{"title-page 0": "[center][font_size=26]Ka Buke A Moramona[/font_size][/center]\n\nSalt Lake City, Utah, The Deseret News.\n\n1905.\n\nHe kūlike ke ʻano o kēia palapala me nā unuhina ma nā puke i paʻi ʻia i nā makahiki 1905 a me 1914 a koe wale nō ka hoʻoponopono ʻia o nā pela hewa, paʻi hewa a me ke kāpae ʻia o nā inoa kapakapa o nā alakaʻi.\n\nUa Unuhi ia ma ka Olelo Hawaii e Geogi Q. Pukuniahi, 1855; a Mahele ia i na Mokuna a me na Pauku, a Hookomo ia na Kuhikuhi, 1905, e Jakoba F. Napukapa.\n\n© 2021 by Intellectual Reserve, Inc. All rights reserved.\n\n", "bofm-title 0": "[center][font_size=26]Ka Buke A Moramona[/font_size][/center]\n\nHe Mooolelo i Kakau ia ma ka Lima o Moramona Maluna iho o na Papa i Lawe ia Mailoko mai o na Papa o Nepai.\n\nNolaila, he mooolelo ia i hoopokole ia o ka mooolelo o ko Nepai poe, a o ko Lamana poe no hoi; i palapala ia aku i ko Lamana poe, he koena no lakou o ko ka hale o Iseraela; a i ka poe Iudaio a me ka poe Genetile no hoi: i palapala ia ma ke kauoha ana, a ma o ka Uhane la o ka wanana a me ka hoikeana no hoi. Kakau ia, a sila ia aku, a huna ia mamuli o ka Haku, i ole ai e hoopau ia ia mea; e puka mai ai ma ka haawina a me ka mana o ke Akua i ka hoomaopopo ia ana o ia mea: i sila ia ma ka lima o Moroni, a i huna ia mamuli o ka Haku e puka aku i ka manawa pono ma o ka poe Genetile la; ma ka haawina o ke Akua ka hoomaopopo ia ana o ia mea.\n\nA he mooolelo hoi i hoopokole ia, a i kakau ia mailoko mai o ka Buke a Etera: he mooolelo ia o ko Iareda poe: he poe i hoopuehu ia i ka manawa a ka Haku i hookahuli ai i ka olelo a na kanaka ma ka wa a lakou e kukulu ana i halepakui e hiki aku ai i ka lani; he mea ia e hoike aku ai i ke koena o ko ka hale o Iseraela i na mea nui a ka Haku i hana ai no na kupuna o lakou; a i ike ai lakou i na berita a ka Haku, aole lakou i hoolei mau loa ia aku; a no ka hoomaopopo ana no hoi i ka poe Iudaio a me ka poe Genetile, o Iesu oia no ke Kristo, ke Akua Mau Loa, e hoike ana ia ia iho i na lahuikanaka a pau. Ano la, ina he mau mea hemahema kekahi, no ka hemahema no o na kanaka ua mau mea la; no ia mea, mai hoohewa i na mea a ke Akua, i loaa ai oukou me ke kina ole ma ka noho hookolokolo o Kristo.\n\nUa Unuhi ia ma ka Olelo Beritania e Josepa Samika, Opio.\n\n", "introduction 0": "[center][font_size=26]Ka Buke A Moramona[/font_size][/center]\n\nKa Olelo Hoakaka a me ka Hoikeana a na Mea Ikemaka\n\n\n\n\n\n\nKa Aoao Poo Inoa\n\n\nKa Aoao Poo Inoa o ka Buke a Moramona\n\nNolaila, he mooolelo ia i hoopokole ia o ka mooolelo o ko Nepai poe, a o ko Lamana poe no hoi; i palapala ia aku i ko Lamana poe, he koena no lakou o ko ka hale o Iseraela; a i ka poe Iudaio a me ka poe Genetile no hoi: i palapala ia ma ke kauoha ana, a ma o ka Uhane la o ka wanana a me ka hoikeana no hoi. Kakau ia, a sila ia aku, a huna ia mamuli o ka Haku, i ole ai e hoopau ia ia mea; e puka mai ai ma ka haawina a me ka mana o ke Akua i ka hoomaopopo ia ana o ia mea: i sila ia ma ka lima o Moroni, a i huna ia mamuli o ka Haku e puka aku i ka manawa pono ma o ka poe Genetile la; ma ka haawina o ke Akua ka hoomaopopo ia ana o ia mea.\n\nKa Hoikeana A Na Mea Ikemaka Ekolu.\n\nE ike na lahuikanaka, na ohana, na olelo, a me na kanaka ma kahi e hiki ai auanei keia buke, o makou nei, ma ka lokomaikai o ke Akua ka Makua, a me ko kakou Haku o Iesu Kristo, ua ike makou i na papa maluna iho olaila i kakau ia ai keia mooolelo, he mooolelo ia o ko Nepai poe, a o ko Lamana poe no hoi, na hoahanau o lakou, a o ko Iareda poe hoi, ka poe i hele mai mai ua halepakui la mai, ka mea i olelo ia; a ua ike no hoi makou ua unuhi ia ia ma ka haawina a me ka mana o ke Akua, no ka mea, na kona leo i hai mai pela ia makou; nolaila, ua ike maoli makou me ka maopopo, he oiaio ua buke nei. A ke hoike aku nei no hoi makou, ua ike makou i na kaha maluna iho o na papa; a ua hoike ia mai la ia mau mea ia makou ma ka mana o ke Akua, aole ma ko ke kanaka. A ke hai aku nei makou me ka oiaio no, ua iho mai la kekahi anela o ke Akua mai ka lani mai, a ua lawe mai la oia a kau mai la imua o ko makou mau maka, a nana aku la makou a ike i na papa, a me ke kahakaha ana maluna iho olaila; a ua ike makou ma ka lokomaikai o ke Akua ka Makua, a me ko kakou Haku o Iesu Kristo, ko makou ike ana, a me ko makou hoike ana aku i ka oiaio o keia mau mea; a he mea kupanaha ia i ko makou mau maka, aka hoi, na ka leo o ka Haku makou i kauoha mai e hoike aku no keia mea; nolaila, ke hoike aku nei makou no keia mau mea, i malama ia ai na kauoha a ke Akua. A ua ike no hoi makou ina e hoomau pono makou iloko o Kristo, e hoomaemae aku makou i ko makou mau aahu i ke koko o na kanaka a pau, a e loaa me ke kina ole imua o ka noho-hookolokolo o Kristo, a e noho pu mau loa auanei me ia ma na lani. A no ka Makua, a me ke Keiki, a me ka Uhane Hemolele ka hoonani ia, a o ke Akua hookahi no ia. Amene.\n\nA Me Ka Hoikeana A Na Mea Ikemaka Ewalu.\n\nE ike na lahuikanaka, na ohana, na olelo, a me na kanaka ma kahi e hiki ai auanei keia buke, ua hoike mai o Iosepa Samika, Opio, ka mea nana keia buke i unuhi, ia makou i na papa, na mea i olelo ia ai, a ua like me ke gula i ka nana aku; a o na aoao a pau a ua Samika nei i unuhi ai, ua haha makou me ko makou mau lima; a ua ike no hoi makou i na kaha maluna olaila, a i ka nana aku i ua mau mea nei a pau he hana ia o ka wa kahiko, a o ka hana akamai. A o keia ka makou e hoike aku nei me ka oiaio no, ua hoike mai ua Samika nei ia makou, no ka mea, ua ike makou a haha no hoi, a ike maoli me ka maopopo, ua loaa i ua Samika nei na papa a makou i olelo aku nei. A ke haawi aku nei makou i ko makou mau inoa i ko ke ao nei, e hoike aku i ko ke ao nei i na mea a makou i ike aku ai; a ua wahahee ole makou, o ke Akua ka hoike no ka oiaio o ia mea.\n\nⅠ Nepai\n\n\n\n\n\n\nⅠ Nepai 1\n\nOwau, o Nepai, ua hanau ia mai la e na makua maikai, nolaila, ua ao ia mai la au i na mea o ka naauao a pau o koʻu makuakane; a ua ike au i na pilikia he nui i koʻu mau la—aka hoi, ua lokomaikai nui ia mai la au e ka Haku i na la oʻu a pau; he oiaio, ua loaa mai la iaʻu ka ike nui no ka lokomaikai a me na mea pohihihi o ke Akua, nolaila, ke kakau nei au i mooolelo o na mea aʻu i hana ai, i koʻu mau la;\n\nⅠ Nepai 2\n\nNo ka mea, eia kekahi, olelo mai la ka Haku i koʻu makuakane, iloko o ka moe uhane, a i mai la ia ia, Ua pomaikai no oe, e Lehi, no na mea au i hana ai; a no ka mea, ua kupaa oe, a ua hai aku oe i keia poe kanaka i na mea aʻu i kauoha aku ai ia oe, aia hoi, ke imi nei lakou e lawe aku i kou ola.\n\nⅠ Nepai 3\n\nA eia kekahi, hoi aku la au, o Nepai, mai kaʻu kamailio pu ana me ka Haku, i ka halelewa o koʻu makuakane.\n\nⅠ Nepai 4\n\nA olelo aku la au i koʻu mau kaikuaana, i ka i ana, E pii hou aku kakou i Ierusalema, a e hoomau pono kakou i ka malama ana i na kauoha a ka Haku; no ka mea, ua mana loa oia mamua o ko ka honua nei a pau, a no ke aha la i mana loa ole ai mamua o Labana a me kona poe he kanalima, he oiaio, a mamua o kona mau umi tausani no hoi.\n\nⅠ Nepai 5\n\nEia kekahi, a hiki aku la makou i ka waonahele i ko makou makuakane la, aia hoi, ua hoopiha ia oia me ka olioli, a o koʻu makuwahine no hoi, o Saria, ua hauoli nui loa iho la, oiai, ua uwe io oia no makou;\n\nⅠ Nepai 6\n\nAno, aole au, o Nepai, e kakau ana i ke kuauhau o koʻu poe kupuna ma keia wahi o koʻu mooolelo; aole hoi ma kahi manawa e aku e kakau ai au ia mea maluna o keia mau papa aʻu e kakau nei. No ka mea, ua kakau ia ia mea iloko o ka mooolelo i malama ia e koʻu makuakane; nolaila, aole au e kakau ia mea iloko o keia buke.\n\nⅠ Nepai 7\n\nAno, ke makemake nei au e ike oukou, mahope iho o ka pau ana o ka wanana ana o koʻu makuakane, o Lehi, i na mea e pili ana i kana poe hua, olelo hou mai la ka Haku ia ia, i ka i ana, he mea pono ole nona, no Lehi, e lawe aku i kona ohana wale no i ka waonahele; aka na kana mau keikikane e lawe mai i na kaikamahine i mau wahine na lakou, i hiki ai ia lakou ke hoohua mai i na hua no ka Haku, iloko o ka aina i olelo mua ia ai.\n\nⅠ Nepai 8\n\nEia kekahi, ua hoiliili mai la makou i na hua a pau o kela ano o keia ano; o ka hua liilii o kela ano o keia ano.\n\nⅠ Nepai 9\n\nA o keia mau mea a pau ka koʻu makuakane i ike ai, a i lohe ai, a i olelo ai, ia ia i noho ai ioko o ka halelewa ma ke awawa o Lemuela, a me na mea e ae no hoi he nui loa, aole i hiki ke kakau ia maluna iho o keia mau papa.\n\nⅠ Nepai 10\n\nAno, ke hoomaka nei au, o Nepai, e kakau i mooolelo maluna o keia mau papa, no kaʻu hana ana, a me koʻu noho alii ana, a me ka hana ma ka oihana kahuna, nolaila, i ke kakau ia ana o koʻu mooolelo iho he pono noʻu e olelo iki no na mea o koʻu makuakane, a me na hoahanau hoi oʻu.\n\nⅠ Nepai 11\n\nNo ka mea, eia kekahi, mahope iho o koʻu ake ana e ike i na mea a koʻu makuakane i ike ai, a e manaoio ana no au ua hiki i ka Haku ke hoike mai ia mau mea iaʻu, oiai hoi au e noho ana me ka nalu ana iloko o kuu naau, kaili ia aku la au iloko o ka Uhane a ka Haku, i kahi mauna kiekie loa, aʻu i ike ole ai mamua, ma kahi aʻu i ku ole ai koʻu wawae mamua.\n\nⅠ Nepai 12\n\nEia kekahi, i mai la ka anela iaʻu, E nana, a e ike aku i kau hua, a me ka hua a kou mau hoahanau! A nana aku la au a ike aku la i ka aina i hai mua ia ai; a ike aku la au i na lehulehu o na kanaka, he oiaio, me he mea la ma ka helu ana, ua like me ke one o ke kai.\n\nⅠ Nepai 13\n\nEia kekahi, olelo mai la ka anela iaʻu, i ka i ana, E nana aku! A nana aku la au a ike aku la i na lahuikanaka a me na aupuni he nui wale.\n\nⅠ Nepai 14\n\nEia kekahi, ina e hoolohe mai ka poe Genetile i ke Keikihipa i ua la la ana e hoike aku ai ia ia iho ia lakou ma ka olelo, a i ka mana no hoi, ma ka hana io, i ka lawe ana aku i ko lakou mau mea e hina ai,\n\nⅠ Nepai 15\n\nEia kekahi, a mahope iho o koʻu, ko Nepai, kaili ia ana aku ma ka Uhane, a ike ana aku i keia mau mea a pau, hoi aku la au i ka halelewa o koʻu makuakane.\n\nⅠ Nepai 16\n\nEia kekahi, mahope iho o kaʻu olelo ana aku i koʻu mau hoahanau, aia hoi, i mai la lakou iaʻu, Ua hai mai la oe i na mea paakiki ia makou, i hiki ole ai ia makou ke hoomaopopo.\n\nⅠ Nepai 17\n\nEia kekahi, hele hou aku la makou i ko makou hele ana ma ka waonahele; a aneane hele aku la makou i ka hikina ma ia hope aku. A hele a auhele makou mawaena o ka popilikia nui ma ka waonahele; a hanau mai la ko makou mau wahine i na keiki ma ka waonahele.\n\nⅠ Nepai 18\n\nEia kekahi, hoomana aku la lakou i ka Haku, a hele pu aku la me au: a hana iho la makou i na laau me ka hana akamai. A hoike mai la ka Haku iaʻu ia manawa aku ia manawa aku, i ke kumu like e hana ai au, i na laau o ka moku.\n\nⅠ Nepai 19\n\nEia kekahi, kauoha mai la ka Haku iaʻu, nolaila, hana iho la au i na papa mailoko mai o ka mea i hoohehee ia, i hiki iaʻu ke kahakaha maluna o lakou i ka mooolelo o koʻu poe kanaka. A maluna iho o na papa aʻu i hana ai, kahakaha iho la au i ka mooolelo o koʻu makuakane, a me ko makou hele ana no hoi ma ka waonahele, a me na wanana a koʻu makuakane: a he nui no hoi o kaʻu mau wanana ponoi aʻu i kahakaha iho ai maluna o lakou.\n\nⅠ Nepai 20\n\nE haliu mai a e hoolohe i keia, e ko ka hale o Iakoba, ka poe i kapa ia ma ka inoa o Iseraela, a i puka mai hoi noloko mai o na wai o Iuda, ka poe i hoohiki ma ka inoa o ka Haku, a hookaulana i ka inoa o ke Akua o Iseraela; aole nae lakou e hoohiki ma ka oiaio, aole hoi ma ka pono.\n\nⅠ Nepai 21\n\nEia hou: e hoolohe mai, e ko ka hale o Iseraela, o oukou a pau i haihai ia a i kipaku ia aku, no ka hewa o na kahu o koʻu poe kanaka; he oiaio, o oukou a pau i haihai ia aku a i hoopuehu ia i o a i o, o koʻu poe kanaka, e ko ka hale o Iseraela. E haliu mai iaʻu, e na mokupuni, a e hoolohe hoi oukou, e na lahuikanaka, ma kahi mamao aku; ua hea mai la ka Haku iaʻu mai ka opu mai; mai ka opu mai hoi o koʻu makuwahine ua hai oia i koʻu inoa.\n\nⅠ Nepai 22\n\nEia kekahi, mahope iho o koʻu, o ko Nepai, heluhelu ana i keia mau mea i kahakaha ia ma na papa keleawe, hele mai la koʻu mau hoahanau ioʻu nei, a i mai la iaʻu, Heaha la ke ano o keia mau mea au i heluhelu ai? Aia hoi, e hoomaopopo ia anei keia mau mea e like me ko ka Uhane, e hiki mai ana mamuli o ko ka Uhane, aole mamuli o ko ke kino?\n\nⅡ Nepai\n\n\n\n\n\n\nⅡ Nepai 1\n\nAno, eia kekahi, mahope iho o kaʻu, ka Nepai, ao ana aku i koʻu mau hoahanau, olelo ae la no hoi ko makou makuakane, o Lehi, i na mea he nui loa ia lakou, i ka nui o na mea a ka Haku i hana mai ai no lakou, i ka lawe ia ana mai o lakou mailoko mai o ka aina o Ierusalema.\n\nⅡ Nepai 2\n\nAno, e Iakoba, ke olelo aku nei au ia oe: Ooe no kaʻu hanau mua ma na la o koʻu popilikia iloko o ka waonahele. Aia hoi ua loohia oe i kou wa kamalii i ka popilikia a me ke kaumaha nui, no ke kolohe o kou mau hoahanau.\n\nⅡ Nepai 3\n\nAno, ke olelo aku nei au ia oe, e Iosepa e, kaʻu hanau hope, ua hanau ia mai la oe ma koʻu wa popilikia ma ka waonahele; he oiaio, ma na la o koʻu kaumaha nui loa, ua hapai mai la kou makuwahine ia oe.\n\nⅡ Nepai 4\n\nAno, ke olelo nei au, o Nepai, no na wanana a koʻu makuakane i olelo mai ai, no Iosepa, ka mea i lawe ia iloko o Aigupita;\n\nⅡ Nepai 5\n\nEia hoi kekahi, kahea nui aku la au, o Nepai, i ka Haku koʻu Akua, no ka huhu o koʻu mau hoahanau.\n\nⅡ Nepai 6\n\nO na olelo a Iakoba, ke kaikaina o Nepai, ana i olelo aku ai i ko Nepai poe:\n\nⅡ Nepai 7\n\nOiaio, penei wahi a ka Haku: Ua hoohemo anei au ia oe, ua hoolei aku anei au ia oe no ka wa pau ole? No ka mea, penei wahi a ka Haku: Auhea ka palapala hoohemo o ko oukou makuwahine? Ia wai la wau i haawi aku ai ia oe, i ka mea hea o ka poe aʻu i aie ai i kuai lilo aku ai au ia oe? Oiaio, ia wai la au i kuai lilo ai ia oukou? Aia hoi, no ko oukou hewa ua kuai lilo aku oukou ia oukou iho, a no ko oukou hala ua hoohemo ia ko oukou makuwahine;\n\nⅡ Nepai 8\n\nE hoolohe mai iaʻu, e oukou ka poe hahai i ka pono: E nana oukou ma ka pohaku kahi a oukou i kalai ia ai, a i ka lua hoi o ke ana kahi a oukou i kohi ia ai.\n\nⅡ Nepai 9\n\nAno, e oʻu mau hoahanau i aloha ia, ua heluhelu au i keia mau mea, i ike ai oukou no na berita a ka Haku, ana i berita mai ai me ko ka hale a pau o Iseraela;\n\nⅡ Nepai 10\n\nAno, owau o Iakoba, ke olelo hou nei au ia oukou, e oʻu mau hoahanau i aloha ia, no keia lala pono aʻu i olelo aku ai.\n\nⅡ Nepai 11\n\nAno, olelo aku la no o Iakoba i na mea e ae he nui i koʻu poe kanaka ia manawa; aka hoi, o keia mau mea wale no aʻu i kauoha aku ai e kakau ia; no ka mea, o na mea aʻu i palapala ai, ua lawa iaʻu.\n\nⅡ Nepai 12\n\nKa olelo a Isaia, ke keiki a Amosa, i ike ai, no ka Iuda a me ko Ierusalema:\n\nⅡ Nepai 13\n\nNo ka mea, aia hoi, o ka Haku, ka Haku o na Lehulehu, e lawe ana ia i na kookoo a pau mai ko Ierusalema aku, a mai ko Iuda aku, i ke kookoo a pau o ka ai, a me ke kookoo a pau o ka wai,\n\nⅡ Nepai 14\n\nIa la la, e lalau aku ai na wahine ehiku i ke kanaka hookahi, i ka i ana, E ai no makou i ka makou ai iho, a e komo i ko makou lole iho; e ae mai oe i keia wale no, e kapa ia mai makou ma kou inoa i mea e pau ai ko makou hoino ia.\n\nⅡ Nepai 15\n\nAlaila, e mele aku no au i kuu hiwahiwa i ka mele o kuu hiwahiwa no kona pawaina. He pawaina ka kuu hiwahiwa aia ma kahi puu hua nui;\n\nⅡ Nepai 16\n\nI ka makahiki i make ai ke alii, o Uzia, ike aku la no hoi au i ka Haku e noho ana ma ka noho alii, kiekie a i hapai ia iluna, a piha ka luakini i kona poe ukali.\n\nⅡ Nepai 17\n\nEia kekahi, i ke au ia Ahaza ke keiki a Iotama, ke keiki a Uzia, ke alii o ka Iuda, hele mai o Rezina, ke alii o Suria, a me Peka ke keiki a Remalia, ke alii o ka Iseraela, e kaua ku e ia Ierusalema, aole nae i hiki ke lanakila maluna o ia wahi.\n\nⅡ Nepai 18\n\nEia hou, i mai la ka olelo a ka Haku iaʻu, E lawe aku oe i kahi palapala owili nui, a e kakau maluna olaila me ko ke kanaka peni no Mahera-sala-hasa-baza.\n\nⅡ Nepai 19\n\nAole nae e like ka pouli e like me ia ma kona kaumaha nui, ia ia i kinohi i hoopilikia iki ai i ka aina o Zebulona, a me ka aina o Napetali, a mahope iho i hoopilikia nui ai ma ka aoao o ke Kai Ula ma kela aoao o Ioredane ma Galila ia o na lahuikanaka.\n\nⅡ Nepai 20\n\nAuwe ka poe hooholo i na kanawai hewa, a i kakau i ka hookaumaha a lakou i kau mai ai;\n\nⅡ Nepai 21\n\nA e kupu mai no ka lala mailoko mai o ke kumu o Iesea, e hua nui mai kekahi oha o kana aa;\n\nⅡ Nepai 22\n\nIa la la e olelo aku no oe: E ka Haku e hoolea aku no au ia oe; ua huhu mai oe iaʻu mamua, aka ua huli aku kou huhu, a ke hooluolu mai nei oe iaʻu.\n\nⅡ Nepai 23\n\nKa wanana no Babulona, a Isaia ke keiki a Amosa i ike ai.\n\nⅡ Nepai 24\n\nNo ka mea, e aloha mai no ka Haku i ka Iakoba, a e wae auanei i ka Iseraela, a e hoonoho ia lakou ma ko lakou aina iho; a e hui pu ia auanei na malihini me lakou, a e hoopili lakou i ko ka hale o Iakoba.\n\nⅡ Nepai 25\n\nAno, ke olelo iki nei owau, o Nepai, no na olelo aʻu i kakau ai i olelo ia ai e ka waha o Isaia. No ka mea, he nui wale na mea a Isaia i olelo mai ai i paakiki i kekahi poe o koʻu poe kanaka i ke hoomaopopo ana; no ka mea, aole lakou i ike i ke ano o ka wanana ana mawaena o ka poe Iudaio.\n\nⅡ Nepai 26\n\nA mahope iho o ke ala ana o Kristo mai ka make mai, e hoike auanei oia ia ia iho ia oukou, e oʻu poe kanaka, a me koʻu poe hoahanau i aloha ia; a o na olelo ana e olelo ai ia oukou, oia ke kanawai a oukou e hana ai auanei.\n\nⅡ Nepai 27\n\nAka, aia hoi, ma na la hope, ma na la o ka poe Genetile; he oiaio, o na lahuikanaka a pau o ka poe Genetile, a me ka poe Iudaio hoi, o ka poe e hele mai auanei maluna o keia aina, a me ka poe e noho ana auanei maluna o na aina e; oiaio, maluna o na aina a pau o ka honua; aia hoi, e ona auanei lakou me ka hana ino, a me kela ano keia ano o na mea hoopailua;\n\nⅡ Nepai 28\n\nA ano, aia hoi, e na hoahanau oʻu, ua olelo aku la au ia oukou, e like me ke koi ana o ka uhane iaʻu; nolaila, ke ike nei au e ko io ana auanei ia mau mea e pono ai.\n\nⅡ Nepai 29\n\nAka hoi, he nui loa ka poe ma ua la la, iaʻu e hoomaka ai e hana i kekahi hana kupanaha iwaena o lakou, i hoomanao ai au i na berita aʻu i hana aku ai i na keiki a kanaka, i hohola hou ai au i koʻu lima i ka lua o ka manawa e hoola i koʻu poe kanaka, o ko ka hale o Iseraela;\n\nⅡ Nepai 30\n\nAno, aia hoi, e oʻu poe hoahanau i aloha ia, ke makemake nei au e olelo ia oukou; no ka mea, aole owau, o Nepai, e ae aku ia oukou e manao ua oi aku ko oukou pono i ko ka poe Genetile. No ka mea, aia hoi, ke ole oukou e malama pono i na kauoha a ke Akua, e pau like ai oukou i ka make; a no na olelo i olelo ia, he mea pono ole ia oukou ke manao e hoopau loa ia ana ka poe Genetile.\n\nⅡ Nepai 31\n\nAno, ke hooki nei au, o Nepai, i kaʻu wanana ana ia oukou, e oʻu poe hoahanau i aloha. A he mau mea kakaikahi wale no kaʻu i hiki ai ke palapala, aʻu i ike ai e hiki io mai ana; a he mau olelo kakaikahi wale no hoi, i hiki iaʻu ke palapala o na olelo a koʻu kaikaina o Iakoba.\n\nⅡ Nepai 32\n\nAno hoi, e koʻu poe hoahanau i aloha ia, ke manao nei au e noonoo ana oukou ma ko oukou mau naau no na mea e pono ai na oukou e hana, mahope iho o ko oukou komo ana iloko ma ke ala. Aka hoi, no ke aha la oukou e noonoo ai i keia mau mea ma ko oukou mau naau?\n\nⅡ Nepai 33\n\nAno, ua hiki ole iaʻu, ia Nepai, ke kakau iho i na mea a pau i ao ia iwaena o koʻu poe kanaka; aole hoi au ikaika ma ke kakau ana, e like me ka olelo ana; no ka mea, i ka wa a ke kanaka i olelo aku ai ma ka mana o ka Uhane Hemolele, na ka mana o ka Uhane Hemolele i halihali ia mea iloko o na naau o na keiki a kanaka.\n\nIakoba\n\n\n\n\n\n\nIakoba 1\n\nEia hoi, ua hala aku la na makahiki he kanalimakumamalima, mai ka manawa mai o Lehi i haalele aku ai ia Ierusalema; nolaila, haawi mai la o Nepai iaʻu, ia Iakoba, i kauoha no na papa uuku, maluna o lakou i kahakaha ia ai keia mau mea.\n\nIakoba 2\n\nO na olelo a Iakoba, ke kaikaina o Nepai, i olelo ai i ka poe kanaka o Nepai, mahope iho o ka make ana o Nepai:\n\nIakoba 3\n\nAka hoi, ke makemake nei au, o Iakoba, e olelo aku ia oukou, i ka poe i maemae ma ka naau. E nana i ke Akua me ka naueue ole o ka naau, a e pule aku ia ia me ka manaoio ikaika, a e hooluolu mai oia ia oukou ma ko oukou mau pilikia, a e kokua oia i ko oukou aoao, a e hoouna mai ilalo i ka hoopai maluna iho o ka poe e imi ana i ko oukou make.\n\nIakoba 4\n\nAno, eia hoi kekahi, ua lawelawe nui aku au, o Iakoba, i koʻu poe kanaka, ma ka olelo, (a he uuku wale no i hiki iaʻu ke kakau iho o kaʻu mau olelo, no ka paakiki o ke kahakaha ana i ka makou olelo maluna o na papa,) a ua ike makou e paa mau ana na mea a makou i kakau iho ai maluna o na papa;\n\nIakoba 5\n\nAia hoi, e koʻu poe hoahanau, aole anei oukou i hoomanao i ka heluhelu ana i na olelo a Zenosa ke kaula i olelo aku ai i ko ka hale o Iseraela, i ka i ana:\n\nIakoba 6\n\nAno, aia hoi, e koʻu poe hoahanau, e like me kaʻu i olelo aku ai e wanana ana au, aia hoi, eia no kaʻu wanana: E hiki io mai no na mea a ua kaula nei, o Zenosa i olelo mai ai, no ko ka hale o Iseraela, ma ua olelo nei ua hoohalike mai oia ia lakou i ka laau oliva kahu.\n\nIakoba 7\n\nEia kekahi, mahope iho o kekahi mau makahiki i hala aku, hele mai la kekahi kanaka mawaena o ka poe kanaka o Nepai, a o Serema kona inoa.\n\nEnosa\n\nAia hoi, ua ike no au, o Enosa, i koʻu makuakane, he kanaka pono ia; no ka mea, ao mai la oia iaʻu ma kana olelo iho, a ma ka hoopono a me ka hoonaauao o ka Haku. A e hoomaikai mau ia ka inoa o koʻu Akua no ia mea.\n\nIaroma\n\nAno hoi, ke kakau nei au, o Iaroma, i mau olelo kakaikahi, e like me ke kauoha a koʻu makuakane o Enosa, i malama ia ai ko makou kuauhau.\n\nOmanai\n\nAia hoi, ua kauoha ia mai au, o Omanai, e koʻu makuakane o Iaroma, e kakau iho i kekahi mau mea maluna o keia mau papa, i mea e malama ai i ko makou kuauhau;\n\nNa Olelo a Moramona\n\nAno, owau, o Moramona, ua aneane au e haawi aku i ka mooolelo aʻu i hana ai iloko o na lima o kaʻu keiki, o Moroni, aia hoi, ua ike au i ka aneane e pau koʻu poe kanaka, o ko Nepai poe i ka luku ia.\n\nMosia\n\n\n\n\n\n\nMosia 1\n\nAno, aole paio hou ma ka aina a puni o Zarahemela, mawaena o ko ke alii Beniamina poe kanaka, no ia mea, ua maluhia mau ke koena a pau o kona mau la.\n\nMosia 2\n\nEia kekahi, mahope iho o ka Mosia hana ana e like me ka kona makuakane i kauoha mai ai ia ia, a ua kukala aku i kahi olelo hoolaha ma ka aina a puni, hoakoakoa mai la na kanaka ia lakou iho mawaena o ka aina a pau, i hiki ia lakou ke pii aku i ka luakini, e hoolohe i na olelo a ke alii o Beniamina e olelo aku ai ia lakou.\n\nMosia 3\n\nA eia hou, e oʻu poe hoahanau, ke makemake nei au e maliu mai oukou, no ka mea, he mau mea hou kaʻu e olelo aku ai ia oukou; no ka mea, aia hoi, he mau mea kaʻu e hai aku ai ia oukou, no na mea e hiki mai ana;\n\nMosia 4\n\nAno, eia kekahi, i wa a ke alii o Beniamina i hooki aku ai i ka olelo ana i na olelo i haawi ia mai ai ia ia, e ka anela o ka Haku, alawa ae la oia i kona mau maka a puni maluna o ka lehulehu o kanaka, a, aia hoi, ua haule iho lakou i ka honua, no ka mea, ua kau mai ka makau o ka Haku maluna o lakou;\n\nMosia 5\n\nAno, eia kekahi, i ka wa a ke alii o Beniamina, i olelo aku ai pela i kona poe kanaka, hoouna aku la oia iwaena o lakou, me ka makemake e ike no kona poe kanaka mai, ina ua manaoio lakou i na olelo ana i olelo aku ai ia lakou.\n\nMosia 6\n\nAno, manao iho la o ke alii o Beniamina he mea e pono ai, mahope iho o ka pau ana o ka olelo i na kanaka, e hoopaa oia i na inoa o ka poe a pau i komo iloko o ka berita me ke Akua, e malama i kana mau kauoha.\n\nMosia 7\n\nAno, eia kekahi, mahope iho o ka loaa ana i ke alii o Mosia ka maluhia mau, no na makahiki ekolu, ua makemake oia e ike no na kanaka i pii aku i ka aina o Lehi-Nepai, oia hoi i ke kulanakauhale o Lehi-Nepai; no ka mea, aole kona poe kanaka i lohe i kekahi mea no lakou, mai ka wa mai a lakou i haalele ai i ka aina o Zarahemela; nolaila, hoouluhua aku lakou ia ia me ko lakou noi nui ana.\n\nMosia 8\n\nEia kekahi, mahope iho o ka pau ana o ka ke alii Limai olelo ana i kona poe kanaka, no ka mea, olelo aku la oia i na mea he nui wale ia lakou, a he kakaikahi wale no o ia mau mea kaʻu i kakau ai ma keia buke, hai aku la oia i kona poe kanaka i na mea a pau no ko lakou poe hoahanau, ma ka aina o Zarahemela;\n\nMosia 9\n\nOwau, o Zenifa, ua ao ia au ma ka olelo a pau a ko Nepai poe, a ua loaa e iaʻu ka ike no ka aina o Nepai, o ka aina hoilina mua o ko makou poe kupuna, a ua hoouna ia au me he kiu la mawaena o ko Lamana poe, e hoomakakiu aku ai au i ko lakou poe koa, i hiki i ko makou poe koa ke lele maluna o lakou a ke luku aku ia lakou; aku iaʻu i ike ai i ka mea pono mawaena o lakou, ua makemake au e pepehi ole ia lakou;\n\nMosia 10\n\nEia kekahi, hoomaka hou aku la makou e hookupaa i ke aupuni; a hoomaka hou makou e noho ma ka aina me ka malu. A kauoha ae la au e hana ia kela ano keia ano o na mea kaua, e hiki iaʻu ma ia mea ke loaa na mea kaua no koʻu poe kanaka, no ka wa e hele hou mai ko Lamana poe e kaua mai i koʻu poe kanaka.\n\nMosia 11\n\nEia kekahi, hoili iho la o Zenifa i ke aupuni maluna o Noa, kekahi o kana mau keikikane; nolaila, i hoomaka ai o Noa e noho alii ma kona hakahaka; aole ia i hele ma na aoao o kona makuakane.\n\nMosia 12\n\nEia kekahi, mahope iho o na makahiki elua, hele mai la o Abinadi mawaena o lakou me ka pahaohao, i ike ole ai lakou ia ia, a hoomaka ae la e wanana aku mawaena o lakou, i ka i ana, Penei ka ka Haku i kauoha mai ai iaʻu, i ka i ana: E Abinadi, e hele aku a e wanana aku i koʻu poe kanaka nei, no ka mea, ua hoopaakiki aku la lakou i ko lakou mau naau i kaʻu mau olelo; ua mihi ole lakou i ka lakou mau hana ino; nolaila, e hele no au io lakou la ma kuu inaina, he oiaio, ma kuu inaina wela e hele aku ai au io lakou la ma ko lakou mau hewa a hana hoopailua;\n\nMosia 13\n\nAno, i ka wa a ke alii i lohe ai i keia mau olelo, i aku la oia i kana poe kahuna, E lawe aku i keia kanaka, a e pepehi ia ia; no ka mea, heaha la ka kakou e hana ai me ia, ua hehena oia.\n\nMosia 14\n\nHe oiaio, aole anei o Isaia hoi i olelo mai, Owai ka mea manaoio i ka makou hoike ana, a ia wai la i hoike ia aku ai ka lima o ka Haku?\n\nMosia 15\n\nAno, i aku la o Abinadi ia lakou, ke makemake nei au e hoomaopopo oukou, e iho mai ke Akua, oia iho, ilalo mawaena o na keiki a kanaka, a e hoola i kona poe kanaka;\n\nMosia 16\n\nEia kekahi, mahope iho o ka olelo ana a Abinadi i keia mau olelo, o aku la oia i kona lima, a i aku la, E hiki mai auanei ka manawa e ike ai na mea a pau i ka hoola ana o ka Haku; e alikealike ai ka ike ana o na lahuikanaka, a me na ohana, na olelo, a me na kanaka, a e hai aku ai imua o ke Akua ua pololei kona hoopai ana;\n\nMosia 17\n\nEia kekahi ia Abinadi i hooki ai i keia mau olelo, kauoha ae la ke alii e lawe aku na kahuna ia ia, a e kauoha aku e pepehi ia oia.\n\nMosia 18\n\nAno, eia kekahi, o Alama ka mea i holo aku mai na kauwa aku a Noa ke alii, mihi iho la oia i kona mau hewa a me na hala, a hele malu aku la oia mawaena o na kanaka, a hoomaka ae la e ao aku i na olelo a Abinadi;\n\nMosia 19\n\nEia kekahi, hoi aku la ka poe koa o ke alii, oiai ua imi makehewa no ka poe kanaka o ka Haku.\n\nMosia 20\n\nAno, ma Semalona kekahi wahi, kahi a na kaikamahine a ko Lamana poe i akoakoa ai e mele, a e hulahula a e hoolealea ia lakou iho.\n\nMosia 21\n\nEia kekahi, hoi aku la o Limai a me kona poe kanaka i ke kulanakauhale o Nepai, a hoomaka ae la e noho hou ma ka aina me ka malu.\n\nMosia 22\n\nAno, hoomaka ae la o Amona a me ke alii Limai e kuka pu me na kanaka, no ka mea a lakou e hana ai, e hoopakele aku ia lakou iho, mailoko aku o ka noho luhi ana; a kauoha ae la laua i na kanaka a pau e hoakoakoa ia lakou iho; a ua hana laua i keia i hiki ia laua ke loaa ka leo o na kanaka no ia mea.\n\nMosia 23\n\nAno, ua ao ia o Alama i ka Haku, e hiki mai ana ka poe koa o ke alii o Noa maluna o lakou, a ua hoike aku hoi ia mea i kona poe kanaka, nolaila, houluulu ae la lakou i na pua holoholona o lakou, a lawe aku la i ko lakou hua liilii, a haele aku la iloko o ka waonahele imua o ka poe koa o ke alii Noa.\n\nMosia 24\n\nA eia kekahi, loaa iho la ia Amulona ka oluolu imua o na maka o ke alii o ko Lamana poe; nolaila, ae aku la ke alii ia ia a me kona poe hoahanau, e hoolilo ia i poe kumu maluna iho o kona poe kanaka; he oiaio, maluna iho o na kanaka ma ka aina o Semalona, a ma ka aina o Sailoma, a ma ka aina o Amulona.\n\nMosia 25\n\nAno, kauoha ae la ke alii Mosia e houluulu ia na kanaka a pau.\n\nMosia 26\n\nAno, eia kekahi, he nui na mea o ka hanauna hou i hiki ole ke hoomaopopo mai i na olelo a ke alii Beniamina, he poe keiki liilii i ka wa ana i olelo ae ai i kona poe kanaka; aole lakou i manaoio i ka mooolelo o ko lakou poe makua.\n\nMosia 27\n\nAno, eia kekahi, no ka nui loa o na hana ino i hoili ia mai maluna o ka ekalesia, e na mea hoomaloka, hoomaka ae la ka ekalesia e ohumu, a e hoopii ae i na luna o lakou no ia mea; a hoopii mai la lakou ia Alama. A waiho iho la o Alama i keia mea imua o ko lakou alii, o Mosia. A kuka pu iho la o Mosia me kana poe kahuna.\n\nMosia 28\n\nAno, eia kekahi, mahope iho o ka hana ana o na keiki a Mosia i keia mau mea a pau, lawe pu aku la lakou i kekahi poe he uuku me lakou, a hoi aku la i ko lakou makuakane la, ke alii, a noi ae ia ia e ae mai oia ia lakou, i hele aku ai lakou me ua poe nei a lakou i wae aku ai, e pii aku i ka aina o Nepai, e hiki ia lakou ke hai aku i na mea a lakou i lohe ai, a e hiki ia lakou ke haawi aku i ka olelo a ke Akua i ko lakou poe hoahanau, i ko Lamana poe;\n\nMosia 29\n\nAno, ia Mosia i hana ai i keia, hoouna aku la oia mawaena o ka aina a pau, mawaena o na kanaka a pau, e iini ana e ike i ko lakou makemake no ka mea e lilo ai i alii no lakou.\n\nAlama\n\n\n\n\n\n\nAlama 1\n\nAno, eia kekahi, ma ka makahiki mua o ke au o na lunakanawai maluna iho o ka poe kanaka o Nepai, mai keia manawa aku, a ua hele aku la ke alii o Mosia i ke ala o ko ka honua a pau, ua paio aku la i ka paio maikai, e hele pololei ana imua o ke Akua, e waiho ole ana i kekahi e noho alii ma kona hakahaka; aka hoi, hoonoho paa mai la oia i na kanawai, a ua hooia aku kona poe kanaka ia mau mea; nolaila, ua koi ia lakou e kupaa ma na kanawai ana i hana ai.\n\nAlama 2\n\nA eia kekahi, ma ka hoomaka ana o ka makahiki elima o ko lakou au, hoomaka ae la kekahi paio mawaena o na kanaka, no kekahi kanaka, i kapa ia o Amaliki; a he kanaka maalea loa oia, he oiaio, he kanaka naauao, ma ka naauao o ko ke ao nei; mamuli no oia o ka aoao o ke kanaka nana i pepehi ia Gideona ma ka pahikaua, ka mea hoi i hoopai ia e like me ko ke kanawai.\n\nAlama 3\n\nA eia kekahi, o ko Nepai poe ka poe i pepehi ole ia ma na mea kaua, mahope iho o ko lakou kanu ana i pepehi ia; ano, aole i helu ia ka poe i pepehi ia, no ka nui loa o lakou; mahope iho ka pau ana o ko lakou kanu ana i ko lakou poe make, hoi aku la lakou a pau i na aina o lakou, a i na hale o lakou, a i na wahine a lakou, a me na keiki a lakou.\n\nAlama 4\n\nAno, eia kekahi, ma ka makahiki eono o ke au o na lunakanawai maluna iho o ka poe kanaka o Nepai, aole no na paio aole hoi na kaua ma ka aina o Zarahemela;\n\nAlama 5\n\nAno, eia kekahi, hoomaka ae la o Alama e hai aku i ka olelo a ke Akua i na kanaka, ka mua i ka aina o Zarahemela, a mailaila aku mawaena o ka aina a pau.\n\nAlama 6\n\nA eia kekahi, a pau ae la ka olelo ana aku a Alama i na kanaka o ka ekalesia, i kukulu ia ma ke kulanakauhale o Zarahemela, hoolilo iho la oia i na kahuna a me na lunakahiko, ma ke kau ana aku i kona mau lima e like me ka aoao o ke Akua, e noho luna a e kiai maluna o ka ekalesia.\n\nAlama 7\n\nAia hoi, e koʻu poe kanaka, no koʻu ae ia ana e hele mai io oukou nei, nolaila, ke hoao aku nei au e olelo aku ia oukou ma kaʻu olelo; he oiaio, ma kuu waha iho, ua ikea eia ka manawa mua i olelo aku ai au ia oukou ma na olelo a koʻu waha ponoi, oiai, ua hoopaa loa ia au ma ka nohohookolokolo, a no ka nui o kaʻu hana i hiki ole iaʻu ke hele mai io oukou nei;\n\nAlama 8\n\nEia kekahi, hoi aku la o Alama mai ka aina o Gideona ae, mahope iho o kona ao ana i na kanaka o Gideona i na mea he nui i hiki ole ai ke palapala ia, a ua hoonohonoho i na mea o ka ekalesia, me kana i hana e ai mamua ma ka aina o Zarahemela; he oiaio, hoi aku la oia i kona hale iho ma Zarahemela e hoomaha ia ia iho mai na hana ana i hana aku ai.\n\nAlama 9\n\nA eia hou, ua kauoha ia mai owau, o Alama, e ke Akua, i lawe aku ai au ia Amuleka, a e hele aku a e hai olelo hou aku i ua poe kanaka nei, i ka poe kanaka iloko o ke kulanakauhale o Amoniha; a i ka wa aʻu i hoomaka ai e hai olelo aku ia lakou, hoomaka ae la lakou e paio mai me aʻu, i ka i ana,\n\nAlama 10\n\nAno, eia na olelo a Amuleka i hai aku ai i ka poe kanaka ma ka aina o Amoniha, i ka i ana:\n\nAlama 11\n\nAno, aia no ma ke kanawai o Mosia, o kela kanaka keia kanaka i lilo i luna ma ke kanawai, oia hoi ka poe i wae ia i poe lunakanawai, e loaa no ia lakou ka uku e like me ka manawa a lakou i hana ai e hookolokolo i ka poe i lawe ia imua o lakou e hookolokolo ia ai.\n\nAlama 12\n\nAno, i ko Alama ike ana ua paa o Zezeroma i na olelo a Amuleka, no ka mea, ike aku la oia ua loaa oia ia Amuleka i kona wahahee ana a hoopunipuni ana, e hoopoino ia ia, a e ike ana ua hoomaka oia e haalulu ma ka ike ana i kona hewa, oaka aku la oia i kona waha a hoomaka ae la e olelo aku ia ia, a e hooia aku i na olelo a Amuleka, a e hoomaopopo i na mea nui aku, a e wehewehe nui loa aku i na palapala hemolele mamua o ka Amuleka i hana e ai.\n\nAlama 13\n\nA eia hou, e koʻu poe hoahanau, ke makemake nei au e kuhikuhi aku i ko oukou mau naau, i ka manawa a ka Haku ke Akua i haawi mai ai i ua mau kauoha nei i kana poe keiki; a ke makemake nei au e hoomanao oukou ua hoolilo mai ka Haku ke Akua i poe kahuna, mamuli o kona aoao hemolele, oia no mamuli o ka aoao o kana Keiki, e ao aku i ua mau mea nei i na kanaka;\n\nAlama 14\n\nA eia kekahi, ia ia i hooki ai i kana olelo ana i na kanaka, he nui wale o lakou i manaoio ma kana mau olelo, a hoomaka ae la e mihi, a e imi i na palapala hemolele.\n\nAlama 15\n\nA eia kekahi, ua kauoha ia mai o Alama laua me Amuleka e hele aku mawaho o ke kulanakauhale; a haalele iho la laua, a hele aku la iloko o ka aina o Sidoma; a, aia hoi, malaila laua i loaa ai na kanaka a pau, ka poe i haalele iho i ka aina o Amoniha, ka poe i hookuke ia mai iwaho a i hailuku ia mai, no ko lakou manaoio ana i na olelo a Alama.\n\nAlama 16\n\nA eia kekahi, ma ka makahiki umikumamakahi o ke au o na lunakanawai maluna iho o ka poe kanaka o Nepai, ma ka la elima o ka lua o ka malama, ua nui ka malu mamua o kela la ma ka aina o Zarahemela; aole kekahi kaua aole hoi paio no kekahi mau makahiki; a hiki aku i ka la elima o ka lua o ka malama, ma ka makahiki umikumamakahi, ua lohea ka hooho o ke kaua mawaena o ka aina;\n\nAlama 17\n\nAno, eia kekahi, i ko Alama hele ana mai ka aina o Gideona aku i ka hema, i ka aina o Manati, aia hoi! Me ka pihoihoi nui ona, halawai aku la oia me na keiki a Mosia, e hele ana i ka aina o Zarahemela.\n\nAlama 18\n\nA eia kekahi, kena aku la ke alii Lamoni i kana poe kauwa e ku mai, a e hoike mai i na mea a pau a lakou i ike ai no ia mea.\n\nAlama 19\n\nA eia kekahi, mahope iho o na la elua a me na po elua, ua aneane lakou e lawe aku i kona kino a e waiho aku ia ia iloko o kahi halekupapau a lakou i hana ai no ke kanu ia ana o na mea make o lakou.\n\nAlama 20\n\nA eia kekahi, ia lakou i kukulu ai i ekalesia ma ia aina, makemake mai la ke alii Lamoni ia Amona e hele pu aku me ia i ka aina o Nepai, i hoikeike aku ai oia ia ia i kona makuakane.\n\nAlama 21\n\nAno, i ka wa a Amona a me kona mau hoahanau i hookaawale ae ai ia lakou iho ma na palena o ka aina o ko Lamana poe, aia hoi, hele aku la o Aarona i ka aina i kapa ia ai e ko Lamana poe, o Ierusalema; ua kapa ia ia mamuli o ka aina hanau o ko lakou poe kupuna, a ma o aku ia e pili ana i na palena o Moramona.\n\nAlama 22\n\nAno, ia Amona e ao mau ana peia i ka poe kanaka o Lamoni, e hoi no kakou i ka mooolelo o Aarona a me kona mau hoahanau; no ka mea, mahope iho o kona hele ana mai ka aina o Midoni aku, ua alakai ia aku oia e ka Uhane i ka aina o Nepai, i ka hale o ke alii maluna iho o ka aina a pau, koe wale no ka aina o Isemaela; a oia no ka makuakane o Lamoni.\n\nAlama 23\n\nEia hoi kekahi, hoouna aku la ke alii o ko Lamana poe i olelo hoolaha mawaena o kona poe kanaka a pau, aole lakou e kau i ko lakou mau lima maluna iho o Amona, a me Aarona, o Omanera, a me Himani, aole hoi maluna o kekahi o ko lakou mau hoahanau, ka poe e hele aku e hai ana i ka olelo a ke Akua, ma kela wahi keia wahi a lakou e noho ai, ma na mokuna a pau o ko lakou aina;\n\nAlama 24\n\nA eia kekahi, o ko Amaleki poe, a me ko Amulona poe, a me ko Lamana poe e noho ana ma ka aina o Amulona, a ma ka aina o Helama no hoi, a ma ka aina o Ierusalema, a ma ka aina a pau a puni, ka poe i hoohuli ole ia ai, a i lawe ole ai maluna iho o lakou i ka inoa o Anati-Nepai-Lehi, ua hookonokono ia ae e ko Amaleki poe, a e ko Amulona poe, e huhu aku i ko lakou poe hoahanau;\n\nAlama 25\n\nA, aia hoi kekahi, ua huhu nui loa ae ua poe la o Lamana, no ko lakou pepehi ana i ko lakou poe hoahanau; nolaila, hoohiki iho la lakou e hookau aku i ka hoopai maluna iho o ko Nepai poe; a, aole lakou i hoao hou e pepehi mai i ka poe kanaka o Anati-Nepai-Lehi ia manawa;\n\nAlama 26\n\nA, ano, eia na olelo a Amona i kona poe hoahanau, penei ua mau olelo nei: E koʻu poe hoahanau, aia hoi, ke i aku nei au ia oukou, he kumu nui ko kakou e hauoli ai; no ka mea, ua hiki anei ia kakou ke manao, i ka wa a kakou i haalele aku ai i ka aina o Zarahemela, e haawi mai ana ke Akua ia kakou i na mea pomaikai nui me neia?\n\nAlama 27\n\nAno, eia kekahi, i ka wa a kela poe o ko Lamana, ka poe i hele aku e kaua ku e aku i ko Nepai poe, i ike ai, mahope iho o na aumeume he nui o lakou e anai mai ia lakou la, ua makehewa ke imi ae i ko lakou anai ia ana, hoi hou aku la lakou i ka aina o Nepai.\n\nAlama 28\n\nAno, eia kekahi, mahope iho o ka hoonoho ia ana o ka poe kanaka o Amona ma ka aina o Ieresona, a he ekalesia no hoi i kukulu ia ma ka aina o Ieresona; a ua hoonoho ia ka poe koa o ko Nepai a puni ka aina o Ieresona; he oiaio, ma na palena a pau a puni ka aina o Zarahemela; aia hoi, ua hahai mai la ka poe koa o ko Lamana poe i ko lakou poe hoahanau iloko o ka waonahele.\n\nAlama 29\n\nE, ina he anela au, a i hiki ke loaa ka makemake o kuu naau, e hiki iaʻu ke hele aku e olelo aku me ka pu o ke Akua, me kahi leo e hoohaalulu ai i ka honua, a e hea aku i ka mihi i kela lahuikanaka i keia lahuikanaka;\n\nAlama 30\n\nAia hoi kekahi, mahope iho o ka hoonoho ia ana o ka poe kanaka o Amona, ma ka aina o Ieresona, he oiaio, a mahope hoi o ka hooauhee ia ana o ko Lamana poe mailoko aku o ka aina, ua kanu ia hoi ko lakou poe make e ka poe kanaka o ka aina.\n\nAlama 31\n\nAno, eia kekahi, mahope iho o ka make ana o Korihora, ua loaa iho la ia Alama na lono e hookapae ana ko Zorama poe i na aoao o ka Haku, a e alakai ana o Zorama, oia no ko lakou mea alakai, i na naau o na kanaka e kulou iho ilalo i na kii leo ole, a pela aku, a ua hoomaka hou ae la kona naau e hoopailua, no ka hewa o na kanaka;\n\nAlama 32\n\nA eia kekahi, hele aku la lakou, a hoomaka ae la e hai aku i ka olelo a ke Akua i na kanaka, e komo ana iloko o ko lakou mau halepule, a iloko o ko lakou mau hale; he oiaio, hai aku la no hoi lakou i ka olelo ma na alanui o lakou la.\n\nAlama 33\n\nAno, mahope iho o ko Alama olelo ana i neia mau olelo, hoouna mai la lakou io na la, e makemake ana e ike, ina paha lakou e manaoio i ke Akua hookahi e hiki ia lakou ke loaa ua hua nei ana i olelo ai, a i ke ano o ko lakou kanu ana i ka hua, oia hoi ka olelo, ana i olelo aku ai, ana i i aku ai e kanu ia e pono ai iloko o ko lakou mau naau; a i ke ano hea hoi lakou e hoomaka ai e hoohana i ko lakou manaoio.\n\nAlama 34\n\nAno, eia kekahi, mahope iho o ka olelo ana a Alama i keia mau olelo ia lakou, noho iho la oia ma ka honua, a ku ae la o Amuleka a hoomaka ae la e ao aku ia lakou, i ka i ana;\n\nAlama 35\n\nAno, eia kekahi, mahope iho o ka hoopau ana o Amuleka i keia mau olelo, haalele iho la laua i ka poe kanaka, a hele ae la iloko o ka aina o Ieresona;\n\nAlama 36\n\nE kaʻu keiki, e haliu mai ka pepeiao i kaʻu mau olelo; no ka mea, ke hoohiki nei au ia oe, ina e malama oe i na kauoha a ke Akua, e hoopomaikai ia auanei oe ma ka aina.\n\nAlama 37\n\nAno, e kaʻu keiki Helamana, ke kauoha aku nei au ia oe e lawe oe i na mooolelo i waiho ia mai me au;\n\nAlama 38\n\nE kaʻu keiki, e haliu mai ka pepeiao i kaʻu mau olelo; no ka mea, ke i aku nei au ia oe, me aʻu i i aku ai ia Helamana, ina e malama oe i na kauoha a ke Akua, e hoopomaikai ia auanei oe ma ka aina; a ina e malama ole oe i na kauoha a ke Akua, e hoolei ia aku oe mai kona alo aku.\n\nAlama 39\n\nAno, e kaʻu keiki, he mau olelo he nui aku kaʻu e olelo aku ai ia oe, mamua o kaʻu i olelo aku ai i kou kaikuaana; no ka mea hoi, aole anei oe i ike i ka naueue ole o kou kaikuaana, o kona hoomau pono ana, a me kona ikaika i ka malama ana i na kauoha a ke Akua? Aole anei oia i hana i kahi kumu maikai nou e hoohalike ai?\n\nAlama 40\n\nAno, e kaʻu keiki, eia hou kekahi aʻu e olelo aku nei ia oe; no ka mea, ke ike nei au ua hoohihia ia kou naau no ke alahouana o ka poe make.\n\nAlama 41\n\nAno, e kaʻu keiki, he mau mea kaʻu e olelo aku ai no ka hoihoi hou ia ana i olelo e ia ai; no ka mea, aia hoi, ua hookapae ae kekahi poe i na palapala hemolele, a hele auwana loa aku no ia mea. A ke ike nei au ua hoohihia ia kou naau no hoi, no keia mea. Aka hoi, e hoomaopopo aku no au ia mea ia oe.\n\nAlama 42\n\nAno, e kaʻu keiki, ke ike nei au aia no kekahi mea e ae e hoohihia ana i kou naau, i hiki ole ai ia oe ke hoomaopopo, oia no ka pololei o ke Akua, ma ka hoopai ana i ka mea lawehala; no ka mea, ke hoao nei oe e manao he mea pololei ole ka waiho ia ana o ka mea lawehala i kahi o ka poino.\n\nAlama 43\n\nA eia kekahi, hele aku la na keiki a Alama mawaena o na kanaka, e hai aku i ka olelo ia lakou. A o Alama no hoi, aole e hiki ia ia ke hoomaha, a hele aku la no hoi oia.\n\nAlama 44\n\nA eia kekahi, hooki aku la lakou a nee uuku ae la mai o lakou ae. A i aku la o Moroni ia Zerahemana, E nana mai oe, e Zerahemana e, aole makou i makemake e lilo i poe kanaka puni koko. Ke ike nei oukou eia no oukou iloko o ko makou mau lima, aole nae makou i makemake e luku aku ia oukou.\n\nAlama 45\n\nEia hoi kekahi, ua hoohauoli nui loa ia ka poe kanaka o Nepai, no ka hoopakele hou ana mai o ka Haku ia lakou mailoko mai o na lima o ko lakou poe enemi; nolaila, aloha aku la lakou i ka Haku i ko lakou Akua; he oiaio, a hookeai nui a pule nui aku lakou, a hoomana aku la lakou i ke Akua me ka olioli nui loa.\n\nAlama 46\n\nEia kekahi, o ka poe i hoolohe ole mai ia Helamana a me kona poe hoahanau, ua houluulu pu ia lakou e ku e mai i ko lakou poe hoahanau.\n\nAlama 47\n\nAno, e hoi hou kakou i ka kakou mooolelo, ia Amalikia, a me ua poe la i hee pu ai me ia iloko o ka waonahele; no ka mea, ua lawe aku oia i ua poe la ka poe i hele pu me ia, a pii aku la i ka aina o Nepai, mawaena o ko Lamana poe, a hookonokono ae la i ko Lamana poe e huhu mai i ka poe kanaka o Nepai, a no ia mea, hoouna ae la ke alii o ko Lamana poe i olelo hoolaha mawaena o kona aina a puni, mawaena o kona poe kanaka a pau, i houluulu hou ai lakou ia lakou iho, no ka hele ana mai e kaua i ko Nepai poe.\n\nAlama 48\n\nAno, eia kekahi, i ka wa a Amalikia i loaa ai ke aupuni, hoomaka ae la oia e hoopiha i na naau o ko Lamana poe e ku e i ka poe kanaka o Nepai; he oiaio, hoonoho iho la oia i na kanaka e olelo aku i ko Lamana poe mai ko lakou mau hale kiai aku, e ku e ana i ko Nepai poe;\n\nAlama 49\n\nAno, eia kekahi, ma ka malama umikumamakahi o ka makahiki umikumamaiwa, ma ka la umi o ka malama, ua ikea ka poe koa o ko Lamana poe e nee mai ana i ka aina o Amoniha.\n\nAlama 50\n\nAno, eia kekahi, aole i hooki ae o Moroni i kona hoomakaukau ana no ke kaua, a i ole e pale aku hoi i kona poe kanaka mai ko Lamana poe ae, no ka mea, kauoha ae la oia i na puali ona e hoomaka ma ka makamua o ka makahiki iwakalua o ke au o na lunakanawai, e kope ae i na puu lepo a puni na kulanakauhale, ma ka aina a puni i noho ia ai e ko Nepai poe;\n\nAlama 51\n\nAno, eia kekahi, ma ka makamua o ka makahiki iwakaluakumamalima o ke au o na lunakanawai maluna iho o ka poe kanaka o Nepai, ua hookupaa ia ka maluhia e lakou mawaena o ko Lehi a me ko Morianatona, no ko lakou mau aina, a ua hoomaka hoi ka makahiki iwakaluakumamalima me ka maluhia;\n\nAlama 52\n\nEia kekahi, ma ka makahiki iwakaluakumamaono o ke au o na lunakanawai maluna iho o ka poe kanaka o Nepai, aia hoi, i ka wa a ko Lamana poe i ala ai i ke kakahiaka mua o ka malama mua, aia hoi, ike ae la lakou ua make o Amalikia ma kona halelewa ponoi; a ike mai la no hoi lakou ua makaukau o Teanakuma e kaua aku ia lakou ia la.\n\nAlama 53\n\nA eia kekahi, hoonoho iho la lakou i na koa kiai maluna iho o ka poe pio o ko Lamana poe, a koi aku la ia lakou e hele aku a e kanu iho i ko lakou poe make; he oiaio, a me ka poe make no hoi o ko Nepai i pepehi ia; a hoonoho iho la o Moroni i na kanaka maluna iho o lakou e kiai iho ia lakou, oiai lakou e hana aku ana i ka lakou mau hana.\n\nAlama 54\n\nAno, eia kekahi, ma ka makahiki iwakaluakumamaiwa o na lunakanawai, hoouna mai la o Amorona io Moroni la, e makemake ana ia ia e haawi aku a e haawi mai i na pio.\n\nAlama 55\n\nAno, eia kekahi, ia Moroni i loaa mai ai keia episetole, ua nui ae kona huhu, no ka mea, ike iho la oia he ike paka ko Amorona no kona hoopunipuni; he oiaio, ua akaka ia ia ua ike o Amarona aole he kumu pololei ka i hooeu ae ia ia e kaua mai i ko Nepai poe.\n\nAlama 56\n\nAno, eia kekahi, ma ka makamua o ka makahiki kanakolu o ke au o na lunakanawai, i ka la lua, ma ka malama mua, loaa iho la ia Moroni kekahi episetole mai o Helamana mai, e hai mai ana i ke ano o ka noho ana o na kanaka ma ia hapa o ka aina.\n\nAlama 57\n\nAno, eia kekahi, loaa mai la iaʻu kekahi episetole mai ia Amorona mai, ke alii, e olelo ana ina e haawi aku au i keia poe a makou i hoopio mai ai, e haawi mai oia i ke kulanakauhale o Anatipara no makou.\n\nAlama 58\n\nAia hoi kekahi, o ka makou hana hou ae, oia ka imi i loaa ai ke kulanakauhale o Manati; aka hoi, aole ala e hiki ai ia makou ke alakai mai ia lakou mailoko mai o ke kulanakauhale, ma na papa uuku o makou. No ka mea hoi, hoomanao iho la lakou i ka mea a makou i hana e ai mamua aku; nolaila, ua hiki ole ia makou ke hoowalewale aku ia lakou mai ko lakou mau wahi paa mai;\n\nAlama 59\n\nAno, eia kekahi, ma ka makahiki kanakolu o ke au o na lunakanawai maluna iho o ka poe kanaka o Nepai, mahope iho o ko Moroni loaa ana a me ka heluhelu ana i ko Helamana episetole, ua hauoli nui loa oia no ka pomaikai, he oiaio, no ka pomaikai nui loa i loaa ai ia Helamana, ma ka loaa ana kela mau aina i lilo ai;\n\nAlama 60\n\nA eia kekahi, palapala hou ae la oia i ke kiaaina o ka aina, oia no o Pahorana, a eia na olelo ana i palapala iho ai, i ka i ana, Aia hoi, ke kakau nei au i kuu episetole ia Pahorana ma ke kulanakauhale o Zarahemela, oia no ka lunakanawai nui a me ke kiaaina hoi maluna iho o ka aina, a i ka poe a pau no hoi i wae ia ae ai e keia poe kanaka e hoomalu a e hooponopono iho i na mea o keia kaua;\n\nAlama 61\n\nAia hoi kekahi, aole liuliu mahope iho o ko Moroni hoouna ana aku i kana episetole i ke kiaaina nui, loaa mai la ia ia kekahi episetole mai o Pahorana mai, ke kiaaina nui. A eia na olelo i loaa ia ia:\n\nAlama 62\n\nAno, eia kekahi, ia Moroni i loaa ai ua episetole nei, hooikaika ia iho la kona naau, a ua hoopiha ia me ka olioli nui loa, no ka onipaa ana o Pahorana, i ole ai oia no hoi he kipi i ke kuokoa ana a me ka aoao o kona aina.\n\nAlama 63\n\nA eia kekahi, ma ka makamua o ka makahiki kanakolukumamaono o ke au o na lunakanawai maluna iho o ka poe kanaka o Nepai, loaa iho la ia Sibalona kela mau mea laa i haawi e ia mai ia Helamana e Alama;\n\nHelamana\n\n\n\n\n\n\nHelamana 1\n\nAno hoi, eia kekahi, ma ka makamua o ka makahiki kanaha o ke au o na lunakanawai maluna iho o ka poe kanaka o Nepai, hoomaka ae kekahi hihia nui mawaena o ka poe kanaka o Nepai.\n\nHelamana 2\n\nA eia kekahi, ma ka makahiki kanahakumamalua o ke au o na lunakanawai, mahope iho o ko Moroniha hookupaa hou ana i ka maluhia mawaena o ko Nepai poe a me ko Lamana poe, aia hoi, aohe mea e noho ma ka noho hookolokolo; nolaila, hoomaka hou ae la he paio mawaena o na kanaka no ka mea nana e noho ma ka noho hookolokolo.\n\nHelamana 3\n\nAno, eia kekahi, ma ka makahiki kanahakumamakolu o ke au o na lunakanawai, aohe paio mawaena o ka poe kanaka Nepai, he haaheo uuku wale no ma ka ekalesia, he kumu no ia no na ku e uuku mawaena o na kanaka, a ua hooponopono ia keia mau mea ma ka hopena o ka makahiki kanahakumamakolu.\n\nHelamana 4\n\nA eia kekahi, ma ka makahiki kanalimakumamaha, ua nui na ku e ma ka ekalesia, a he paio hoi kekahi mawaena o na kanaka, a no ia mea, ua nui ke koko i hookahe ia;\n\nHelamana 5\n\nA eia kekahi, ma ua makahiki la, aia hoi, haawi ae la o Nepai i ka noho hookolokolo, i kekahi kanaka o Kezorama kona inoa.\n\nHelamana 6\n\nA eia kekahi, i ka wa i pau ai ka makahiki kanaonokumamalua o ke au o na lunakanawai, ua hiki mai keia mau mea a pau, a ua lilo iho la ka hapa nui o ko Lamana poe, i poe kanaka pono, a, oi aku la ko lakou pono mamua o ko ko Nepai poe, no ko lakou naueue ole, a me ko lakou onipaa ma ka manaoio.\n\nHelamana 7\n\nAia hoi kekahi, ma ka makahiki kanaonokumamaiwa o ke au o na lunakanawai maluna iho o ka poe kanaka o Nepai, hoi mai la o Nepai, ke keiki a Helamana, i ka aina o Zarahemela, mai ka aina akau mai;\n\nHelamana 8\n\nAno eia kekahi, ia Nepai i olelo aku ai i keia mau olelo, aia hoi kekahi poe he mau lunakanawai, no ka poe hana malu hoi o Gadianatona, a ua huhu lakou, a hea aku lakou me ke ku e ia ia, i ka i ana i na kanaka, No ke aha la oukou e lalau ole nei i keia kanaka a kai mai ia ia, i hoohewa ia aku ai oia e like me ka hewa ana i hana ai.\n\nHelamana 9\n\nEia hoi kekahi, i ka wa a Nepai i olelo aku ai i keia mau olelo, holo ae la kekahi poe kanaka e ku ana mawaena o lakou i ka noho hookolokolo; he oiaio, he mau mea elima ka i hele; a i ae la lakou mawaena o lakou iho, me lakou i holo ai,\n\nHelamana 10\n\nA eia kekahi, hoomaka ae la ka mokuahana mawaena o na kanaka, a kaawale ae la lakou i o a i o, a hele ae la i ko lakou mau ala, e haalele ana ia Nepai oia wale no, ia ia e ku ana maweana konu o lakou.\n\nHelamana 11\n\nAno, eia kekahi, ma ka makahiki kanahikukumamalua o ke au o na lunakanawai, mahuahua ae la na paio, a no ia mea hiki mai na kaua a puni ka aina mawaena o ka poe kanaka a pau o Nepai.\n\nHelamana 12\n\nA pela i hiki ai ia kakou ke ike i ka hoopunipuni a me ka naueue wale no hoi o na naau o na keiki a kanaka; he oiaio, ua hiki ia kakou ke ike na ka Haku ma kona lokomaikai nui loa, i hoalohaloha a hoopomaikai i ka poe a pau i paulele aku ia ia;\n\nHelamana 13\n\nAno, eia kekahi, ma ka makahiki kanawalukumamaono, e noho mau ana ko Nepai poe iloko o ka hewa, he oiaio, iloko o ka hewa nui, oiai i eu ikaika ko Lamana poe e malama i na kauoha a ke Akua, e like me ke kanawai o Mose.\n\nHelamana 14\n\nAno, eia kekahi, wanana aku la o Samuela, ka Lamana, i na mea e ae he nui loa aku i hiki ole ke palapala ia.\n\nHelamana 15\n\nAno, e koʻu poe hoahanau i aloha ia, aia hoi, ke hai aku nei au ia oukou ina aole oukou e mihi, e waiho ia auanei ko oukou mau hale i neoneo ia oukou;\n\nHelamana 16\n\nAno, eia kekahi, ua nui loa ka poe i lohe i na olelo a Samuela, ka Lamana, ana i olelo aku ai maluna ae o na pa o ke kulanakauhale. A o ka poe a pau i manaoio ma kana olelo, hele aku la a imi ae la ia Nepai; a ia lakou i puka ae ai a loaa ia, hai mai la lakou ia ia i ko lakou mau hewa aole i hoole, me ka makemake e bapetizo ia lakou i ka Haku.\n\nⅢ Nepai\n\n\n\n\n\n\nⅢ Nepai 1\n\nAno, eia kekahi, hala aku la ka makahiki kanaiwakumamakahi; a he mau haneri makahiki eono ia mai ka wa mai a Lehi i haalele aku ai ia Ierusalema; a o ka makahiki ia e noho ana o Lakoneusa i lunakanawai nui a i kiaaina hoi maluna iho o ka aina.\n\nⅢ Nepai 2\n\nA eia kekahi, pela i hala aku ai ka makahiki kanaiwakumamalima no hoi, a hoomaka ae la na kanaka e hoopoina i kela mau ouli a me na mea kupanaha a lakou i lohe ai, a hoomaka ae la ke kahaha o lakou e emi iho a e emi ae ma kekahi ouli a me kekahi mea kupanaha mai ka lani mai a hoomaka ae la lakou e paakiki iho ma ko lakou mau naau, a makapo ma ko lakou hoomaopopo ana, a hoomaka ae la e hoomaloka i na mea a pau a lakou i lohe ai a i ike ai,\n\nⅢ Nepai 3\n\nAno, eia kekahi, ma ka makahiki umikumamaono mai ka hiki ana mai o Kristo, loaa mai la ia Lakoneusa, ke kiaaina o ka aina, kekahi episetole mai ka luna a kiaaina hoi o ua poe powa hui nei; a eia na olelo i palapala ia, i ka i ana:\n\nⅢ Nepai 4\n\nA, eia kekahi, ma ka hope o ka makahiki umikumamawalu, ua hoomakaukau iho ua poe koa la o na powa, no ke kaua, a hoomaka ae la e iho, a e puka mai mai na puu mai, a mailoko mai o na kuahiwi, a o ka waonahele, a me ko lakou mau wahi paa, a me ko lakou mau wahi malu a hoomaka ae la e noho ae ma na aina, ma ka aina hema, a ma ka aina akau no hoi, a hoomaka ae la e noho ae ma na aina a pau i haalele ia e ko Nepai poe, a me na kulanakauhale i waiho neoneo ia.\n\nⅢ Nepai 5\n\nAno hoi, aole kekahi mea ola mawaena o ka poe kanaka a pau o ko Nepai poe, i kanalua iki i na olelo a ka poe kaula hemolele a pau, ka poe i olelo mai; no ka mea, ike iho la lakou he mea e pono ai e hooko ia ia mau mea;\n\nⅢ Nepai 6\n\nAno, eia kekahi, hoi aku la ka poe kanaka o Nepai i ko lakou mau aina iho, ma ka makahiki iwakaluakumamaono, o kela kanaka keia kanaka, me kona ohua, me kona mau pua a mau ohana holoholona, me konamau lio a me kona mau bipi, a me na mea a pau a lakou.\n\nⅢ Nepai 7\n\nAka hoi, e hoike aku au ia oukou aole lakou i hoonoho i alii maluna iho o ka aina; aka ma ua makahiki hookahi nei, he oiaio, ka makahiki kanakolu, hoopau ae la lakou ma ka noho hookolokolo, he oiaio, pepehi ae la i ka lunakanawai nui o ka aina a make loa.\n\nⅢ Nepai 8\n\nAno, eia kekahi, e like me ko makou mooolelo, a ua ike makou ua oiaio ko makou mooolelo, no ka mea hoi, na kekahi kanaka pono i kakau iho i ka mooolelo; no ka mea, hana io aku la oia i na hana mana he nui wale ma ka inoa o Iesu; a aole kekahi kanaka i hiki ke hana aku i kekahi hana mana ma ka inoa o Iesu, ke ole oia i hoomaemae ia a pau loa mai kona hewa aku.\n\nⅢ Nepai 9\n\nA eia kekahi, ua lohe ia kekahi leo mawaena o ko ka honua a pau maluna iho o ka ili o keia aina, e hea ana:\n\nⅢ Nepai 10\n\nAno hoi, eia kekahi, lohe ae la na kanaka a pau o ka aina i keia mau olelo; a hoike ae la no ia mea. A mahope mai o keia mau olelo ua hamau ko ka aina no na hora he nui wale;\n\nⅢ Nepai 11\n\nAno, eia kekahi, ua akoakoa na kanaka he lehulehu ma kahi hookahi, o ka poe kanaka o Nepai, a puni ka luakini ma ka aina o Momona; a e haohao ana a e kahaha ana kekahi me kekahi, a e hoike ana kekahi i kekahi i ka loli kupanaha nui i hiki mai ai;\n\nⅢ Nepai 12\n\nA eia kekahi, ia Iesu i olelo mai ai i ua mau olelo nei ia Nepai, a i ka poe i hea ia, (ano, he umikumamalua ka nui o ka poe i hea ia, a i loaa ka mama a me ka oihana e bapetizo,) a, aia hoi, hohola mai la oia i kona lima i na kanaka, a hea mai la ia lakou, i ka i ana: Pomaikai oukou, ke hoolohe mai oukou i na olelo a ua poe umikumamalua nei, aʻu i wae aku ai maiwaena mai o oukou e lawelawe aku ia oukou, a e lilo i poe kauwa na oukou; a ia lakou wau i haawi aku ai i ka mana, i bapetizo aku ai lakou ia oukou me ka wai, a mahope iho o ko oukou bapetizo ia ana me ka wai, aia hoi, e bapetizo aku au ia oukou me ke ahi a me ka Uhane Hemolele; nolaila, pomaikai oukou, ina e manaoio mai oukou iaʻu, a e bapetizo ia aku, mahope iho o ko oukou nana ana iaʻu, a ike ana ke ola nei wau.\n\nⅢ Nepai 13\n\nOiaio, he oiaio kaʻu e olelo aku nei ua makemake au e hana manawalea aku oukou i ka poe hune; aka e malama oukou, aole e hana wale aku i ko oukou manawalea imua o na kanaka, no ka ike ia mai e lakou; o loaa ole ia oukou ka uku ia mai e ko oukou Makua ma ka lani.\n\nⅢ Nepai 14\n\nAno, eia kekahi, ia Iesu i olelo mai ai i keia mau olelo, huli hou ae la ia i na kanaka, a oaka ae la i kona waha ia lakou, i ka i ana, Oiaio, he oiaio kaʻu e olelo aku nei ia oukou, Mai manao ino aku i manao ino ole ia mai oukou.\n\nⅢ Nepai 15\n\nAno, eia kekahi, ia Iesu i hoopau mai ai i keia mau olelo, alawa ae la oia i kona mau maka i o a ia nei maluna o na kanaka, a olelo mai la ia lakou, Aia hoi, ua lohe oukou i na mea aʻu i ao aku ai mamua o koʻu pii ana i koʻu Makua la; nolaila, o ka mea e hoomanao ana i keia mau olelo aʻu, a hana hoi ia mau mea, oia kaʻu e hookiekie ae iluna ma ka la hope.\n\nⅢ Nepai 16\n\nA oiaio, he oiaio kaʻu e olelo aku nei ia oukou, he poe hipa e ae kaʻu, aole no keia aina; aole hoi no ka aina o Ierusalema; aole hoi ma na wahi o ua aina la a puni, kahi aʻu i hele ai e lawelawe.\n\nⅢ Nepai 17\n\nAia hoi, i ka wa a Iesu i olelo mai ai i ua mau olelo nei, alawa hou ae la oia i o ia nei maluna o na kanaka, a olelo mai la ia lakou, aia hoi, ua kokoke mai kuu manawa.\n\nⅢ Nepai 18\n\nA kauoha mai la o Iesu i kana poe haumana e lawe mai lakou i wahi berena a waina io na la.\n\nⅢ Nepai 19\n\nAno, eia kekahi, ia Iesu i pii aku ai iloko o ka lani, puhee aku la na kanaka, a lawe ae la kela kanaka keia kanaka i kana wahine a me kana mau keiki, a hoi aku la i kona wahi iho.\n\nⅢ Nepai 20\n\nA eia kekahi, kauoha mai la oia i ka lehulehu e hooki aku lakou i ka pule ana, a me kana poe haumana no hoi. A kauoha mai la oia ia lakou e hooki ole lakou i ka pule ana ma ko lakou mau naau.\n\nⅢ Nepai 21\n\nA he oiaio kaʻu e olelo aku nei ia oukou, ke haawi aku nei au ia oukou i hoailona, i ike ai oukou i ka wa e aneane ai ke ko ana o ia mau mea, e houluulu ana au i koʻu koe kanaka mai ko lakou hoopuehu loihi ia ana, e ko ka hale o Iseraela, a e hookupaa hou aku au i koʻu Ziona mawaena o lakou.\n\nⅢ Nepai 22\n\nAlaila, e ko ai ka mea i palapala ia. E oli oe, e ka mea pa, ka mea i hanau ole; e oli i ke oli, a e hooho nui aku, e ka mea hapai ole i ke keiki; no ka mea, he nui aku na keiki a ka mea i neoneo, mamua o na keiki o ka wahine i mare ia, wahi a ka Haku.\n\nⅢ Nepai 23\n\nAno hoi, ke olelo aku nei au ia oukou, he mea e pono ai no oukou e imi i keia mau mea. He oiaio, he kauoha kaʻu e haawi aku nei ia oukou, e imi ikaika oukou i keia mau mea; no ka mea, ua nani na olelo a lsaia.\n\nⅢ Nepai 24\n\nA eia kekahi, kauoha mai la oia ia lakou, e palapala iho i na olelo a ka Makua i haawi mai ai ia Malaki, ana e hai mai ai ia lakou. A eia kekahi, mahope iho o ka palapala ia ana o ia mau mea, wehewehe mai la oia ia mau mea. A eia na olelo ana i hai mai ai ia lakou, i ka i ana, peneia wahi a ka Makua ia Malaki: Aia hoi, e hoouna auanei au i koʻu elele, a nana e hoomakaukau i koʻu alanui imua oʻu, a e hiki wawe mai auanei ka Haku, a oukou e imi nei i kona luakini, oia ka elele o ka berita, o ka mea a oukou e olioli nei; aia hoi, e hele mai auanei ia, wahi a ka Haku o na Lehulehu.\n\nⅢ Nepai 25\n\nNo ka mea, aia! E hiki mai ana ka la e enaena ana me he umu ahi la; a o ka poe hookiekie a pau, a me ka poe hana ino a pau, he mauu lakou; a e hoopau ua la la e hiki mai ana ia lakou, wahi a ka Haku o na Lehulehu, a e waiho ole ia i aa no lakou, aole hoi lala.\n\nⅢ Nepai 26\n\nAno, eia kekahi, ia Iesu i hai mai i keia mau mea, wehewehe mai la oia ia mau mea i na kanaka, a wehewehe mai la oia i na mea a pau ia lakou i na mea nui a me na mea uuku no hoi.\n\nⅢ Nepai 27\n\nA eia kekahi, i ka wa e hele ana ka poe haumana a Iesu a e hai ana i na mea a lakou i lohe ai a i ike ai hoi, a e bapetizo ana ma ka inoa o Iesu, hiki mai keia, ua houluulu ia mai ka poe haumana i kahi hookahi, a ua hui ia ma ka pule ikaika a me ka hookeai.\n\nⅢ Nepai 28\n\nA eia kekahi, ia Iesu i olelo mai ai i keia mau olelo, olelo pakahi mai la oia i kana poe haumana, me ka i ana ia lakou: Heaha ka oukou e makemake mai nei iaʻu mahope aku o koʻu hele ana i ka Makua la?\n\nⅢ Nepai 29\n\nAno hoi, ke i aku nei au ia oukou, i ka wa i manao ia he pono e ka Haku, ma kona naauao, no keia mau olelo e hiki aku i ka poe Genetile, e like me kana olelo, alaila, e ike oukou o ka berita a ka Makua i hana mai ai me ka poe mamo a Iseraela, no ko lakou hoihoi hou ia ana i ko lakou aina hooilina, e hoomaka ana ia ia manawa e hooko ia;\n\nⅢ Nepai 30\n\nE haliu mai oukou, e ka poe Genetile, a e hoolohe i na olelo a Iesu Kristo, ke Keiki a ke Akua ola, ana i kauoha mai ai iaʻu, e olelo aku au no oukou, no ka mea, aia hoi, ke kauoha mai nei oia iaʻu, i ka i ana:\n\nⅣ Nepai\n\nA eia kekahi, hala aku la ka makahiki kanakolukumamaha, a me ke kanakolukumamalima no hoi, a, aia hoi, ua kukulu iho la ka poe haumana a Iesu i ekalesia no Kristo ma na aina a pau a puni. A o ka poe a pau i hele mai io lakou la, a i mihi oiaio i ko lakou mau hewa, ua bapetizo ia ma ka inoa o Iesu; a loaa iho la no hoi ia lakou ka Uhane Hemolele.\n\nMoramona\n\n\n\n\n\n\nMoramona 1\n\nAno, ke kakau nei owau, o Moramona, i mooolelo o na mea aʻu i ike ai a i lohe ai no hoi, a kapa aku ia mea, ka buke a Moramona.\n\nMoramona 2\n\nA eia kekahi, ma ua makahiki hookahi la, hoomaka ae la ke kaua hou mawaena o ko Nepai poe a me ko Lamana poe. A ua opiopio au, aka, nunui nae koʻu kino, nolaila, hoonoho mai la ka poe kanaka o Nepai iaʻu, i luna no lakou, a i alihi kaua o ko lakou poe kaua.\n\nMoramona 3\n\nA eia kekahi, aole ko Lamana poe i hele mai e kaua hou a hala aku la na makahiki hou he umi. A, aia hoi, ua hoohana au i koʻu poe kanaka, ko Nepai poe, ma ka hoomakaukau ana i ko lakou mau aina a me ko lakou mau mea kaua, no ka wa kaua.\n\nMoramona 4\n\nAno, eia kekahi, ma ka makahiki ekolu haneri a me kanaonokumamakolu, pii aku la ko Nepai poe me ka poe kaua o lakou e kaua aku i ko Lamana poe mawaho o ka aina Neoneo.\n\nMoramona 5\n\nA eia kekahi, hele aku la au mawaena o ko Nepai poe, a mihi iho la i ka hoohiki aʻu i hana ai, i kokua hou ole ai au ia lakou; a haawi hou mai la lakou iaʻu i ka noho alihi kaua ana o ko lakou poe kaua; no ka mea, nana mai la lakou iaʻu me he mea la ua hiki iaʻu ke hoopakele aku ia lakou mai ko lakou mau popilikia ae.\n\nMoramona 6\n\nAno, ke hoopau nei au i kuu mooolelo no ka luku ia ana o koʻu poe kanaka, ko Nepai poe. A eia kekahi, hele aku la makou imua o ko Lamana poe.\n\nMoramona 7\n\nAno hoi, he makemake koʻu e olelo aku i kekahi mau mea i ke koena o keia poe kanaka, ka poe i hoola ia mai, ina paha e haawi aku ke Akua ia lakou i kaʻu mau olelo, i ike ai lakou no na mea o ko lakou poe kupuna; he oiaio, ke olelo aku nei au ia oukou, e ke koena o ko ka hale a Iseraela; a eia na olelo aʻu e olelo aku nei:\n\nMoramona 8\n\nAia hoi, owau, o Moroni, ke hoopau nei i ka mooolelo a koʻu makuakane o Moramona. Aia hoi, he mau mea kakaikahi wale no kaʻu e palapala ai, a o ua mau mea nei kaʻu i kauoha ia mai ai e koʻu makuakane.\n\nMoramona 9\n\nAno hoi, ke olelo nei no hoi au no ka poe e manaoio ole ana ia Kristo.\n\nEtera\n\n\n\n\n\n\nEtera 1\n\nAno, ke hoomaka nei au, o Moroni, e kakau iho i kahi mooolelo o kela poe kamaaina kahiko, ka poe i anai ia mai ai ma ka lima o ka Haku mai ka ili aku o keia aina akau.\n\nEtera 2\n\nA eia kekahi, iho aku la o Iareda, a me kona kaikaina, a me ko laua mau ohana, a me ka poe makamaka no hoi o Iareda a me kona kaikaina, ilalo iloko o ke awawa a ma ka akau, (a o Nimeroda ka inoa o ke awawa, ua kapa ia mamuli o ke kanaka koa i ka hahai holoholona,) me na pua holoholona a lakou i houluulu iho ai, o ke kane a me ka wahine, o kela ano keia ano.\n\nEtera 3\n\nA eia kekahi, hele aku la ke kaikaina o Iareda, (ano, ewalu no ka nui o na moku i hoomakaukau ia ai,) i ka mauna a lakou i kapa aku ai o mauna Selema, no ke kiekie loa ona, a hoohehee iho la noloko mai o kahi pohaku i na pohaku uuku he umikumamaono; a ua keokeo a moakaka ia mau mea, e like me ke aniani moakaka lea; a hali ae la oia ia mau mea ma kona mau lima maluna o ka piko o ka mauna, a hea hou aku la i ka Haku, i ka i ana:\n\nEtera 4\n\nA kauoha mai la ka Haku i ke kaikaina o Iareda e iho ilalo mailuna iho o ka mauna, mai ke alo ae o ka Haku, a e kakau iho i na mea ana i ike ai; a ua papa ia ia mau mea e hiki mai i na keiki a kanaka, a hiki aku i ka wa mahope iho o kona kaulia ana maluna iho o ke kea; a no keia mea, malama iho la ke alii Mosia ia mau mea, i ole ai e hiki aku i ko ke ao nei, a hiki aku i ka wa mahope iho o ko Kristo hoike ana ia ia iho i kona poe kanaka.\n\nEtera 5\n\nAno, ua kakau iho au, o Moroni nei, i na olelo i kauoha ia mai ai iaʻu, e like me koʻu hoomanao ana; a ua hai aku au ia oe i na mea aʻu i sila aku ai; nolaila, mai hoopa aku ia mau mea, e hiki ai ia oe ke unuhi; no ka mea, ua papa ia mai ia mea ia oe, ke ole he mea naauao ia mahope i ke Akua.\n\nEtera 6\n\nAno, ke hoomau nei au, o Moroni, e kakau iho i ka mooolelo o Iareda a me kona kaikaina.\n\nEtera 7\n\nA eia kekahi, hooko iho la o Oriha i ke kanawai maluna o ka aina me ka pololei i kona mau la a pau, a he nui loa no hoi kona mau la.\n\nEtera 8\n\nA eia kekahi, hanau ae la o Omera nana, a noho alii ae la o Omera ma kona hakahaka. A hanau ae la o Iareda na Omera; a hanau ae la na keikikane a me na kaikamahine na Iareda.\n\nEtera 9\n\nAno, ke hoomau aku nei wau, o Moroni, i kaʻu mooolelo. Nolaila hoi, eia kekahi, no ka hui malu pu ana o Akisa a me kona poe makamaka, aia, hoohiolo ae la lakou i ke aupuni o Omera;\n\nEtera 10\n\nA eia kekahi, o Seza, he mamo ia na Heta, no ka mea, ua make o Heta i ka wi, a me ko kona hale a pau, koe o Seza wale no; nolaila, hoomaka ae la o Seza e kukulu hou i kekahi lahuikanaka i mokumoku ia.\n\nEtera 11\n\nA hele mai la no hoi na kaula he nui ma na la o Koma, a wanana mai la no ka luku ia ana o kela poe kanaka nui, ke ole lakou e mihi a huli aku i ka Haku, a e haalele aku i ko lakou mau pepehi kanaka ana a me ka hana hewa.\n\nEtera 12\n\nA eia kekahi, aia no na la o Etera ma na la o Korianatuma; a o Korianatuma no ke alii maluna iho o ka aina a pau.\n\nEtera 13\n\nAno, ke hoomau aku nei au e hoopau aku i kaʻu mooolelo no ka anai ia ana o ka lahuikanaka nona aʻu e kakau nei.\n\nEtera 14\n\nAno, hoomaka ae la he poino nui maluna iho o ka aina a pau, no ka hewa o na kanaka, a ma ia mea, ina e kau aku ke kanaka i kana mea paahana a i kana pahikaua paha ma kona papa, kahi ana i kau iho ai ia mea, aia hoi, ma ia la ae, ua hiki ole ia ia ke loaa ia mea, no ka nui o ka poino maluna iho o ka aina.\n\nEtera 15\n\nA eia kekahi, ia Korianatuma i pohala aku ai mai kona mau palapu, hoomaka ae la oia e hoomanao iho i na olelo a Etera i olelo mai ai ia ia;\n\nMoroni\n\n\n\n\n\n\nMoroni 1\n\nAno, owau, o Moroni, mahope iho o koʻu hoopau ana i ka hoopokole ana i ka mooolelo o ka poe kanaka a Iareda, ua manao iho la au e kakau hou ole iho, aka, aole au i make a hiki i keia manawa; a ke hoike ole aku nei au iaʻu iho i ko Lamana poe, o pepehi mai lakou iaʻu.\n\nMoroni 2\n\nO na olelo a Kristo ana i olelo mai ai i kana poe haumana, i ka poe umikumamalua ana i wae mai ai, ia ia i kau iho ai i kona mau lima maluna o lakou.\n\nMoroni 3\n\nO ke ano o ka poe haumana, ka poe i kapa ia na lunakahiko o ka ekalesia, i hoolilo aku ai i na kahuna a me na kumu.\n\nMoroni 4\n\nO ke ano o ka lawelawe ana o ko lakou poe lunakahiko a me ka poe kahuna hoi i ka io a me ke koko o Kristo i ka ekalesia. A lawelawe ae la lakou ia mea e like me na kauoha a Kristo; nolaila, ua ike makou ua oiaio ke ano; a na ka lunakahiko, a i ole ia, na ke kahuna ia mea e lawelawe aku.\n\nMoroni 5\n\nO ke ano o ka lawelawe ana i ka waina. Aia hoi, lalau aku la lakou i ke kiaha, a i aku la:\n\nMoroni 6\n\nAno, ke olelo aku nei au no ka bapetizo ana. Aia hoi, o na lunakahiko, na kahuna, a me na kumu ua bapetizo ia lakou; a ua bapetizo ole ia aku lakou, ina aole lakou i hoohua mai i ka hua ku pono, i ku pono ai lakou no ia mea;\n\nMoroni 7\n\nAno, ke kakau iho nei au, o Moroni, i kekahi mau olelo he kakaikahi a koʻu makuakane, o Moramona, ana i olelo mai ai no ka manaoio, ka manaolana, a me ke aloha; no ka mea, mamuli o keia ano oia i olelo mai ai i na kanaka, ia ia i ao mai ai ia lakou ma ka halehalawai a lakou i kukulu iho ai, i wahi e hoomana ai:\n\nMoroni 8\n\nO kekahi episetole a koʻu makuakane o Moramona, i palapala mai ai iaʻu, o Moroni nei; a ua palapala ia ia iaʻu i ka wa mahope koke iho o koʻu kahea ia ana i ka oihana kahuna pule. A menei oia i palapala mai ai iaʻu, i ka i ana:\n\nMoroni 9\n\nE kaʻu keiki i aloha ia, ke palapala hou iho nei au ia oe, i ike ai oe ke ola nei au; aka, ke palapala iho nei au i kekahi mea i eha nui.\n\nMoroni 10\n\nAno, ke palapala iho nei au, o Moroni, i kekahi mau mea maikai i kuu manao; a ke palapala iho nei au i koʻu poe hoahanau, i ko Lamana poe; a ua makemake au e ike oukou ua hala aku na makahiki eha haneri me ka iwakalua a keu aku, mahope iho o ka haawi ia ana mai o ka hoailona no ka hiki ana mai o Kristo.\n\nHe Olelo Hoakaka\n\nI ka la 12 o Dekemaba, M. H. 1850, hiki aku la makou, kekahi mau Lunakahiko o ka Ekalesia o Iesu Kristo o ka Poe Hoano o na La Hope nei, i ko Hawaii pae aina, e hai aku i na kanaka i ka euanelio pololei o Iesu, i hoike ia mai ai ma o ka olelo hou ana la o ke Akua mai ka lani mai i kanaka, a e hai aku hoi ua hoomaka ka hana i wanana ia mai e na kaula hemolele he nui wale. Noho iho la makou a loaa iho la ia makou ka olelo; a i ka malama o Ianuari, 1852—he mau malama he umikumamakolu mai ka wa a makou i pae aku ai—ua hoomaka ia ka unuhi ia ana o keia buke, ka Buke a Moramona. I ka wa i hoomka ia ai aole akaka no ka pai ia ana, no ka mea, aole i loaa i ka Ekalesia malaila ka Mea Pai, aole hoi he nui na kanaka iloko o ka Ekalesia; aka ua hoomaka ia ia e hooko i kaolelo a ke Akua; a ua ike ka mea nana i unuhi ina e hana oia i ka mea i hiki ia ia, na ke Akua e hoomakaukau i ke ala e hana ai i na mea i koe.\n\n", "three 0": "[center][font_size=26]Ka Hoikeana A Na Mea Ikemaka Ekolu.[/font_size][/center]\n\nE ike na lahuikanaka, na ohana, na olelo, a me na kanaka ma kahi e hiki ai auanei keia buke, o makou nei, ma ka lokomaikai o ke Akua ka Makua, a me ko kakou Haku o Iesu Kristo, ua ike makou i na papa maluna iho olaila i kakau ia ai keia mooolelo, he mooolelo ia o ko Nepai poe, a o ko Lamana poe no hoi, na hoahanau o lakou, a o ko Iareda poe hoi, ka poe i hele mai mai ua halepakui la mai, ka mea i olelo ia; a ua ike no hoi makou ua unuhi ia ia ma ka haawina a me ka mana o ke Akua, no ka mea, na kona leo i hai mai pela ia makou; nolaila, ua ike maoli makou me ka maopopo, he oiaio ua buke nei. A ke hoike aku nei no hoi makou, ua ike makou i na kaha maluna iho o na papa; a ua hoike ia mai la ia mau mea ia makou ma ka mana o ke Akua, aole ma ko ke kanaka. A ke hai aku nei makou me ka oiaio no, ua iho mai la kekahi anela o ke Akua mai ka lani mai, a ua lawe mai la oia a kau mai la imua o ko makou mau maka, a nana aku la makou a ike i na papa, a me ke kahakaha ana maluna iho olaila; a ua ike makou ma ka lokomaikai o ke Akua ka Makua, a me ko kakou Haku o Iesu Kristo, ko makou ike ana, a me ko makou hoike ana aku i ka oiaio o keia mau mea; a he mea kupanaha ia i ko makou mau maka, aka hoi, na ka leo o ka Haku makou i kauoha mai e hoike aku no keia mea; nolaila, ke hoike aku nei makou no keia mau mea, i malama ia ai na kauoha a ke Akua. A ua ike no hoi makou ina e hoomau pono makou iloko o Kristo, e hoomaemae aku makou i ko makou mau aahu i ke koko o na kanaka a pau, a e loaa me ke kina ole imua o ka noho-hookolokolo o Kristo, a e noho pu mau loa auanei me ia ma na lani. A no ka Makua, a me ke Keiki, a me ka Uhane Hemolele ka hoonani ia, a o ke Akua hookahi no ia. Amene.\n\nOliver Cowdery,\n\nDavid Whitmer,\n\nMartin Harris.\n\n", "eight 0": "[center][font_size=26]A Me Ka Hoikeana A Na Mea Ikemaka Ewalu.[/font_size][/center]\n\nE ike na lahuikanaka, na ohana, na olelo, a me na kanaka ma kahi e hiki ai auanei keia buke, ua hoike mai o Iosepa Samika, Opio, ka mea nana keia buke i unuhi, ia makou i na papa, na mea i olelo ia ai, a ua like me ke gula i ka nana aku; a o na aoao a pau a ua Samika nei i unuhi ai, ua haha makou me ko makou mau lima; a ua ike no hoi makou i na kaha maluna olaila, a i ka nana aku i ua mau mea nei a pau he hana ia o ka wa kahiko, a o ka hana akamai. A o keia ka makou e hoike aku nei me ka oiaio no, ua hoike mai ua Samika nei ia makou, no ka mea, ua ike makou a haha no hoi, a ike maoli me ka maopopo, ua loaa i ua Samika nei na papa a makou i olelo aku nei. A ke haawi aku nei makou i ko makou mau inoa i ko ke ao nei, e hoike aku i ko ke ao nei i na mea a makou i ike aku ai; a ua wahahee ole makou, o ke Akua ka hoike no ka oiaio o ia mea.\n\nChristian Whitmer,\n\nJacob Whitmer,\n\nPeter Whitmer, Opio,\n\nJohn Whitmer,\n\nHiram Page,\n\nJoseph Smith, Makua,\n\nHyrum Smith,\n\nSamuel H. Smith.\n\n", "js 0": "[center][font_size=26]Ka Buke A Moramona[/font_size][/center]\n\nKa Olelo Hoakaka a me ka Hoikeana a na Mea Ikemaka\n\n\n\n\n\n\nKa Aoao Poo Inoa\n\n\nKa Aoao Poo Inoa o ka Buke a Moramona\n\nNolaila, he mooolelo ia i hoopokole ia o ka mooolelo o ko Nepai poe, a o ko Lamana poe no hoi; i palapala ia aku i ko Lamana poe, he koena no lakou o ko ka hale o Iseraela; a i ka poe Iudaio a me ka poe Genetile no hoi: i palapala ia ma ke kauoha ana, a ma o ka Uhane la o ka wanana a me ka hoikeana no hoi. Kakau ia, a sila ia aku, a huna ia mamuli o ka Haku, i ole ai e hoopau ia ia mea; e puka mai ai ma ka haawina a me ka mana o ke Akua i ka hoomaopopo ia ana o ia mea: i sila ia ma ka lima o Moroni, a i huna ia mamuli o ka Haku e puka aku i ka manawa pono ma o ka poe Genetile la; ma ka haawina o ke Akua ka hoomaopopo ia ana o ia mea.\n\nKa Hoikeana A Na Mea Ikemaka Ekolu.\n\nE ike na lahuikanaka, na ohana, na olelo, a me na kanaka ma kahi e hiki ai auanei keia buke, o makou nei, ma ka lokomaikai o ke Akua ka Makua, a me ko kakou Haku o Iesu Kristo, ua ike makou i na papa maluna iho olaila i kakau ia ai keia mooolelo, he mooolelo ia o ko Nepai poe, a o ko Lamana poe no hoi, na hoahanau o lakou, a o ko Iareda poe hoi, ka poe i hele mai mai ua halepakui la mai, ka mea i olelo ia; a ua ike no hoi makou ua unuhi ia ia ma ka haawina a me ka mana o ke Akua, no ka mea, na kona leo i hai mai pela ia makou; nolaila, ua ike maoli makou me ka maopopo, he oiaio ua buke nei. A ke hoike aku nei no hoi makou, ua ike makou i na kaha maluna iho o na papa; a ua hoike ia mai la ia mau mea ia makou ma ka mana o ke Akua, aole ma ko ke kanaka. A ke hai aku nei makou me ka oiaio no, ua iho mai la kekahi anela o ke Akua mai ka lani mai, a ua lawe mai la oia a kau mai la imua o ko makou mau maka, a nana aku la makou a ike i na papa, a me ke kahakaha ana maluna iho olaila; a ua ike makou ma ka lokomaikai o ke Akua ka Makua, a me ko kakou Haku o Iesu Kristo, ko makou ike ana, a me ko makou hoike ana aku i ka oiaio o keia mau mea; a he mea kupanaha ia i ko makou mau maka, aka hoi, na ka leo o ka Haku makou i kauoha mai e hoike aku no keia mea; nolaila, ke hoike aku nei makou no keia mau mea, i malama ia ai na kauoha a ke Akua. A ua ike no hoi makou ina e hoomau pono makou iloko o Kristo, e hoomaemae aku makou i ko makou mau aahu i ke koko o na kanaka a pau, a e loaa me ke kina ole imua o ka noho-hookolokolo o Kristo, a e noho pu mau loa auanei me ia ma na lani. A no ka Makua, a me ke Keiki, a me ka Uhane Hemolele ka hoonani ia, a o ke Akua hookahi no ia. Amene.\n\nA Me Ka Hoikeana A Na Mea Ikemaka Ewalu.\n\nE ike na lahuikanaka, na ohana, na olelo, a me na kanaka ma kahi e hiki ai auanei keia buke, ua hoike mai o Iosepa Samika, Opio, ka mea nana keia buke i unuhi, ia makou i na papa, na mea i olelo ia ai, a ua like me ke gula i ka nana aku; a o na aoao a pau a ua Samika nei i unuhi ai, ua haha makou me ko makou mau lima; a ua ike no hoi makou i na kaha maluna olaila, a i ka nana aku i ua mau mea nei a pau he hana ia o ka wa kahiko, a o ka hana akamai. A o keia ka makou e hoike aku nei me ka oiaio no, ua hoike mai ua Samika nei ia makou, no ka mea, ua ike makou a haha no hoi, a ike maoli me ka maopopo, ua loaa i ua Samika nei na papa a makou i olelo aku nei. A ke haawi aku nei makou i ko makou mau inoa i ko ke ao nei, e hoike aku i ko ke ao nei i na mea a makou i ike aku ai; a ua wahahee ole makou, o ke Akua ka hoike no ka oiaio o ia mea.\n\nⅠ Nepai\n\n\n\n\n\n\nⅠ Nepai 1\n\nOwau, o Nepai, ua hanau ia mai la e na makua maikai, nolaila, ua ao ia mai la au i na mea o ka naauao a pau o koʻu makuakane; a ua ike au i na pilikia he nui i koʻu mau la—aka hoi, ua lokomaikai nui ia mai la au e ka Haku i na la oʻu a pau; he oiaio, ua loaa mai la iaʻu ka ike nui no ka lokomaikai a me na mea pohihihi o ke Akua, nolaila, ke kakau nei au i mooolelo o na mea aʻu i hana ai, i koʻu mau la;\n\nⅠ Nepai 2\n\nNo ka mea, eia kekahi, olelo mai la ka Haku i koʻu makuakane, iloko o ka moe uhane, a i mai la ia ia, Ua pomaikai no oe, e Lehi, no na mea au i hana ai; a no ka mea, ua kupaa oe, a ua hai aku oe i keia poe kanaka i na mea aʻu i kauoha aku ai ia oe, aia hoi, ke imi nei lakou e lawe aku i kou ola.\n\nⅠ Nepai 3\n\nA eia kekahi, hoi aku la au, o Nepai, mai kaʻu kamailio pu ana me ka Haku, i ka halelewa o koʻu makuakane.\n\nⅠ Nepai 4\n\nA olelo aku la au i koʻu mau kaikuaana, i ka i ana, E pii hou aku kakou i Ierusalema, a e hoomau pono kakou i ka malama ana i na kauoha a ka Haku; no ka mea, ua mana loa oia mamua o ko ka honua nei a pau, a no ke aha la i mana loa ole ai mamua o Labana a me kona poe he kanalima, he oiaio, a mamua o kona mau umi tausani no hoi.\n\nⅠ Nepai 5\n\nEia kekahi, a hiki aku la makou i ka waonahele i ko makou makuakane la, aia hoi, ua hoopiha ia oia me ka olioli, a o koʻu makuwahine no hoi, o Saria, ua hauoli nui loa iho la, oiai, ua uwe io oia no makou;\n\nⅠ Nepai 6\n\nAno, aole au, o Nepai, e kakau ana i ke kuauhau o koʻu poe kupuna ma keia wahi o koʻu mooolelo; aole hoi ma kahi manawa e aku e kakau ai au ia mea maluna o keia mau papa aʻu e kakau nei. No ka mea, ua kakau ia ia mea iloko o ka mooolelo i malama ia e koʻu makuakane; nolaila, aole au e kakau ia mea iloko o keia buke.\n\nⅠ Nepai 7\n\nAno, ke makemake nei au e ike oukou, mahope iho o ka pau ana o ka wanana ana o koʻu makuakane, o Lehi, i na mea e pili ana i kana poe hua, olelo hou mai la ka Haku ia ia, i ka i ana, he mea pono ole nona, no Lehi, e lawe aku i kona ohana wale no i ka waonahele; aka na kana mau keikikane e lawe mai i na kaikamahine i mau wahine na lakou, i hiki ai ia lakou ke hoohua mai i na hua no ka Haku, iloko o ka aina i olelo mua ia ai.\n\nⅠ Nepai 8\n\nEia kekahi, ua hoiliili mai la makou i na hua a pau o kela ano o keia ano; o ka hua liilii o kela ano o keia ano.\n\nⅠ Nepai 9\n\nA o keia mau mea a pau ka koʻu makuakane i ike ai, a i lohe ai, a i olelo ai, ia ia i noho ai ioko o ka halelewa ma ke awawa o Lemuela, a me na mea e ae no hoi he nui loa, aole i hiki ke kakau ia maluna iho o keia mau papa.\n\nⅠ Nepai 10\n\nAno, ke hoomaka nei au, o Nepai, e kakau i mooolelo maluna o keia mau papa, no kaʻu hana ana, a me koʻu noho alii ana, a me ka hana ma ka oihana kahuna, nolaila, i ke kakau ia ana o koʻu mooolelo iho he pono noʻu e olelo iki no na mea o koʻu makuakane, a me na hoahanau hoi oʻu.\n\nⅠ Nepai 11\n\nNo ka mea, eia kekahi, mahope iho o koʻu ake ana e ike i na mea a koʻu makuakane i ike ai, a e manaoio ana no au ua hiki i ka Haku ke hoike mai ia mau mea iaʻu, oiai hoi au e noho ana me ka nalu ana iloko o kuu naau, kaili ia aku la au iloko o ka Uhane a ka Haku, i kahi mauna kiekie loa, aʻu i ike ole ai mamua, ma kahi aʻu i ku ole ai koʻu wawae mamua.\n\nⅠ Nepai 12\n\nEia kekahi, i mai la ka anela iaʻu, E nana, a e ike aku i kau hua, a me ka hua a kou mau hoahanau! A nana aku la au a ike aku la i ka aina i hai mua ia ai; a ike aku la au i na lehulehu o na kanaka, he oiaio, me he mea la ma ka helu ana, ua like me ke one o ke kai.\n\nⅠ Nepai 13\n\nEia kekahi, olelo mai la ka anela iaʻu, i ka i ana, E nana aku! A nana aku la au a ike aku la i na lahuikanaka a me na aupuni he nui wale.\n\nⅠ Nepai 14\n\nEia kekahi, ina e hoolohe mai ka poe Genetile i ke Keikihipa i ua la la ana e hoike aku ai ia ia iho ia lakou ma ka olelo, a i ka mana no hoi, ma ka hana io, i ka lawe ana aku i ko lakou mau mea e hina ai,\n\nⅠ Nepai 15\n\nEia kekahi, a mahope iho o koʻu, ko Nepai, kaili ia ana aku ma ka Uhane, a ike ana aku i keia mau mea a pau, hoi aku la au i ka halelewa o koʻu makuakane.\n\nⅠ Nepai 16\n\nEia kekahi, mahope iho o kaʻu olelo ana aku i koʻu mau hoahanau, aia hoi, i mai la lakou iaʻu, Ua hai mai la oe i na mea paakiki ia makou, i hiki ole ai ia makou ke hoomaopopo.\n\nⅠ Nepai 17\n\nEia kekahi, hele hou aku la makou i ko makou hele ana ma ka waonahele; a aneane hele aku la makou i ka hikina ma ia hope aku. A hele a auhele makou mawaena o ka popilikia nui ma ka waonahele; a hanau mai la ko makou mau wahine i na keiki ma ka waonahele.\n\nⅠ Nepai 18\n\nEia kekahi, hoomana aku la lakou i ka Haku, a hele pu aku la me au: a hana iho la makou i na laau me ka hana akamai. A hoike mai la ka Haku iaʻu ia manawa aku ia manawa aku, i ke kumu like e hana ai au, i na laau o ka moku.\n\nⅠ Nepai 19\n\nEia kekahi, kauoha mai la ka Haku iaʻu, nolaila, hana iho la au i na papa mailoko mai o ka mea i hoohehee ia, i hiki iaʻu ke kahakaha maluna o lakou i ka mooolelo o koʻu poe kanaka. A maluna iho o na papa aʻu i hana ai, kahakaha iho la au i ka mooolelo o koʻu makuakane, a me ko makou hele ana no hoi ma ka waonahele, a me na wanana a koʻu makuakane: a he nui no hoi o kaʻu mau wanana ponoi aʻu i kahakaha iho ai maluna o lakou.\n\nⅠ Nepai 20\n\nE haliu mai a e hoolohe i keia, e ko ka hale o Iakoba, ka poe i kapa ia ma ka inoa o Iseraela, a i puka mai hoi noloko mai o na wai o Iuda, ka poe i hoohiki ma ka inoa o ka Haku, a hookaulana i ka inoa o ke Akua o Iseraela; aole nae lakou e hoohiki ma ka oiaio, aole hoi ma ka pono.\n\nⅠ Nepai 21\n\nEia hou: e hoolohe mai, e ko ka hale o Iseraela, o oukou a pau i haihai ia a i kipaku ia aku, no ka hewa o na kahu o koʻu poe kanaka; he oiaio, o oukou a pau i haihai ia aku a i hoopuehu ia i o a i o, o koʻu poe kanaka, e ko ka hale o Iseraela. E haliu mai iaʻu, e na mokupuni, a e hoolohe hoi oukou, e na lahuikanaka, ma kahi mamao aku; ua hea mai la ka Haku iaʻu mai ka opu mai; mai ka opu mai hoi o koʻu makuwahine ua hai oia i koʻu inoa.\n\nⅠ Nepai 22\n\nEia kekahi, mahope iho o koʻu, o ko Nepai, heluhelu ana i keia mau mea i kahakaha ia ma na papa keleawe, hele mai la koʻu mau hoahanau ioʻu nei, a i mai la iaʻu, Heaha la ke ano o keia mau mea au i heluhelu ai? Aia hoi, e hoomaopopo ia anei keia mau mea e like me ko ka Uhane, e hiki mai ana mamuli o ko ka Uhane, aole mamuli o ko ke kino?\n\nⅡ Nepai\n\n\n\n\n\n\nⅡ Nepai 1\n\nAno, eia kekahi, mahope iho o kaʻu, ka Nepai, ao ana aku i koʻu mau hoahanau, olelo ae la no hoi ko makou makuakane, o Lehi, i na mea he nui loa ia lakou, i ka nui o na mea a ka Haku i hana mai ai no lakou, i ka lawe ia ana mai o lakou mailoko mai o ka aina o Ierusalema.\n\nⅡ Nepai 2\n\nAno, e Iakoba, ke olelo aku nei au ia oe: Ooe no kaʻu hanau mua ma na la o koʻu popilikia iloko o ka waonahele. Aia hoi ua loohia oe i kou wa kamalii i ka popilikia a me ke kaumaha nui, no ke kolohe o kou mau hoahanau.\n\nⅡ Nepai 3\n\nAno, ke olelo aku nei au ia oe, e Iosepa e, kaʻu hanau hope, ua hanau ia mai la oe ma koʻu wa popilikia ma ka waonahele; he oiaio, ma na la o koʻu kaumaha nui loa, ua hapai mai la kou makuwahine ia oe.\n\nⅡ Nepai 4\n\nAno, ke olelo nei au, o Nepai, no na wanana a koʻu makuakane i olelo mai ai, no Iosepa, ka mea i lawe ia iloko o Aigupita;\n\nⅡ Nepai 5\n\nEia hoi kekahi, kahea nui aku la au, o Nepai, i ka Haku koʻu Akua, no ka huhu o koʻu mau hoahanau.\n\nⅡ Nepai 6\n\nO na olelo a Iakoba, ke kaikaina o Nepai, ana i olelo aku ai i ko Nepai poe:\n\nⅡ Nepai 7\n\nOiaio, penei wahi a ka Haku: Ua hoohemo anei au ia oe, ua hoolei aku anei au ia oe no ka wa pau ole? No ka mea, penei wahi a ka Haku: Auhea ka palapala hoohemo o ko oukou makuwahine? Ia wai la wau i haawi aku ai ia oe, i ka mea hea o ka poe aʻu i aie ai i kuai lilo aku ai au ia oe? Oiaio, ia wai la au i kuai lilo ai ia oukou? Aia hoi, no ko oukou hewa ua kuai lilo aku oukou ia oukou iho, a no ko oukou hala ua hoohemo ia ko oukou makuwahine;\n\nⅡ Nepai 8\n\nE hoolohe mai iaʻu, e oukou ka poe hahai i ka pono: E nana oukou ma ka pohaku kahi a oukou i kalai ia ai, a i ka lua hoi o ke ana kahi a oukou i kohi ia ai.\n\nⅡ Nepai 9\n\nAno, e oʻu mau hoahanau i aloha ia, ua heluhelu au i keia mau mea, i ike ai oukou no na berita a ka Haku, ana i berita mai ai me ko ka hale a pau o Iseraela;\n\nⅡ Nepai 10\n\nAno, owau o Iakoba, ke olelo hou nei au ia oukou, e oʻu mau hoahanau i aloha ia, no keia lala pono aʻu i olelo aku ai.\n\nⅡ Nepai 11\n\nAno, olelo aku la no o Iakoba i na mea e ae he nui i koʻu poe kanaka ia manawa; aka hoi, o keia mau mea wale no aʻu i kauoha aku ai e kakau ia; no ka mea, o na mea aʻu i palapala ai, ua lawa iaʻu.\n\nⅡ Nepai 12\n\nKa olelo a Isaia, ke keiki a Amosa, i ike ai, no ka Iuda a me ko Ierusalema:\n\nⅡ Nepai 13\n\nNo ka mea, aia hoi, o ka Haku, ka Haku o na Lehulehu, e lawe ana ia i na kookoo a pau mai ko Ierusalema aku, a mai ko Iuda aku, i ke kookoo a pau o ka ai, a me ke kookoo a pau o ka wai,\n\nⅡ Nepai 14\n\nIa la la, e lalau aku ai na wahine ehiku i ke kanaka hookahi, i ka i ana, E ai no makou i ka makou ai iho, a e komo i ko makou lole iho; e ae mai oe i keia wale no, e kapa ia mai makou ma kou inoa i mea e pau ai ko makou hoino ia.\n\nⅡ Nepai 15\n\nAlaila, e mele aku no au i kuu hiwahiwa i ka mele o kuu hiwahiwa no kona pawaina. He pawaina ka kuu hiwahiwa aia ma kahi puu hua nui;\n\nⅡ Nepai 16\n\nI ka makahiki i make ai ke alii, o Uzia, ike aku la no hoi au i ka Haku e noho ana ma ka noho alii, kiekie a i hapai ia iluna, a piha ka luakini i kona poe ukali.\n\nⅡ Nepai 17\n\nEia kekahi, i ke au ia Ahaza ke keiki a Iotama, ke keiki a Uzia, ke alii o ka Iuda, hele mai o Rezina, ke alii o Suria, a me Peka ke keiki a Remalia, ke alii o ka Iseraela, e kaua ku e ia Ierusalema, aole nae i hiki ke lanakila maluna o ia wahi.\n\nⅡ Nepai 18\n\nEia hou, i mai la ka olelo a ka Haku iaʻu, E lawe aku oe i kahi palapala owili nui, a e kakau maluna olaila me ko ke kanaka peni no Mahera-sala-hasa-baza.\n\nⅡ Nepai 19\n\nAole nae e like ka pouli e like me ia ma kona kaumaha nui, ia ia i kinohi i hoopilikia iki ai i ka aina o Zebulona, a me ka aina o Napetali, a mahope iho i hoopilikia nui ai ma ka aoao o ke Kai Ula ma kela aoao o Ioredane ma Galila ia o na lahuikanaka.\n\nⅡ Nepai 20\n\nAuwe ka poe hooholo i na kanawai hewa, a i kakau i ka hookaumaha a lakou i kau mai ai;\n\nⅡ Nepai 21\n\nA e kupu mai no ka lala mailoko mai o ke kumu o Iesea, e hua nui mai kekahi oha o kana aa;\n\nⅡ Nepai 22\n\nIa la la e olelo aku no oe: E ka Haku e hoolea aku no au ia oe; ua huhu mai oe iaʻu mamua, aka ua huli aku kou huhu, a ke hooluolu mai nei oe iaʻu.\n\nⅡ Nepai 23\n\nKa wanana no Babulona, a Isaia ke keiki a Amosa i ike ai.\n\nⅡ Nepai 24\n\nNo ka mea, e aloha mai no ka Haku i ka Iakoba, a e wae auanei i ka Iseraela, a e hoonoho ia lakou ma ko lakou aina iho; a e hui pu ia auanei na malihini me lakou, a e hoopili lakou i ko ka hale o Iakoba.\n\nⅡ Nepai 25\n\nAno, ke olelo iki nei owau, o Nepai, no na olelo aʻu i kakau ai i olelo ia ai e ka waha o Isaia. No ka mea, he nui wale na mea a Isaia i olelo mai ai i paakiki i kekahi poe o koʻu poe kanaka i ke hoomaopopo ana; no ka mea, aole lakou i ike i ke ano o ka wanana ana mawaena o ka poe Iudaio.\n\nⅡ Nepai 26\n\nA mahope iho o ke ala ana o Kristo mai ka make mai, e hoike auanei oia ia ia iho ia oukou, e oʻu poe kanaka, a me koʻu poe hoahanau i aloha ia; a o na olelo ana e olelo ai ia oukou, oia ke kanawai a oukou e hana ai auanei.\n\nⅡ Nepai 27\n\nAka, aia hoi, ma na la hope, ma na la o ka poe Genetile; he oiaio, o na lahuikanaka a pau o ka poe Genetile, a me ka poe Iudaio hoi, o ka poe e hele mai auanei maluna o keia aina, a me ka poe e noho ana auanei maluna o na aina e; oiaio, maluna o na aina a pau o ka honua; aia hoi, e ona auanei lakou me ka hana ino, a me kela ano keia ano o na mea hoopailua;\n\nⅡ Nepai 28\n\nA ano, aia hoi, e na hoahanau oʻu, ua olelo aku la au ia oukou, e like me ke koi ana o ka uhane iaʻu; nolaila, ke ike nei au e ko io ana auanei ia mau mea e pono ai.\n\nⅡ Nepai 29\n\nAka hoi, he nui loa ka poe ma ua la la, iaʻu e hoomaka ai e hana i kekahi hana kupanaha iwaena o lakou, i hoomanao ai au i na berita aʻu i hana aku ai i na keiki a kanaka, i hohola hou ai au i koʻu lima i ka lua o ka manawa e hoola i koʻu poe kanaka, o ko ka hale o Iseraela;\n\nⅡ Nepai 30\n\nAno, aia hoi, e oʻu poe hoahanau i aloha ia, ke makemake nei au e olelo ia oukou; no ka mea, aole owau, o Nepai, e ae aku ia oukou e manao ua oi aku ko oukou pono i ko ka poe Genetile. No ka mea, aia hoi, ke ole oukou e malama pono i na kauoha a ke Akua, e pau like ai oukou i ka make; a no na olelo i olelo ia, he mea pono ole ia oukou ke manao e hoopau loa ia ana ka poe Genetile.\n\nⅡ Nepai 31\n\nAno, ke hooki nei au, o Nepai, i kaʻu wanana ana ia oukou, e oʻu poe hoahanau i aloha. A he mau mea kakaikahi wale no kaʻu i hiki ai ke palapala, aʻu i ike ai e hiki io mai ana; a he mau olelo kakaikahi wale no hoi, i hiki iaʻu ke palapala o na olelo a koʻu kaikaina o Iakoba.\n\nⅡ Nepai 32\n\nAno hoi, e koʻu poe hoahanau i aloha ia, ke manao nei au e noonoo ana oukou ma ko oukou mau naau no na mea e pono ai na oukou e hana, mahope iho o ko oukou komo ana iloko ma ke ala. Aka hoi, no ke aha la oukou e noonoo ai i keia mau mea ma ko oukou mau naau?\n\nⅡ Nepai 33\n\nAno, ua hiki ole iaʻu, ia Nepai, ke kakau iho i na mea a pau i ao ia iwaena o koʻu poe kanaka; aole hoi au ikaika ma ke kakau ana, e like me ka olelo ana; no ka mea, i ka wa a ke kanaka i olelo aku ai ma ka mana o ka Uhane Hemolele, na ka mana o ka Uhane Hemolele i halihali ia mea iloko o na naau o na keiki a kanaka.\n\nIakoba\n\n\n\n\n\n\nIakoba 1\n\nEia hoi, ua hala aku la na makahiki he kanalimakumamalima, mai ka manawa mai o Lehi i haalele aku ai ia Ierusalema; nolaila, haawi mai la o Nepai iaʻu, ia Iakoba, i kauoha no na papa uuku, maluna o lakou i kahakaha ia ai keia mau mea.\n\nIakoba 2\n\nO na olelo a Iakoba, ke kaikaina o Nepai, i olelo ai i ka poe kanaka o Nepai, mahope iho o ka make ana o Nepai:\n\nIakoba 3\n\nAka hoi, ke makemake nei au, o Iakoba, e olelo aku ia oukou, i ka poe i maemae ma ka naau. E nana i ke Akua me ka naueue ole o ka naau, a e pule aku ia ia me ka manaoio ikaika, a e hooluolu mai oia ia oukou ma ko oukou mau pilikia, a e kokua oia i ko oukou aoao, a e hoouna mai ilalo i ka hoopai maluna iho o ka poe e imi ana i ko oukou make.\n\nIakoba 4\n\nAno, eia hoi kekahi, ua lawelawe nui aku au, o Iakoba, i koʻu poe kanaka, ma ka olelo, (a he uuku wale no i hiki iaʻu ke kakau iho o kaʻu mau olelo, no ka paakiki o ke kahakaha ana i ka makou olelo maluna o na papa,) a ua ike makou e paa mau ana na mea a makou i kakau iho ai maluna o na papa;\n\nIakoba 5\n\nAia hoi, e koʻu poe hoahanau, aole anei oukou i hoomanao i ka heluhelu ana i na olelo a Zenosa ke kaula i olelo aku ai i ko ka hale o Iseraela, i ka i ana:\n\nIakoba 6\n\nAno, aia hoi, e koʻu poe hoahanau, e like me kaʻu i olelo aku ai e wanana ana au, aia hoi, eia no kaʻu wanana: E hiki io mai no na mea a ua kaula nei, o Zenosa i olelo mai ai, no ko ka hale o Iseraela, ma ua olelo nei ua hoohalike mai oia ia lakou i ka laau oliva kahu.\n\nIakoba 7\n\nEia kekahi, mahope iho o kekahi mau makahiki i hala aku, hele mai la kekahi kanaka mawaena o ka poe kanaka o Nepai, a o Serema kona inoa.\n\nEnosa\n\nAia hoi, ua ike no au, o Enosa, i koʻu makuakane, he kanaka pono ia; no ka mea, ao mai la oia iaʻu ma kana olelo iho, a ma ka hoopono a me ka hoonaauao o ka Haku. A e hoomaikai mau ia ka inoa o koʻu Akua no ia mea.\n\nIaroma\n\nAno hoi, ke kakau nei au, o Iaroma, i mau olelo kakaikahi, e like me ke kauoha a koʻu makuakane o Enosa, i malama ia ai ko makou kuauhau.\n\nOmanai\n\nAia hoi, ua kauoha ia mai au, o Omanai, e koʻu makuakane o Iaroma, e kakau iho i kekahi mau mea maluna o keia mau papa, i mea e malama ai i ko makou kuauhau;\n\nNa Olelo a Moramona\n\nAno, owau, o Moramona, ua aneane au e haawi aku i ka mooolelo aʻu i hana ai iloko o na lima o kaʻu keiki, o Moroni, aia hoi, ua ike au i ka aneane e pau koʻu poe kanaka, o ko Nepai poe i ka luku ia.\n\nMosia\n\n\n\n\n\n\nMosia 1\n\nAno, aole paio hou ma ka aina a puni o Zarahemela, mawaena o ko ke alii Beniamina poe kanaka, no ia mea, ua maluhia mau ke koena a pau o kona mau la.\n\nMosia 2\n\nEia kekahi, mahope iho o ka Mosia hana ana e like me ka kona makuakane i kauoha mai ai ia ia, a ua kukala aku i kahi olelo hoolaha ma ka aina a puni, hoakoakoa mai la na kanaka ia lakou iho mawaena o ka aina a pau, i hiki ia lakou ke pii aku i ka luakini, e hoolohe i na olelo a ke alii o Beniamina e olelo aku ai ia lakou.\n\nMosia 3\n\nA eia hou, e oʻu poe hoahanau, ke makemake nei au e maliu mai oukou, no ka mea, he mau mea hou kaʻu e olelo aku ai ia oukou; no ka mea, aia hoi, he mau mea kaʻu e hai aku ai ia oukou, no na mea e hiki mai ana;\n\nMosia 4\n\nAno, eia kekahi, i wa a ke alii o Beniamina i hooki aku ai i ka olelo ana i na olelo i haawi ia mai ai ia ia, e ka anela o ka Haku, alawa ae la oia i kona mau maka a puni maluna o ka lehulehu o kanaka, a, aia hoi, ua haule iho lakou i ka honua, no ka mea, ua kau mai ka makau o ka Haku maluna o lakou;\n\nMosia 5\n\nAno, eia kekahi, i ka wa a ke alii o Beniamina, i olelo aku ai pela i kona poe kanaka, hoouna aku la oia iwaena o lakou, me ka makemake e ike no kona poe kanaka mai, ina ua manaoio lakou i na olelo ana i olelo aku ai ia lakou.\n\nMosia 6\n\nAno, manao iho la o ke alii o Beniamina he mea e pono ai, mahope iho o ka pau ana o ka olelo i na kanaka, e hoopaa oia i na inoa o ka poe a pau i komo iloko o ka berita me ke Akua, e malama i kana mau kauoha.\n\nMosia 7\n\nAno, eia kekahi, mahope iho o ka loaa ana i ke alii o Mosia ka maluhia mau, no na makahiki ekolu, ua makemake oia e ike no na kanaka i pii aku i ka aina o Lehi-Nepai, oia hoi i ke kulanakauhale o Lehi-Nepai; no ka mea, aole kona poe kanaka i lohe i kekahi mea no lakou, mai ka wa mai a lakou i haalele ai i ka aina o Zarahemela; nolaila, hoouluhua aku lakou ia ia me ko lakou noi nui ana.\n\nMosia 8\n\nEia kekahi, mahope iho o ka pau ana o ka ke alii Limai olelo ana i kona poe kanaka, no ka mea, olelo aku la oia i na mea he nui wale ia lakou, a he kakaikahi wale no o ia mau mea kaʻu i kakau ai ma keia buke, hai aku la oia i kona poe kanaka i na mea a pau no ko lakou poe hoahanau, ma ka aina o Zarahemela;\n\nMosia 9\n\nOwau, o Zenifa, ua ao ia au ma ka olelo a pau a ko Nepai poe, a ua loaa e iaʻu ka ike no ka aina o Nepai, o ka aina hoilina mua o ko makou poe kupuna, a ua hoouna ia au me he kiu la mawaena o ko Lamana poe, e hoomakakiu aku ai au i ko lakou poe koa, i hiki i ko makou poe koa ke lele maluna o lakou a ke luku aku ia lakou; aku iaʻu i ike ai i ka mea pono mawaena o lakou, ua makemake au e pepehi ole ia lakou;\n\nMosia 10\n\nEia kekahi, hoomaka hou aku la makou e hookupaa i ke aupuni; a hoomaka hou makou e noho ma ka aina me ka malu. A kauoha ae la au e hana ia kela ano keia ano o na mea kaua, e hiki iaʻu ma ia mea ke loaa na mea kaua no koʻu poe kanaka, no ka wa e hele hou mai ko Lamana poe e kaua mai i koʻu poe kanaka.\n\nMosia 11\n\nEia kekahi, hoili iho la o Zenifa i ke aupuni maluna o Noa, kekahi o kana mau keikikane; nolaila, i hoomaka ai o Noa e noho alii ma kona hakahaka; aole ia i hele ma na aoao o kona makuakane.\n\nMosia 12\n\nEia kekahi, mahope iho o na makahiki elua, hele mai la o Abinadi mawaena o lakou me ka pahaohao, i ike ole ai lakou ia ia, a hoomaka ae la e wanana aku mawaena o lakou, i ka i ana, Penei ka ka Haku i kauoha mai ai iaʻu, i ka i ana: E Abinadi, e hele aku a e wanana aku i koʻu poe kanaka nei, no ka mea, ua hoopaakiki aku la lakou i ko lakou mau naau i kaʻu mau olelo; ua mihi ole lakou i ka lakou mau hana ino; nolaila, e hele no au io lakou la ma kuu inaina, he oiaio, ma kuu inaina wela e hele aku ai au io lakou la ma ko lakou mau hewa a hana hoopailua;\n\nMosia 13\n\nAno, i ka wa a ke alii i lohe ai i keia mau olelo, i aku la oia i kana poe kahuna, E lawe aku i keia kanaka, a e pepehi ia ia; no ka mea, heaha la ka kakou e hana ai me ia, ua hehena oia.\n\nMosia 14\n\nHe oiaio, aole anei o Isaia hoi i olelo mai, Owai ka mea manaoio i ka makou hoike ana, a ia wai la i hoike ia aku ai ka lima o ka Haku?\n\nMosia 15\n\nAno, i aku la o Abinadi ia lakou, ke makemake nei au e hoomaopopo oukou, e iho mai ke Akua, oia iho, ilalo mawaena o na keiki a kanaka, a e hoola i kona poe kanaka;\n\nMosia 16\n\nEia kekahi, mahope iho o ka olelo ana a Abinadi i keia mau olelo, o aku la oia i kona lima, a i aku la, E hiki mai auanei ka manawa e ike ai na mea a pau i ka hoola ana o ka Haku; e alikealike ai ka ike ana o na lahuikanaka, a me na ohana, na olelo, a me na kanaka, a e hai aku ai imua o ke Akua ua pololei kona hoopai ana;\n\nMosia 17\n\nEia kekahi ia Abinadi i hooki ai i keia mau olelo, kauoha ae la ke alii e lawe aku na kahuna ia ia, a e kauoha aku e pepehi ia oia.\n\nMosia 18\n\nAno, eia kekahi, o Alama ka mea i holo aku mai na kauwa aku a Noa ke alii, mihi iho la oia i kona mau hewa a me na hala, a hele malu aku la oia mawaena o na kanaka, a hoomaka ae la e ao aku i na olelo a Abinadi;\n\nMosia 19\n\nEia kekahi, hoi aku la ka poe koa o ke alii, oiai ua imi makehewa no ka poe kanaka o ka Haku.\n\nMosia 20\n\nAno, ma Semalona kekahi wahi, kahi a na kaikamahine a ko Lamana poe i akoakoa ai e mele, a e hulahula a e hoolealea ia lakou iho.\n\nMosia 21\n\nEia kekahi, hoi aku la o Limai a me kona poe kanaka i ke kulanakauhale o Nepai, a hoomaka ae la e noho hou ma ka aina me ka malu.\n\nMosia 22\n\nAno, hoomaka ae la o Amona a me ke alii Limai e kuka pu me na kanaka, no ka mea a lakou e hana ai, e hoopakele aku ia lakou iho, mailoko aku o ka noho luhi ana; a kauoha ae la laua i na kanaka a pau e hoakoakoa ia lakou iho; a ua hana laua i keia i hiki ia laua ke loaa ka leo o na kanaka no ia mea.\n\nMosia 23\n\nAno, ua ao ia o Alama i ka Haku, e hiki mai ana ka poe koa o ke alii o Noa maluna o lakou, a ua hoike aku hoi ia mea i kona poe kanaka, nolaila, houluulu ae la lakou i na pua holoholona o lakou, a lawe aku la i ko lakou hua liilii, a haele aku la iloko o ka waonahele imua o ka poe koa o ke alii Noa.\n\nMosia 24\n\nA eia kekahi, loaa iho la ia Amulona ka oluolu imua o na maka o ke alii o ko Lamana poe; nolaila, ae aku la ke alii ia ia a me kona poe hoahanau, e hoolilo ia i poe kumu maluna iho o kona poe kanaka; he oiaio, maluna iho o na kanaka ma ka aina o Semalona, a ma ka aina o Sailoma, a ma ka aina o Amulona.\n\nMosia 25\n\nAno, kauoha ae la ke alii Mosia e houluulu ia na kanaka a pau.\n\nMosia 26\n\nAno, eia kekahi, he nui na mea o ka hanauna hou i hiki ole ke hoomaopopo mai i na olelo a ke alii Beniamina, he poe keiki liilii i ka wa ana i olelo ae ai i kona poe kanaka; aole lakou i manaoio i ka mooolelo o ko lakou poe makua.\n\nMosia 27\n\nAno, eia kekahi, no ka nui loa o na hana ino i hoili ia mai maluna o ka ekalesia, e na mea hoomaloka, hoomaka ae la ka ekalesia e ohumu, a e hoopii ae i na luna o lakou no ia mea; a hoopii mai la lakou ia Alama. A waiho iho la o Alama i keia mea imua o ko lakou alii, o Mosia. A kuka pu iho la o Mosia me kana poe kahuna.\n\nMosia 28\n\nAno, eia kekahi, mahope iho o ka hana ana o na keiki a Mosia i keia mau mea a pau, lawe pu aku la lakou i kekahi poe he uuku me lakou, a hoi aku la i ko lakou makuakane la, ke alii, a noi ae ia ia e ae mai oia ia lakou, i hele aku ai lakou me ua poe nei a lakou i wae aku ai, e pii aku i ka aina o Nepai, e hiki ia lakou ke hai aku i na mea a lakou i lohe ai, a e hiki ia lakou ke haawi aku i ka olelo a ke Akua i ko lakou poe hoahanau, i ko Lamana poe;\n\nMosia 29\n\nAno, ia Mosia i hana ai i keia, hoouna aku la oia mawaena o ka aina a pau, mawaena o na kanaka a pau, e iini ana e ike i ko lakou makemake no ka mea e lilo ai i alii no lakou.\n\nAlama\n\n\n\n\n\n\nAlama 1\n\nAno, eia kekahi, ma ka makahiki mua o ke au o na lunakanawai maluna iho o ka poe kanaka o Nepai, mai keia manawa aku, a ua hele aku la ke alii o Mosia i ke ala o ko ka honua a pau, ua paio aku la i ka paio maikai, e hele pololei ana imua o ke Akua, e waiho ole ana i kekahi e noho alii ma kona hakahaka; aka hoi, hoonoho paa mai la oia i na kanawai, a ua hooia aku kona poe kanaka ia mau mea; nolaila, ua koi ia lakou e kupaa ma na kanawai ana i hana ai.\n\nAlama 2\n\nA eia kekahi, ma ka hoomaka ana o ka makahiki elima o ko lakou au, hoomaka ae la kekahi paio mawaena o na kanaka, no kekahi kanaka, i kapa ia o Amaliki; a he kanaka maalea loa oia, he oiaio, he kanaka naauao, ma ka naauao o ko ke ao nei; mamuli no oia o ka aoao o ke kanaka nana i pepehi ia Gideona ma ka pahikaua, ka mea hoi i hoopai ia e like me ko ke kanawai.\n\nAlama 3\n\nA eia kekahi, o ko Nepai poe ka poe i pepehi ole ia ma na mea kaua, mahope iho o ko lakou kanu ana i pepehi ia; ano, aole i helu ia ka poe i pepehi ia, no ka nui loa o lakou; mahope iho ka pau ana o ko lakou kanu ana i ko lakou poe make, hoi aku la lakou a pau i na aina o lakou, a i na hale o lakou, a i na wahine a lakou, a me na keiki a lakou.\n\nAlama 4\n\nAno, eia kekahi, ma ka makahiki eono o ke au o na lunakanawai maluna iho o ka poe kanaka o Nepai, aole no na paio aole hoi na kaua ma ka aina o Zarahemela;\n\nAlama 5\n\nAno, eia kekahi, hoomaka ae la o Alama e hai aku i ka olelo a ke Akua i na kanaka, ka mua i ka aina o Zarahemela, a mailaila aku mawaena o ka aina a pau.\n\nAlama 6\n\nA eia kekahi, a pau ae la ka olelo ana aku a Alama i na kanaka o ka ekalesia, i kukulu ia ma ke kulanakauhale o Zarahemela, hoolilo iho la oia i na kahuna a me na lunakahiko, ma ke kau ana aku i kona mau lima e like me ka aoao o ke Akua, e noho luna a e kiai maluna o ka ekalesia.\n\nAlama 7\n\nAia hoi, e koʻu poe kanaka, no koʻu ae ia ana e hele mai io oukou nei, nolaila, ke hoao aku nei au e olelo aku ia oukou ma kaʻu olelo; he oiaio, ma kuu waha iho, ua ikea eia ka manawa mua i olelo aku ai au ia oukou ma na olelo a koʻu waha ponoi, oiai, ua hoopaa loa ia au ma ka nohohookolokolo, a no ka nui o kaʻu hana i hiki ole iaʻu ke hele mai io oukou nei;\n\nAlama 8\n\nEia kekahi, hoi aku la o Alama mai ka aina o Gideona ae, mahope iho o kona ao ana i na kanaka o Gideona i na mea he nui i hiki ole ai ke palapala ia, a ua hoonohonoho i na mea o ka ekalesia, me kana i hana e ai mamua ma ka aina o Zarahemela; he oiaio, hoi aku la oia i kona hale iho ma Zarahemela e hoomaha ia ia iho mai na hana ana i hana aku ai.\n\nAlama 9\n\nA eia hou, ua kauoha ia mai owau, o Alama, e ke Akua, i lawe aku ai au ia Amuleka, a e hele aku a e hai olelo hou aku i ua poe kanaka nei, i ka poe kanaka iloko o ke kulanakauhale o Amoniha; a i ka wa aʻu i hoomaka ai e hai olelo aku ia lakou, hoomaka ae la lakou e paio mai me aʻu, i ka i ana,\n\nAlama 10\n\nAno, eia na olelo a Amuleka i hai aku ai i ka poe kanaka ma ka aina o Amoniha, i ka i ana:\n\nAlama 11\n\nAno, aia no ma ke kanawai o Mosia, o kela kanaka keia kanaka i lilo i luna ma ke kanawai, oia hoi ka poe i wae ia i poe lunakanawai, e loaa no ia lakou ka uku e like me ka manawa a lakou i hana ai e hookolokolo i ka poe i lawe ia imua o lakou e hookolokolo ia ai.\n\nAlama 12\n\nAno, i ko Alama ike ana ua paa o Zezeroma i na olelo a Amuleka, no ka mea, ike aku la oia ua loaa oia ia Amuleka i kona wahahee ana a hoopunipuni ana, e hoopoino ia ia, a e ike ana ua hoomaka oia e haalulu ma ka ike ana i kona hewa, oaka aku la oia i kona waha a hoomaka ae la e olelo aku ia ia, a e hooia aku i na olelo a Amuleka, a e hoomaopopo i na mea nui aku, a e wehewehe nui loa aku i na palapala hemolele mamua o ka Amuleka i hana e ai.\n\nAlama 13\n\nA eia hou, e koʻu poe hoahanau, ke makemake nei au e kuhikuhi aku i ko oukou mau naau, i ka manawa a ka Haku ke Akua i haawi mai ai i ua mau kauoha nei i kana poe keiki; a ke makemake nei au e hoomanao oukou ua hoolilo mai ka Haku ke Akua i poe kahuna, mamuli o kona aoao hemolele, oia no mamuli o ka aoao o kana Keiki, e ao aku i ua mau mea nei i na kanaka;\n\nAlama 14\n\nA eia kekahi, ia ia i hooki ai i kana olelo ana i na kanaka, he nui wale o lakou i manaoio ma kana mau olelo, a hoomaka ae la e mihi, a e imi i na palapala hemolele.\n\nAlama 15\n\nA eia kekahi, ua kauoha ia mai o Alama laua me Amuleka e hele aku mawaho o ke kulanakauhale; a haalele iho la laua, a hele aku la iloko o ka aina o Sidoma; a, aia hoi, malaila laua i loaa ai na kanaka a pau, ka poe i haalele iho i ka aina o Amoniha, ka poe i hookuke ia mai iwaho a i hailuku ia mai, no ko lakou manaoio ana i na olelo a Alama.\n\nAlama 16\n\nA eia kekahi, ma ka makahiki umikumamakahi o ke au o na lunakanawai maluna iho o ka poe kanaka o Nepai, ma ka la elima o ka lua o ka malama, ua nui ka malu mamua o kela la ma ka aina o Zarahemela; aole kekahi kaua aole hoi paio no kekahi mau makahiki; a hiki aku i ka la elima o ka lua o ka malama, ma ka makahiki umikumamakahi, ua lohea ka hooho o ke kaua mawaena o ka aina;\n\nAlama 17\n\nAno, eia kekahi, i ko Alama hele ana mai ka aina o Gideona aku i ka hema, i ka aina o Manati, aia hoi! Me ka pihoihoi nui ona, halawai aku la oia me na keiki a Mosia, e hele ana i ka aina o Zarahemela.\n\nAlama 18\n\nA eia kekahi, kena aku la ke alii Lamoni i kana poe kauwa e ku mai, a e hoike mai i na mea a pau a lakou i ike ai no ia mea.\n\nAlama 19\n\nA eia kekahi, mahope iho o na la elua a me na po elua, ua aneane lakou e lawe aku i kona kino a e waiho aku ia ia iloko o kahi halekupapau a lakou i hana ai no ke kanu ia ana o na mea make o lakou.\n\nAlama 20\n\nA eia kekahi, ia lakou i kukulu ai i ekalesia ma ia aina, makemake mai la ke alii Lamoni ia Amona e hele pu aku me ia i ka aina o Nepai, i hoikeike aku ai oia ia ia i kona makuakane.\n\nAlama 21\n\nAno, i ka wa a Amona a me kona mau hoahanau i hookaawale ae ai ia lakou iho ma na palena o ka aina o ko Lamana poe, aia hoi, hele aku la o Aarona i ka aina i kapa ia ai e ko Lamana poe, o Ierusalema; ua kapa ia ia mamuli o ka aina hanau o ko lakou poe kupuna, a ma o aku ia e pili ana i na palena o Moramona.\n\nAlama 22\n\nAno, ia Amona e ao mau ana peia i ka poe kanaka o Lamoni, e hoi no kakou i ka mooolelo o Aarona a me kona mau hoahanau; no ka mea, mahope iho o kona hele ana mai ka aina o Midoni aku, ua alakai ia aku oia e ka Uhane i ka aina o Nepai, i ka hale o ke alii maluna iho o ka aina a pau, koe wale no ka aina o Isemaela; a oia no ka makuakane o Lamoni.\n\nAlama 23\n\nEia hoi kekahi, hoouna aku la ke alii o ko Lamana poe i olelo hoolaha mawaena o kona poe kanaka a pau, aole lakou e kau i ko lakou mau lima maluna iho o Amona, a me Aarona, o Omanera, a me Himani, aole hoi maluna o kekahi o ko lakou mau hoahanau, ka poe e hele aku e hai ana i ka olelo a ke Akua, ma kela wahi keia wahi a lakou e noho ai, ma na mokuna a pau o ko lakou aina;\n\nAlama 24\n\nA eia kekahi, o ko Amaleki poe, a me ko Amulona poe, a me ko Lamana poe e noho ana ma ka aina o Amulona, a ma ka aina o Helama no hoi, a ma ka aina o Ierusalema, a ma ka aina a pau a puni, ka poe i hoohuli ole ia ai, a i lawe ole ai maluna iho o lakou i ka inoa o Anati-Nepai-Lehi, ua hookonokono ia ae e ko Amaleki poe, a e ko Amulona poe, e huhu aku i ko lakou poe hoahanau;\n\nAlama 25\n\nA, aia hoi kekahi, ua huhu nui loa ae ua poe la o Lamana, no ko lakou pepehi ana i ko lakou poe hoahanau; nolaila, hoohiki iho la lakou e hookau aku i ka hoopai maluna iho o ko Nepai poe; a, aole lakou i hoao hou e pepehi mai i ka poe kanaka o Anati-Nepai-Lehi ia manawa;\n\nAlama 26\n\nA, ano, eia na olelo a Amona i kona poe hoahanau, penei ua mau olelo nei: E koʻu poe hoahanau, aia hoi, ke i aku nei au ia oukou, he kumu nui ko kakou e hauoli ai; no ka mea, ua hiki anei ia kakou ke manao, i ka wa a kakou i haalele aku ai i ka aina o Zarahemela, e haawi mai ana ke Akua ia kakou i na mea pomaikai nui me neia?\n\nAlama 27\n\nAno, eia kekahi, i ka wa a kela poe o ko Lamana, ka poe i hele aku e kaua ku e aku i ko Nepai poe, i ike ai, mahope iho o na aumeume he nui o lakou e anai mai ia lakou la, ua makehewa ke imi ae i ko lakou anai ia ana, hoi hou aku la lakou i ka aina o Nepai.\n\nAlama 28\n\nAno, eia kekahi, mahope iho o ka hoonoho ia ana o ka poe kanaka o Amona ma ka aina o Ieresona, a he ekalesia no hoi i kukulu ia ma ka aina o Ieresona; a ua hoonoho ia ka poe koa o ko Nepai a puni ka aina o Ieresona; he oiaio, ma na palena a pau a puni ka aina o Zarahemela; aia hoi, ua hahai mai la ka poe koa o ko Lamana poe i ko lakou poe hoahanau iloko o ka waonahele.\n\nAlama 29\n\nE, ina he anela au, a i hiki ke loaa ka makemake o kuu naau, e hiki iaʻu ke hele aku e olelo aku me ka pu o ke Akua, me kahi leo e hoohaalulu ai i ka honua, a e hea aku i ka mihi i kela lahuikanaka i keia lahuikanaka;\n\nAlama 30\n\nAia hoi kekahi, mahope iho o ka hoonoho ia ana o ka poe kanaka o Amona, ma ka aina o Ieresona, he oiaio, a mahope hoi o ka hooauhee ia ana o ko Lamana poe mailoko aku o ka aina, ua kanu ia hoi ko lakou poe make e ka poe kanaka o ka aina.\n\nAlama 31\n\nAno, eia kekahi, mahope iho o ka make ana o Korihora, ua loaa iho la ia Alama na lono e hookapae ana ko Zorama poe i na aoao o ka Haku, a e alakai ana o Zorama, oia no ko lakou mea alakai, i na naau o na kanaka e kulou iho ilalo i na kii leo ole, a pela aku, a ua hoomaka hou ae la kona naau e hoopailua, no ka hewa o na kanaka;\n\nAlama 32\n\nA eia kekahi, hele aku la lakou, a hoomaka ae la e hai aku i ka olelo a ke Akua i na kanaka, e komo ana iloko o ko lakou mau halepule, a iloko o ko lakou mau hale; he oiaio, hai aku la no hoi lakou i ka olelo ma na alanui o lakou la.\n\nAlama 33\n\nAno, mahope iho o ko Alama olelo ana i neia mau olelo, hoouna mai la lakou io na la, e makemake ana e ike, ina paha lakou e manaoio i ke Akua hookahi e hiki ia lakou ke loaa ua hua nei ana i olelo ai, a i ke ano o ko lakou kanu ana i ka hua, oia hoi ka olelo, ana i olelo aku ai, ana i i aku ai e kanu ia e pono ai iloko o ko lakou mau naau; a i ke ano hea hoi lakou e hoomaka ai e hoohana i ko lakou manaoio.\n\nAlama 34\n\nAno, eia kekahi, mahope iho o ka olelo ana a Alama i keia mau olelo ia lakou, noho iho la oia ma ka honua, a ku ae la o Amuleka a hoomaka ae la e ao aku ia lakou, i ka i ana;\n\nAlama 35\n\nAno, eia kekahi, mahope iho o ka hoopau ana o Amuleka i keia mau olelo, haalele iho la laua i ka poe kanaka, a hele ae la iloko o ka aina o Ieresona;\n\nAlama 36\n\nE kaʻu keiki, e haliu mai ka pepeiao i kaʻu mau olelo; no ka mea, ke hoohiki nei au ia oe, ina e malama oe i na kauoha a ke Akua, e hoopomaikai ia auanei oe ma ka aina.\n\nAlama 37\n\nAno, e kaʻu keiki Helamana, ke kauoha aku nei au ia oe e lawe oe i na mooolelo i waiho ia mai me au;\n\nAlama 38\n\nE kaʻu keiki, e haliu mai ka pepeiao i kaʻu mau olelo; no ka mea, ke i aku nei au ia oe, me aʻu i i aku ai ia Helamana, ina e malama oe i na kauoha a ke Akua, e hoopomaikai ia auanei oe ma ka aina; a ina e malama ole oe i na kauoha a ke Akua, e hoolei ia aku oe mai kona alo aku.\n\nAlama 39\n\nAno, e kaʻu keiki, he mau olelo he nui aku kaʻu e olelo aku ai ia oe, mamua o kaʻu i olelo aku ai i kou kaikuaana; no ka mea hoi, aole anei oe i ike i ka naueue ole o kou kaikuaana, o kona hoomau pono ana, a me kona ikaika i ka malama ana i na kauoha a ke Akua? Aole anei oia i hana i kahi kumu maikai nou e hoohalike ai?\n\nAlama 40\n\nAno, e kaʻu keiki, eia hou kekahi aʻu e olelo aku nei ia oe; no ka mea, ke ike nei au ua hoohihia ia kou naau no ke alahouana o ka poe make.\n\nAlama 41\n\nAno, e kaʻu keiki, he mau mea kaʻu e olelo aku ai no ka hoihoi hou ia ana i olelo e ia ai; no ka mea, aia hoi, ua hookapae ae kekahi poe i na palapala hemolele, a hele auwana loa aku no ia mea. A ke ike nei au ua hoohihia ia kou naau no hoi, no keia mea. Aka hoi, e hoomaopopo aku no au ia mea ia oe.\n\nAlama 42\n\nAno, e kaʻu keiki, ke ike nei au aia no kekahi mea e ae e hoohihia ana i kou naau, i hiki ole ai ia oe ke hoomaopopo, oia no ka pololei o ke Akua, ma ka hoopai ana i ka mea lawehala; no ka mea, ke hoao nei oe e manao he mea pololei ole ka waiho ia ana o ka mea lawehala i kahi o ka poino.\n\nAlama 43\n\nA eia kekahi, hele aku la na keiki a Alama mawaena o na kanaka, e hai aku i ka olelo ia lakou. A o Alama no hoi, aole e hiki ia ia ke hoomaha, a hele aku la no hoi oia.\n\nAlama 44\n\nA eia kekahi, hooki aku la lakou a nee uuku ae la mai o lakou ae. A i aku la o Moroni ia Zerahemana, E nana mai oe, e Zerahemana e, aole makou i makemake e lilo i poe kanaka puni koko. Ke ike nei oukou eia no oukou iloko o ko makou mau lima, aole nae makou i makemake e luku aku ia oukou.\n\nAlama 45\n\nEia hoi kekahi, ua hoohauoli nui loa ia ka poe kanaka o Nepai, no ka hoopakele hou ana mai o ka Haku ia lakou mailoko mai o na lima o ko lakou poe enemi; nolaila, aloha aku la lakou i ka Haku i ko lakou Akua; he oiaio, a hookeai nui a pule nui aku lakou, a hoomana aku la lakou i ke Akua me ka olioli nui loa.\n\nAlama 46\n\nEia kekahi, o ka poe i hoolohe ole mai ia Helamana a me kona poe hoahanau, ua houluulu pu ia lakou e ku e mai i ko lakou poe hoahanau.\n\nAlama 47\n\nAno, e hoi hou kakou i ka kakou mooolelo, ia Amalikia, a me ua poe la i hee pu ai me ia iloko o ka waonahele; no ka mea, ua lawe aku oia i ua poe la ka poe i hele pu me ia, a pii aku la i ka aina o Nepai, mawaena o ko Lamana poe, a hookonokono ae la i ko Lamana poe e huhu mai i ka poe kanaka o Nepai, a no ia mea, hoouna ae la ke alii o ko Lamana poe i olelo hoolaha mawaena o kona aina a puni, mawaena o kona poe kanaka a pau, i houluulu hou ai lakou ia lakou iho, no ka hele ana mai e kaua i ko Nepai poe.\n\nAlama 48\n\nAno, eia kekahi, i ka wa a Amalikia i loaa ai ke aupuni, hoomaka ae la oia e hoopiha i na naau o ko Lamana poe e ku e i ka poe kanaka o Nepai; he oiaio, hoonoho iho la oia i na kanaka e olelo aku i ko Lamana poe mai ko lakou mau hale kiai aku, e ku e ana i ko Nepai poe;\n\nAlama 49\n\nAno, eia kekahi, ma ka malama umikumamakahi o ka makahiki umikumamaiwa, ma ka la umi o ka malama, ua ikea ka poe koa o ko Lamana poe e nee mai ana i ka aina o Amoniha.\n\nAlama 50\n\nAno, eia kekahi, aole i hooki ae o Moroni i kona hoomakaukau ana no ke kaua, a i ole e pale aku hoi i kona poe kanaka mai ko Lamana poe ae, no ka mea, kauoha ae la oia i na puali ona e hoomaka ma ka makamua o ka makahiki iwakalua o ke au o na lunakanawai, e kope ae i na puu lepo a puni na kulanakauhale, ma ka aina a puni i noho ia ai e ko Nepai poe;\n\nAlama 51\n\nAno, eia kekahi, ma ka makamua o ka makahiki iwakaluakumamalima o ke au o na lunakanawai maluna iho o ka poe kanaka o Nepai, ua hookupaa ia ka maluhia e lakou mawaena o ko Lehi a me ko Morianatona, no ko lakou mau aina, a ua hoomaka hoi ka makahiki iwakaluakumamalima me ka maluhia;\n\nAlama 52\n\nEia kekahi, ma ka makahiki iwakaluakumamaono o ke au o na lunakanawai maluna iho o ka poe kanaka o Nepai, aia hoi, i ka wa a ko Lamana poe i ala ai i ke kakahiaka mua o ka malama mua, aia hoi, ike ae la lakou ua make o Amalikia ma kona halelewa ponoi; a ike mai la no hoi lakou ua makaukau o Teanakuma e kaua aku ia lakou ia la.\n\nAlama 53\n\nA eia kekahi, hoonoho iho la lakou i na koa kiai maluna iho o ka poe pio o ko Lamana poe, a koi aku la ia lakou e hele aku a e kanu iho i ko lakou poe make; he oiaio, a me ka poe make no hoi o ko Nepai i pepehi ia; a hoonoho iho la o Moroni i na kanaka maluna iho o lakou e kiai iho ia lakou, oiai lakou e hana aku ana i ka lakou mau hana.\n\nAlama 54\n\nAno, eia kekahi, ma ka makahiki iwakaluakumamaiwa o na lunakanawai, hoouna mai la o Amorona io Moroni la, e makemake ana ia ia e haawi aku a e haawi mai i na pio.\n\nAlama 55\n\nAno, eia kekahi, ia Moroni i loaa mai ai keia episetole, ua nui ae kona huhu, no ka mea, ike iho la oia he ike paka ko Amorona no kona hoopunipuni; he oiaio, ua akaka ia ia ua ike o Amarona aole he kumu pololei ka i hooeu ae ia ia e kaua mai i ko Nepai poe.\n\nAlama 56\n\nAno, eia kekahi, ma ka makamua o ka makahiki kanakolu o ke au o na lunakanawai, i ka la lua, ma ka malama mua, loaa iho la ia Moroni kekahi episetole mai o Helamana mai, e hai mai ana i ke ano o ka noho ana o na kanaka ma ia hapa o ka aina.\n\nAlama 57\n\nAno, eia kekahi, loaa mai la iaʻu kekahi episetole mai ia Amorona mai, ke alii, e olelo ana ina e haawi aku au i keia poe a makou i hoopio mai ai, e haawi mai oia i ke kulanakauhale o Anatipara no makou.\n\nAlama 58\n\nAia hoi kekahi, o ka makou hana hou ae, oia ka imi i loaa ai ke kulanakauhale o Manati; aka hoi, aole ala e hiki ai ia makou ke alakai mai ia lakou mailoko mai o ke kulanakauhale, ma na papa uuku o makou. No ka mea hoi, hoomanao iho la lakou i ka mea a makou i hana e ai mamua aku; nolaila, ua hiki ole ia makou ke hoowalewale aku ia lakou mai ko lakou mau wahi paa mai;\n\nAlama 59\n\nAno, eia kekahi, ma ka makahiki kanakolu o ke au o na lunakanawai maluna iho o ka poe kanaka o Nepai, mahope iho o ko Moroni loaa ana a me ka heluhelu ana i ko Helamana episetole, ua hauoli nui loa oia no ka pomaikai, he oiaio, no ka pomaikai nui loa i loaa ai ia Helamana, ma ka loaa ana kela mau aina i lilo ai;\n\nAlama 60\n\nA eia kekahi, palapala hou ae la oia i ke kiaaina o ka aina, oia no o Pahorana, a eia na olelo ana i palapala iho ai, i ka i ana, Aia hoi, ke kakau nei au i kuu episetole ia Pahorana ma ke kulanakauhale o Zarahemela, oia no ka lunakanawai nui a me ke kiaaina hoi maluna iho o ka aina, a i ka poe a pau no hoi i wae ia ae ai e keia poe kanaka e hoomalu a e hooponopono iho i na mea o keia kaua;\n\nAlama 61\n\nAia hoi kekahi, aole liuliu mahope iho o ko Moroni hoouna ana aku i kana episetole i ke kiaaina nui, loaa mai la ia ia kekahi episetole mai o Pahorana mai, ke kiaaina nui. A eia na olelo i loaa ia ia:\n\nAlama 62\n\nAno, eia kekahi, ia Moroni i loaa ai ua episetole nei, hooikaika ia iho la kona naau, a ua hoopiha ia me ka olioli nui loa, no ka onipaa ana o Pahorana, i ole ai oia no hoi he kipi i ke kuokoa ana a me ka aoao o kona aina.\n\nAlama 63\n\nA eia kekahi, ma ka makamua o ka makahiki kanakolukumamaono o ke au o na lunakanawai maluna iho o ka poe kanaka o Nepai, loaa iho la ia Sibalona kela mau mea laa i haawi e ia mai ia Helamana e Alama;\n\nHelamana\n\n\n\n\n\n\nHelamana 1\n\nAno hoi, eia kekahi, ma ka makamua o ka makahiki kanaha o ke au o na lunakanawai maluna iho o ka poe kanaka o Nepai, hoomaka ae kekahi hihia nui mawaena o ka poe kanaka o Nepai.\n\nHelamana 2\n\nA eia kekahi, ma ka makahiki kanahakumamalua o ke au o na lunakanawai, mahope iho o ko Moroniha hookupaa hou ana i ka maluhia mawaena o ko Nepai poe a me ko Lamana poe, aia hoi, aohe mea e noho ma ka noho hookolokolo; nolaila, hoomaka hou ae la he paio mawaena o na kanaka no ka mea nana e noho ma ka noho hookolokolo.\n\nHelamana 3\n\nAno, eia kekahi, ma ka makahiki kanahakumamakolu o ke au o na lunakanawai, aohe paio mawaena o ka poe kanaka Nepai, he haaheo uuku wale no ma ka ekalesia, he kumu no ia no na ku e uuku mawaena o na kanaka, a ua hooponopono ia keia mau mea ma ka hopena o ka makahiki kanahakumamakolu.\n\nHelamana 4\n\nA eia kekahi, ma ka makahiki kanalimakumamaha, ua nui na ku e ma ka ekalesia, a he paio hoi kekahi mawaena o na kanaka, a no ia mea, ua nui ke koko i hookahe ia;\n\nHelamana 5\n\nA eia kekahi, ma ua makahiki la, aia hoi, haawi ae la o Nepai i ka noho hookolokolo, i kekahi kanaka o Kezorama kona inoa.\n\nHelamana 6\n\nA eia kekahi, i ka wa i pau ai ka makahiki kanaonokumamalua o ke au o na lunakanawai, ua hiki mai keia mau mea a pau, a ua lilo iho la ka hapa nui o ko Lamana poe, i poe kanaka pono, a, oi aku la ko lakou pono mamua o ko ko Nepai poe, no ko lakou naueue ole, a me ko lakou onipaa ma ka manaoio.\n\nHelamana 7\n\nAia hoi kekahi, ma ka makahiki kanaonokumamaiwa o ke au o na lunakanawai maluna iho o ka poe kanaka o Nepai, hoi mai la o Nepai, ke keiki a Helamana, i ka aina o Zarahemela, mai ka aina akau mai;\n\nHelamana 8\n\nAno eia kekahi, ia Nepai i olelo aku ai i keia mau olelo, aia hoi kekahi poe he mau lunakanawai, no ka poe hana malu hoi o Gadianatona, a ua huhu lakou, a hea aku lakou me ke ku e ia ia, i ka i ana i na kanaka, No ke aha la oukou e lalau ole nei i keia kanaka a kai mai ia ia, i hoohewa ia aku ai oia e like me ka hewa ana i hana ai.\n\nHelamana 9\n\nEia hoi kekahi, i ka wa a Nepai i olelo aku ai i keia mau olelo, holo ae la kekahi poe kanaka e ku ana mawaena o lakou i ka noho hookolokolo; he oiaio, he mau mea elima ka i hele; a i ae la lakou mawaena o lakou iho, me lakou i holo ai,\n\nHelamana 10\n\nA eia kekahi, hoomaka ae la ka mokuahana mawaena o na kanaka, a kaawale ae la lakou i o a i o, a hele ae la i ko lakou mau ala, e haalele ana ia Nepai oia wale no, ia ia e ku ana maweana konu o lakou.\n\nHelamana 11\n\nAno, eia kekahi, ma ka makahiki kanahikukumamalua o ke au o na lunakanawai, mahuahua ae la na paio, a no ia mea hiki mai na kaua a puni ka aina mawaena o ka poe kanaka a pau o Nepai.\n\nHelamana 12\n\nA pela i hiki ai ia kakou ke ike i ka hoopunipuni a me ka naueue wale no hoi o na naau o na keiki a kanaka; he oiaio, ua hiki ia kakou ke ike na ka Haku ma kona lokomaikai nui loa, i hoalohaloha a hoopomaikai i ka poe a pau i paulele aku ia ia;\n\nHelamana 13\n\nAno, eia kekahi, ma ka makahiki kanawalukumamaono, e noho mau ana ko Nepai poe iloko o ka hewa, he oiaio, iloko o ka hewa nui, oiai i eu ikaika ko Lamana poe e malama i na kauoha a ke Akua, e like me ke kanawai o Mose.\n\nHelamana 14\n\nAno, eia kekahi, wanana aku la o Samuela, ka Lamana, i na mea e ae he nui loa aku i hiki ole ke palapala ia.\n\nHelamana 15\n\nAno, e koʻu poe hoahanau i aloha ia, aia hoi, ke hai aku nei au ia oukou ina aole oukou e mihi, e waiho ia auanei ko oukou mau hale i neoneo ia oukou;\n\nHelamana 16\n\nAno, eia kekahi, ua nui loa ka poe i lohe i na olelo a Samuela, ka Lamana, ana i olelo aku ai maluna ae o na pa o ke kulanakauhale. A o ka poe a pau i manaoio ma kana olelo, hele aku la a imi ae la ia Nepai; a ia lakou i puka ae ai a loaa ia, hai mai la lakou ia ia i ko lakou mau hewa aole i hoole, me ka makemake e bapetizo ia lakou i ka Haku.\n\nⅢ Nepai\n\n\n\n\n\n\nⅢ Nepai 1\n\nAno, eia kekahi, hala aku la ka makahiki kanaiwakumamakahi; a he mau haneri makahiki eono ia mai ka wa mai a Lehi i haalele aku ai ia Ierusalema; a o ka makahiki ia e noho ana o Lakoneusa i lunakanawai nui a i kiaaina hoi maluna iho o ka aina.\n\nⅢ Nepai 2\n\nA eia kekahi, pela i hala aku ai ka makahiki kanaiwakumamalima no hoi, a hoomaka ae la na kanaka e hoopoina i kela mau ouli a me na mea kupanaha a lakou i lohe ai, a hoomaka ae la ke kahaha o lakou e emi iho a e emi ae ma kekahi ouli a me kekahi mea kupanaha mai ka lani mai a hoomaka ae la lakou e paakiki iho ma ko lakou mau naau, a makapo ma ko lakou hoomaopopo ana, a hoomaka ae la e hoomaloka i na mea a pau a lakou i lohe ai a i ike ai,\n\nⅢ Nepai 3\n\nAno, eia kekahi, ma ka makahiki umikumamaono mai ka hiki ana mai o Kristo, loaa mai la ia Lakoneusa, ke kiaaina o ka aina, kekahi episetole mai ka luna a kiaaina hoi o ua poe powa hui nei; a eia na olelo i palapala ia, i ka i ana:\n\nⅢ Nepai 4\n\nA, eia kekahi, ma ka hope o ka makahiki umikumamawalu, ua hoomakaukau iho ua poe koa la o na powa, no ke kaua, a hoomaka ae la e iho, a e puka mai mai na puu mai, a mailoko mai o na kuahiwi, a o ka waonahele, a me ko lakou mau wahi paa, a me ko lakou mau wahi malu a hoomaka ae la e noho ae ma na aina, ma ka aina hema, a ma ka aina akau no hoi, a hoomaka ae la e noho ae ma na aina a pau i haalele ia e ko Nepai poe, a me na kulanakauhale i waiho neoneo ia.\n\nⅢ Nepai 5\n\nAno hoi, aole kekahi mea ola mawaena o ka poe kanaka a pau o ko Nepai poe, i kanalua iki i na olelo a ka poe kaula hemolele a pau, ka poe i olelo mai; no ka mea, ike iho la lakou he mea e pono ai e hooko ia ia mau mea;\n\nⅢ Nepai 6\n\nAno, eia kekahi, hoi aku la ka poe kanaka o Nepai i ko lakou mau aina iho, ma ka makahiki iwakaluakumamaono, o kela kanaka keia kanaka, me kona ohua, me kona mau pua a mau ohana holoholona, me konamau lio a me kona mau bipi, a me na mea a pau a lakou.\n\nⅢ Nepai 7\n\nAka hoi, e hoike aku au ia oukou aole lakou i hoonoho i alii maluna iho o ka aina; aka ma ua makahiki hookahi nei, he oiaio, ka makahiki kanakolu, hoopau ae la lakou ma ka noho hookolokolo, he oiaio, pepehi ae la i ka lunakanawai nui o ka aina a make loa.\n\nⅢ Nepai 8\n\nAno, eia kekahi, e like me ko makou mooolelo, a ua ike makou ua oiaio ko makou mooolelo, no ka mea hoi, na kekahi kanaka pono i kakau iho i ka mooolelo; no ka mea, hana io aku la oia i na hana mana he nui wale ma ka inoa o Iesu; a aole kekahi kanaka i hiki ke hana aku i kekahi hana mana ma ka inoa o Iesu, ke ole oia i hoomaemae ia a pau loa mai kona hewa aku.\n\nⅢ Nepai 9\n\nA eia kekahi, ua lohe ia kekahi leo mawaena o ko ka honua a pau maluna iho o ka ili o keia aina, e hea ana:\n\nⅢ Nepai 10\n\nAno hoi, eia kekahi, lohe ae la na kanaka a pau o ka aina i keia mau olelo; a hoike ae la no ia mea. A mahope mai o keia mau olelo ua hamau ko ka aina no na hora he nui wale;\n\nⅢ Nepai 11\n\nAno, eia kekahi, ua akoakoa na kanaka he lehulehu ma kahi hookahi, o ka poe kanaka o Nepai, a puni ka luakini ma ka aina o Momona; a e haohao ana a e kahaha ana kekahi me kekahi, a e hoike ana kekahi i kekahi i ka loli kupanaha nui i hiki mai ai;\n\nⅢ Nepai 12\n\nA eia kekahi, ia Iesu i olelo mai ai i ua mau olelo nei ia Nepai, a i ka poe i hea ia, (ano, he umikumamalua ka nui o ka poe i hea ia, a i loaa ka mama a me ka oihana e bapetizo,) a, aia hoi, hohola mai la oia i kona lima i na kanaka, a hea mai la ia lakou, i ka i ana: Pomaikai oukou, ke hoolohe mai oukou i na olelo a ua poe umikumamalua nei, aʻu i wae aku ai maiwaena mai o oukou e lawelawe aku ia oukou, a e lilo i poe kauwa na oukou; a ia lakou wau i haawi aku ai i ka mana, i bapetizo aku ai lakou ia oukou me ka wai, a mahope iho o ko oukou bapetizo ia ana me ka wai, aia hoi, e bapetizo aku au ia oukou me ke ahi a me ka Uhane Hemolele; nolaila, pomaikai oukou, ina e manaoio mai oukou iaʻu, a e bapetizo ia aku, mahope iho o ko oukou nana ana iaʻu, a ike ana ke ola nei wau.\n\nⅢ Nepai 13\n\nOiaio, he oiaio kaʻu e olelo aku nei ua makemake au e hana manawalea aku oukou i ka poe hune; aka e malama oukou, aole e hana wale aku i ko oukou manawalea imua o na kanaka, no ka ike ia mai e lakou; o loaa ole ia oukou ka uku ia mai e ko oukou Makua ma ka lani.\n\nⅢ Nepai 14\n\nAno, eia kekahi, ia Iesu i olelo mai ai i keia mau olelo, huli hou ae la ia i na kanaka, a oaka ae la i kona waha ia lakou, i ka i ana, Oiaio, he oiaio kaʻu e olelo aku nei ia oukou, Mai manao ino aku i manao ino ole ia mai oukou.\n\nⅢ Nepai 15\n\nAno, eia kekahi, ia Iesu i hoopau mai ai i keia mau olelo, alawa ae la oia i kona mau maka i o a ia nei maluna o na kanaka, a olelo mai la ia lakou, Aia hoi, ua lohe oukou i na mea aʻu i ao aku ai mamua o koʻu pii ana i koʻu Makua la; nolaila, o ka mea e hoomanao ana i keia mau olelo aʻu, a hana hoi ia mau mea, oia kaʻu e hookiekie ae iluna ma ka la hope.\n\nⅢ Nepai 16\n\nA oiaio, he oiaio kaʻu e olelo aku nei ia oukou, he poe hipa e ae kaʻu, aole no keia aina; aole hoi no ka aina o Ierusalema; aole hoi ma na wahi o ua aina la a puni, kahi aʻu i hele ai e lawelawe.\n\nⅢ Nepai 17\n\nAia hoi, i ka wa a Iesu i olelo mai ai i ua mau olelo nei, alawa hou ae la oia i o ia nei maluna o na kanaka, a olelo mai la ia lakou, aia hoi, ua kokoke mai kuu manawa.\n\nⅢ Nepai 18\n\nA kauoha mai la o Iesu i kana poe haumana e lawe mai lakou i wahi berena a waina io na la.\n\nⅢ Nepai 19\n\nAno, eia kekahi, ia Iesu i pii aku ai iloko o ka lani, puhee aku la na kanaka, a lawe ae la kela kanaka keia kanaka i kana wahine a me kana mau keiki, a hoi aku la i kona wahi iho.\n\nⅢ Nepai 20\n\nA eia kekahi, kauoha mai la oia i ka lehulehu e hooki aku lakou i ka pule ana, a me kana poe haumana no hoi. A kauoha mai la oia ia lakou e hooki ole lakou i ka pule ana ma ko lakou mau naau.\n\nⅢ Nepai 21\n\nA he oiaio kaʻu e olelo aku nei ia oukou, ke haawi aku nei au ia oukou i hoailona, i ike ai oukou i ka wa e aneane ai ke ko ana o ia mau mea, e houluulu ana au i koʻu koe kanaka mai ko lakou hoopuehu loihi ia ana, e ko ka hale o Iseraela, a e hookupaa hou aku au i koʻu Ziona mawaena o lakou.\n\nⅢ Nepai 22\n\nAlaila, e ko ai ka mea i palapala ia. E oli oe, e ka mea pa, ka mea i hanau ole; e oli i ke oli, a e hooho nui aku, e ka mea hapai ole i ke keiki; no ka mea, he nui aku na keiki a ka mea i neoneo, mamua o na keiki o ka wahine i mare ia, wahi a ka Haku.\n\nⅢ Nepai 23\n\nAno hoi, ke olelo aku nei au ia oukou, he mea e pono ai no oukou e imi i keia mau mea. He oiaio, he kauoha kaʻu e haawi aku nei ia oukou, e imi ikaika oukou i keia mau mea; no ka mea, ua nani na olelo a lsaia.\n\nⅢ Nepai 24\n\nA eia kekahi, kauoha mai la oia ia lakou, e palapala iho i na olelo a ka Makua i haawi mai ai ia Malaki, ana e hai mai ai ia lakou. A eia kekahi, mahope iho o ka palapala ia ana o ia mau mea, wehewehe mai la oia ia mau mea. A eia na olelo ana i hai mai ai ia lakou, i ka i ana, peneia wahi a ka Makua ia Malaki: Aia hoi, e hoouna auanei au i koʻu elele, a nana e hoomakaukau i koʻu alanui imua oʻu, a e hiki wawe mai auanei ka Haku, a oukou e imi nei i kona luakini, oia ka elele o ka berita, o ka mea a oukou e olioli nei; aia hoi, e hele mai auanei ia, wahi a ka Haku o na Lehulehu.\n\nⅢ Nepai 25\n\nNo ka mea, aia! E hiki mai ana ka la e enaena ana me he umu ahi la; a o ka poe hookiekie a pau, a me ka poe hana ino a pau, he mauu lakou; a e hoopau ua la la e hiki mai ana ia lakou, wahi a ka Haku o na Lehulehu, a e waiho ole ia i aa no lakou, aole hoi lala.\n\nⅢ Nepai 26\n\nAno, eia kekahi, ia Iesu i hai mai i keia mau mea, wehewehe mai la oia ia mau mea i na kanaka, a wehewehe mai la oia i na mea a pau ia lakou i na mea nui a me na mea uuku no hoi.\n\nⅢ Nepai 27\n\nA eia kekahi, i ka wa e hele ana ka poe haumana a Iesu a e hai ana i na mea a lakou i lohe ai a i ike ai hoi, a e bapetizo ana ma ka inoa o Iesu, hiki mai keia, ua houluulu ia mai ka poe haumana i kahi hookahi, a ua hui ia ma ka pule ikaika a me ka hookeai.\n\nⅢ Nepai 28\n\nA eia kekahi, ia Iesu i olelo mai ai i keia mau olelo, olelo pakahi mai la oia i kana poe haumana, me ka i ana ia lakou: Heaha ka oukou e makemake mai nei iaʻu mahope aku o koʻu hele ana i ka Makua la?\n\nⅢ Nepai 29\n\nAno hoi, ke i aku nei au ia oukou, i ka wa i manao ia he pono e ka Haku, ma kona naauao, no keia mau olelo e hiki aku i ka poe Genetile, e like me kana olelo, alaila, e ike oukou o ka berita a ka Makua i hana mai ai me ka poe mamo a Iseraela, no ko lakou hoihoi hou ia ana i ko lakou aina hooilina, e hoomaka ana ia ia manawa e hooko ia;\n\nⅢ Nepai 30\n\nE haliu mai oukou, e ka poe Genetile, a e hoolohe i na olelo a Iesu Kristo, ke Keiki a ke Akua ola, ana i kauoha mai ai iaʻu, e olelo aku au no oukou, no ka mea, aia hoi, ke kauoha mai nei oia iaʻu, i ka i ana:\n\nⅣ Nepai\n\nA eia kekahi, hala aku la ka makahiki kanakolukumamaha, a me ke kanakolukumamalima no hoi, a, aia hoi, ua kukulu iho la ka poe haumana a Iesu i ekalesia no Kristo ma na aina a pau a puni. A o ka poe a pau i hele mai io lakou la, a i mihi oiaio i ko lakou mau hewa, ua bapetizo ia ma ka inoa o Iesu; a loaa iho la no hoi ia lakou ka Uhane Hemolele.\n\nMoramona\n\n\n\n\n\n\nMoramona 1\n\nAno, ke kakau nei owau, o Moramona, i mooolelo o na mea aʻu i ike ai a i lohe ai no hoi, a kapa aku ia mea, ka buke a Moramona.\n\nMoramona 2\n\nA eia kekahi, ma ua makahiki hookahi la, hoomaka ae la ke kaua hou mawaena o ko Nepai poe a me ko Lamana poe. A ua opiopio au, aka, nunui nae koʻu kino, nolaila, hoonoho mai la ka poe kanaka o Nepai iaʻu, i luna no lakou, a i alihi kaua o ko lakou poe kaua.\n\nMoramona 3\n\nA eia kekahi, aole ko Lamana poe i hele mai e kaua hou a hala aku la na makahiki hou he umi. A, aia hoi, ua hoohana au i koʻu poe kanaka, ko Nepai poe, ma ka hoomakaukau ana i ko lakou mau aina a me ko lakou mau mea kaua, no ka wa kaua.\n\nMoramona 4\n\nAno, eia kekahi, ma ka makahiki ekolu haneri a me kanaonokumamakolu, pii aku la ko Nepai poe me ka poe kaua o lakou e kaua aku i ko Lamana poe mawaho o ka aina Neoneo.\n\nMoramona 5\n\nA eia kekahi, hele aku la au mawaena o ko Nepai poe, a mihi iho la i ka hoohiki aʻu i hana ai, i kokua hou ole ai au ia lakou; a haawi hou mai la lakou iaʻu i ka noho alihi kaua ana o ko lakou poe kaua; no ka mea, nana mai la lakou iaʻu me he mea la ua hiki iaʻu ke hoopakele aku ia lakou mai ko lakou mau popilikia ae.\n\nMoramona 6\n\nAno, ke hoopau nei au i kuu mooolelo no ka luku ia ana o koʻu poe kanaka, ko Nepai poe. A eia kekahi, hele aku la makou imua o ko Lamana poe.\n\nMoramona 7\n\nAno hoi, he makemake koʻu e olelo aku i kekahi mau mea i ke koena o keia poe kanaka, ka poe i hoola ia mai, ina paha e haawi aku ke Akua ia lakou i kaʻu mau olelo, i ike ai lakou no na mea o ko lakou poe kupuna; he oiaio, ke olelo aku nei au ia oukou, e ke koena o ko ka hale a Iseraela; a eia na olelo aʻu e olelo aku nei:\n\nMoramona 8\n\nAia hoi, owau, o Moroni, ke hoopau nei i ka mooolelo a koʻu makuakane o Moramona. Aia hoi, he mau mea kakaikahi wale no kaʻu e palapala ai, a o ua mau mea nei kaʻu i kauoha ia mai ai e koʻu makuakane.\n\nMoramona 9\n\nAno hoi, ke olelo nei no hoi au no ka poe e manaoio ole ana ia Kristo.\n\nEtera\n\n\n\n\n\n\nEtera 1\n\nAno, ke hoomaka nei au, o Moroni, e kakau iho i kahi mooolelo o kela poe kamaaina kahiko, ka poe i anai ia mai ai ma ka lima o ka Haku mai ka ili aku o keia aina akau.\n\nEtera 2\n\nA eia kekahi, iho aku la o Iareda, a me kona kaikaina, a me ko laua mau ohana, a me ka poe makamaka no hoi o Iareda a me kona kaikaina, ilalo iloko o ke awawa a ma ka akau, (a o Nimeroda ka inoa o ke awawa, ua kapa ia mamuli o ke kanaka koa i ka hahai holoholona,) me na pua holoholona a lakou i houluulu iho ai, o ke kane a me ka wahine, o kela ano keia ano.\n\nEtera 3\n\nA eia kekahi, hele aku la ke kaikaina o Iareda, (ano, ewalu no ka nui o na moku i hoomakaukau ia ai,) i ka mauna a lakou i kapa aku ai o mauna Selema, no ke kiekie loa ona, a hoohehee iho la noloko mai o kahi pohaku i na pohaku uuku he umikumamaono; a ua keokeo a moakaka ia mau mea, e like me ke aniani moakaka lea; a hali ae la oia ia mau mea ma kona mau lima maluna o ka piko o ka mauna, a hea hou aku la i ka Haku, i ka i ana:\n\nEtera 4\n\nA kauoha mai la ka Haku i ke kaikaina o Iareda e iho ilalo mailuna iho o ka mauna, mai ke alo ae o ka Haku, a e kakau iho i na mea ana i ike ai; a ua papa ia ia mau mea e hiki mai i na keiki a kanaka, a hiki aku i ka wa mahope iho o kona kaulia ana maluna iho o ke kea; a no keia mea, malama iho la ke alii Mosia ia mau mea, i ole ai e hiki aku i ko ke ao nei, a hiki aku i ka wa mahope iho o ko Kristo hoike ana ia ia iho i kona poe kanaka.\n\nEtera 5\n\nAno, ua kakau iho au, o Moroni nei, i na olelo i kauoha ia mai ai iaʻu, e like me koʻu hoomanao ana; a ua hai aku au ia oe i na mea aʻu i sila aku ai; nolaila, mai hoopa aku ia mau mea, e hiki ai ia oe ke unuhi; no ka mea, ua papa ia mai ia mea ia oe, ke ole he mea naauao ia mahope i ke Akua.\n\nEtera 6\n\nAno, ke hoomau nei au, o Moroni, e kakau iho i ka mooolelo o Iareda a me kona kaikaina.\n\nEtera 7\n\nA eia kekahi, hooko iho la o Oriha i ke kanawai maluna o ka aina me ka pololei i kona mau la a pau, a he nui loa no hoi kona mau la.\n\nEtera 8\n\nA eia kekahi, hanau ae la o Omera nana, a noho alii ae la o Omera ma kona hakahaka. A hanau ae la o Iareda na Omera; a hanau ae la na keikikane a me na kaikamahine na Iareda.\n\nEtera 9\n\nAno, ke hoomau aku nei wau, o Moroni, i kaʻu mooolelo. Nolaila hoi, eia kekahi, no ka hui malu pu ana o Akisa a me kona poe makamaka, aia, hoohiolo ae la lakou i ke aupuni o Omera;\n\nEtera 10\n\nA eia kekahi, o Seza, he mamo ia na Heta, no ka mea, ua make o Heta i ka wi, a me ko kona hale a pau, koe o Seza wale no; nolaila, hoomaka ae la o Seza e kukulu hou i kekahi lahuikanaka i mokumoku ia.\n\nEtera 11\n\nA hele mai la no hoi na kaula he nui ma na la o Koma, a wanana mai la no ka luku ia ana o kela poe kanaka nui, ke ole lakou e mihi a huli aku i ka Haku, a e haalele aku i ko lakou mau pepehi kanaka ana a me ka hana hewa.\n\nEtera 12\n\nA eia kekahi, aia no na la o Etera ma na la o Korianatuma; a o Korianatuma no ke alii maluna iho o ka aina a pau.\n\nEtera 13\n\nAno, ke hoomau aku nei au e hoopau aku i kaʻu mooolelo no ka anai ia ana o ka lahuikanaka nona aʻu e kakau nei.\n\nEtera 14\n\nAno, hoomaka ae la he poino nui maluna iho o ka aina a pau, no ka hewa o na kanaka, a ma ia mea, ina e kau aku ke kanaka i kana mea paahana a i kana pahikaua paha ma kona papa, kahi ana i kau iho ai ia mea, aia hoi, ma ia la ae, ua hiki ole ia ia ke loaa ia mea, no ka nui o ka poino maluna iho o ka aina.\n\nEtera 15\n\nA eia kekahi, ia Korianatuma i pohala aku ai mai kona mau palapu, hoomaka ae la oia e hoomanao iho i na olelo a Etera i olelo mai ai ia ia;\n\nMoroni\n\n\n\n\n\n\nMoroni 1\n\nAno, owau, o Moroni, mahope iho o koʻu hoopau ana i ka hoopokole ana i ka mooolelo o ka poe kanaka a Iareda, ua manao iho la au e kakau hou ole iho, aka, aole au i make a hiki i keia manawa; a ke hoike ole aku nei au iaʻu iho i ko Lamana poe, o pepehi mai lakou iaʻu.\n\nMoroni 2\n\nO na olelo a Kristo ana i olelo mai ai i kana poe haumana, i ka poe umikumamalua ana i wae mai ai, ia ia i kau iho ai i kona mau lima maluna o lakou.\n\nMoroni 3\n\nO ke ano o ka poe haumana, ka poe i kapa ia na lunakahiko o ka ekalesia, i hoolilo aku ai i na kahuna a me na kumu.\n\nMoroni 4\n\nO ke ano o ka lawelawe ana o ko lakou poe lunakahiko a me ka poe kahuna hoi i ka io a me ke koko o Kristo i ka ekalesia. A lawelawe ae la lakou ia mea e like me na kauoha a Kristo; nolaila, ua ike makou ua oiaio ke ano; a na ka lunakahiko, a i ole ia, na ke kahuna ia mea e lawelawe aku.\n\nMoroni 5\n\nO ke ano o ka lawelawe ana i ka waina. Aia hoi, lalau aku la lakou i ke kiaha, a i aku la:\n\nMoroni 6\n\nAno, ke olelo aku nei au no ka bapetizo ana. Aia hoi, o na lunakahiko, na kahuna, a me na kumu ua bapetizo ia lakou; a ua bapetizo ole ia aku lakou, ina aole lakou i hoohua mai i ka hua ku pono, i ku pono ai lakou no ia mea;\n\nMoroni 7\n\nAno, ke kakau iho nei au, o Moroni, i kekahi mau olelo he kakaikahi a koʻu makuakane, o Moramona, ana i olelo mai ai no ka manaoio, ka manaolana, a me ke aloha; no ka mea, mamuli o keia ano oia i olelo mai ai i na kanaka, ia ia i ao mai ai ia lakou ma ka halehalawai a lakou i kukulu iho ai, i wahi e hoomana ai:\n\nMoroni 8\n\nO kekahi episetole a koʻu makuakane o Moramona, i palapala mai ai iaʻu, o Moroni nei; a ua palapala ia ia iaʻu i ka wa mahope koke iho o koʻu kahea ia ana i ka oihana kahuna pule. A menei oia i palapala mai ai iaʻu, i ka i ana:\n\nMoroni 9\n\nE kaʻu keiki i aloha ia, ke palapala hou iho nei au ia oe, i ike ai oe ke ola nei au; aka, ke palapala iho nei au i kekahi mea i eha nui.\n\nMoroni 10\n\nAno, ke palapala iho nei au, o Moroni, i kekahi mau mea maikai i kuu manao; a ke palapala iho nei au i koʻu poe hoahanau, i ko Lamana poe; a ua makemake au e ike oukou ua hala aku na makahiki eha haneri me ka iwakalua a keu aku, mahope iho o ka haawi ia ana mai o ka hoailona no ka hiki ana mai o Kristo.\n\nHe Olelo Hoakaka\n\nI ka la 12 o Dekemaba, M. H. 1850, hiki aku la makou, kekahi mau Lunakahiko o ka Ekalesia o Iesu Kristo o ka Poe Hoano o na La Hope nei, i ko Hawaii pae aina, e hai aku i na kanaka i ka euanelio pololei o Iesu, i hoike ia mai ai ma o ka olelo hou ana la o ke Akua mai ka lani mai i kanaka, a e hai aku hoi ua hoomaka ka hana i wanana ia mai e na kaula hemolele he nui wale. Noho iho la makou a loaa iho la ia makou ka olelo; a i ka malama o Ianuari, 1852—he mau malama he umikumamakolu mai ka wa a makou i pae aku ai—ua hoomaka ia ka unuhi ia ana o keia buke, ka Buke a Moramona. I ka wa i hoomka ia ai aole akaka no ka pai ia ana, no ka mea, aole i loaa i ka Ekalesia malaila ka Mea Pai, aole hoi he nui na kanaka iloko o ka Ekalesia; aka ua hoomaka ia ia e hooko i kaolelo a ke Akua; a ua ike ka mea nana i unuhi ina e hana oia i ka mea i hiki ia ia, na ke Akua e hoomakaukau i ke ala e hana ai i na mea i koe.\n\n", "explanation 0": "[center][font_size=26]Ka Buke A Moramona[/font_size][/center]\n\nKa Olelo Hoakaka a me ka Hoikeana a na Mea Ikemaka\n\n\n\n\n\n\nKa Aoao Poo Inoa\n\n\nKa Aoao Poo Inoa o ka Buke a Moramona\n\nNolaila, he mooolelo ia i hoopokole ia o ka mooolelo o ko Nepai poe, a o ko Lamana poe no hoi; i palapala ia aku i ko Lamana poe, he koena no lakou o ko ka hale o Iseraela; a i ka poe Iudaio a me ka poe Genetile no hoi: i palapala ia ma ke kauoha ana, a ma o ka Uhane la o ka wanana a me ka hoikeana no hoi. Kakau ia, a sila ia aku, a huna ia mamuli o ka Haku, i ole ai e hoopau ia ia mea; e puka mai ai ma ka haawina a me ka mana o ke Akua i ka hoomaopopo ia ana o ia mea: i sila ia ma ka lima o Moroni, a i huna ia mamuli o ka Haku e puka aku i ka manawa pono ma o ka poe Genetile la; ma ka haawina o ke Akua ka hoomaopopo ia ana o ia mea.\n\nKa Hoikeana A Na Mea Ikemaka Ekolu.\n\nE ike na lahuikanaka, na ohana, na olelo, a me na kanaka ma kahi e hiki ai auanei keia buke, o makou nei, ma ka lokomaikai o ke Akua ka Makua, a me ko kakou Haku o Iesu Kristo, ua ike makou i na papa maluna iho olaila i kakau ia ai keia mooolelo, he mooolelo ia o ko Nepai poe, a o ko Lamana poe no hoi, na hoahanau o lakou, a o ko Iareda poe hoi, ka poe i hele mai mai ua halepakui la mai, ka mea i olelo ia; a ua ike no hoi makou ua unuhi ia ia ma ka haawina a me ka mana o ke Akua, no ka mea, na kona leo i hai mai pela ia makou; nolaila, ua ike maoli makou me ka maopopo, he oiaio ua buke nei. A ke hoike aku nei no hoi makou, ua ike makou i na kaha maluna iho o na papa; a ua hoike ia mai la ia mau mea ia makou ma ka mana o ke Akua, aole ma ko ke kanaka. A ke hai aku nei makou me ka oiaio no, ua iho mai la kekahi anela o ke Akua mai ka lani mai, a ua lawe mai la oia a kau mai la imua o ko makou mau maka, a nana aku la makou a ike i na papa, a me ke kahakaha ana maluna iho olaila; a ua ike makou ma ka lokomaikai o ke Akua ka Makua, a me ko kakou Haku o Iesu Kristo, ko makou ike ana, a me ko makou hoike ana aku i ka oiaio o keia mau mea; a he mea kupanaha ia i ko makou mau maka, aka hoi, na ka leo o ka Haku makou i kauoha mai e hoike aku no keia mea; nolaila, ke hoike aku nei makou no keia mau mea, i malama ia ai na kauoha a ke Akua. A ua ike no hoi makou ina e hoomau pono makou iloko o Kristo, e hoomaemae aku makou i ko makou mau aahu i ke koko o na kanaka a pau, a e loaa me ke kina ole imua o ka noho-hookolokolo o Kristo, a e noho pu mau loa auanei me ia ma na lani. A no ka Makua, a me ke Keiki, a me ka Uhane Hemolele ka hoonani ia, a o ke Akua hookahi no ia. Amene.\n\nA Me Ka Hoikeana A Na Mea Ikemaka Ewalu.\n\nE ike na lahuikanaka, na ohana, na olelo, a me na kanaka ma kahi e hiki ai auanei keia buke, ua hoike mai o Iosepa Samika, Opio, ka mea nana keia buke i unuhi, ia makou i na papa, na mea i olelo ia ai, a ua like me ke gula i ka nana aku; a o na aoao a pau a ua Samika nei i unuhi ai, ua haha makou me ko makou mau lima; a ua ike no hoi makou i na kaha maluna olaila, a i ka nana aku i ua mau mea nei a pau he hana ia o ka wa kahiko, a o ka hana akamai. A o keia ka makou e hoike aku nei me ka oiaio no, ua hoike mai ua Samika nei ia makou, no ka mea, ua ike makou a haha no hoi, a ike maoli me ka maopopo, ua loaa i ua Samika nei na papa a makou i olelo aku nei. A ke haawi aku nei makou i ko makou mau inoa i ko ke ao nei, e hoike aku i ko ke ao nei i na mea a makou i ike aku ai; a ua wahahee ole makou, o ke Akua ka hoike no ka oiaio o ia mea.\n\nⅠ Nepai\n\n\n\n\n\n\nⅠ Nepai 1\n\nOwau, o Nepai, ua hanau ia mai la e na makua maikai, nolaila, ua ao ia mai la au i na mea o ka naauao a pau o koʻu makuakane; a ua ike au i na pilikia he nui i koʻu mau la—aka hoi, ua lokomaikai nui ia mai la au e ka Haku i na la oʻu a pau; he oiaio, ua loaa mai la iaʻu ka ike nui no ka lokomaikai a me na mea pohihihi o ke Akua, nolaila, ke kakau nei au i mooolelo o na mea aʻu i hana ai, i koʻu mau la;\n\nⅠ Nepai 2\n\nNo ka mea, eia kekahi, olelo mai la ka Haku i koʻu makuakane, iloko o ka moe uhane, a i mai la ia ia, Ua pomaikai no oe, e Lehi, no na mea au i hana ai; a no ka mea, ua kupaa oe, a ua hai aku oe i keia poe kanaka i na mea aʻu i kauoha aku ai ia oe, aia hoi, ke imi nei lakou e lawe aku i kou ola.\n\nⅠ Nepai 3\n\nA eia kekahi, hoi aku la au, o Nepai, mai kaʻu kamailio pu ana me ka Haku, i ka halelewa o koʻu makuakane.\n\nⅠ Nepai 4\n\nA olelo aku la au i koʻu mau kaikuaana, i ka i ana, E pii hou aku kakou i Ierusalema, a e hoomau pono kakou i ka malama ana i na kauoha a ka Haku; no ka mea, ua mana loa oia mamua o ko ka honua nei a pau, a no ke aha la i mana loa ole ai mamua o Labana a me kona poe he kanalima, he oiaio, a mamua o kona mau umi tausani no hoi.\n\nⅠ Nepai 5\n\nEia kekahi, a hiki aku la makou i ka waonahele i ko makou makuakane la, aia hoi, ua hoopiha ia oia me ka olioli, a o koʻu makuwahine no hoi, o Saria, ua hauoli nui loa iho la, oiai, ua uwe io oia no makou;\n\nⅠ Nepai 6\n\nAno, aole au, o Nepai, e kakau ana i ke kuauhau o koʻu poe kupuna ma keia wahi o koʻu mooolelo; aole hoi ma kahi manawa e aku e kakau ai au ia mea maluna o keia mau papa aʻu e kakau nei. No ka mea, ua kakau ia ia mea iloko o ka mooolelo i malama ia e koʻu makuakane; nolaila, aole au e kakau ia mea iloko o keia buke.\n\nⅠ Nepai 7\n\nAno, ke makemake nei au e ike oukou, mahope iho o ka pau ana o ka wanana ana o koʻu makuakane, o Lehi, i na mea e pili ana i kana poe hua, olelo hou mai la ka Haku ia ia, i ka i ana, he mea pono ole nona, no Lehi, e lawe aku i kona ohana wale no i ka waonahele; aka na kana mau keikikane e lawe mai i na kaikamahine i mau wahine na lakou, i hiki ai ia lakou ke hoohua mai i na hua no ka Haku, iloko o ka aina i olelo mua ia ai.\n\nⅠ Nepai 8\n\nEia kekahi, ua hoiliili mai la makou i na hua a pau o kela ano o keia ano; o ka hua liilii o kela ano o keia ano.\n\nⅠ Nepai 9\n\nA o keia mau mea a pau ka koʻu makuakane i ike ai, a i lohe ai, a i olelo ai, ia ia i noho ai ioko o ka halelewa ma ke awawa o Lemuela, a me na mea e ae no hoi he nui loa, aole i hiki ke kakau ia maluna iho o keia mau papa.\n\nⅠ Nepai 10\n\nAno, ke hoomaka nei au, o Nepai, e kakau i mooolelo maluna o keia mau papa, no kaʻu hana ana, a me koʻu noho alii ana, a me ka hana ma ka oihana kahuna, nolaila, i ke kakau ia ana o koʻu mooolelo iho he pono noʻu e olelo iki no na mea o koʻu makuakane, a me na hoahanau hoi oʻu.\n\nⅠ Nepai 11\n\nNo ka mea, eia kekahi, mahope iho o koʻu ake ana e ike i na mea a koʻu makuakane i ike ai, a e manaoio ana no au ua hiki i ka Haku ke hoike mai ia mau mea iaʻu, oiai hoi au e noho ana me ka nalu ana iloko o kuu naau, kaili ia aku la au iloko o ka Uhane a ka Haku, i kahi mauna kiekie loa, aʻu i ike ole ai mamua, ma kahi aʻu i ku ole ai koʻu wawae mamua.\n\nⅠ Nepai 12\n\nEia kekahi, i mai la ka anela iaʻu, E nana, a e ike aku i kau hua, a me ka hua a kou mau hoahanau! A nana aku la au a ike aku la i ka aina i hai mua ia ai; a ike aku la au i na lehulehu o na kanaka, he oiaio, me he mea la ma ka helu ana, ua like me ke one o ke kai.\n\nⅠ Nepai 13\n\nEia kekahi, olelo mai la ka anela iaʻu, i ka i ana, E nana aku! A nana aku la au a ike aku la i na lahuikanaka a me na aupuni he nui wale.\n\nⅠ Nepai 14\n\nEia kekahi, ina e hoolohe mai ka poe Genetile i ke Keikihipa i ua la la ana e hoike aku ai ia ia iho ia lakou ma ka olelo, a i ka mana no hoi, ma ka hana io, i ka lawe ana aku i ko lakou mau mea e hina ai,\n\nⅠ Nepai 15\n\nEia kekahi, a mahope iho o koʻu, ko Nepai, kaili ia ana aku ma ka Uhane, a ike ana aku i keia mau mea a pau, hoi aku la au i ka halelewa o koʻu makuakane.\n\nⅠ Nepai 16\n\nEia kekahi, mahope iho o kaʻu olelo ana aku i koʻu mau hoahanau, aia hoi, i mai la lakou iaʻu, Ua hai mai la oe i na mea paakiki ia makou, i hiki ole ai ia makou ke hoomaopopo.\n\nⅠ Nepai 17\n\nEia kekahi, hele hou aku la makou i ko makou hele ana ma ka waonahele; a aneane hele aku la makou i ka hikina ma ia hope aku. A hele a auhele makou mawaena o ka popilikia nui ma ka waonahele; a hanau mai la ko makou mau wahine i na keiki ma ka waonahele.\n\nⅠ Nepai 18\n\nEia kekahi, hoomana aku la lakou i ka Haku, a hele pu aku la me au: a hana iho la makou i na laau me ka hana akamai. A hoike mai la ka Haku iaʻu ia manawa aku ia manawa aku, i ke kumu like e hana ai au, i na laau o ka moku.\n\nⅠ Nepai 19\n\nEia kekahi, kauoha mai la ka Haku iaʻu, nolaila, hana iho la au i na papa mailoko mai o ka mea i hoohehee ia, i hiki iaʻu ke kahakaha maluna o lakou i ka mooolelo o koʻu poe kanaka. A maluna iho o na papa aʻu i hana ai, kahakaha iho la au i ka mooolelo o koʻu makuakane, a me ko makou hele ana no hoi ma ka waonahele, a me na wanana a koʻu makuakane: a he nui no hoi o kaʻu mau wanana ponoi aʻu i kahakaha iho ai maluna o lakou.\n\nⅠ Nepai 20\n\nE haliu mai a e hoolohe i keia, e ko ka hale o Iakoba, ka poe i kapa ia ma ka inoa o Iseraela, a i puka mai hoi noloko mai o na wai o Iuda, ka poe i hoohiki ma ka inoa o ka Haku, a hookaulana i ka inoa o ke Akua o Iseraela; aole nae lakou e hoohiki ma ka oiaio, aole hoi ma ka pono.\n\nⅠ Nepai 21\n\nEia hou: e hoolohe mai, e ko ka hale o Iseraela, o oukou a pau i haihai ia a i kipaku ia aku, no ka hewa o na kahu o koʻu poe kanaka; he oiaio, o oukou a pau i haihai ia aku a i hoopuehu ia i o a i o, o koʻu poe kanaka, e ko ka hale o Iseraela. E haliu mai iaʻu, e na mokupuni, a e hoolohe hoi oukou, e na lahuikanaka, ma kahi mamao aku; ua hea mai la ka Haku iaʻu mai ka opu mai; mai ka opu mai hoi o koʻu makuwahine ua hai oia i koʻu inoa.\n\nⅠ Nepai 22\n\nEia kekahi, mahope iho o koʻu, o ko Nepai, heluhelu ana i keia mau mea i kahakaha ia ma na papa keleawe, hele mai la koʻu mau hoahanau ioʻu nei, a i mai la iaʻu, Heaha la ke ano o keia mau mea au i heluhelu ai? Aia hoi, e hoomaopopo ia anei keia mau mea e like me ko ka Uhane, e hiki mai ana mamuli o ko ka Uhane, aole mamuli o ko ke kino?\n\nⅡ Nepai\n\n\n\n\n\n\nⅡ Nepai 1\n\nAno, eia kekahi, mahope iho o kaʻu, ka Nepai, ao ana aku i koʻu mau hoahanau, olelo ae la no hoi ko makou makuakane, o Lehi, i na mea he nui loa ia lakou, i ka nui o na mea a ka Haku i hana mai ai no lakou, i ka lawe ia ana mai o lakou mailoko mai o ka aina o Ierusalema.\n\nⅡ Nepai 2\n\nAno, e Iakoba, ke olelo aku nei au ia oe: Ooe no kaʻu hanau mua ma na la o koʻu popilikia iloko o ka waonahele. Aia hoi ua loohia oe i kou wa kamalii i ka popilikia a me ke kaumaha nui, no ke kolohe o kou mau hoahanau.\n\nⅡ Nepai 3\n\nAno, ke olelo aku nei au ia oe, e Iosepa e, kaʻu hanau hope, ua hanau ia mai la oe ma koʻu wa popilikia ma ka waonahele; he oiaio, ma na la o koʻu kaumaha nui loa, ua hapai mai la kou makuwahine ia oe.\n\nⅡ Nepai 4\n\nAno, ke olelo nei au, o Nepai, no na wanana a koʻu makuakane i olelo mai ai, no Iosepa, ka mea i lawe ia iloko o Aigupita;\n\nⅡ Nepai 5\n\nEia hoi kekahi, kahea nui aku la au, o Nepai, i ka Haku koʻu Akua, no ka huhu o koʻu mau hoahanau.\n\nⅡ Nepai 6\n\nO na olelo a Iakoba, ke kaikaina o Nepai, ana i olelo aku ai i ko Nepai poe:\n\nⅡ Nepai 7\n\nOiaio, penei wahi a ka Haku: Ua hoohemo anei au ia oe, ua hoolei aku anei au ia oe no ka wa pau ole? No ka mea, penei wahi a ka Haku: Auhea ka palapala hoohemo o ko oukou makuwahine? Ia wai la wau i haawi aku ai ia oe, i ka mea hea o ka poe aʻu i aie ai i kuai lilo aku ai au ia oe? Oiaio, ia wai la au i kuai lilo ai ia oukou? Aia hoi, no ko oukou hewa ua kuai lilo aku oukou ia oukou iho, a no ko oukou hala ua hoohemo ia ko oukou makuwahine;\n\nⅡ Nepai 8\n\nE hoolohe mai iaʻu, e oukou ka poe hahai i ka pono: E nana oukou ma ka pohaku kahi a oukou i kalai ia ai, a i ka lua hoi o ke ana kahi a oukou i kohi ia ai.\n\nⅡ Nepai 9\n\nAno, e oʻu mau hoahanau i aloha ia, ua heluhelu au i keia mau mea, i ike ai oukou no na berita a ka Haku, ana i berita mai ai me ko ka hale a pau o Iseraela;\n\nⅡ Nepai 10\n\nAno, owau o Iakoba, ke olelo hou nei au ia oukou, e oʻu mau hoahanau i aloha ia, no keia lala pono aʻu i olelo aku ai.\n\nⅡ Nepai 11\n\nAno, olelo aku la no o Iakoba i na mea e ae he nui i koʻu poe kanaka ia manawa; aka hoi, o keia mau mea wale no aʻu i kauoha aku ai e kakau ia; no ka mea, o na mea aʻu i palapala ai, ua lawa iaʻu.\n\nⅡ Nepai 12\n\nKa olelo a Isaia, ke keiki a Amosa, i ike ai, no ka Iuda a me ko Ierusalema:\n\nⅡ Nepai 13\n\nNo ka mea, aia hoi, o ka Haku, ka Haku o na Lehulehu, e lawe ana ia i na kookoo a pau mai ko Ierusalema aku, a mai ko Iuda aku, i ke kookoo a pau o ka ai, a me ke kookoo a pau o ka wai,\n\nⅡ Nepai 14\n\nIa la la, e lalau aku ai na wahine ehiku i ke kanaka hookahi, i ka i ana, E ai no makou i ka makou ai iho, a e komo i ko makou lole iho; e ae mai oe i keia wale no, e kapa ia mai makou ma kou inoa i mea e pau ai ko makou hoino ia.\n\nⅡ Nepai 15\n\nAlaila, e mele aku no au i kuu hiwahiwa i ka mele o kuu hiwahiwa no kona pawaina. He pawaina ka kuu hiwahiwa aia ma kahi puu hua nui;\n\nⅡ Nepai 16\n\nI ka makahiki i make ai ke alii, o Uzia, ike aku la no hoi au i ka Haku e noho ana ma ka noho alii, kiekie a i hapai ia iluna, a piha ka luakini i kona poe ukali.\n\nⅡ Nepai 17\n\nEia kekahi, i ke au ia Ahaza ke keiki a Iotama, ke keiki a Uzia, ke alii o ka Iuda, hele mai o Rezina, ke alii o Suria, a me Peka ke keiki a Remalia, ke alii o ka Iseraela, e kaua ku e ia Ierusalema, aole nae i hiki ke lanakila maluna o ia wahi.\n\nⅡ Nepai 18\n\nEia hou, i mai la ka olelo a ka Haku iaʻu, E lawe aku oe i kahi palapala owili nui, a e kakau maluna olaila me ko ke kanaka peni no Mahera-sala-hasa-baza.\n\nⅡ Nepai 19\n\nAole nae e like ka pouli e like me ia ma kona kaumaha nui, ia ia i kinohi i hoopilikia iki ai i ka aina o Zebulona, a me ka aina o Napetali, a mahope iho i hoopilikia nui ai ma ka aoao o ke Kai Ula ma kela aoao o Ioredane ma Galila ia o na lahuikanaka.\n\nⅡ Nepai 20\n\nAuwe ka poe hooholo i na kanawai hewa, a i kakau i ka hookaumaha a lakou i kau mai ai;\n\nⅡ Nepai 21\n\nA e kupu mai no ka lala mailoko mai o ke kumu o Iesea, e hua nui mai kekahi oha o kana aa;\n\nⅡ Nepai 22\n\nIa la la e olelo aku no oe: E ka Haku e hoolea aku no au ia oe; ua huhu mai oe iaʻu mamua, aka ua huli aku kou huhu, a ke hooluolu mai nei oe iaʻu.\n\nⅡ Nepai 23\n\nKa wanana no Babulona, a Isaia ke keiki a Amosa i ike ai.\n\nⅡ Nepai 24\n\nNo ka mea, e aloha mai no ka Haku i ka Iakoba, a e wae auanei i ka Iseraela, a e hoonoho ia lakou ma ko lakou aina iho; a e hui pu ia auanei na malihini me lakou, a e hoopili lakou i ko ka hale o Iakoba.\n\nⅡ Nepai 25\n\nAno, ke olelo iki nei owau, o Nepai, no na olelo aʻu i kakau ai i olelo ia ai e ka waha o Isaia. No ka mea, he nui wale na mea a Isaia i olelo mai ai i paakiki i kekahi poe o koʻu poe kanaka i ke hoomaopopo ana; no ka mea, aole lakou i ike i ke ano o ka wanana ana mawaena o ka poe Iudaio.\n\nⅡ Nepai 26\n\nA mahope iho o ke ala ana o Kristo mai ka make mai, e hoike auanei oia ia ia iho ia oukou, e oʻu poe kanaka, a me koʻu poe hoahanau i aloha ia; a o na olelo ana e olelo ai ia oukou, oia ke kanawai a oukou e hana ai auanei.\n\nⅡ Nepai 27\n\nAka, aia hoi, ma na la hope, ma na la o ka poe Genetile; he oiaio, o na lahuikanaka a pau o ka poe Genetile, a me ka poe Iudaio hoi, o ka poe e hele mai auanei maluna o keia aina, a me ka poe e noho ana auanei maluna o na aina e; oiaio, maluna o na aina a pau o ka honua; aia hoi, e ona auanei lakou me ka hana ino, a me kela ano keia ano o na mea hoopailua;\n\nⅡ Nepai 28\n\nA ano, aia hoi, e na hoahanau oʻu, ua olelo aku la au ia oukou, e like me ke koi ana o ka uhane iaʻu; nolaila, ke ike nei au e ko io ana auanei ia mau mea e pono ai.\n\nⅡ Nepai 29\n\nAka hoi, he nui loa ka poe ma ua la la, iaʻu e hoomaka ai e hana i kekahi hana kupanaha iwaena o lakou, i hoomanao ai au i na berita aʻu i hana aku ai i na keiki a kanaka, i hohola hou ai au i koʻu lima i ka lua o ka manawa e hoola i koʻu poe kanaka, o ko ka hale o Iseraela;\n\nⅡ Nepai 30\n\nAno, aia hoi, e oʻu poe hoahanau i aloha ia, ke makemake nei au e olelo ia oukou; no ka mea, aole owau, o Nepai, e ae aku ia oukou e manao ua oi aku ko oukou pono i ko ka poe Genetile. No ka mea, aia hoi, ke ole oukou e malama pono i na kauoha a ke Akua, e pau like ai oukou i ka make; a no na olelo i olelo ia, he mea pono ole ia oukou ke manao e hoopau loa ia ana ka poe Genetile.\n\nⅡ Nepai 31\n\nAno, ke hooki nei au, o Nepai, i kaʻu wanana ana ia oukou, e oʻu poe hoahanau i aloha. A he mau mea kakaikahi wale no kaʻu i hiki ai ke palapala, aʻu i ike ai e hiki io mai ana; a he mau olelo kakaikahi wale no hoi, i hiki iaʻu ke palapala o na olelo a koʻu kaikaina o Iakoba.\n\nⅡ Nepai 32\n\nAno hoi, e koʻu poe hoahanau i aloha ia, ke manao nei au e noonoo ana oukou ma ko oukou mau naau no na mea e pono ai na oukou e hana, mahope iho o ko oukou komo ana iloko ma ke ala. Aka hoi, no ke aha la oukou e noonoo ai i keia mau mea ma ko oukou mau naau?\n\nⅡ Nepai 33\n\nAno, ua hiki ole iaʻu, ia Nepai, ke kakau iho i na mea a pau i ao ia iwaena o koʻu poe kanaka; aole hoi au ikaika ma ke kakau ana, e like me ka olelo ana; no ka mea, i ka wa a ke kanaka i olelo aku ai ma ka mana o ka Uhane Hemolele, na ka mana o ka Uhane Hemolele i halihali ia mea iloko o na naau o na keiki a kanaka.\n\nIakoba\n\n\n\n\n\n\nIakoba 1\n\nEia hoi, ua hala aku la na makahiki he kanalimakumamalima, mai ka manawa mai o Lehi i haalele aku ai ia Ierusalema; nolaila, haawi mai la o Nepai iaʻu, ia Iakoba, i kauoha no na papa uuku, maluna o lakou i kahakaha ia ai keia mau mea.\n\nIakoba 2\n\nO na olelo a Iakoba, ke kaikaina o Nepai, i olelo ai i ka poe kanaka o Nepai, mahope iho o ka make ana o Nepai:\n\nIakoba 3\n\nAka hoi, ke makemake nei au, o Iakoba, e olelo aku ia oukou, i ka poe i maemae ma ka naau. E nana i ke Akua me ka naueue ole o ka naau, a e pule aku ia ia me ka manaoio ikaika, a e hooluolu mai oia ia oukou ma ko oukou mau pilikia, a e kokua oia i ko oukou aoao, a e hoouna mai ilalo i ka hoopai maluna iho o ka poe e imi ana i ko oukou make.\n\nIakoba 4\n\nAno, eia hoi kekahi, ua lawelawe nui aku au, o Iakoba, i koʻu poe kanaka, ma ka olelo, (a he uuku wale no i hiki iaʻu ke kakau iho o kaʻu mau olelo, no ka paakiki o ke kahakaha ana i ka makou olelo maluna o na papa,) a ua ike makou e paa mau ana na mea a makou i kakau iho ai maluna o na papa;\n\nIakoba 5\n\nAia hoi, e koʻu poe hoahanau, aole anei oukou i hoomanao i ka heluhelu ana i na olelo a Zenosa ke kaula i olelo aku ai i ko ka hale o Iseraela, i ka i ana:\n\nIakoba 6\n\nAno, aia hoi, e koʻu poe hoahanau, e like me kaʻu i olelo aku ai e wanana ana au, aia hoi, eia no kaʻu wanana: E hiki io mai no na mea a ua kaula nei, o Zenosa i olelo mai ai, no ko ka hale o Iseraela, ma ua olelo nei ua hoohalike mai oia ia lakou i ka laau oliva kahu.\n\nIakoba 7\n\nEia kekahi, mahope iho o kekahi mau makahiki i hala aku, hele mai la kekahi kanaka mawaena o ka poe kanaka o Nepai, a o Serema kona inoa.\n\nEnosa\n\nAia hoi, ua ike no au, o Enosa, i koʻu makuakane, he kanaka pono ia; no ka mea, ao mai la oia iaʻu ma kana olelo iho, a ma ka hoopono a me ka hoonaauao o ka Haku. A e hoomaikai mau ia ka inoa o koʻu Akua no ia mea.\n\nIaroma\n\nAno hoi, ke kakau nei au, o Iaroma, i mau olelo kakaikahi, e like me ke kauoha a koʻu makuakane o Enosa, i malama ia ai ko makou kuauhau.\n\nOmanai\n\nAia hoi, ua kauoha ia mai au, o Omanai, e koʻu makuakane o Iaroma, e kakau iho i kekahi mau mea maluna o keia mau papa, i mea e malama ai i ko makou kuauhau;\n\nNa Olelo a Moramona\n\nAno, owau, o Moramona, ua aneane au e haawi aku i ka mooolelo aʻu i hana ai iloko o na lima o kaʻu keiki, o Moroni, aia hoi, ua ike au i ka aneane e pau koʻu poe kanaka, o ko Nepai poe i ka luku ia.\n\nMosia\n\n\n\n\n\n\nMosia 1\n\nAno, aole paio hou ma ka aina a puni o Zarahemela, mawaena o ko ke alii Beniamina poe kanaka, no ia mea, ua maluhia mau ke koena a pau o kona mau la.\n\nMosia 2\n\nEia kekahi, mahope iho o ka Mosia hana ana e like me ka kona makuakane i kauoha mai ai ia ia, a ua kukala aku i kahi olelo hoolaha ma ka aina a puni, hoakoakoa mai la na kanaka ia lakou iho mawaena o ka aina a pau, i hiki ia lakou ke pii aku i ka luakini, e hoolohe i na olelo a ke alii o Beniamina e olelo aku ai ia lakou.\n\nMosia 3\n\nA eia hou, e oʻu poe hoahanau, ke makemake nei au e maliu mai oukou, no ka mea, he mau mea hou kaʻu e olelo aku ai ia oukou; no ka mea, aia hoi, he mau mea kaʻu e hai aku ai ia oukou, no na mea e hiki mai ana;\n\nMosia 4\n\nAno, eia kekahi, i wa a ke alii o Beniamina i hooki aku ai i ka olelo ana i na olelo i haawi ia mai ai ia ia, e ka anela o ka Haku, alawa ae la oia i kona mau maka a puni maluna o ka lehulehu o kanaka, a, aia hoi, ua haule iho lakou i ka honua, no ka mea, ua kau mai ka makau o ka Haku maluna o lakou;\n\nMosia 5\n\nAno, eia kekahi, i ka wa a ke alii o Beniamina, i olelo aku ai pela i kona poe kanaka, hoouna aku la oia iwaena o lakou, me ka makemake e ike no kona poe kanaka mai, ina ua manaoio lakou i na olelo ana i olelo aku ai ia lakou.\n\nMosia 6\n\nAno, manao iho la o ke alii o Beniamina he mea e pono ai, mahope iho o ka pau ana o ka olelo i na kanaka, e hoopaa oia i na inoa o ka poe a pau i komo iloko o ka berita me ke Akua, e malama i kana mau kauoha.\n\nMosia 7\n\nAno, eia kekahi, mahope iho o ka loaa ana i ke alii o Mosia ka maluhia mau, no na makahiki ekolu, ua makemake oia e ike no na kanaka i pii aku i ka aina o Lehi-Nepai, oia hoi i ke kulanakauhale o Lehi-Nepai; no ka mea, aole kona poe kanaka i lohe i kekahi mea no lakou, mai ka wa mai a lakou i haalele ai i ka aina o Zarahemela; nolaila, hoouluhua aku lakou ia ia me ko lakou noi nui ana.\n\nMosia 8\n\nEia kekahi, mahope iho o ka pau ana o ka ke alii Limai olelo ana i kona poe kanaka, no ka mea, olelo aku la oia i na mea he nui wale ia lakou, a he kakaikahi wale no o ia mau mea kaʻu i kakau ai ma keia buke, hai aku la oia i kona poe kanaka i na mea a pau no ko lakou poe hoahanau, ma ka aina o Zarahemela;\n\nMosia 9\n\nOwau, o Zenifa, ua ao ia au ma ka olelo a pau a ko Nepai poe, a ua loaa e iaʻu ka ike no ka aina o Nepai, o ka aina hoilina mua o ko makou poe kupuna, a ua hoouna ia au me he kiu la mawaena o ko Lamana poe, e hoomakakiu aku ai au i ko lakou poe koa, i hiki i ko makou poe koa ke lele maluna o lakou a ke luku aku ia lakou; aku iaʻu i ike ai i ka mea pono mawaena o lakou, ua makemake au e pepehi ole ia lakou;\n\nMosia 10\n\nEia kekahi, hoomaka hou aku la makou e hookupaa i ke aupuni; a hoomaka hou makou e noho ma ka aina me ka malu. A kauoha ae la au e hana ia kela ano keia ano o na mea kaua, e hiki iaʻu ma ia mea ke loaa na mea kaua no koʻu poe kanaka, no ka wa e hele hou mai ko Lamana poe e kaua mai i koʻu poe kanaka.\n\nMosia 11\n\nEia kekahi, hoili iho la o Zenifa i ke aupuni maluna o Noa, kekahi o kana mau keikikane; nolaila, i hoomaka ai o Noa e noho alii ma kona hakahaka; aole ia i hele ma na aoao o kona makuakane.\n\nMosia 12\n\nEia kekahi, mahope iho o na makahiki elua, hele mai la o Abinadi mawaena o lakou me ka pahaohao, i ike ole ai lakou ia ia, a hoomaka ae la e wanana aku mawaena o lakou, i ka i ana, Penei ka ka Haku i kauoha mai ai iaʻu, i ka i ana: E Abinadi, e hele aku a e wanana aku i koʻu poe kanaka nei, no ka mea, ua hoopaakiki aku la lakou i ko lakou mau naau i kaʻu mau olelo; ua mihi ole lakou i ka lakou mau hana ino; nolaila, e hele no au io lakou la ma kuu inaina, he oiaio, ma kuu inaina wela e hele aku ai au io lakou la ma ko lakou mau hewa a hana hoopailua;\n\nMosia 13\n\nAno, i ka wa a ke alii i lohe ai i keia mau olelo, i aku la oia i kana poe kahuna, E lawe aku i keia kanaka, a e pepehi ia ia; no ka mea, heaha la ka kakou e hana ai me ia, ua hehena oia.\n\nMosia 14\n\nHe oiaio, aole anei o Isaia hoi i olelo mai, Owai ka mea manaoio i ka makou hoike ana, a ia wai la i hoike ia aku ai ka lima o ka Haku?\n\nMosia 15\n\nAno, i aku la o Abinadi ia lakou, ke makemake nei au e hoomaopopo oukou, e iho mai ke Akua, oia iho, ilalo mawaena o na keiki a kanaka, a e hoola i kona poe kanaka;\n\nMosia 16\n\nEia kekahi, mahope iho o ka olelo ana a Abinadi i keia mau olelo, o aku la oia i kona lima, a i aku la, E hiki mai auanei ka manawa e ike ai na mea a pau i ka hoola ana o ka Haku; e alikealike ai ka ike ana o na lahuikanaka, a me na ohana, na olelo, a me na kanaka, a e hai aku ai imua o ke Akua ua pololei kona hoopai ana;\n\nMosia 17\n\nEia kekahi ia Abinadi i hooki ai i keia mau olelo, kauoha ae la ke alii e lawe aku na kahuna ia ia, a e kauoha aku e pepehi ia oia.\n\nMosia 18\n\nAno, eia kekahi, o Alama ka mea i holo aku mai na kauwa aku a Noa ke alii, mihi iho la oia i kona mau hewa a me na hala, a hele malu aku la oia mawaena o na kanaka, a hoomaka ae la e ao aku i na olelo a Abinadi;\n\nMosia 19\n\nEia kekahi, hoi aku la ka poe koa o ke alii, oiai ua imi makehewa no ka poe kanaka o ka Haku.\n\nMosia 20\n\nAno, ma Semalona kekahi wahi, kahi a na kaikamahine a ko Lamana poe i akoakoa ai e mele, a e hulahula a e hoolealea ia lakou iho.\n\nMosia 21\n\nEia kekahi, hoi aku la o Limai a me kona poe kanaka i ke kulanakauhale o Nepai, a hoomaka ae la e noho hou ma ka aina me ka malu.\n\nMosia 22\n\nAno, hoomaka ae la o Amona a me ke alii Limai e kuka pu me na kanaka, no ka mea a lakou e hana ai, e hoopakele aku ia lakou iho, mailoko aku o ka noho luhi ana; a kauoha ae la laua i na kanaka a pau e hoakoakoa ia lakou iho; a ua hana laua i keia i hiki ia laua ke loaa ka leo o na kanaka no ia mea.\n\nMosia 23\n\nAno, ua ao ia o Alama i ka Haku, e hiki mai ana ka poe koa o ke alii o Noa maluna o lakou, a ua hoike aku hoi ia mea i kona poe kanaka, nolaila, houluulu ae la lakou i na pua holoholona o lakou, a lawe aku la i ko lakou hua liilii, a haele aku la iloko o ka waonahele imua o ka poe koa o ke alii Noa.\n\nMosia 24\n\nA eia kekahi, loaa iho la ia Amulona ka oluolu imua o na maka o ke alii o ko Lamana poe; nolaila, ae aku la ke alii ia ia a me kona poe hoahanau, e hoolilo ia i poe kumu maluna iho o kona poe kanaka; he oiaio, maluna iho o na kanaka ma ka aina o Semalona, a ma ka aina o Sailoma, a ma ka aina o Amulona.\n\nMosia 25\n\nAno, kauoha ae la ke alii Mosia e houluulu ia na kanaka a pau.\n\nMosia 26\n\nAno, eia kekahi, he nui na mea o ka hanauna hou i hiki ole ke hoomaopopo mai i na olelo a ke alii Beniamina, he poe keiki liilii i ka wa ana i olelo ae ai i kona poe kanaka; aole lakou i manaoio i ka mooolelo o ko lakou poe makua.\n\nMosia 27\n\nAno, eia kekahi, no ka nui loa o na hana ino i hoili ia mai maluna o ka ekalesia, e na mea hoomaloka, hoomaka ae la ka ekalesia e ohumu, a e hoopii ae i na luna o lakou no ia mea; a hoopii mai la lakou ia Alama. A waiho iho la o Alama i keia mea imua o ko lakou alii, o Mosia. A kuka pu iho la o Mosia me kana poe kahuna.\n\nMosia 28\n\nAno, eia kekahi, mahope iho o ka hana ana o na keiki a Mosia i keia mau mea a pau, lawe pu aku la lakou i kekahi poe he uuku me lakou, a hoi aku la i ko lakou makuakane la, ke alii, a noi ae ia ia e ae mai oia ia lakou, i hele aku ai lakou me ua poe nei a lakou i wae aku ai, e pii aku i ka aina o Nepai, e hiki ia lakou ke hai aku i na mea a lakou i lohe ai, a e hiki ia lakou ke haawi aku i ka olelo a ke Akua i ko lakou poe hoahanau, i ko Lamana poe;\n\nMosia 29\n\nAno, ia Mosia i hana ai i keia, hoouna aku la oia mawaena o ka aina a pau, mawaena o na kanaka a pau, e iini ana e ike i ko lakou makemake no ka mea e lilo ai i alii no lakou.\n\nAlama\n\n\n\n\n\n\nAlama 1\n\nAno, eia kekahi, ma ka makahiki mua o ke au o na lunakanawai maluna iho o ka poe kanaka o Nepai, mai keia manawa aku, a ua hele aku la ke alii o Mosia i ke ala o ko ka honua a pau, ua paio aku la i ka paio maikai, e hele pololei ana imua o ke Akua, e waiho ole ana i kekahi e noho alii ma kona hakahaka; aka hoi, hoonoho paa mai la oia i na kanawai, a ua hooia aku kona poe kanaka ia mau mea; nolaila, ua koi ia lakou e kupaa ma na kanawai ana i hana ai.\n\nAlama 2\n\nA eia kekahi, ma ka hoomaka ana o ka makahiki elima o ko lakou au, hoomaka ae la kekahi paio mawaena o na kanaka, no kekahi kanaka, i kapa ia o Amaliki; a he kanaka maalea loa oia, he oiaio, he kanaka naauao, ma ka naauao o ko ke ao nei; mamuli no oia o ka aoao o ke kanaka nana i pepehi ia Gideona ma ka pahikaua, ka mea hoi i hoopai ia e like me ko ke kanawai.\n\nAlama 3\n\nA eia kekahi, o ko Nepai poe ka poe i pepehi ole ia ma na mea kaua, mahope iho o ko lakou kanu ana i pepehi ia; ano, aole i helu ia ka poe i pepehi ia, no ka nui loa o lakou; mahope iho ka pau ana o ko lakou kanu ana i ko lakou poe make, hoi aku la lakou a pau i na aina o lakou, a i na hale o lakou, a i na wahine a lakou, a me na keiki a lakou.\n\nAlama 4\n\nAno, eia kekahi, ma ka makahiki eono o ke au o na lunakanawai maluna iho o ka poe kanaka o Nepai, aole no na paio aole hoi na kaua ma ka aina o Zarahemela;\n\nAlama 5\n\nAno, eia kekahi, hoomaka ae la o Alama e hai aku i ka olelo a ke Akua i na kanaka, ka mua i ka aina o Zarahemela, a mailaila aku mawaena o ka aina a pau.\n\nAlama 6\n\nA eia kekahi, a pau ae la ka olelo ana aku a Alama i na kanaka o ka ekalesia, i kukulu ia ma ke kulanakauhale o Zarahemela, hoolilo iho la oia i na kahuna a me na lunakahiko, ma ke kau ana aku i kona mau lima e like me ka aoao o ke Akua, e noho luna a e kiai maluna o ka ekalesia.\n\nAlama 7\n\nAia hoi, e koʻu poe kanaka, no koʻu ae ia ana e hele mai io oukou nei, nolaila, ke hoao aku nei au e olelo aku ia oukou ma kaʻu olelo; he oiaio, ma kuu waha iho, ua ikea eia ka manawa mua i olelo aku ai au ia oukou ma na olelo a koʻu waha ponoi, oiai, ua hoopaa loa ia au ma ka nohohookolokolo, a no ka nui o kaʻu hana i hiki ole iaʻu ke hele mai io oukou nei;\n\nAlama 8\n\nEia kekahi, hoi aku la o Alama mai ka aina o Gideona ae, mahope iho o kona ao ana i na kanaka o Gideona i na mea he nui i hiki ole ai ke palapala ia, a ua hoonohonoho i na mea o ka ekalesia, me kana i hana e ai mamua ma ka aina o Zarahemela; he oiaio, hoi aku la oia i kona hale iho ma Zarahemela e hoomaha ia ia iho mai na hana ana i hana aku ai.\n\nAlama 9\n\nA eia hou, ua kauoha ia mai owau, o Alama, e ke Akua, i lawe aku ai au ia Amuleka, a e hele aku a e hai olelo hou aku i ua poe kanaka nei, i ka poe kanaka iloko o ke kulanakauhale o Amoniha; a i ka wa aʻu i hoomaka ai e hai olelo aku ia lakou, hoomaka ae la lakou e paio mai me aʻu, i ka i ana,\n\nAlama 10\n\nAno, eia na olelo a Amuleka i hai aku ai i ka poe kanaka ma ka aina o Amoniha, i ka i ana:\n\nAlama 11\n\nAno, aia no ma ke kanawai o Mosia, o kela kanaka keia kanaka i lilo i luna ma ke kanawai, oia hoi ka poe i wae ia i poe lunakanawai, e loaa no ia lakou ka uku e like me ka manawa a lakou i hana ai e hookolokolo i ka poe i lawe ia imua o lakou e hookolokolo ia ai.\n\nAlama 12\n\nAno, i ko Alama ike ana ua paa o Zezeroma i na olelo a Amuleka, no ka mea, ike aku la oia ua loaa oia ia Amuleka i kona wahahee ana a hoopunipuni ana, e hoopoino ia ia, a e ike ana ua hoomaka oia e haalulu ma ka ike ana i kona hewa, oaka aku la oia i kona waha a hoomaka ae la e olelo aku ia ia, a e hooia aku i na olelo a Amuleka, a e hoomaopopo i na mea nui aku, a e wehewehe nui loa aku i na palapala hemolele mamua o ka Amuleka i hana e ai.\n\nAlama 13\n\nA eia hou, e koʻu poe hoahanau, ke makemake nei au e kuhikuhi aku i ko oukou mau naau, i ka manawa a ka Haku ke Akua i haawi mai ai i ua mau kauoha nei i kana poe keiki; a ke makemake nei au e hoomanao oukou ua hoolilo mai ka Haku ke Akua i poe kahuna, mamuli o kona aoao hemolele, oia no mamuli o ka aoao o kana Keiki, e ao aku i ua mau mea nei i na kanaka;\n\nAlama 14\n\nA eia kekahi, ia ia i hooki ai i kana olelo ana i na kanaka, he nui wale o lakou i manaoio ma kana mau olelo, a hoomaka ae la e mihi, a e imi i na palapala hemolele.\n\nAlama 15\n\nA eia kekahi, ua kauoha ia mai o Alama laua me Amuleka e hele aku mawaho o ke kulanakauhale; a haalele iho la laua, a hele aku la iloko o ka aina o Sidoma; a, aia hoi, malaila laua i loaa ai na kanaka a pau, ka poe i haalele iho i ka aina o Amoniha, ka poe i hookuke ia mai iwaho a i hailuku ia mai, no ko lakou manaoio ana i na olelo a Alama.\n\nAlama 16\n\nA eia kekahi, ma ka makahiki umikumamakahi o ke au o na lunakanawai maluna iho o ka poe kanaka o Nepai, ma ka la elima o ka lua o ka malama, ua nui ka malu mamua o kela la ma ka aina o Zarahemela; aole kekahi kaua aole hoi paio no kekahi mau makahiki; a hiki aku i ka la elima o ka lua o ka malama, ma ka makahiki umikumamakahi, ua lohea ka hooho o ke kaua mawaena o ka aina;\n\nAlama 17\n\nAno, eia kekahi, i ko Alama hele ana mai ka aina o Gideona aku i ka hema, i ka aina o Manati, aia hoi! Me ka pihoihoi nui ona, halawai aku la oia me na keiki a Mosia, e hele ana i ka aina o Zarahemela.\n\nAlama 18\n\nA eia kekahi, kena aku la ke alii Lamoni i kana poe kauwa e ku mai, a e hoike mai i na mea a pau a lakou i ike ai no ia mea.\n\nAlama 19\n\nA eia kekahi, mahope iho o na la elua a me na po elua, ua aneane lakou e lawe aku i kona kino a e waiho aku ia ia iloko o kahi halekupapau a lakou i hana ai no ke kanu ia ana o na mea make o lakou.\n\nAlama 20\n\nA eia kekahi, ia lakou i kukulu ai i ekalesia ma ia aina, makemake mai la ke alii Lamoni ia Amona e hele pu aku me ia i ka aina o Nepai, i hoikeike aku ai oia ia ia i kona makuakane.\n\nAlama 21\n\nAno, i ka wa a Amona a me kona mau hoahanau i hookaawale ae ai ia lakou iho ma na palena o ka aina o ko Lamana poe, aia hoi, hele aku la o Aarona i ka aina i kapa ia ai e ko Lamana poe, o Ierusalema; ua kapa ia ia mamuli o ka aina hanau o ko lakou poe kupuna, a ma o aku ia e pili ana i na palena o Moramona.\n\nAlama 22\n\nAno, ia Amona e ao mau ana peia i ka poe kanaka o Lamoni, e hoi no kakou i ka mooolelo o Aarona a me kona mau hoahanau; no ka mea, mahope iho o kona hele ana mai ka aina o Midoni aku, ua alakai ia aku oia e ka Uhane i ka aina o Nepai, i ka hale o ke alii maluna iho o ka aina a pau, koe wale no ka aina o Isemaela; a oia no ka makuakane o Lamoni.\n\nAlama 23\n\nEia hoi kekahi, hoouna aku la ke alii o ko Lamana poe i olelo hoolaha mawaena o kona poe kanaka a pau, aole lakou e kau i ko lakou mau lima maluna iho o Amona, a me Aarona, o Omanera, a me Himani, aole hoi maluna o kekahi o ko lakou mau hoahanau, ka poe e hele aku e hai ana i ka olelo a ke Akua, ma kela wahi keia wahi a lakou e noho ai, ma na mokuna a pau o ko lakou aina;\n\nAlama 24\n\nA eia kekahi, o ko Amaleki poe, a me ko Amulona poe, a me ko Lamana poe e noho ana ma ka aina o Amulona, a ma ka aina o Helama no hoi, a ma ka aina o Ierusalema, a ma ka aina a pau a puni, ka poe i hoohuli ole ia ai, a i lawe ole ai maluna iho o lakou i ka inoa o Anati-Nepai-Lehi, ua hookonokono ia ae e ko Amaleki poe, a e ko Amulona poe, e huhu aku i ko lakou poe hoahanau;\n\nAlama 25\n\nA, aia hoi kekahi, ua huhu nui loa ae ua poe la o Lamana, no ko lakou pepehi ana i ko lakou poe hoahanau; nolaila, hoohiki iho la lakou e hookau aku i ka hoopai maluna iho o ko Nepai poe; a, aole lakou i hoao hou e pepehi mai i ka poe kanaka o Anati-Nepai-Lehi ia manawa;\n\nAlama 26\n\nA, ano, eia na olelo a Amona i kona poe hoahanau, penei ua mau olelo nei: E koʻu poe hoahanau, aia hoi, ke i aku nei au ia oukou, he kumu nui ko kakou e hauoli ai; no ka mea, ua hiki anei ia kakou ke manao, i ka wa a kakou i haalele aku ai i ka aina o Zarahemela, e haawi mai ana ke Akua ia kakou i na mea pomaikai nui me neia?\n\nAlama 27\n\nAno, eia kekahi, i ka wa a kela poe o ko Lamana, ka poe i hele aku e kaua ku e aku i ko Nepai poe, i ike ai, mahope iho o na aumeume he nui o lakou e anai mai ia lakou la, ua makehewa ke imi ae i ko lakou anai ia ana, hoi hou aku la lakou i ka aina o Nepai.\n\nAlama 28\n\nAno, eia kekahi, mahope iho o ka hoonoho ia ana o ka poe kanaka o Amona ma ka aina o Ieresona, a he ekalesia no hoi i kukulu ia ma ka aina o Ieresona; a ua hoonoho ia ka poe koa o ko Nepai a puni ka aina o Ieresona; he oiaio, ma na palena a pau a puni ka aina o Zarahemela; aia hoi, ua hahai mai la ka poe koa o ko Lamana poe i ko lakou poe hoahanau iloko o ka waonahele.\n\nAlama 29\n\nE, ina he anela au, a i hiki ke loaa ka makemake o kuu naau, e hiki iaʻu ke hele aku e olelo aku me ka pu o ke Akua, me kahi leo e hoohaalulu ai i ka honua, a e hea aku i ka mihi i kela lahuikanaka i keia lahuikanaka;\n\nAlama 30\n\nAia hoi kekahi, mahope iho o ka hoonoho ia ana o ka poe kanaka o Amona, ma ka aina o Ieresona, he oiaio, a mahope hoi o ka hooauhee ia ana o ko Lamana poe mailoko aku o ka aina, ua kanu ia hoi ko lakou poe make e ka poe kanaka o ka aina.\n\nAlama 31\n\nAno, eia kekahi, mahope iho o ka make ana o Korihora, ua loaa iho la ia Alama na lono e hookapae ana ko Zorama poe i na aoao o ka Haku, a e alakai ana o Zorama, oia no ko lakou mea alakai, i na naau o na kanaka e kulou iho ilalo i na kii leo ole, a pela aku, a ua hoomaka hou ae la kona naau e hoopailua, no ka hewa o na kanaka;\n\nAlama 32\n\nA eia kekahi, hele aku la lakou, a hoomaka ae la e hai aku i ka olelo a ke Akua i na kanaka, e komo ana iloko o ko lakou mau halepule, a iloko o ko lakou mau hale; he oiaio, hai aku la no hoi lakou i ka olelo ma na alanui o lakou la.\n\nAlama 33\n\nAno, mahope iho o ko Alama olelo ana i neia mau olelo, hoouna mai la lakou io na la, e makemake ana e ike, ina paha lakou e manaoio i ke Akua hookahi e hiki ia lakou ke loaa ua hua nei ana i olelo ai, a i ke ano o ko lakou kanu ana i ka hua, oia hoi ka olelo, ana i olelo aku ai, ana i i aku ai e kanu ia e pono ai iloko o ko lakou mau naau; a i ke ano hea hoi lakou e hoomaka ai e hoohana i ko lakou manaoio.\n\nAlama 34\n\nAno, eia kekahi, mahope iho o ka olelo ana a Alama i keia mau olelo ia lakou, noho iho la oia ma ka honua, a ku ae la o Amuleka a hoomaka ae la e ao aku ia lakou, i ka i ana;\n\nAlama 35\n\nAno, eia kekahi, mahope iho o ka hoopau ana o Amuleka i keia mau olelo, haalele iho la laua i ka poe kanaka, a hele ae la iloko o ka aina o Ieresona;\n\nAlama 36\n\nE kaʻu keiki, e haliu mai ka pepeiao i kaʻu mau olelo; no ka mea, ke hoohiki nei au ia oe, ina e malama oe i na kauoha a ke Akua, e hoopomaikai ia auanei oe ma ka aina.\n\nAlama 37\n\nAno, e kaʻu keiki Helamana, ke kauoha aku nei au ia oe e lawe oe i na mooolelo i waiho ia mai me au;\n\nAlama 38\n\nE kaʻu keiki, e haliu mai ka pepeiao i kaʻu mau olelo; no ka mea, ke i aku nei au ia oe, me aʻu i i aku ai ia Helamana, ina e malama oe i na kauoha a ke Akua, e hoopomaikai ia auanei oe ma ka aina; a ina e malama ole oe i na kauoha a ke Akua, e hoolei ia aku oe mai kona alo aku.\n\nAlama 39\n\nAno, e kaʻu keiki, he mau olelo he nui aku kaʻu e olelo aku ai ia oe, mamua o kaʻu i olelo aku ai i kou kaikuaana; no ka mea hoi, aole anei oe i ike i ka naueue ole o kou kaikuaana, o kona hoomau pono ana, a me kona ikaika i ka malama ana i na kauoha a ke Akua? Aole anei oia i hana i kahi kumu maikai nou e hoohalike ai?\n\nAlama 40\n\nAno, e kaʻu keiki, eia hou kekahi aʻu e olelo aku nei ia oe; no ka mea, ke ike nei au ua hoohihia ia kou naau no ke alahouana o ka poe make.\n\nAlama 41\n\nAno, e kaʻu keiki, he mau mea kaʻu e olelo aku ai no ka hoihoi hou ia ana i olelo e ia ai; no ka mea, aia hoi, ua hookapae ae kekahi poe i na palapala hemolele, a hele auwana loa aku no ia mea. A ke ike nei au ua hoohihia ia kou naau no hoi, no keia mea. Aka hoi, e hoomaopopo aku no au ia mea ia oe.\n\nAlama 42\n\nAno, e kaʻu keiki, ke ike nei au aia no kekahi mea e ae e hoohihia ana i kou naau, i hiki ole ai ia oe ke hoomaopopo, oia no ka pololei o ke Akua, ma ka hoopai ana i ka mea lawehala; no ka mea, ke hoao nei oe e manao he mea pololei ole ka waiho ia ana o ka mea lawehala i kahi o ka poino.\n\nAlama 43\n\nA eia kekahi, hele aku la na keiki a Alama mawaena o na kanaka, e hai aku i ka olelo ia lakou. A o Alama no hoi, aole e hiki ia ia ke hoomaha, a hele aku la no hoi oia.\n\nAlama 44\n\nA eia kekahi, hooki aku la lakou a nee uuku ae la mai o lakou ae. A i aku la o Moroni ia Zerahemana, E nana mai oe, e Zerahemana e, aole makou i makemake e lilo i poe kanaka puni koko. Ke ike nei oukou eia no oukou iloko o ko makou mau lima, aole nae makou i makemake e luku aku ia oukou.\n\nAlama 45\n\nEia hoi kekahi, ua hoohauoli nui loa ia ka poe kanaka o Nepai, no ka hoopakele hou ana mai o ka Haku ia lakou mailoko mai o na lima o ko lakou poe enemi; nolaila, aloha aku la lakou i ka Haku i ko lakou Akua; he oiaio, a hookeai nui a pule nui aku lakou, a hoomana aku la lakou i ke Akua me ka olioli nui loa.\n\nAlama 46\n\nEia kekahi, o ka poe i hoolohe ole mai ia Helamana a me kona poe hoahanau, ua houluulu pu ia lakou e ku e mai i ko lakou poe hoahanau.\n\nAlama 47\n\nAno, e hoi hou kakou i ka kakou mooolelo, ia Amalikia, a me ua poe la i hee pu ai me ia iloko o ka waonahele; no ka mea, ua lawe aku oia i ua poe la ka poe i hele pu me ia, a pii aku la i ka aina o Nepai, mawaena o ko Lamana poe, a hookonokono ae la i ko Lamana poe e huhu mai i ka poe kanaka o Nepai, a no ia mea, hoouna ae la ke alii o ko Lamana poe i olelo hoolaha mawaena o kona aina a puni, mawaena o kona poe kanaka a pau, i houluulu hou ai lakou ia lakou iho, no ka hele ana mai e kaua i ko Nepai poe.\n\nAlama 48\n\nAno, eia kekahi, i ka wa a Amalikia i loaa ai ke aupuni, hoomaka ae la oia e hoopiha i na naau o ko Lamana poe e ku e i ka poe kanaka o Nepai; he oiaio, hoonoho iho la oia i na kanaka e olelo aku i ko Lamana poe mai ko lakou mau hale kiai aku, e ku e ana i ko Nepai poe;\n\nAlama 49\n\nAno, eia kekahi, ma ka malama umikumamakahi o ka makahiki umikumamaiwa, ma ka la umi o ka malama, ua ikea ka poe koa o ko Lamana poe e nee mai ana i ka aina o Amoniha.\n\nAlama 50\n\nAno, eia kekahi, aole i hooki ae o Moroni i kona hoomakaukau ana no ke kaua, a i ole e pale aku hoi i kona poe kanaka mai ko Lamana poe ae, no ka mea, kauoha ae la oia i na puali ona e hoomaka ma ka makamua o ka makahiki iwakalua o ke au o na lunakanawai, e kope ae i na puu lepo a puni na kulanakauhale, ma ka aina a puni i noho ia ai e ko Nepai poe;\n\nAlama 51\n\nAno, eia kekahi, ma ka makamua o ka makahiki iwakaluakumamalima o ke au o na lunakanawai maluna iho o ka poe kanaka o Nepai, ua hookupaa ia ka maluhia e lakou mawaena o ko Lehi a me ko Morianatona, no ko lakou mau aina, a ua hoomaka hoi ka makahiki iwakaluakumamalima me ka maluhia;\n\nAlama 52\n\nEia kekahi, ma ka makahiki iwakaluakumamaono o ke au o na lunakanawai maluna iho o ka poe kanaka o Nepai, aia hoi, i ka wa a ko Lamana poe i ala ai i ke kakahiaka mua o ka malama mua, aia hoi, ike ae la lakou ua make o Amalikia ma kona halelewa ponoi; a ike mai la no hoi lakou ua makaukau o Teanakuma e kaua aku ia lakou ia la.\n\nAlama 53\n\nA eia kekahi, hoonoho iho la lakou i na koa kiai maluna iho o ka poe pio o ko Lamana poe, a koi aku la ia lakou e hele aku a e kanu iho i ko lakou poe make; he oiaio, a me ka poe make no hoi o ko Nepai i pepehi ia; a hoonoho iho la o Moroni i na kanaka maluna iho o lakou e kiai iho ia lakou, oiai lakou e hana aku ana i ka lakou mau hana.\n\nAlama 54\n\nAno, eia kekahi, ma ka makahiki iwakaluakumamaiwa o na lunakanawai, hoouna mai la o Amorona io Moroni la, e makemake ana ia ia e haawi aku a e haawi mai i na pio.\n\nAlama 55\n\nAno, eia kekahi, ia Moroni i loaa mai ai keia episetole, ua nui ae kona huhu, no ka mea, ike iho la oia he ike paka ko Amorona no kona hoopunipuni; he oiaio, ua akaka ia ia ua ike o Amarona aole he kumu pololei ka i hooeu ae ia ia e kaua mai i ko Nepai poe.\n\nAlama 56\n\nAno, eia kekahi, ma ka makamua o ka makahiki kanakolu o ke au o na lunakanawai, i ka la lua, ma ka malama mua, loaa iho la ia Moroni kekahi episetole mai o Helamana mai, e hai mai ana i ke ano o ka noho ana o na kanaka ma ia hapa o ka aina.\n\nAlama 57\n\nAno, eia kekahi, loaa mai la iaʻu kekahi episetole mai ia Amorona mai, ke alii, e olelo ana ina e haawi aku au i keia poe a makou i hoopio mai ai, e haawi mai oia i ke kulanakauhale o Anatipara no makou.\n\nAlama 58\n\nAia hoi kekahi, o ka makou hana hou ae, oia ka imi i loaa ai ke kulanakauhale o Manati; aka hoi, aole ala e hiki ai ia makou ke alakai mai ia lakou mailoko mai o ke kulanakauhale, ma na papa uuku o makou. No ka mea hoi, hoomanao iho la lakou i ka mea a makou i hana e ai mamua aku; nolaila, ua hiki ole ia makou ke hoowalewale aku ia lakou mai ko lakou mau wahi paa mai;\n\nAlama 59\n\nAno, eia kekahi, ma ka makahiki kanakolu o ke au o na lunakanawai maluna iho o ka poe kanaka o Nepai, mahope iho o ko Moroni loaa ana a me ka heluhelu ana i ko Helamana episetole, ua hauoli nui loa oia no ka pomaikai, he oiaio, no ka pomaikai nui loa i loaa ai ia Helamana, ma ka loaa ana kela mau aina i lilo ai;\n\nAlama 60\n\nA eia kekahi, palapala hou ae la oia i ke kiaaina o ka aina, oia no o Pahorana, a eia na olelo ana i palapala iho ai, i ka i ana, Aia hoi, ke kakau nei au i kuu episetole ia Pahorana ma ke kulanakauhale o Zarahemela, oia no ka lunakanawai nui a me ke kiaaina hoi maluna iho o ka aina, a i ka poe a pau no hoi i wae ia ae ai e keia poe kanaka e hoomalu a e hooponopono iho i na mea o keia kaua;\n\nAlama 61\n\nAia hoi kekahi, aole liuliu mahope iho o ko Moroni hoouna ana aku i kana episetole i ke kiaaina nui, loaa mai la ia ia kekahi episetole mai o Pahorana mai, ke kiaaina nui. A eia na olelo i loaa ia ia:\n\nAlama 62\n\nAno, eia kekahi, ia Moroni i loaa ai ua episetole nei, hooikaika ia iho la kona naau, a ua hoopiha ia me ka olioli nui loa, no ka onipaa ana o Pahorana, i ole ai oia no hoi he kipi i ke kuokoa ana a me ka aoao o kona aina.\n\nAlama 63\n\nA eia kekahi, ma ka makamua o ka makahiki kanakolukumamaono o ke au o na lunakanawai maluna iho o ka poe kanaka o Nepai, loaa iho la ia Sibalona kela mau mea laa i haawi e ia mai ia Helamana e Alama;\n\nHelamana\n\n\n\n\n\n\nHelamana 1\n\nAno hoi, eia kekahi, ma ka makamua o ka makahiki kanaha o ke au o na lunakanawai maluna iho o ka poe kanaka o Nepai, hoomaka ae kekahi hihia nui mawaena o ka poe kanaka o Nepai.\n\nHelamana 2\n\nA eia kekahi, ma ka makahiki kanahakumamalua o ke au o na lunakanawai, mahope iho o ko Moroniha hookupaa hou ana i ka maluhia mawaena o ko Nepai poe a me ko Lamana poe, aia hoi, aohe mea e noho ma ka noho hookolokolo; nolaila, hoomaka hou ae la he paio mawaena o na kanaka no ka mea nana e noho ma ka noho hookolokolo.\n\nHelamana 3\n\nAno, eia kekahi, ma ka makahiki kanahakumamakolu o ke au o na lunakanawai, aohe paio mawaena o ka poe kanaka Nepai, he haaheo uuku wale no ma ka ekalesia, he kumu no ia no na ku e uuku mawaena o na kanaka, a ua hooponopono ia keia mau mea ma ka hopena o ka makahiki kanahakumamakolu.\n\nHelamana 4\n\nA eia kekahi, ma ka makahiki kanalimakumamaha, ua nui na ku e ma ka ekalesia, a he paio hoi kekahi mawaena o na kanaka, a no ia mea, ua nui ke koko i hookahe ia;\n\nHelamana 5\n\nA eia kekahi, ma ua makahiki la, aia hoi, haawi ae la o Nepai i ka noho hookolokolo, i kekahi kanaka o Kezorama kona inoa.\n\nHelamana 6\n\nA eia kekahi, i ka wa i pau ai ka makahiki kanaonokumamalua o ke au o na lunakanawai, ua hiki mai keia mau mea a pau, a ua lilo iho la ka hapa nui o ko Lamana poe, i poe kanaka pono, a, oi aku la ko lakou pono mamua o ko ko Nepai poe, no ko lakou naueue ole, a me ko lakou onipaa ma ka manaoio.\n\nHelamana 7\n\nAia hoi kekahi, ma ka makahiki kanaonokumamaiwa o ke au o na lunakanawai maluna iho o ka poe kanaka o Nepai, hoi mai la o Nepai, ke keiki a Helamana, i ka aina o Zarahemela, mai ka aina akau mai;\n\nHelamana 8\n\nAno eia kekahi, ia Nepai i olelo aku ai i keia mau olelo, aia hoi kekahi poe he mau lunakanawai, no ka poe hana malu hoi o Gadianatona, a ua huhu lakou, a hea aku lakou me ke ku e ia ia, i ka i ana i na kanaka, No ke aha la oukou e lalau ole nei i keia kanaka a kai mai ia ia, i hoohewa ia aku ai oia e like me ka hewa ana i hana ai.\n\nHelamana 9\n\nEia hoi kekahi, i ka wa a Nepai i olelo aku ai i keia mau olelo, holo ae la kekahi poe kanaka e ku ana mawaena o lakou i ka noho hookolokolo; he oiaio, he mau mea elima ka i hele; a i ae la lakou mawaena o lakou iho, me lakou i holo ai,\n\nHelamana 10\n\nA eia kekahi, hoomaka ae la ka mokuahana mawaena o na kanaka, a kaawale ae la lakou i o a i o, a hele ae la i ko lakou mau ala, e haalele ana ia Nepai oia wale no, ia ia e ku ana maweana konu o lakou.\n\nHelamana 11\n\nAno, eia kekahi, ma ka makahiki kanahikukumamalua o ke au o na lunakanawai, mahuahua ae la na paio, a no ia mea hiki mai na kaua a puni ka aina mawaena o ka poe kanaka a pau o Nepai.\n\nHelamana 12\n\nA pela i hiki ai ia kakou ke ike i ka hoopunipuni a me ka naueue wale no hoi o na naau o na keiki a kanaka; he oiaio, ua hiki ia kakou ke ike na ka Haku ma kona lokomaikai nui loa, i hoalohaloha a hoopomaikai i ka poe a pau i paulele aku ia ia;\n\nHelamana 13\n\nAno, eia kekahi, ma ka makahiki kanawalukumamaono, e noho mau ana ko Nepai poe iloko o ka hewa, he oiaio, iloko o ka hewa nui, oiai i eu ikaika ko Lamana poe e malama i na kauoha a ke Akua, e like me ke kanawai o Mose.\n\nHelamana 14\n\nAno, eia kekahi, wanana aku la o Samuela, ka Lamana, i na mea e ae he nui loa aku i hiki ole ke palapala ia.\n\nHelamana 15\n\nAno, e koʻu poe hoahanau i aloha ia, aia hoi, ke hai aku nei au ia oukou ina aole oukou e mihi, e waiho ia auanei ko oukou mau hale i neoneo ia oukou;\n\nHelamana 16\n\nAno, eia kekahi, ua nui loa ka poe i lohe i na olelo a Samuela, ka Lamana, ana i olelo aku ai maluna ae o na pa o ke kulanakauhale. A o ka poe a pau i manaoio ma kana olelo, hele aku la a imi ae la ia Nepai; a ia lakou i puka ae ai a loaa ia, hai mai la lakou ia ia i ko lakou mau hewa aole i hoole, me ka makemake e bapetizo ia lakou i ka Haku.\n\nⅢ Nepai\n\n\n\n\n\n\nⅢ Nepai 1\n\nAno, eia kekahi, hala aku la ka makahiki kanaiwakumamakahi; a he mau haneri makahiki eono ia mai ka wa mai a Lehi i haalele aku ai ia Ierusalema; a o ka makahiki ia e noho ana o Lakoneusa i lunakanawai nui a i kiaaina hoi maluna iho o ka aina.\n\nⅢ Nepai 2\n\nA eia kekahi, pela i hala aku ai ka makahiki kanaiwakumamalima no hoi, a hoomaka ae la na kanaka e hoopoina i kela mau ouli a me na mea kupanaha a lakou i lohe ai, a hoomaka ae la ke kahaha o lakou e emi iho a e emi ae ma kekahi ouli a me kekahi mea kupanaha mai ka lani mai a hoomaka ae la lakou e paakiki iho ma ko lakou mau naau, a makapo ma ko lakou hoomaopopo ana, a hoomaka ae la e hoomaloka i na mea a pau a lakou i lohe ai a i ike ai,\n\nⅢ Nepai 3\n\nAno, eia kekahi, ma ka makahiki umikumamaono mai ka hiki ana mai o Kristo, loaa mai la ia Lakoneusa, ke kiaaina o ka aina, kekahi episetole mai ka luna a kiaaina hoi o ua poe powa hui nei; a eia na olelo i palapala ia, i ka i ana:\n\nⅢ Nepai 4\n\nA, eia kekahi, ma ka hope o ka makahiki umikumamawalu, ua hoomakaukau iho ua poe koa la o na powa, no ke kaua, a hoomaka ae la e iho, a e puka mai mai na puu mai, a mailoko mai o na kuahiwi, a o ka waonahele, a me ko lakou mau wahi paa, a me ko lakou mau wahi malu a hoomaka ae la e noho ae ma na aina, ma ka aina hema, a ma ka aina akau no hoi, a hoomaka ae la e noho ae ma na aina a pau i haalele ia e ko Nepai poe, a me na kulanakauhale i waiho neoneo ia.\n\nⅢ Nepai 5\n\nAno hoi, aole kekahi mea ola mawaena o ka poe kanaka a pau o ko Nepai poe, i kanalua iki i na olelo a ka poe kaula hemolele a pau, ka poe i olelo mai; no ka mea, ike iho la lakou he mea e pono ai e hooko ia ia mau mea;\n\nⅢ Nepai 6\n\nAno, eia kekahi, hoi aku la ka poe kanaka o Nepai i ko lakou mau aina iho, ma ka makahiki iwakaluakumamaono, o kela kanaka keia kanaka, me kona ohua, me kona mau pua a mau ohana holoholona, me konamau lio a me kona mau bipi, a me na mea a pau a lakou.\n\nⅢ Nepai 7\n\nAka hoi, e hoike aku au ia oukou aole lakou i hoonoho i alii maluna iho o ka aina; aka ma ua makahiki hookahi nei, he oiaio, ka makahiki kanakolu, hoopau ae la lakou ma ka noho hookolokolo, he oiaio, pepehi ae la i ka lunakanawai nui o ka aina a make loa.\n\nⅢ Nepai 8\n\nAno, eia kekahi, e like me ko makou mooolelo, a ua ike makou ua oiaio ko makou mooolelo, no ka mea hoi, na kekahi kanaka pono i kakau iho i ka mooolelo; no ka mea, hana io aku la oia i na hana mana he nui wale ma ka inoa o Iesu; a aole kekahi kanaka i hiki ke hana aku i kekahi hana mana ma ka inoa o Iesu, ke ole oia i hoomaemae ia a pau loa mai kona hewa aku.\n\nⅢ Nepai 9\n\nA eia kekahi, ua lohe ia kekahi leo mawaena o ko ka honua a pau maluna iho o ka ili o keia aina, e hea ana:\n\nⅢ Nepai 10\n\nAno hoi, eia kekahi, lohe ae la na kanaka a pau o ka aina i keia mau olelo; a hoike ae la no ia mea. A mahope mai o keia mau olelo ua hamau ko ka aina no na hora he nui wale;\n\nⅢ Nepai 11\n\nAno, eia kekahi, ua akoakoa na kanaka he lehulehu ma kahi hookahi, o ka poe kanaka o Nepai, a puni ka luakini ma ka aina o Momona; a e haohao ana a e kahaha ana kekahi me kekahi, a e hoike ana kekahi i kekahi i ka loli kupanaha nui i hiki mai ai;\n\nⅢ Nepai 12\n\nA eia kekahi, ia Iesu i olelo mai ai i ua mau olelo nei ia Nepai, a i ka poe i hea ia, (ano, he umikumamalua ka nui o ka poe i hea ia, a i loaa ka mama a me ka oihana e bapetizo,) a, aia hoi, hohola mai la oia i kona lima i na kanaka, a hea mai la ia lakou, i ka i ana: Pomaikai oukou, ke hoolohe mai oukou i na olelo a ua poe umikumamalua nei, aʻu i wae aku ai maiwaena mai o oukou e lawelawe aku ia oukou, a e lilo i poe kauwa na oukou; a ia lakou wau i haawi aku ai i ka mana, i bapetizo aku ai lakou ia oukou me ka wai, a mahope iho o ko oukou bapetizo ia ana me ka wai, aia hoi, e bapetizo aku au ia oukou me ke ahi a me ka Uhane Hemolele; nolaila, pomaikai oukou, ina e manaoio mai oukou iaʻu, a e bapetizo ia aku, mahope iho o ko oukou nana ana iaʻu, a ike ana ke ola nei wau.\n\nⅢ Nepai 13\n\nOiaio, he oiaio kaʻu e olelo aku nei ua makemake au e hana manawalea aku oukou i ka poe hune; aka e malama oukou, aole e hana wale aku i ko oukou manawalea imua o na kanaka, no ka ike ia mai e lakou; o loaa ole ia oukou ka uku ia mai e ko oukou Makua ma ka lani.\n\nⅢ Nepai 14\n\nAno, eia kekahi, ia Iesu i olelo mai ai i keia mau olelo, huli hou ae la ia i na kanaka, a oaka ae la i kona waha ia lakou, i ka i ana, Oiaio, he oiaio kaʻu e olelo aku nei ia oukou, Mai manao ino aku i manao ino ole ia mai oukou.\n\nⅢ Nepai 15\n\nAno, eia kekahi, ia Iesu i hoopau mai ai i keia mau olelo, alawa ae la oia i kona mau maka i o a ia nei maluna o na kanaka, a olelo mai la ia lakou, Aia hoi, ua lohe oukou i na mea aʻu i ao aku ai mamua o koʻu pii ana i koʻu Makua la; nolaila, o ka mea e hoomanao ana i keia mau olelo aʻu, a hana hoi ia mau mea, oia kaʻu e hookiekie ae iluna ma ka la hope.\n\nⅢ Nepai 16\n\nA oiaio, he oiaio kaʻu e olelo aku nei ia oukou, he poe hipa e ae kaʻu, aole no keia aina; aole hoi no ka aina o Ierusalema; aole hoi ma na wahi o ua aina la a puni, kahi aʻu i hele ai e lawelawe.\n\nⅢ Nepai 17\n\nAia hoi, i ka wa a Iesu i olelo mai ai i ua mau olelo nei, alawa hou ae la oia i o ia nei maluna o na kanaka, a olelo mai la ia lakou, aia hoi, ua kokoke mai kuu manawa.\n\nⅢ Nepai 18\n\nA kauoha mai la o Iesu i kana poe haumana e lawe mai lakou i wahi berena a waina io na la.\n\nⅢ Nepai 19\n\nAno, eia kekahi, ia Iesu i pii aku ai iloko o ka lani, puhee aku la na kanaka, a lawe ae la kela kanaka keia kanaka i kana wahine a me kana mau keiki, a hoi aku la i kona wahi iho.\n\nⅢ Nepai 20\n\nA eia kekahi, kauoha mai la oia i ka lehulehu e hooki aku lakou i ka pule ana, a me kana poe haumana no hoi. A kauoha mai la oia ia lakou e hooki ole lakou i ka pule ana ma ko lakou mau naau.\n\nⅢ Nepai 21\n\nA he oiaio kaʻu e olelo aku nei ia oukou, ke haawi aku nei au ia oukou i hoailona, i ike ai oukou i ka wa e aneane ai ke ko ana o ia mau mea, e houluulu ana au i koʻu koe kanaka mai ko lakou hoopuehu loihi ia ana, e ko ka hale o Iseraela, a e hookupaa hou aku au i koʻu Ziona mawaena o lakou.\n\nⅢ Nepai 22\n\nAlaila, e ko ai ka mea i palapala ia. E oli oe, e ka mea pa, ka mea i hanau ole; e oli i ke oli, a e hooho nui aku, e ka mea hapai ole i ke keiki; no ka mea, he nui aku na keiki a ka mea i neoneo, mamua o na keiki o ka wahine i mare ia, wahi a ka Haku.\n\nⅢ Nepai 23\n\nAno hoi, ke olelo aku nei au ia oukou, he mea e pono ai no oukou e imi i keia mau mea. He oiaio, he kauoha kaʻu e haawi aku nei ia oukou, e imi ikaika oukou i keia mau mea; no ka mea, ua nani na olelo a lsaia.\n\nⅢ Nepai 24\n\nA eia kekahi, kauoha mai la oia ia lakou, e palapala iho i na olelo a ka Makua i haawi mai ai ia Malaki, ana e hai mai ai ia lakou. A eia kekahi, mahope iho o ka palapala ia ana o ia mau mea, wehewehe mai la oia ia mau mea. A eia na olelo ana i hai mai ai ia lakou, i ka i ana, peneia wahi a ka Makua ia Malaki: Aia hoi, e hoouna auanei au i koʻu elele, a nana e hoomakaukau i koʻu alanui imua oʻu, a e hiki wawe mai auanei ka Haku, a oukou e imi nei i kona luakini, oia ka elele o ka berita, o ka mea a oukou e olioli nei; aia hoi, e hele mai auanei ia, wahi a ka Haku o na Lehulehu.\n\nⅢ Nepai 25\n\nNo ka mea, aia! E hiki mai ana ka la e enaena ana me he umu ahi la; a o ka poe hookiekie a pau, a me ka poe hana ino a pau, he mauu lakou; a e hoopau ua la la e hiki mai ana ia lakou, wahi a ka Haku o na Lehulehu, a e waiho ole ia i aa no lakou, aole hoi lala.\n\nⅢ Nepai 26\n\nAno, eia kekahi, ia Iesu i hai mai i keia mau mea, wehewehe mai la oia ia mau mea i na kanaka, a wehewehe mai la oia i na mea a pau ia lakou i na mea nui a me na mea uuku no hoi.\n\nⅢ Nepai 27\n\nA eia kekahi, i ka wa e hele ana ka poe haumana a Iesu a e hai ana i na mea a lakou i lohe ai a i ike ai hoi, a e bapetizo ana ma ka inoa o Iesu, hiki mai keia, ua houluulu ia mai ka poe haumana i kahi hookahi, a ua hui ia ma ka pule ikaika a me ka hookeai.\n\nⅢ Nepai 28\n\nA eia kekahi, ia Iesu i olelo mai ai i keia mau olelo, olelo pakahi mai la oia i kana poe haumana, me ka i ana ia lakou: Heaha ka oukou e makemake mai nei iaʻu mahope aku o koʻu hele ana i ka Makua la?\n\nⅢ Nepai 29\n\nAno hoi, ke i aku nei au ia oukou, i ka wa i manao ia he pono e ka Haku, ma kona naauao, no keia mau olelo e hiki aku i ka poe Genetile, e like me kana olelo, alaila, e ike oukou o ka berita a ka Makua i hana mai ai me ka poe mamo a Iseraela, no ko lakou hoihoi hou ia ana i ko lakou aina hooilina, e hoomaka ana ia ia manawa e hooko ia;\n\nⅢ Nepai 30\n\nE haliu mai oukou, e ka poe Genetile, a e hoolohe i na olelo a Iesu Kristo, ke Keiki a ke Akua ola, ana i kauoha mai ai iaʻu, e olelo aku au no oukou, no ka mea, aia hoi, ke kauoha mai nei oia iaʻu, i ka i ana:\n\nⅣ Nepai\n\nA eia kekahi, hala aku la ka makahiki kanakolukumamaha, a me ke kanakolukumamalima no hoi, a, aia hoi, ua kukulu iho la ka poe haumana a Iesu i ekalesia no Kristo ma na aina a pau a puni. A o ka poe a pau i hele mai io lakou la, a i mihi oiaio i ko lakou mau hewa, ua bapetizo ia ma ka inoa o Iesu; a loaa iho la no hoi ia lakou ka Uhane Hemolele.\n\nMoramona\n\n\n\n\n\n\nMoramona 1\n\nAno, ke kakau nei owau, o Moramona, i mooolelo o na mea aʻu i ike ai a i lohe ai no hoi, a kapa aku ia mea, ka buke a Moramona.\n\nMoramona 2\n\nA eia kekahi, ma ua makahiki hookahi la, hoomaka ae la ke kaua hou mawaena o ko Nepai poe a me ko Lamana poe. A ua opiopio au, aka, nunui nae koʻu kino, nolaila, hoonoho mai la ka poe kanaka o Nepai iaʻu, i luna no lakou, a i alihi kaua o ko lakou poe kaua.\n\nMoramona 3\n\nA eia kekahi, aole ko Lamana poe i hele mai e kaua hou a hala aku la na makahiki hou he umi. A, aia hoi, ua hoohana au i koʻu poe kanaka, ko Nepai poe, ma ka hoomakaukau ana i ko lakou mau aina a me ko lakou mau mea kaua, no ka wa kaua.\n\nMoramona 4\n\nAno, eia kekahi, ma ka makahiki ekolu haneri a me kanaonokumamakolu, pii aku la ko Nepai poe me ka poe kaua o lakou e kaua aku i ko Lamana poe mawaho o ka aina Neoneo.\n\nMoramona 5\n\nA eia kekahi, hele aku la au mawaena o ko Nepai poe, a mihi iho la i ka hoohiki aʻu i hana ai, i kokua hou ole ai au ia lakou; a haawi hou mai la lakou iaʻu i ka noho alihi kaua ana o ko lakou poe kaua; no ka mea, nana mai la lakou iaʻu me he mea la ua hiki iaʻu ke hoopakele aku ia lakou mai ko lakou mau popilikia ae.\n\nMoramona 6\n\nAno, ke hoopau nei au i kuu mooolelo no ka luku ia ana o koʻu poe kanaka, ko Nepai poe. A eia kekahi, hele aku la makou imua o ko Lamana poe.\n\nMoramona 7\n\nAno hoi, he makemake koʻu e olelo aku i kekahi mau mea i ke koena o keia poe kanaka, ka poe i hoola ia mai, ina paha e haawi aku ke Akua ia lakou i kaʻu mau olelo, i ike ai lakou no na mea o ko lakou poe kupuna; he oiaio, ke olelo aku nei au ia oukou, e ke koena o ko ka hale a Iseraela; a eia na olelo aʻu e olelo aku nei:\n\nMoramona 8\n\nAia hoi, owau, o Moroni, ke hoopau nei i ka mooolelo a koʻu makuakane o Moramona. Aia hoi, he mau mea kakaikahi wale no kaʻu e palapala ai, a o ua mau mea nei kaʻu i kauoha ia mai ai e koʻu makuakane.\n\nMoramona 9\n\nAno hoi, ke olelo nei no hoi au no ka poe e manaoio ole ana ia Kristo.\n\nEtera\n\n\n\n\n\n\nEtera 1\n\nAno, ke hoomaka nei au, o Moroni, e kakau iho i kahi mooolelo o kela poe kamaaina kahiko, ka poe i anai ia mai ai ma ka lima o ka Haku mai ka ili aku o keia aina akau.\n\nEtera 2\n\nA eia kekahi, iho aku la o Iareda, a me kona kaikaina, a me ko laua mau ohana, a me ka poe makamaka no hoi o Iareda a me kona kaikaina, ilalo iloko o ke awawa a ma ka akau, (a o Nimeroda ka inoa o ke awawa, ua kapa ia mamuli o ke kanaka koa i ka hahai holoholona,) me na pua holoholona a lakou i houluulu iho ai, o ke kane a me ka wahine, o kela ano keia ano.\n\nEtera 3\n\nA eia kekahi, hele aku la ke kaikaina o Iareda, (ano, ewalu no ka nui o na moku i hoomakaukau ia ai,) i ka mauna a lakou i kapa aku ai o mauna Selema, no ke kiekie loa ona, a hoohehee iho la noloko mai o kahi pohaku i na pohaku uuku he umikumamaono; a ua keokeo a moakaka ia mau mea, e like me ke aniani moakaka lea; a hali ae la oia ia mau mea ma kona mau lima maluna o ka piko o ka mauna, a hea hou aku la i ka Haku, i ka i ana:\n\nEtera 4\n\nA kauoha mai la ka Haku i ke kaikaina o Iareda e iho ilalo mailuna iho o ka mauna, mai ke alo ae o ka Haku, a e kakau iho i na mea ana i ike ai; a ua papa ia ia mau mea e hiki mai i na keiki a kanaka, a hiki aku i ka wa mahope iho o kona kaulia ana maluna iho o ke kea; a no keia mea, malama iho la ke alii Mosia ia mau mea, i ole ai e hiki aku i ko ke ao nei, a hiki aku i ka wa mahope iho o ko Kristo hoike ana ia ia iho i kona poe kanaka.\n\nEtera 5\n\nAno, ua kakau iho au, o Moroni nei, i na olelo i kauoha ia mai ai iaʻu, e like me koʻu hoomanao ana; a ua hai aku au ia oe i na mea aʻu i sila aku ai; nolaila, mai hoopa aku ia mau mea, e hiki ai ia oe ke unuhi; no ka mea, ua papa ia mai ia mea ia oe, ke ole he mea naauao ia mahope i ke Akua.\n\nEtera 6\n\nAno, ke hoomau nei au, o Moroni, e kakau iho i ka mooolelo o Iareda a me kona kaikaina.\n\nEtera 7\n\nA eia kekahi, hooko iho la o Oriha i ke kanawai maluna o ka aina me ka pololei i kona mau la a pau, a he nui loa no hoi kona mau la.\n\nEtera 8\n\nA eia kekahi, hanau ae la o Omera nana, a noho alii ae la o Omera ma kona hakahaka. A hanau ae la o Iareda na Omera; a hanau ae la na keikikane a me na kaikamahine na Iareda.\n\nEtera 9\n\nAno, ke hoomau aku nei wau, o Moroni, i kaʻu mooolelo. Nolaila hoi, eia kekahi, no ka hui malu pu ana o Akisa a me kona poe makamaka, aia, hoohiolo ae la lakou i ke aupuni o Omera;\n\nEtera 10\n\nA eia kekahi, o Seza, he mamo ia na Heta, no ka mea, ua make o Heta i ka wi, a me ko kona hale a pau, koe o Seza wale no; nolaila, hoomaka ae la o Seza e kukulu hou i kekahi lahuikanaka i mokumoku ia.\n\nEtera 11\n\nA hele mai la no hoi na kaula he nui ma na la o Koma, a wanana mai la no ka luku ia ana o kela poe kanaka nui, ke ole lakou e mihi a huli aku i ka Haku, a e haalele aku i ko lakou mau pepehi kanaka ana a me ka hana hewa.\n\nEtera 12\n\nA eia kekahi, aia no na la o Etera ma na la o Korianatuma; a o Korianatuma no ke alii maluna iho o ka aina a pau.\n\nEtera 13\n\nAno, ke hoomau aku nei au e hoopau aku i kaʻu mooolelo no ka anai ia ana o ka lahuikanaka nona aʻu e kakau nei.\n\nEtera 14\n\nAno, hoomaka ae la he poino nui maluna iho o ka aina a pau, no ka hewa o na kanaka, a ma ia mea, ina e kau aku ke kanaka i kana mea paahana a i kana pahikaua paha ma kona papa, kahi ana i kau iho ai ia mea, aia hoi, ma ia la ae, ua hiki ole ia ia ke loaa ia mea, no ka nui o ka poino maluna iho o ka aina.\n\nEtera 15\n\nA eia kekahi, ia Korianatuma i pohala aku ai mai kona mau palapu, hoomaka ae la oia e hoomanao iho i na olelo a Etera i olelo mai ai ia ia;\n\nMoroni\n\n\n\n\n\n\nMoroni 1\n\nAno, owau, o Moroni, mahope iho o koʻu hoopau ana i ka hoopokole ana i ka mooolelo o ka poe kanaka a Iareda, ua manao iho la au e kakau hou ole iho, aka, aole au i make a hiki i keia manawa; a ke hoike ole aku nei au iaʻu iho i ko Lamana poe, o pepehi mai lakou iaʻu.\n\nMoroni 2\n\nO na olelo a Kristo ana i olelo mai ai i kana poe haumana, i ka poe umikumamalua ana i wae mai ai, ia ia i kau iho ai i kona mau lima maluna o lakou.\n\nMoroni 3\n\nO ke ano o ka poe haumana, ka poe i kapa ia na lunakahiko o ka ekalesia, i hoolilo aku ai i na kahuna a me na kumu.\n\nMoroni 4\n\nO ke ano o ka lawelawe ana o ko lakou poe lunakahiko a me ka poe kahuna hoi i ka io a me ke koko o Kristo i ka ekalesia. A lawelawe ae la lakou ia mea e like me na kauoha a Kristo; nolaila, ua ike makou ua oiaio ke ano; a na ka lunakahiko, a i ole ia, na ke kahuna ia mea e lawelawe aku.\n\nMoroni 5\n\nO ke ano o ka lawelawe ana i ka waina. Aia hoi, lalau aku la lakou i ke kiaha, a i aku la:\n\nMoroni 6\n\nAno, ke olelo aku nei au no ka bapetizo ana. Aia hoi, o na lunakahiko, na kahuna, a me na kumu ua bapetizo ia lakou; a ua bapetizo ole ia aku lakou, ina aole lakou i hoohua mai i ka hua ku pono, i ku pono ai lakou no ia mea;\n\nMoroni 7\n\nAno, ke kakau iho nei au, o Moroni, i kekahi mau olelo he kakaikahi a koʻu makuakane, o Moramona, ana i olelo mai ai no ka manaoio, ka manaolana, a me ke aloha; no ka mea, mamuli o keia ano oia i olelo mai ai i na kanaka, ia ia i ao mai ai ia lakou ma ka halehalawai a lakou i kukulu iho ai, i wahi e hoomana ai:\n\nMoroni 8\n\nO kekahi episetole a koʻu makuakane o Moramona, i palapala mai ai iaʻu, o Moroni nei; a ua palapala ia ia iaʻu i ka wa mahope koke iho o koʻu kahea ia ana i ka oihana kahuna pule. A menei oia i palapala mai ai iaʻu, i ka i ana:\n\nMoroni 9\n\nE kaʻu keiki i aloha ia, ke palapala hou iho nei au ia oe, i ike ai oe ke ola nei au; aka, ke palapala iho nei au i kekahi mea i eha nui.\n\nMoroni 10\n\nAno, ke palapala iho nei au, o Moroni, i kekahi mau mea maikai i kuu manao; a ke palapala iho nei au i koʻu poe hoahanau, i ko Lamana poe; a ua makemake au e ike oukou ua hala aku na makahiki eha haneri me ka iwakalua a keu aku, mahope iho o ka haawi ia ana mai o ka hoailona no ka hiki ana mai o Kristo.\n\nHe Olelo Hoakaka\n\nI ka la 12 o Dekemaba, M. H. 1850, hiki aku la makou, kekahi mau Lunakahiko o ka Ekalesia o Iesu Kristo o ka Poe Hoano o na La Hope nei, i ko Hawaii pae aina, e hai aku i na kanaka i ka euanelio pololei o Iesu, i hoike ia mai ai ma o ka olelo hou ana la o ke Akua mai ka lani mai i kanaka, a e hai aku hoi ua hoomaka ka hana i wanana ia mai e na kaula hemolele he nui wale. Noho iho la makou a loaa iho la ia makou ka olelo; a i ka malama o Ianuari, 1852—he mau malama he umikumamakolu mai ka wa a makou i pae aku ai—ua hoomaka ia ka unuhi ia ana o keia buke, ka Buke a Moramona. I ka wa i hoomka ia ai aole akaka no ka pai ia ana, no ka mea, aole i loaa i ka Ekalesia malaila ka Mea Pai, aole hoi he nui na kanaka iloko o ka Ekalesia; aka ua hoomaka ia ia e hooko i kaolelo a ke Akua; a ua ike ka mea nana i unuhi ina e hana oia i ka mea i hiki ia ia, na ke Akua e hoomakaukau i ke ala e hana ai i na mea i koe.\n\n", "1-ne 1": "[center][font_size=26]Ka Buke Mua A Nepai[/font_size][/center]\n\nO Kona Noho Alii Ana A Me Kana Hana Ma Ka Oihana Kahuna\n\nHe mooolelo o Lehi a me kana wahine o Saria, a me kana mau keikikane eha, i kapa ia, (e hoomaka ana ma ka hiapo,) o Lamana, o Lemuela, o Sama, a me Nepai. Ao aku la ke Akua ia Lehi e haalele iho i ka aina o Ierusalema, no ka mea, ua wanana aku la ia i na kanaka no ko lakou hana hewa ana; a imi iho la lakou e hoopau i kona ola. Hele aku la oia me kona ohana i ekolu la o ka hele ana i ka waonahele. Lawe ae la o Nepai i kona mau hoahanau, a hoi hou aku la i ka aina o Ierusalema no ka mooolelo o ka poe Iudaio. Ka mooolelo o ka popilikia o lakou. Ka lawe ana o lakou i na kaikamahine a Isamaela i mau wahine na lakou. Ko lakou lawe ana i ko lakou mau ohua, a hele aku la i ka waonahele. Na popilikia a me na eha o lakou ma ka waonahele. Ke alahele a lakou i hele aku ai. Hiki aku la lakou i ka moana nui. Kipi mai la ko Nepai mau hoahanau ia ia. Hoohilahila iho la oia ia lakou, a kapili aku la oia i moku. Kapa aku la lakou ia wahi o Momona. Holo aku la lakou mai kela aoao o ka moana nui, i ka aina i hai mua ia ai. O keia no ka mooolelo a Nepai; no ka mea, naʻu nei, na Nepai, i kakau i keia mooolelo.\n\n[center][font_size=26]Mokuna 1[/font_size][/center]\n\n1 . Owau, o Nepai, ua hanau ia mai la e na makua maikai, nolaila, ua ao ia mai la au i na mea o ka naauao a pau o koʻu makuakane; a ua ike au i na pilikia he nui i koʻu mau la—aka hoi, ua lokomaikai nui ia mai la au e ka Haku i na la oʻu a pau; he oiaio, ua loaa mai la iaʻu ka ike nui no ka lokomaikai a me na mea pohihihi o ke Akua, nolaila, ke kakau nei au i mooolelo o na mea aʻu i hana ai, i koʻu mau la;\n\n2 . He oiaio no, ke hana nei au i mooolelo iloko o ka olelo a koʻu makuakane, o ka ike o ka poe Iudaio a me ka olelo a ko Aigupita poe ka i hui ia ma ia olelo.\n\n3 . A ua ike au i ka mooolelo aʻu e hana nei he oiaio ia; a ke hana nei au ia mea me koʻu lima iho; a ke kakau nei au ia mea e like me kaʻu ike.\n\n4 . No ka mea, eia kekahi, i ka hoomaka ana o ka makahiki mua o ka noho alii ana o Zedekia, ke alii o Iuda, (ua noho koʻu makuakane o Lehi ma Ierusalema i na la a pau ona;) a i ua makahiki la hele mai la na kaula he nui, e wanana aku ana i na kanaka, e mihi lakou e pono ai, a i ole ia e luku ia aku ke kulanakauhale nui o Ierusalema.\n\n5 . No ia mea, i ka hele ana aku o koʻu makuakane o Lehi, pule aku la ia i ka Haku, he oiaio, me kona naau a pau, i lokomaikai ia mai kona poe kanaka.\n\n6 . Eia kekahi, i kana pule ana i ka Haku, ua iho mai la he kia ahi, a noho iho la maluna iho o kekahi pohaku imua ona; a ua ike oia a lohe no hoi i na mea he nui wale; a no na mea ana i ike ai a i lohe ai, ua makau iho la kela a haalulu nui iho la no hoi.\n\n7 . Eia kekahi, hoi aku la ia i kona hale iho ma Ierusalema; a moe iho la ia maluna o kona wahi moe; ua uluhia i ka Uhane a me na mea ana i ike ai;\n\n8 . A i kona uluhia ana pela i ka Uhane, ua lawe ia aku ia ma ka hihio, a ike aku la oia i na lani ua wehe ia, a manao iho la oia ua ike oia i ke Akua e noho ana maluna iho o kona noho alii, i hoopuni ia e na anela he lehulehu hiki ole ke helu ia, e hoolea ana a e hiilani ana i ko lakou Akua.\n\n9 . Eia kekahi, ua ike aku la oia i kekahi mea e iho mai ana maiwaena mai o ka lani, a ike aku la ia ua oi aku kona alohilohi mamua o ko ka la ma ke awakea;\n\n10 . A ike aku la no hio oia he umikumamalua mau mea e ae e hahai ana ia ia, a ua oi aku ko lakou lilelile mamua o ko na hoku ma ke aouli;\n\n11 . A iho mai la lakou ilalo, a hele aku la maluna o ka ili o ka honua; a hele mai la o ka mea mua, a ku iho la i mua o koʻu makuakane, a haawi mai la ia ia i buke, a kauoho mai la ia ia e heluhelu.\n\n12 . Eia kekahi, i kona heluhelu ana, ua hoopiha ia oia me ka Uhane o ka Haku,\n\n13 . A heluhelu ia, i ka i ana, Auwe, auwe Ierusalema! No ka mea, ua ike aku la au i kou mau mea hoopailua; he oiaio, he nui na mea a koʻu makuakane i heluhelu ai e pili ana ia Ierusalema, e luku ia auanei ia, a e luku ia aku he nui wale o na kamaaina olaila, e ka pahi kaua, a e lawe pio ia aku no hoi he nui wale i Babulona.\n\n14 . Eia kekahi, i ka wa a koʻu makuakane i heluhelu ai a ike ai i na mea nui a kupaianaha he nui wale, olelo aku la ia i na mea he nui loa ia ka Haku; me neia, Manomano a kupanaha no kau hana, E ka Haku, ke Akua mana loa! Ua kiekie kou noho alii ma na lani, a o kou mana, a o kou lokomaikai, a me kou aloha, maluna iho ia o ko ka honua nei a pau; a no kou aloha, aole oe e hookuu mai i ka make i ka poe e hele ana iou la!\n\n15 . A mamuli o keia ano ka olelo a koʻu makuakane e hiilani ana i kona Akua; no ka mea, ua hauoli iho la kona uhane, a ua piha iho la kona naau a pau, no na mea ana i ike ai; he oiaio, i na mea a ka Haku i hoike mai ai ia ia.\n\n16 . Ano, owau, o Nepai, aole au e kakau ana i ka mooolelo o na mea a pau a koʻu makuakane i kakau ai, no ka mea, ua kakau oia i na mea he nui wale ana i ike ai iloko o na hihio, a iloko o na moe uhane; a ua kakau iho la no hoi oia i na mea he nui loa ana i wanana mai ai, a i olelo mai ai i kana poe keiki, o ia mau mea a pau aole au e kakau ana;\n\n17 . Aka, e kakau no au i ka mooolelo o kaʻu hana i koʻu mau la. Aia hoi, ke kakau nei au i olelo i hoopokole ia o ka mooolelo o koʻu makuakane, maluna o na papa aʻu i hana ai me koʻu mau lima iho; no ia mea, mahope iho o koʻu hoopokole ana i ka mooolelo o koʻu makuakane, alaila, e kakau no au i ka mooolelo o koʻu ola iho.\n\n18 . Nolaila, ua makemake au e ike oukou, mahope iho o ka hoike ana o ka Haku i ua mau mea kupanaha nei he nui loa i koʻu makuakane, ia Lehi, no ka luku ia ana o Ierusalema, aia hoi, hele aku la oia iwaena o na kanaka, a hoomaka ae la e wanana aku, a e hai aku ia lakou no na mea ana i ike ai a i lohe ai hoi.\n\n19 . Eia kekahi, hoomaewaewa mai la ka poe Iudaio ia ia no na mea ana i hoike aku ai no lakou; no ka mea, ua hoike oiaio aku la oia no ka lakou hana hewa ana, a me ka lakou hana hoopailua ana; a hoike aku la oia, o na mea ana i ike ai a i lohe ai, a o na mea no hoi ana i heluhelu ai iloko o ka buke, e hoomaopopo ana ia mau mea no ka hiki ana mai o kekahi Mesia, a me ka hoola ia ana no hoi o ko ke ao nei.\n\n20 . A lohe ka poe Iudaio i keia mau mea, huhu mai la lakou ia ia; he oiaio, e like me na kaula kahiko, ka poe a lakou i hoolei aku ai, a i hailuku ai, a i pepehi ai; a imi iho la no hoi lakou i kona ola, e lawe aku ia mea. Aka hoi, e hoike aku no wau, o Nepai, ia oukou aia no ke aloha nui o ka Haku maluna o na mea a pau ana i koho ai, no ko lakou manaoio, e hoolilo mai ia lakou i poe ikaika a hiki i ka mana e ola ai.\n\n", "1-ne 2": "[center][font_size=26]Mokuna 2[/font_size][/center]\n\n1 . No ka mea, eia kekahi, olelo mai la ka Haku i koʻu makuakane, iloko o ka moe uhane, a i mai la ia ia, Ua pomaikai no oe, e Lehi, no na mea au i hana ai; a no ka mea, ua kupaa oe, a ua hai aku oe i keia poe kanaka i na mea aʻu i kauoha aku ai ia oe, aia hoi, ke imi nei lakou e lawe aku i kou ola.\n\n2 . Eia kekahi, kauoha mai la ka Haku i koʻu makuakane, iloko o ka moe uhane, e lawe aku i kona ohana, a e hele aku iloko o ka waonahele.\n\n3 . Eia kekahi, hoolohe io iho la kela i ka olelo a ka Haku, no ia mea, hana no ia e like me ka ka Haku kauoha ia ia.\n\n4 . Eia kekahi, hele aku la ia i ka waonahele. A haalele iho la oia i kona hale, a me kona aina hooilina, a me kona gula, a me kona kala, a me kona mau mea maikai, aole ia i lawe aku i kekahi mea me ia, o kona ohana wale no, a me ka ai, a me na halelewa, a hele aku la i ka waonahele;\n\n5 . A iho mai la oia ma na palena kokoke i ke kahakai o ke Kai Ula; a hele aku la oia i ka waonahele ma na palena e kokoke ana i ke Kai Ula; a hele aku la no ia i ka waonahele me kona ohana, oia no koʻu makuwahine, o Saria, a me na kaikuaana oʻu, o Lamana, o Lemuela, a me Sama.\n\n6 . Eia kekahi, ia makou i hele ai i na la ekolu ma ka waonahele, kukulu iho la oia i kona halelewa ma kekahi awawa ma kapa o kekahi muliwai.\n\n7 . Eia kekahi, kukulu iho la ia i kuahu pohaku, a kaumaha aku la ia i mohai i ka Haku, a haawi aku la i ke aloha i ka Haku, i ko kakou Akua.\n\n8 . A eia kekahi, kapa aku la oia i ka inoa o ka muliwai o Lamana, a ua kahe aku la ia iloko o ke Kai Ula; a o ke awawa ma na kapa ia e kokoke ana i ka nuku o ua muliwai la\n\n9 . A i ka ike ana aku o koʻu makuakane i na wai o ka muliwai e kahe ana ia i ke kumu o ke Kai Ula, olelo mai la oia ia Lamana, i ka i ana, Ina e like oe me keia muliwai e kahe mau ana iloko o ke kumu o ka pono a pau.\n\n10 . A olelo aku la no hoi oia ia Lemuela: Ina e like oe me keia awawa, he naueue ole, a ku paa mau i ka malama ana i na kauoha a ka Haku.\n\n11 . No ka mea, olelo aku la oia pela no ka ai oolea o Lamana laua me Lemuela; no ka mea, ohumu iho la laua ma na mea he nui e ku e ana i ko laua makuakane, no ka mea, he kanaka ike hihio no ia, a ua alakai mai la ia laua mailoko mai o ka aina o Ierusalema, e haalele aku i ko laua aina hooilina, a me ko laua gula, a me ko laua kala, a me ko laua mau mea maikai, e make ma ka waonahele. A, ua hana no ia i keia, wahi a laua, no na manao lapuwale o kona naau.\n\n12 . A pela i ohumu ai o Lamana laua me Lemuela—o laua na keiki mua—e ku e ana i ko laua makuakane. A ua ohumu laua, no ka mea, aole laua i ike i ka hana ana a kela Akua nana laua i hana.\n\n13 . Aole hoi i manaoio laua e hiki ke hoopau ia o Ierusalema, kela kulanakauhale nui, e like me na olelo a na kaula. A ua like laua me ka poe Iudaio, e noho ana ma Ierusalema, ka poe i imi e lawe aku i ke ola o koʻu makuakane.\n\n14 . Eia kekahi, olelo aku la koʻu makuakane ia laua ma ke awawa o Lemuela, me ka mana, i hoopiha ia me ka Uhane, a haalulu iho la ko laua mau kino imua ona. A hoohilahila aku la oia ia laua, a no ka makau, aole i hiki ia laua ke olelo ku e aku ia ia, no ia mea, hana iho la no laua e like me kana kauoha ia laua.\n\n15 . A noho iho la koʻu makuakane iloko o kahi halelewa.\n\n16 . Eia kekahi, owau, o Nepai, ua opiopio loa no, ua nui nae ke kino, ua iini ikaika no hoi au e ike i na mea pohihihi o ke Akua, nolaila, ua kahea aku au i ka Haku; eia hoi, ua hele mai la ia ioʻu la, a ua hoopalupalu mai la i koʻu naau, i manaoio au i na olelo a pau i olelo ia mai e koʻu makuakane; nolaila, aole au i ku e aku ia ia e like me oʻu mau kaikuaana.\n\n17 . A olelo aku la au ia Sama, e hoike aku ana ia ia i na mea a ka Haku i hoike mai ai iaʻu, ma kona Uhane Hemolele. A ua manaoio oia i kaʻu mau olelo;\n\n18 . Aka hoi, aole i hoolohe mai o Lamana laua me Lemuela i kaʻu mau olelo; a kaumaha iho la au no ka paakiki o ko laua mau naau, a ua kahea aku la au i ka Haku no laua.\n\n19 . Eia kekahi, olelo mai la ka Haku iaʻu, i ka i ana: Pomaikai no oe, e Nepai, no kou manaoio, ua imi ikaika mai oe iaʻu me ka haahaa o ka naau.\n\n20 . A ina e malama pono oe i na kauoha aʻu, e hoopomaikai ia oe, a e alakai ia oe i kekahi aina i olelo mua ia ai; he oiaio, he aina aʻu i hoomakaukau ai no oukou; he oiaio, he aina i makemake ia mamua o na aina e ae a pau.\n\n21 . A ina e kipi mai kou mau hoahanau ia oe, alaila e hooki ia aku lakou mai ke alo aku o ka Haku.\n\n22 . A ina e malama pono oe i kaʻu mau kauoha, e hoolilo ia auanei oe i luna a i kumu maluna iho o kou mau hoahanau.\n\n23 . No ka mea, aia hoi, i ka la a lakou e kipi mai ai iaʻu, e hoopai aku no au ia lakou me kekahi poino nui, a e loaa ole ia lakou ka mana maluna iho o kau hua, ke ole lakou e kipi mai no hoi iaʻu.\n\n24 . A ina e kipi mai lakou iaʻu, e lilo auanei lakou la i mea e hahau ai i kau hua, e hooeueu ae ia lakou i ka hoomanao ana iaʻu.\n\n", "1-ne 3": "[center][font_size=26]Mokuna 3[/font_size][/center]\n\n1 . A eia kekahi, hoi aku la au, o Nepai, mai kaʻu kamailio pu ana me ka Haku, i ka halelewa o koʻu makuakane.\n\n2 . A, olelo mai la oia iaʻu, i ka i ana mai: Aia hoi, ua moe au i ka moe, a ua kauoha mai la ka Haku iaʻu iloko o ua moe la, e hoi aku oe a me kou mau kaikuaana i Ierusalema.\n\n3 . No ka mea, aia ia Labana ka mooolelo o ka poe Iudaio, a me ke kuauhau o kou poe kupuna, a ua kahakaha ia ia mau mea maluna o na papa keleawe.\n\n4 . Nolaila, ua kauoha mai la ka Haku iaʻu e hele aku oe me kou mau hoahanau i ka hale o Labana; a e imi aku i ka mooolelo, a e lawe mai ia mau mea ilalo nei i ka waonahele.\n\n5 . Ano la, ke ohumu nei kou mau kaikuaana, i ka i ana, he mea paakiki kaʻu i noi aku ai ia lakou; aka hoi, aole naʻu i noi aku ia mea ia lakou, aka he kauoha ia na ka Haku mai.\n\n6 . Nolaila, ea, o hele, e kaʻu keiki, a e hoopomaikai ia auanei oe e ka Haku, no ka mea, aole oe i ohumu.\n\n7 . Eia kekahi, i aku la au, o Nepai, i koʻu makuakane, E hele no au, a e hana iho i na mea a ka Haku i kauoha mai ai, no ka mea, ua ike au aole e haawi ana ka Haku i na kauoha i na keiki a kanaka, ke hoomakaukau ole kela i ala no lakou e hooko pono ai i ka mea ana i kauoha mai ai ia lakou.\n\n8 . A lohe aku la koʻu makuakane i keia mau olelo, olioli nui loa iho la oia, no ka mea, ua ike oia ua hoopomaikai ia mai la au e ka Haku.\n\n9 . A hele aku la au, o Nepai, me koʻu mau hoahanau, i ka waonahele me ko makou mau halelewa, e pii aku ai i ka aina o Ierusalema.\n\n10 . Eia kekahi, a hiki aku la makou i ka aina o Ierusalema, kukakuka pu ae la au me koʻu mau hoahanau, kekahi me kekahi;\n\n11 . A hailona iho la makou e ike i ka mea o makou nana e hele aku i ka hale o Labana. A lilo ka hailona ia Lamana; a hele aku la o Lamana iloko o ka hale o Labana, a kamailio pu me ia, ia ia i noho ai iloko o kona hale.\n\n12 . A noi aku la oia ia Labana i na mooolelo i kahakaha ia maluna iho o na papa keleawe, maluna olaila ke kuauhau o koʻu makuakane.\n\n13 . Eia hoi, huhu iho la o Labana, a kipaku mai la ia ia mawaho, mai kona alo mai; aohe ona makemake e lilo na mooolelo ia ia. No ia mea, olelo mai la oia ia ia, Aia hoi, he powa oe, a e pepehi no au ia oe.\n\n14 . Aka, holo mai la o Lamana mawaho, mai kona alo mai, a hai mai la ia makou i na mea a Labana i hana ai. A hoomaka mai la makou e hookaumaha nui loa ia, a aneane koʻu mau hoahanau e hoi i koʻu makuakane la i ka waonahele.\n\n15 . Aka hoi, i aku la au ia lakou, Ma ke ola o ka Haku, a ma ko kakou ola hoi, aole kakou e hoi aku i ko kakou makuakane la ma ka waonahele, aia a hooko aku kakou i ka mea a ka Haku i kauoha mai ai ia kakou.\n\n16 . No ia mea, e ikaika kakou i ka malama ana i na kauoha a ka Haku; nolaila, e iho aku kakou i ka aina hooilina o ko kakou makuakane, no ka mea, aia hoi, ua waiho oia i ke gula a me ke kala, a ia mea waiwai aku ia mea waiwai aku. A ua hana iho la oia ia mau mea a pau, no na kauoha a ka Haku:\n\n17 . No ka mea, ua ike oia e luku ia auanei o Ierusalema no ka hewa o na kanaka.\n\n18 . No ka mea, ua hoole aku la lakou i na olelo a na kaula. Nolaila, ina ua noho koʻu makuakane ma ka aina mahope iho o kona kauoha ia ana e holo aku mailoko aku o ka aina, ina ua make no hoi oia. No ia mea, he mea e pono ai nona e holo aku mailoko aku o ka aina.\n\n19 . Aia hoi, he mea kupono i ko ke Akua manao e loaa ai ia kakou keia mau mooolelo, i malama pono ai kakou, no ko kakou poe keiki, i ka olelo a ko kakou mau kupuna;\n\n20 . A i malama ai no hoi kakou no lakou i na olelo i olelo ia mai ai e na waha o na kaula hemolele a pau, na mea i haawi ia mai ia lakou e ka Uhane a me ka mana o ke Akua, mai ka hoomaka ana o ke ao nei, a hiki loa i keia manawa.\n\n21 . Mamuli o ke ano o keia olelo i ao aku ai au i koʻu mau hoahanau, i ikaika lakou i ka malama pono ana i na kauoha a ke Akua.\n\n22 . Eia kekahi, iho aku la makou i ko makou aina hooilina, a hoiliili mai la makou i ko makou gula, a me ko makou kala, a me ko makou mau mea maikai.\n\n23 . A mahope iho o ko makou hoiliili pu ana i ua mau mea nei, pii hou aku la makou i ko Labana hale.\n\n24 . Eia kekahi, hele aku la makou iloko, io Labana la, a nonoi aku la ia ia e haawi mai ia makou i na mooolelo i kahakaha ia maluna iho o na papa keleawe, a no ua mau mea nei e haawi aku ai makou ia ia i ko makou gula, a me ko makou kala, a me ko makou mau mea maikai a pau.\n\n25 . A ike mai la o Labana i ko makou waiwai, he nui loa ia, kuko iho la oia mamuli o ua waiwai nei, a kipaku mai la oia ia makou, a kena mai la i kana mau kauwa e pepehi ia makou, i loaa ai ia ia ko makou waiwai.\n\n26 . A auhee aku la makou imua o na kauwa a Labana, a no ka pilikia, haalele iho la makou i ko makou waiwai, a lilo iho la ua waiwai nei iloko o na lima o Labana.\n\n27 . Eia kekahi, auhee aku la makou i ka waonahele, aole makou i loaa mai i na kauwa a Labana, a pee aku la makou iloko o ka lua o kekahi pohaku.\n\n28 . Eia kekahi, huhu mai la o Lamana iaʻu, a i koʻu makuakane no hoi; a pela no hoi o Lemuela, no ka mea, ua hoolohe oia i na olelo a Lamana. No ia mea, olelo mai la o Lamana laua me Lemuela i na olelo hoeha he nui wale ia maua, i ko laua mau kaikaina, a ua hahau mai la laua ia maua me kahi laau.\n\n29 . Eia kekahi, i ko laua hahau ana ia maua me kahi laau, aia hoi, hele mai la kekahi anela a ka Haku, a ku ae la imua o laua, a olelo aku la oia ia laua, i ka i ana, No ke aha la olua e hahau nei i ko olua kaikaina i ka laau? Aole anei olua i ike, ua koho aku ka Haku ia ia e lilo i luna maluna o olua, a o keia mea no ka olua hana ino ana? Aia hoi, e pii hou aku no oukou i Ierusalema, a e haawi mai ka Haku ia Labana iloko o ko oukou mau lima.\n\n30 . A mahope iho o ka olelo ana a ka anela ia makou, hoi aku la ia.\n\n31 . A mahope iho o ka hoi ana o ka anela, hoomaka hou iho la o Lamana laua me Lemuela e ohumu, me ka i ana, Pehea la e hiki ai i ka Haku ke haawi mai ia Labana iloko o ko kakou mau lima? Aia hoi, he kanaka koikoi ia, a e hiki ia ia ke kena aku i na kanaka he kanalima, he oiaio, e hiki no ia ia ke pepehi i na kanaka he kanalima; e no ke aha la e hiki ole ai ia ia ke pepehi mai ia kakou?\n\n", "1-ne 4": "[center][font_size=26]Mokuna 4[/font_size][/center]\n\n1 . A olelo aku la au i koʻu mau kaikuaana, i ka i ana, E pii hou aku kakou i Ierusalema, a e hoomau pono kakou i ka malama ana i na kauoha a ka Haku; no ka mea, ua mana loa oia mamua o ko ka honua nei a pau, a no ke aha la i mana loa ole ai mamua o Labana a me kona poe he kanalima, he oiaio, a mamua o kona mau umi tausani no hoi.\n\n2 . Nolaila, e pii kakou, e ikaika kakou e like me Mose;—no ka mea, olelo aku la oia i ke kai o ke Kai Ula, a kaawale iho la ia ma o a ma o, a hele mai la ko kakou poe kupuna mawaena ma ka aina maloo, mailoko mai o ka noho pio ana, a hahai mai la ka poe kaua o Parao, a piholo iho la iloko o ke kai o ke Kai Ula.\n\n3 . Ano, aia hoi, ua ike oukou he mea oiaio keia; a ua ike no hoi oukou ua olelo mai la kekahi anela ia oukou, a no ke aha la e kanalua nei oukou? E pii kakou; ua hiki i ka Haku ke hoopakele mai ia kakou, e like me ko kakou poe kupuna, a e pepehi aku ia Labana, e like me ko Aigupita poe.\n\n4 . Ano, i ka wa aʻu i olelo aku ai i keia mau olelo, ua huhu no laua, a ua ohumu no; aka hoi, hahai mai la nae lakou mahope oʻu, a hiki aku la makou mawaho o na pa o Ierusalema.\n\n5 . A ma ka po no ia; a koi aku la au ia lakou e pee ae mawaho o na pa. A mahope iho o ko lakou pee ana, kokolo aku la wau, o Nepai, iloko o ke kulanakauhale, a hele aku la i ka hale o Labana.\n\n6 . A ua alakai ia au e ka Uhane, aole e ike ana mamua i na mea aʻu e hana ai.\n\n7 . Aka hoi, hele aku la au, a i koʻu hookokoke ana i ko Labana hale, ike aku la au i kekahi kanaka, a ua hina iho la ia i ka honua imua oʻu, no ka mea, ua ona oia i ka waina.\n\n8 . A hiki aku la au io na la, ua ike au o Labana no ia.\n\n9 . A ike iho la au i kana pahikaua, a unuhi ae la au ia mea mailoko mai o kona wahi, a o ke au o ia mea he gula maemae no ia, a ua nani loa kona hana ia ana: a ua ike au i ka pahi he kila maikai loa ia.\n\n10 . Eia kekahi, ua koi ia mai la au e ka Uhane e pepehi aku ia Labana; aka, nalu iho la au iloko o kuu naau, aole au i hookahe aku i ke koko o kanaka; a emi mai la au me ka makemake ole e pepehi ia ia.\n\n11 . A i hou mai la ka Uhane iaʻu, Aia hoi ua haawi mai la ka Haku ia ia iloko o kou mau lima; he oiaio, a ua ike iho la no hoi au ua imi kela e lawe aku i koʻu ola iho; he oiaio, aole oia i hoolohe mai i na kauoha a ka Haku; a ua kaili aku la no hoi oia i ko makou waiwai.\n\n12 . Eia kekahi, i hou mai la ka Uhane iaʻu, E pepehi ia ia, no ka mea, ua haawi mai la ka Haku ia ia iloko o kou mau lima.\n\n13 . Aia hoi, e luku ana ka Haku i ka poe hewa e hoopuka mai ai i kana mau hana pono. A e aho ka make ana o ke kanaka hookahi, mamua o ka emi ana a me ka make ana o kekahi lahuikanaka iloko o ka hoomaloka.\n\n14 . A, ano, owau, o Nepai, i ka wa aʻu i lohe ai i keia mau olelo, hoomanao iho la au i na olelo a ka Haku, ana i olelo mai ai iaʻu ma ka waonahele, i ka i ana mai, Ina e malama pono kau poe hua i kaʻu mau kauoha, e pomaikai auanei lakou ma ka aina i hai mua ia ai.\n\n15 . He oiaio, a hoomanao iho la hoi au aole e hiki ia lakou ke malama i na kauoha a ka Haku e like me ke kanawai o Mose, ke ole e loaa ia lakou ke kanawai.\n\n16 . A ua ike no hoi au ua kahakaha ia ke kanawai maluna o na papa keleawe.\n\n17 . Eia hou—ua ike au ua haawi mai la ka Haku ia Labana iloko o na lima oʻu no keia mea, i loaa mai ai iaʻu na mooolelo, e like me kana mau kauoha.\n\n18 . Nolaila, hoolohe aku la au i ka leo o ka Uhane, a lalau iho la ia Labana ma kona lauoho, a oki ae la au i kona poo me kana pahi kaua iho.\n\n19 . A mahope iho o koʻu oki ana i kona poo me kana pahikaua iho, lalau iho la au i na aahu o Labana a hoaahu mai la i koʻu kino iho; he oiaio, i na mea a pau; a kaei iho la au i kona aahu kaua ma koʻu puhaka.\n\n20 . A mahope iho o kaʻu hana ana i keia, hele aku la au i kahi o ko Labana waihona waiwai. A i koʻu hele ana i ka waihona waiwai o Labana, aia hoi, ike ae la au i ke kauwa a Labana, ia ia na ki o ka waihona waiwai. A kauoha aku la au ia ia ma ka leo o Labana, e hele pu me au iloko o ka waihona waiwai.\n\n21 . A manao iho la kela o kana haku o Labana no au, no ka mea, ike mai la oia i na aahu o Labana, a me ka pahikaua no hoi, i kaei ia ma koʻu puhaka.\n\n22 . A olelo mai la oia iaʻu no na lunakahiko o ka poe Iudaio, ua ike oia ua hele pu kana haku o Labana me lakou i ka po.\n\n23 . A olelo aku la au ia ia me he mea la o Labana no wau.\n\n24 . A olelo aku la no hoi au ia ia, e halihali ana no au i na mooolelo i kahakaha ia maluna o na papa keleawe, i kuu mau kaikuaana la, aia lakou mawaho o na pa.\n\n25 . A kena aku la no hoi au ia ia e hahai mai mahope oʻu.\n\n26 . A e manao ana oia no na kaikuaana ma ka ekalesia kaʻu olelo ana, a owau io no ua Labana la aʻu i pepehi aku ai, nolaila, hahai mai la oia iaʻu.\n\n27 . A olelo pinepine mai la oia iaʻu no na lunakahiko o ka poe Iudaio, iaʻu i hele aku ai i kuu mau hoahanau la, mawaho o na pa.\n\n28 . Eia kekahi, ia Lamana i ike mai ai iaʻu, makau nui loa iho la no ia, a me Lemuela laua me Sama no hoi. A holo aku la lakou mai koʻu alo aku; no ka mea, manao iho la lakou o Labana no ia, a ua pepehi ia au e ia, a ua imi oia e lawe aku i ko lakou mau ola no hoi.\n\n29 . Eia kekahi, kahea aku la au ia lakou, a hoolohe mai la lakou iaʻu; no ia mea, hooki iho la lakou i ka holo ana mai koʻu alo aku.\n\n30 . Eia kekahi, i ka wa a ke kauwa a Labana i ike ai i koʻu mau hoahanau, hoomaka oia e haalulu, a aneane oia e holo aku mai oʻu aku, e hoi aku i ke kulanakauhale o Ierusalema.\n\n31 . Ano, he kanaka kino nui au, o Nepai, a ua loaa mai iaʻu ka ikaika nui, mai ka Haku mai, nolaila, hopu ae la au i ke kauwa a Labana, e hoopaa ia ia, i holo ole aku ai kela.\n\n32 . Olelo aku la au ia ia, ina e hoolohe mai oia i kaʻu mau olelo, ma ke ola o ka Haku a ma koʻu ola no hoi, ina e hoolohe mai oia i ka makou mau olelo, e hoola aku makou ia ia.\n\n33 . A olelo aku la au ia ia me ka hoohiki, e makau ole e pono ai; a e lilo oia i kanaka ku okoa e like me makou, ina oia e iho pu i ka waonahele me makou.\n\n34 . A olelo aku la no hoi au ia ia, i ka i ana, He oiaio, ua kauoha mai ka Haku ia makou e hana i keia mea, a, aole anei makou e hoomau i ka malama ana i na kauoha a ka Haku? Nolaila, ea, ina e iho pu oe i ka waonahele i kuu makuakane la, alaila, ooe pu kekahi me makou.\n\n35 . A eia kekahi, lana hou ka manao o Zorama i na olelo aʻu i olelo aku ai. A o Zorama ka inoa o ua kauwa la; a olelo mai la oia, e iho pu oia i ka waonahele i kuu makuakane la. A ua hoohiki mai la no hoi oia ia makou, e noho pu oia me makou mai ia manawa aku.\n\n36 . Ano, ua makemake makou e noho pu oia me makou no keia kumu, i ike ole ai ka poe Iudaio i ko makou holo ana iloko o ka waonahele, o alualu mai lakou ia makou, a e luku mai ia makou.\n\n37 . A ia Zorama i hoohiki mai ai ia makou, pau iho la ko makou hopohopo nona.\n\n38 . Eia kekahi, lawe aku la makou i na papa keleawe a me ke kauwa a Labana, a hoi aku la i ka waonahele, a hele aku la i ka halelewa o ko makou makuakane.\n\n", "1-ne 5": "[center][font_size=26]Mokuna 5[/font_size][/center]\n\n1 . Eia kekahi, a hiki aku la makou i ka waonahele i ko makou makuakane la, aia hoi, ua hoopiha ia oia me ka olioli, a o koʻu makuwahine no hoi, o Saria, ua hauoli nui loa iho la, oiai, ua uwe io oia no makou;\n\n2 . No ka mea, ua manao iho la oia ua make makou ma ka waonahele; a ua hoohewa aku la no hoi oia i koʻu makuakane, me ka olelo ana ia ia, he kanaka hihio ia; i ka i ana, Aia hoi, ua alakai mai la oe ia makou mai ko makou aina hooilina mai, a o kaʻu mau keikikane aohe lakou, a ke make nei kaua ma ka waonahele.\n\n3 . A mamuli o ke ano o keia olelo i hoohewa aku ai koʻu makuwahine i koʻu makuakane.\n\n4 . Olelo ae la koʻu makuakane, i ka i ana, Ua ike no au he kanaka hihio wau; no ka mea, ina aole au i ike i na mea o ke Akua maloko o ka hihio, ina ua ike ole au i ka lokomaikai o ke Akua, a ua noho au ma Ierusalema a make pu me koʻu poe hoahanau.\n\n5 . Aka hoi, ua loaa iaʻu ka aina i olelo mua ia ai, a ma ia mau mea ke hauoli nei au; he oiaio, a ke ike nei au e hoopakele no ka Haku i kaʻu mau keikikane mailoko ae o na lima o Labana, a e lawe hou mai ia lakou io kaua nei i ka waonahele.\n\n6 . A mamuli o ke ano o keia olelo, i hooluolu ai koʻu makuakane, o Lehi, i koʻu makuwahine, ia Saria, no makou, ia makou e hele ana ma ka waonahele e pii aku i ka aina o Ierusalema, i loaa ai ka mooolelo o ka poe Iudaio.\n\n7 . A ia makou i hoi aku ai i ka halelewa o koʻu makuakane, aia hoi, ua piha laua i ka olioli, a ua hooluolu ia koʻu makuwahine:\n\n8 . A olelo mai la oia, i ka i ana, Ano, ke ike io nei au ua kauoha mai la ka Haku i kaʻu kane e holo iloko o ka waonahele; he oiaio, a ua ike io no hoi au ua hoomalu mai la ka Haku i kaʻu mau keikikane, a ua hoopakele mai la ia lakou mailoko ae o na lima o Labana, a haawi ae la ia lakou i mana i hiki ai ia lakou ke hooko i ka mea a ka Haku i kauoha mai ai ia lakou. A mamuli o keia ano kana olelo.\n\n9 . Hauoli nui loa iho la laua, a kaumaha iho la i mohai a me na mohai kuni i ka Haku; a haawi aku la laua i ke aloha i ke Akua o ka Iseraela.\n\n10 . A mahope iho o ko laua haawi ana aku i ka hoomaikai i ke Akua o ka Iseraela, lawe aku la koʻu makuakane, o Lehi, i na mooolelo i kahakaha ia maluna o na papa keleawe, a imi iho la oia ia mau mea mai ka hoomaka ana.\n\n11 . A ike iho la oia aia no iloko olaila na buke elima a Mose, ka mooolelo e hoakaka ana no ka hana ia ana o ke ao nei, a me Adamu laua me Ewa, na kupuna mua o kakou;\n\n12 . A he mooolelo no hoi o ka poe Iudaio, mai kinohi a hiki i ka hoomaka ana o ke au ia Zedekia, ke alii o Iuda;\n\n13 . A me na wanana no hoi a na kaula hemolele, mai kinohou a hiki i ka hoomaka ana o ke au ia Zedekia; a o na wanana he nui wale i olelo ia e ka waha o Ieremia.\n\n14 . Eia kekahi, loaa iho la i koʻu makuakane, ia Lehi, maluna iho o na papa keleawe, ke kuauhau o kona poe kupuna; no ia mea, ua ike oia he mamo ia na Iosepa; he oiaio, o ua Iosepa la ke keiki a Iakoba, ka mea i kuai ia aku i Aigupita, a o ka mea hoi i hoola ia e ka lima o ka Haku, i hiki ia ia ke hoola i kona makuakane, ia Iakoba, a me ko kona hale a pau, mai ka make ana i ka wi.\n\n15 . A ua alakai ia aku lakou no hoi mailoko mai o ka noho pio ana, a mailoko mai o ka aina o Aigupita, e keia Akua hookahi no, nana i hoola ia lakou.\n\n16 . A pela i loaa ai i koʻu makuakane, ia Lehi, ke kuauhau o kona poe kupuna. A he mamo no hoi o Labana na Iosepa, no ia mea, ua malama oia me kona mau makua i na mooolelo.\n\n17 . A, i ka wa a koʻu makuakane i ike ai i ua mau mea nei a pau, ua piha iho la ia me ka Uhane, a hoomaka iho la e wanana mai no kana poe hua;\n\n18 . E hele aku auanei keia mau papa keleawe i na lahuikanaka a pau, a me na ohana, na olelo, a me na kanaka o kana hua.\n\n19 . Nolaila, i mai la oia aole e popo ana keia mau papa keleawe; aole hoi e ponalonalo ana i ka waiho loihi ana. A ua wanana mai la oia i na mea he nui loa e pili ana i kana poe hua.\n\n20 . Eia kekahi, a hiki i keia manawa ua malama pono wau a me koʻu makuakane i na kauoha a ka Haku, ana i kauoha mai ai ia maua.\n\n21 . A ua loaa mai ia makou ka mooolelo a ka Haku i kauoha mai ai ia makou, a imi iho la i ua mau mea nei a ike makou he mau mea i makemake ia; he oiaio, he mea maikai loa ia makou, no ka mea, e hiki ia makou ke malama i na kauoha a ka Haku no ka makou poe keiki.\n\n22 . No ia mea, he mea pono ia i ko ka Haku manao e halihali pu makou ia mau mea me makou, i ko makou hele ana ma ka waonahele i ka aina i olelo mua ia ai.\n\n", "1-ne 6": "[center][font_size=26]Mokuna 6[/font_size][/center]\n\n1 . Ano, aole au, o Nepai, e kakau ana i ke kuauhau o koʻu poe kupuna ma keia wahi o koʻu mooolelo; aole hoi ma kahi manawa e aku e kakau ai au ia mea maluna o keia mau papa aʻu e kakau nei. No ka mea, ua kakau ia ia mea iloko o ka mooolelo i malama ia e koʻu makuakane; nolaila, aole au e kakau ia mea iloko o keia buke.\n\n2 . No ka mea, ua lawa kaʻu olelo ana, he mamo makou na Iosepa.\n\n3 . A ua makemake ole au e kakau i mooolelo loihi o na mea a pau o koʻu makuakane, no ka mea, aole e hiki ke kakau ia ia mau mea maluna o keia mau papa, no ka mea, ke makemake nei au i kahi kaawale i kakau ai au no na mea o ke Akua.\n\n4 . No ka mea, eia koʻu makemake nui e hiki iaʻu ke koi aku i na kanaka e hele mai i ke Akua la o Aberahama, i ke Akua o Isaaka, a i ke Akua o Iakoba, a e hoola ia.\n\n5 . Nolaila, o na mea e olioli ai ko ke ao nei, aole au e kakau, aka o na mea e olioli ai ke Akua a me ka poe aole o ko ke ao nei.\n\n6 . No ia mea, e haawi aku auanei au i kauoha i kaʻu mau hua, i hoopiha ole ai lakou i keia mau papa i na mea e pomaikai ole ai na keiki a kanaka.\n\n", "1-ne 7": "[center][font_size=26]Mokuna 7[/font_size][/center]\n\n1 . Ano, ke makemake nei au e ike oukou, mahope iho o ka pau ana o ka wanana ana o koʻu makuakane, o Lehi, i na mea e pili ana i kana poe hua, olelo hou mai la ka Haku ia ia, i ka i ana, he mea pono ole nona, no Lehi, e lawe aku i kona ohana wale no i ka waonahele; aka na kana mau keikikane e lawe mai i na kaikamahine i mau wahine na lakou, i hiki ai ia lakou ke hoohua mai i na hua no ka Haku, iloko o ka aina i olelo mua ia ai.\n\n2 . Eia kekahi, kauoha mai la ka Haku ia ia, e hoi hou aku au, o Nepai, a me koʻu mau hoahanau i ka aina o Ierusalema, a e lawe mai ia Isemaela a me kona ohana ilalo iloko o ka waonahele.\n\n3 . Eia kekahi, hele hou aku la au, o Nepai, me koʻu mau hoahanau iloko o ka waonahele e pii aku i Ierusalema.\n\n4 . Pii aku la makou i ka hale o Isemaela, a ua loaa ia makou ka lokomaikai imua o ke alo o Isemaela, a olelo aku la makou ia ia i na olelo a ka Haku.\n\n5 . Eia kekahi, hoopalupalu mai la ka Haku i ka naau o Isemaela, a me ko kona hale no hoi, a hele pu lakou me makou ilalo iloko o ka waonahele, i ka halelewa o ko makou makuakane.\n\n6 . Eia kekahi, i ko makou hele ana i ka waonahele, aia hoi, kipi mai la o Lamana laua me Lemuela, a me elua o na kaikamahine a Isemaela, a me na keikikane elua a Isemaela, a me ko lakou mau ohua ia makou; he oiaio, e ku e mai iaʻu, ia Nepai, a ia Sama, a i ko lakou makuakane ia Isemaela, a me kana wahine, a me kana mau kaikamahine ekolu i koe.\n\n7 . Eia kekahi, ma ua ku e ana nei ua makemake lakou e hoi i ka aina o Ierusalema.\n\n8 . Ano hoi, ua kaumaha iho la au, o Nepai, no ka paakiki o ko lakou mau naau, nolaila, olelo aku la au ia lakou, i ka i ana, ia Lamana a ia Lemuela, Aia hoi, he mau kaikuaana olua noʻu; no ke aha la ka paakiki loa o ko olua mau naau, a me ka pouli no hoi ma ko olua hoomaopopo ana, i lilo ia i mea pono no olua, naʻu, na ko olua kaikaina, e olelo aku ia olua, he oiaio, a e lilo i mea e hoohalike ai no olua?\n\n9 . No ke aha la i hoolohe ole ai olua i ka olelo a ka Haku?\n\n10 . No ke aha hoi olua i hoopoina iho ai i ko olua ike ana i kekahi anela o ka Haku?\n\n11 . No ke aha la i hoopoina ai olua i na mea nui a ka Haku i hana mai ai no kakou, i ka hoopakele ana ia kakou mailoko mai o na lima o Labana, a i loaa no hoi ia kakou ka mooolelo?\n\n12 . He oiaio, a no ke aha hoi i hoopoina iho ai olua, ua hiki i ka Haku ke hana i na mea a pau, e like me kona makemake, no na keiki a kanaka, ke hana lakou ma ka manaoio iloko ona; nolaila, e hoomau pono kakou ia ia.\n\n13 . A ina e hoomau pono kakou ia ia, e loaa auanei ia kakou ka aina i olelo mua ia ai; a e ike auanei oukou, i kekahi manawa aku, i ka hooko ia ana o ka olelo a ka Haku, e pili ana i ka hoopau ia ana o Ierusalema; no ka mea, o na mea a pau a ka Haku i olelo mai ai no Ierusalema e hooko ia no ia e pono ai.\n\n14 . No ka mea, aia hoi, e hooki koke ana ka Uhane o ka Haku i ka paio ana me lakou; no ka mea, aia hoi, ua hoomalau ae la lakou i ka olelo a na kaula, a ua hoolei aku lakou ia Ieremia iloko o ka halepaahao, a ua imi lakou e kaili ae i ke ola o koʻu makuakane, a ua kipaku mai la lakou ia ia mailoko mai o ka aina.\n\n15 . Ano hoi, ke i aku nei au ia oukou, ina e hoi aku oukou i Ierusalema, e make pu no hoi oukou me lakou. Ano, ina e makemake oukou, o pii aku i ka aina, a e hoomanao hoi i na olelo aʻu e olelo nei ia oukou, ina e pii oukou, e make no hoi oukou, no ka mea, pela i koi mai ai ka Uhane o ka Haku iaʻu e olelo aku.\n\n16 . Eia kekahi, i ka wa aʻu, a Nepai, i olelo aku ai i keia mau olelo i koʻu mau hoahanau, ua huhu mai la laua iaʻu. Eia kekahi, kau mai la laua i ko laua mau lima maluna iho oʻu—no ka mea, aia hoi, nui loa iho la ko laua huhu—a nakii mai la laua iaʻu i na kaula, no ka mea, imi iho la laua e lawe aku i koʻu ola, i hiki ai ia laua ke haalele iaʻu ma ka waonahele, e ai ia e na holoholona hihiu.\n\n17 . Aka, eia kekahi, pule aku la wau i ka Haku, i ka i ana, E ka Haku e, e like me koʻu manaoio iloko ou, e hoopakele mai oe iaʻu, mai na lima mai o koʻu mau hoahanau, he oiaio, e haawi mai iaʻu i ka ikaika e hiki iaʻu ke moku i keia mau kaula aʻu i paa ai.\n\n18 . Eia kekahi, iaʻu i olelo aku ai i keia mau olelo, aia hoi, ua hemo wale ae la na kaula mailuna aku o koʻu mau lima, a me koʻu mau wawae a ku ae la wau imua o koʻu mau hoahanau, a olelo hou aku la au ia laua.\n\n19 . Huhu hou mai la laua iaʻu, a imi iho la e kau mai i na lima maluna iho oʻu. Aka hoi, o kekahi o na kaikamahine a Isemaela, a me kona makuwahine no hoi, a me kekahi o na keikikane a Isemaela, nonoi aku la lakou i koʻu mau hoahanau, a hoopalupalu ae la lakou i ko laua mau naau, a hooki iho la laua i ko laua hooikaika ana e kaili aku i koʻu ola.\n\n20 . Eia kekahi, ua kaumaha iho la laua no ko laua hewa, a kulou iho la laua imua oʻu me ka nonoi mai iaʻu, e kala aku au i ka hewa a laua i hana mai ai iaʻu.\n\n21 . Eia kekahi, kala aku la no wau ia laua me ka manao ole aku i na mea a pau a laua i hana ai. A hooikaika aku la au ia laua e pule aku i ka Haku, i ko laua Akua, no ke kala ia ana mai. A hana iho la laua pela. A pau ka laua pule ana i ka Haku, alaila, hele hou aku la makou ma ko makou hele ana i ka halelewa o ko makou makuakane.\n\n22 . Eia kekahi, hiki aku la makou i ka halelewa o ko makou makuakane. A mahope iho o koʻu hiki ana, a me koʻu mau hoahanau, a me ko ka hale a pau o Isemaela, i ka halelewa o koʻu makuakane, haawi aku la lakou i ke aloha i ka Haku, i ko lakou Akua; a kaumaha aku la lakou i mohai, a me na mohai kuni ia ia.\n\n", "1-ne 8": "[center][font_size=26]Mokuna 8[/font_size][/center]\n\n1 . Eia kekahi, ua hoiliili mai la makou i na hua a pau o kela ano o keia ano; o ka hua liilii o kela ano o keia ano.\n\n2 . Eia kekahi, i ka noho ana o koʻu makuakane i ka waonahele, olelo mai la oia ia makou, i ka i ana, Aia hoi, ua moe au i ka moe, a ua ike iho wau i ka hihio.\n\n3 . Aia hoi, no ka mea aʻu i ike ai, he kumu no koʻu e hauoli ai i ka Haku no Nepai a no Sama no hoi; no ka mea, he kumu no koʻu e manao ai e hoola ia auanei laua a me ka hua a laua he nui wale.\n\n4 . Aka hoi, e Lamana a me Lemuela, ke makau nui loa nei au no olua; no ka mea, aia hoi, manao iho la au ua ike au iloko o koʻu moe, i kekahi auakua pouli a eehia.\n\n5 . Eia kekahi, ike aku la au i kekahi kanaka ua hoaahu ia oia i kekahi aahu keokeo: a hele mai la oia a ku imua oʻu.\n\n6 . A olelo mai la oia iaʻu, a kauoha mai la oia iaʻu e hahai ia ia.\n\n7 . Eia kekahi, i koʻu hahai ana ia ia, ike iho la au aia wau iloko o kahi neoneo, pouli, a eehia.\n\n8 . A mahope iho o koʻu hele ana no kekahi mau hora iloko o ka pouli, hoomaka iho la au e pule i ka Haku, e aloha mai oia iaʻu, e like me ka nui o kona lokomaikai oluolu.\n\n9 . Eia kekahi, mahope iho o kaʻu pule ana i ka Haku, ike aku la au i kekahi aina kula, ua nui a akea hoi.\n\n10 . A ike aku la au i kekahi laau, a o kona hua he mea i makemake loa ia e hauoli ai ke kanaka.\n\n11 . Eia kekahi, hele aku la au, a ai iho la i kona hua; a ike iho la au ua ono loa ia, mamua o na mea a pau aʻu i hoao ai mamua. He oiaio, a ua ike au i kona hua he keokeo ia, e oi ana mamua o na mea keokeo a pau aʻu i ike ai.\n\n12 . A i koʻu ai ana i kona hua, hoopiha mai la ia i koʻu naau me ka hauoli nui loa; no ia mea, ua kupu mai ka makemake iloko oʻu e ai pu no hoi koʻu ohana; no ka mea, ua ike au ua makemake ia oia mamua o na hua e ae a pau.\n\n13 . A i ka alawa ana ae o koʻu mau maka i o a ia nei, malia paha e loaa iaʻu koʻu ohua, ike aku la au i kekahi kahawai, e kahe ana ia, a ua kokoke ia i ka laau nona ka hua aʻu i ai ai.\n\n14 . A nana aku la au e ike i kona wahi i kahe mai ai; a ike aku la au i ke kumu ona aole mamao aku mai oʻu aku; a ma ua kumu la, ike aku la au i ko oukou makuwahine, ia Saria, a me Sama, a me Nepai; a ku iho la lakou me he mea la aole lakou i ike i ko lakou wahi e hele ai.\n\n15 . Eia kekahi, peahi aku la au ia lakou, a olelo aku la no hoi au ia lakou, me ka leo nui, e hele mai lakou ioʻu la, a e ai i ka hua i makemake ia mamua o na hua e ae a pau.\n\n16 . Eia kekahi, hele mai la lakou ioʻu la, a ai iho la no hoi i ka hua.\n\n17 . A ua makemake au e hele mai no hoi o Lamana a me Lemuela, a e ai no hoi i ka hua; nolaila, alawa ae la au i koʻu mau maka i ke kumu o ke kahawai, malia paha e ike au ia laua.\n\n18 . Eia kekahi, ike aku la au ia laua, aole nae laua e hele mai ioʻu la.\n\n19 . A ike aku la au i kekahi kookoo hao; e waiho loihi ana ia ma ke kapa o ke kahawai, a hiki mai i ka laau, kahi aʻu i ku ai.\n\n20 . A ua ike no hoi au i kekahi ala pololei a ololi, ma ka aoao o ke kookoo hao, a hiki i ka laau kahi aʻu e ku ana; a hiki aku no hoi ia ala ma ke kumu o ke kahawai i kekahi aina kula, ua nui a akea, me he honua okoa la ia;\n\n21 . A ike aku la au i na lehulehu o kanaka aole pau i ka helu ia; e lulumi mai ana he nui wale o lakou, e loaa ia lakou ke ala e hiki mai ai i ka laau, kahi aʻu i ku ai.\n\n22 . Eia kekahi, hele mai la lakou, a hoomaka ma ke ala e hiki aku ana i ka laau.\n\n23 . Eia kekahi, pii mai la he ohu pouli; he oiaio, he ohu nui a pouli, a o ka poe i hoomaka ma ke ala, hili ae la lakou, a auwana aku la, a nalowale iho la lakou.\n\n24 . Eia kekahi, ike aku la au i na mea e ae e lulumi mai ana; a hele mai la lakou, a lalau aku la i ka welau o ke kookoo hao; a hooikaika mai la lakou iwaena o ka ohu pouli, a e hoopaa ana i ke kookoo hao, a hiki mai la lakou a ai i ka hua o ka laau.\n\n25 . A mahope iho o ko lakou ai ana i ka hua o ka laau, alawa ae la lakou i ko lakou mau maka i o a ia nei, me he mea la ua hilahila lakou.\n\n26 . A owau kekahi i alawa ae i koʻu mau maka i o a i o, a ike aku la au ma kela aoao o ke kahawai, i kekahi hale nui a akea; a ku iho la ia me he mea la ma ka lewa, a kiekie maluna o ka honua;\n\n27 . A ua piha ia i na kanaka, na mea kahiko a me na mea opiopio, na kane a me na wahine; a o ke ano o ko lakou kapa he maikai loa ia, a e ku ana lakou e hoomaewaewa mai ana, a e kuhikuhi ana me ko lakou manamana lima i ka poe i hiki mai, a e ai ana i ka hua.\n\n28 . A mahope iho o ko lakou hoao ana i ka hua, hilahila iho la lakou, no na mea e hoowahawaha ana ia lakou; a haule aku la lakou i na ala i papa ia, a nalowale iho la.\n\n29 . Ano hoi, aole au, o Nepai, e olelo aku i na olelo a pau a koʻu makuakane.\n\n30 . Aka, i pokole ia ma ka palapala ana, aia hoi, ike aku la oia i na lehulehu e ae e hooikaika ana; a hele mai la lakou a lalau ae la i ka welau o ke kookoo hao; a hooikaika ae la lakou imua, e puili mau ana i ke kookoo hao, a hiki mai la lakou, a hina ilalo, a ai iho la i ka hua o ka laau.\n\n31 . A ike no hoi oia i na lehulehu e ae e huli ana i ko lakou ala i ua hale nui la a akea.\n\n32 . A eia kekahi, he nui loa ka poe i piholo i ka hohonu o ke kumuwai; a he nui no hoi i nalowale i kona ike aku, e auwana ana ma na alanui e.\n\n33 . A he lehulehu ka poe i komo aku iloko o ua hale ano e la. A mahope iho o ko lakou komo ana iloko o ua hale la, ua kuhikuhi mai la lakou me ka manamana lima, e hoowahawaha mai ana iaʻu, a i ka poe no hoi e ai pu ana i ka hua; aka, aole makou i hoolohe ia lakou.\n\n34 . O na olelo a koʻu makuakane keia: no ka mea, o ka poe i hoolohe ia lakou, ua haule iho la.\n\n35 . A o Lamana me Lemuela aole laua i ai i ka hua, wahi a koʻu makuakane.\n\n36 . A mahope iho o ka olelo ana a koʻu makuakane i na olelo a pau o kona moeuhane a o kona hihio, a he nui loa ua mau olelo la, i mai la oia ia makou, no na mea ana i ike ai iloko o ka hihio, ua makau nui loa iho la oia no Lamana laua me Lemuela; he oiaio, ua makau oia o hoolei ia aku laua mai ke alo aku o ka Haku;\n\n37 . A hooikaika aku la oia ia laua, me ke aloha nui e like me ka makua lokomaikai, e hoolohe mai laua i kana mau olelo, i aloha mai paha ka Haku ia laua, a e hoolei ole aku ia laua mai ona aku; he oiaio, ao aku la koʻu makuakane ia laua.\n\n38 . A mahope iho o kana ao ana aku ia laua, a me kana wanana ana ia laua no na mea he nui, kauoha aku la oia ia laua e malama pono i na kauoha a ka Haku; a hooki ae la oia i ka olelo ana ia laua.\n\n", "1-ne 9": "[center][font_size=26]Mokuna 9[/font_size][/center]\n\n1 . A o keia mau mea a pau ka koʻu makuakane i ike ai, a i lohe ai, a i olelo ai, ia ia i noho ai ioko o ka halelewa ma ke awawa o Lemuela, a me na mea e ae no hoi he nui loa, aole i hiki ke kakau ia maluna iho o keia mau papa.\n\n2 . Ano hoi, ua olelo no au no keia mau papa, aia hoi, aole maluna o ua mau papa nei aʻu i kakau pau loa ai i ka mooolelo o koʻu poe kanaka; no ka mea, o na papa kahi aʻu i kakau ai i ka mooolelo a pau o koʻu poe kanaka, ua kapa aku au i ka inoa, o Nepai; no ia mea, i kapa ia ai ua mau mea la na papa o Nepai, mamuli o koʻu inoa ponoi; a ua kapa ia keia mau papa no hoi na papa o Nepai.\n\n3 . Aka hoi, ua loaa mai iaʻu he kauoha na ka Haku mai, e hana aku au i keia mau papa, no keia kumu wale no, i kahakaha ia ai ka mooolelo no ka lawelawe ana o koʻu poe kanaka ma ka oihana kahuna.\n\n4 . A maluna o na papa e ae e kahakaha ia ai he mooolelo o ka noho alii ana o na alii, a me na kaua a me na paio o koʻu poe kanaka; nolaila, o ka hapa nui o keia mau papa no ka hana ma ka oihana kahuna ia; a o ka hapa nui o na papa e ae no ka noho alii ana o na alii, a me na kaua a me na paio o koʻu poe kanaka no ia.\n\n5 . No ia mea, ua kauoha mai la ka Haku iaʻu e hana i keia mau papa, no kekahi manao naauao iloko ona; o ua manao la ua ike ole au.\n\n6 . Aka, ke ike nei no ka Haku i na mea a pau mai kinohi mai; nolaila, e hoomakaukau no oia i ala, e hooko ai i kana mau hana a pau mawaena o na keiki a kanaka; no ka mea, aia hoi, ia ia no ka mana a pau i ka hooko ana i kana mau olelo a pau. A pela io no. Amene.\n\n", "1-ne 10": "[center][font_size=26]Mokuna 10[/font_size][/center]\n\n1 . Ano, ke hoomaka nei au, o Nepai, e kakau i mooolelo maluna o keia mau papa, no kaʻu hana ana, a me koʻu noho alii ana, a me ka hana ma ka oihana kahuna, nolaila, i ke kakau ia ana o koʻu mooolelo iho he pono noʻu e olelo iki no na mea o koʻu makuakane, a me na hoahanau hoi oʻu.\n\n2 . No ka mea, eia kekahi, a pau aku la ka olelo ana a koʻu makuakane i na olelo o kona moeuhane, a me kona paipai ana ia laua e hooikaika loa, olelo mai la oia ia laua no ka poe Iudaio.\n\n3 . A mahope iho o ko lakou luku ia ana, he oiaio, o ua kulanakauhale nui la o Ierusalema, a he nui loa ka poe e lawe pio ia i Babulona, e like me ka manawa ku pono o ka Haku, e hoi hou auanei lakou; he oiaio, e lawe hou ia mai mailoko mai o ka noho pio ana; a mahope iho o ko lakou lawe hou ia ana mailoko mai o ka noho pio ana, e noho hou no auanei lakou ma ko lakou aina hooilina.\n\n4 . He oiaio, he mau haneri makahiki eono mai ka wa a koʻu makuakane i haalele ai ia Ierusalema, e hoala mai ana ka Haku ke Akua, i kekahi kaula iwaena o ka poe Iudaio; he oiaio, he Mesia, a ma na olelo e ae, he Mea e Ola ai ko ke ao nei.\n\n5 . A olelo mai la no hoi oia no na kaula, ua hoike mai la ka nui loa o lakou no ia mau mea, no ua Mesia nei, ka mea ana i olelo mai ai, a oia ka Mea e hoolapanai i ko ke ao nei.\n\n6 . Nolaila, o ko ke ao nei a pau, ua lilo, a ua haule no hoi, a e mau loa aku lakou peia, ke ole lakou e hilinai aku maluna o ua Mea Hoola nei.\n\n7 . A olelo no hoi oia no kekahi kaula, e hele e mai ana mamua o ka Mesia, e hoomakaukau i ke ala o ka Haku;\n\n8 . He oiaio, e hele no auanei oia a e kala aku ma ka waonahele, E hoomakaukau oukou i ke alanui o ka Haku, a e hana i kona mau kuamoo i pololei; no ka mea, ke ku nei kekahi iwaena o oukou, ka mea a oukou i ike ole ai, a ua nui aku kona mana mamua o koʻu, aole au e pono ke kala ae i ke kaula o kona kamaa. A ua nui ka olelo a koʻu makuakane no ua mea nei.\n\n9 . A i mai la koʻu makuakane e bapetizo no ia ma Betabara, ma kela aoao o Ioredane; a i mai la no hoi ia e bapetizo no oia me ka wai; he oiaio, e bapetizo auanei ia i ka Mesia me ka wai.\n\n10 . A mahope iho o kona bapetizo ana i ka Mesia me ka wai, e ike no oia a e hoike aku, ua bapetizo aku oia i ke Keikihipa a ke Akua, nana e lawe aku i na hala o ko ke ao nei.\n\n11 . Eia kekahi, a pau ae la ka olelo ana a koʻu makuakane i keia mau olelo, olelo ae la oia i koʻu mau hoahanau no ka euanelio e hai ia ana iwaena o ka poe Iudaio; a no ka emi ana no hoi o ka poe Iudaio iloko o ka hoomaloka. A mahope iho o ko lakou pepehi ana i ka Mesia, ka mea e hele mai ana, a mahope iho o kona make ana, e ala no oia mai ka make mai, a e hoike aku ma ka Uhane Hemolele, ia ia iho i ka poe Genetile.\n\n12 . He oiaio, olelo nui mai la koʻu makuakane no ka poe Genetile, a no ko ka hale o Iseraela, e hoohalike ia auanei lakou me kekahi laau oliva, o kona mau lala e haihai ia auanei, a e hookauliilii ia aku maluna o ka ili a pau o ka honua.\n\n13 . Nolaila, i mai la ia he mea e pono ai e alakai ia kakou me ka lokahi o ka manao, i ka aina i hai mua ia ai, i ka hooko ana i ka olelo a ka Haku, e hoopuehu ia ai kakou maluna o ka ili a pau o ka honua.\n\n14 . A mahope iho o ka hoopuehu ia ana o ko ka hale o Iseraela, e houluulu hou ia lakou; a mahope iho o ka loaa ana i ka poe Genetile ka euanelio mana a pololei, e pakui ia auanei na lala maoli o ka laau oliva, oia na koena o ko ka hale o Iseraela, a e loaa ia lakou ka ike no ka Mesia oiaio, ko lakou Haku a me ko lakou Mea e Ola ai.\n\n15 . A mamuli o ke ano o keia mau olelo, wanana aku la kuu makuakane, a olelo ae la i koʻu mau hoahanau; a me na mea e ae no hoi he nui wale, aʻu i kakau ole ai iloko o ua buke nei; no ka mea, ua kakau au i na mea i ku pono iaʻu o ua mau mea nei iloko o kaʻu buke e ae.\n\n16 . A ua hana ia keia mau mea a pau aʻu i olelo ai, oiai ka noho ana o koʻu makuakane iloko o ka halelewa, ma ke awawa o Lemuela.\n\n17 . Eia kekahi, owau, o Nepai, mahope iho o koʻu lohe ana i na olelo a pau a koʻu makuakane, no na mea ana i ike ai iloko o ka hihio; a me na mea no hoi ana i olelo mai ai ma ka mana o ka Uhane Hemolele; a o ua mana la ua loaa ia ia ma ka manaoio i ke Keiki a ke Akua; a o ke Keiki a ke Akua oia ka Mesia e hele mai ana; ua makemake no hoi wau, o Nepai, e nana, a e lohe, a e ike i keia mau mea, ma ka mana o ka Uhane Hemolele, o ka haawina no ia o ke Akua i ka poe a pau e imi ikaika ana ia ia, i ka wa kahiko no hoi e like me ka wa ana e hoike mai ai ia ia iho i na keiki a kanaka;\n\n18 . No ka mea, oia mau no ia, inehinei, a i keia la, a i ka wa pau ole; a ua hoomakaukau ia ke ala no na kanaka a pau, mai ka hookumu ia ana mai o ke ao nei, ina e mihi lakou a e hele aku io na la;\n\n19 . No ka mea, o ka mea e imi ikaika ana e loaa no ia ia; a e wehe ia na mea pohihihi o ke Akua ia lakou, ma ka mana o ka Uhane Hemolele, i keia manawa no hoi e like me na manawa kahiko; a i na la kahiko no hoi e like me na manawa e hiki mai ana; nolaila, o ka hana a ka Haku oia hookahi mau loa no ia.\n\n20 . Nolaila, e hoomanao, e ke kanaka, no kau mau hana a pau, e hookolokolo ia auanei oe.\n\n21 . No ia mea, ina ua imi oukou e hana i ka hewa ma na la o ko oukou noho ana ma ka honua, alaila, ua loaa oukou me ka paumaele imua o ka noho hookolokolo o ke Akua; aole loa e hiki i kekahi mea paumaele ke noho pu me ke Akua; nolaila, e hoolei ia aku oukou no ka wa pau ole e pono ai.\n\n22 . A ke haawi mai nei ka Uhane Hemolele i ka mana iaʻu e olelo aku i keia mau mea, aole e hoole aku.\n\n", "1-ne 11": "[center][font_size=26]Mokuna 11[/font_size][/center]\n\n1 . No ka mea, eia kekahi, mahope iho o koʻu ake ana e ike i na mea a koʻu makuakane i ike ai, a e manaoio ana no au ua hiki i ka Haku ke hoike mai ia mau mea iaʻu, oiai hoi au e noho ana me ka nalu ana iloko o kuu naau, kaili ia aku la au iloko o ka Uhane a ka Haku, i kahi mauna kiekie loa, aʻu i ike ole ai mamua, ma kahi aʻu i ku ole ai koʻu wawae mamua.\n\n2 . A i mai la ka Uhane iaʻu, Aia hoi, heaha kau mea e makemake ai?\n\n3 . A i aku la au, Ke makemake nei au e ike i na mea a koʻu makuakane i ike ai.\n\n4 . I mai la ka Uhane iaʻu, Ke manaoio nei anei oe, ua ike kou makuakane i ka laau ana i olelo aku ai?\n\n5 . A i aku la au, Ae, ua ike oe ua manaoio au i na olelo a pau a koʻu makuakane.\n\n6 . A pau keia mau olelo i ka olelo ia e au, hooho ae la ka Uhane me ka leo nui, i ka i ana, Hosana i ka Haku, ke Akua kiekie loa; no ka mea, oia ke Akua maluna o ka honua a pau, he oiaio, maluna iho o na mea a pau loa: a pomaikai no oe, e Nepai, no ka mea, ua manaoio oe i ke Keiki a ke Akua kiekie loa; nolaila, e ike no oe i na mea au i makemake ai.\n\n7 . Aia hoi, e haawi ia keia mea ia oe i hoailona, mahope iho o kou ike ana i ka laau i hoohua mai ai i ka hua a kou makuakane i hoao ai, e ike no hoi oe i kekahi kanaka e iho mai ana noloko mai o ka lani, a e ike oe ia ia, a mahope iho o kou ike ana ia ia e hoike aku no oe oia no ke Keiki a ke Akua.\n\n8 . Eia kekahi, i mai la ka Uhane iaʻu, E nana aku! A nana aku la au a ike aku la i kekahi laau, a ua like ia me ka laau a koʻu makuakane i ike ai; a o ka nani o ua laau nei ua oi loa aku ia, he oiaio, mamua o na nani a pau; a o kona keokeo ua oi aku ia mamua o ke keokeo o ka hau maemae.\n\n9 . Eia kekahi, i ka wa aʻu i nana aku ai i ka laau, i aku la au i ka Uhane, Ke ike nei au, ua hoike mai oe iaʻu i ka laau i maikai loa mamua o na mea a pau.\n\n10 . A i mai la oia, Heaha kou makemake?\n\n11 . I hou aku la au ia ia, E ike i ke ano maopopo o keia mea; no ka mea, ua olelo aku la au ia ia me he kanaka la e olelo ana; no ka mea ua ike aku la au ma ke ano o ke kanaka ia; aka, ua ike nae au o ka Uhane o ka Haku no ia; a olelo mai la oia iaʻu me he kanaka la e olelo pu ana me hai.\n\n12 . Eia kekahi, i mai la oia iaʻu, E nana! A nana aku la au me he mea la e nana aku ana ia ia, aole nae au i ike ia ia; no ka mea, ua hala aku la oia mai koʻu alo aku.\n\n13 . Eia kekahi, nana aku la au a ike iho la i ke kulanakauhale nui o Ierusalema, a me na kulanakauhale e ae no hoi. A ike aku la au i ke kulanakauhale o Nazareta; a iloko o ke kulanakauhale o Nazareta ike aku la au i kekahi wahine puupaa, a nui loa kona maikai a me kona keokeo.\n\n14 . Eia kekahi, ike aku la au i na lani ua hamama, a iho mai la kekahi anela a ku iho la imua oʻu; a i mai la oia iaʻu, E Nepai, heaha kau e ike nei?\n\n15 . A i aku la au ia ia, He wahine puupaa, nani loa a maikai mamua o na wahine puupaa e ae a pau.\n\n16 . A i mai la ia iaʻu, Ke ike nei anei oe i ko ke Akua hoohaahaa ana ia ia iho?\n\n17 . I aku la au ia ia, Ua ike au he aloha kona i kana poe keiki; aole nae au i ike i ke ano o na mea a pau.\n\n18 . A i mai la oia iaʻu, Aia hoi, o ka wahine puupaa au e ike nei, o ka makuwahine ia o ke keiki a ke Akua, mamuli o ke ano o ke kino.\n\n19 . Eia kekahi, ike aku la au ua kaili ia aku la oia ma ka Uhane; a mahope iho o kona kaili ia ana aku ma ka Uhane no kekahi manawa, olelo mai la ka anela iaʻu, i ka i ana, E nana aku!\n\n20 . A nana aku la au, a ike hou aku la i ka wahine puupaa, e hii ana i kahi keiki ma kona mau lima.\n\n21 . A i mai la ka anela iaʻu, E nana aku i ke Keikihipa a ke Akua, he oiaio no, i ke Keiki a ka Makua mau loa! Ke ike nei anei oe i ke ano maopopo o ka laau a kou makuakane i ike ai?\n\n22 . A pane aku la au ia ia, i ka i ana, Ae, o ke aloha o ke Akua no ia, e ninini ana ia ia iho mawaena o na naau o na keiki a kanaka; nolaila, o ka mea ia i makemake ia mamua o na mea a pau.\n\n23 . A olelo mai la oia iaʻu, i ka i ana, He oiaio, a o ka mea ia e olioli loa ai ka naau.\n\n24 . A pau kana olelo ana i keia mau olelo, i mai la oia iaʻu, E nana aku! A nana aku la au, a ike aku la i ke Keiki a ke Akua e hele aku ana mawaena o na keiki a kanaka, a ike no hoi au i na mea he nui i hina ilalo ma kona mau wawae, a hoomana aku ia ia.\n\n25 . Eia kekahi, ike aku la au, o ke kookoo hao a koʻu makuakane i ike ai, o ka ke Akua olelo no ia, e alakai ana ia i ke kumu wai o na wai ola, a i ka laau o ke ola; a o ua wai nei he mea ia e hoohalike ai i ke aloha o ke Akua; a ua ike no hoi au i ka laau o ke ola, he mea ia e hoohalike ai i ke aloha o ke Akua.\n\n26 . A i hou mai la ka anela iaʻu, E nana aku a e ike i ko ke Akua hoohaahaa ana ia ia iho!\n\n27 . A nana aku la au a ike aku la i ka Mea Hoola o ko ke ao nei, oia ka mea a koʻu makuakane i olelo mai ai; a ike aku la no hoi au i ke kaula, nana e hoomakaukau i ke ala imua ona. A hele aku la ke Keikihipa a ke Akua a ua bapetizo ia e ia; a mahope iho o kona bapetizo ia ana, ike aku la au i ka lani ua hamama, a iho iho la ka Uhane Hemolele mailoko mai o ka lani, a kau maluna ona me he manu nunu la.\n\n28 . A ike aku la au ua hele aku oia e lawelawe ana i na kanaka, ma ka mana a me ka nani nui; a ua hoakoakoa ia na lehulehu e hoolohe ia ia; a ike aku la au ua hoolei aku lakou ia ia maiwaena aku o lakou.\n\n29 . A ike no hoi au i na mea e ae he umikumamalua e hahai ana ia ia. Eia kekahi, ua kaili ia aku lakou iloko o ka Uhane, mai koʻu alo aku, aole au i ike ia lakou.\n\n30 . Eia kekahi, olelo hou mai la ka anela iaʻu, i ka i ana, E nana aku! A nana aku la au, a ike aku la au i na lani ua hamama hou, a ike au i na anela e iho mai ana maluna o na keiki a kanaka; a lawelawe ae la lakou ia lakou la.\n\n31 . A olelo hou mai la oia iaʻu, i ka i ana, E nana aku! A nana au, a ike aku la i ke Keikihipa a ke Akua e hele aku ana iwaena o na keiki a kanaka. A ike aku la au i na kanaka mai he nui loa, a ua loohia i na mai o na ano a pau, a me na daimonio, a me na uhane haumia; a olelo mai la ka anela, a hoike mai la i keia mau mea a pau iaʻu. A ua hoola ia lakou e ka mana o ke Keikihipa a ke Akua; a ua mahiki ia aku na daimonio a me na uhane haumia.\n\n32 . Eia kekahi, olelo hou mai la ka anela iaʻu, i ka i ana, E nana aku! A nana au a ike aku la i ke Keikihipa a ke Akua, a ua lawe ia aku e na kanaka; he oiaio, ua hookolokolo ia ke Keiki a ke Akua mau loa e ko ke ao nei; a ua ike au a hoike aku.\n\n33 . A ike aku la wau, o Nepai, ua hookiekie ia oia iluna ma ke kea, a pepehi ia iho la no na hala o ko ke ao nei.\n\n34 . A mahope iho o kona pepehi ia ana, ike aku la au i na lehulehu o ka honua, ua hoakoakoa ia ae la lakou e kaua aku i na aposetolo a ke Keikihipa; no ka mea, pela i kapa ia ai ka poe umikumamalua e ka anela o ka Haku.\n\n35 . A akoakoa ae la ka lehulehu o ka honua; a ike aku la au aia lakou iloko o kekahi hale nui a akea, e like me ka hale a kuu makuakane i ike ai! A olelo hou mai la ka anela o ka Haku, i ka i ana, e nana aku i ko ke ao nei a me ke akamai olaila; he oiaio, E nana aku, ua akoakoa pu ae la ko ka hale o Iseraela e kaua aku i na aposetolo he umikumamalua a ke Keikihipa.\n\n36 . Eia kekahi, ua ike au a hoike aku, o ka hale nui a akea, o ka haaheo no ia o ko ke ao nei; a haule iho la ia, a ua nani wale kona haule ana. A olelo hou mai la ka anela o ka Haku iaʻu, i ka i ana, Peia auanei ka luku ia ana o na lahuikanaka, na ohana, na olelo, a me na kanaka a pau, e kaua aku ana i na aposetolo he umikumamalua a ke Keikihipa.\n\n", "1-ne 12": "[center][font_size=26]Mokuna 12[/font_size][/center]\n\n1 . Eia kekahi, i mai la ka anela iaʻu, E nana, a e ike aku i kau hua, a me ka hua a kou mau hoahanau! A nana aku la au a ike aku la i ka aina i hai mua ia ai; a ike aku la au i na lehulehu o na kanaka, he oiaio, me he mea la ma ka helu ana, ua like me ke one o ke kai.\n\n2 . Eia kekahi, ike aku la au i na lehulehu i houluulu ia e kaua, kekahi i kekahi; a ike aku la au i na kaua, a me na lono o na kaua, a me na luku nui ana me ka pahikaua iwaena o koʻu poe kanaka.\n\n3 . Eia kekahi, ike aku la au i na hanauna he nui wale e make ana mamuli o ke ano o na kaua a me na paio ma ka aina; a ike aku la au i na kulanakauhale he nui wale, he oiaio no, aole au i helu i ka nui o lakou.\n\n4 . Eia kekahi, ike aku la au i ka ohu o ka pouli maluna o ka ili o ka aina i olelo mua ia ai; a ike au i na uila, a lohe au i na hekili, a me na olai, a i kela ano a i keia ano o ka haalulu nui; a ike aku la au ua naha ka honua a me na pohaku; a ike aku la au i na mauna e hiolo liilii ana; a ike aku la au i na wahi palahalaha o ka aina, ua hoapuupuu ia; a ike aku la au i na kulanakauhale he nui wale, ua poho lakou; a ike aku la au he nui wale o ia mau wahi ua puhi ia i ke ahi; a ike aku la au he nui wale o ia mau wahi ua hiolo i ka honua, no ka haalulu ana ona.\n\n5 . Eia kekahi, mahope iho o koʻu ike ana i keia mau mea, ike aku la au i ka uahi o ka pouli, ua mao loa ae mai ka ili aku o ka honua; a ike aku la au i ka lehulehu o na kanaka ua hina iho la, no ka nui a me ka weliweli o na hoopai ana a ka Haku.\n\n6 . A ike aku la au i na lani ua hamama, a me ke Keikihipa a ke Akua e iho mai ana mailoko mai o ka lani; a iho ilalo oia a hoike aku la ia ia iho ia lakou.\n\n7 . A ike no hoi au a hoike aku, ua haule ka Uhane Hemolele maluna o na mea e ae he umikumamalua; a ua hoolilo ia lakou e ke Akua, a ua wae ia.\n\n8 . A olelo mai la ka anela iaʻu, i ka i ana: E nana aku oe i na haumana he umikumamalua a ke Keikihipa, i koho ia e lawelawe i kau poe hua.\n\n9 . A i mai la oia iaʻu, Ke hoomanao nei anei oe i na aposetolo he umikumamalua a ke Keikihipa? Aia hoi, o lakou ka poe e hookolokolo i na ohana he umikumamalua o ka Iseraela; nolaila, e hookolokolo ia auanei na aposetolo he umikumamalua o kau poe hua e lakou; no ka mea, no ko ka hale o Iseraela oukou;\n\n10 . A o keia mau aposetolo au e ike nei, na lakou e hookolokolo auanei i kau poe hua. A, aia hoi, ua apono ia lakou no ka wa pau ole; no ka mea, no ko lakou manaoio i ke Keikihipa a ke Akua, ua hookeokeo ia ko lakou mau aahu i kona koko.\n\n11 . A i mai la ka anela iaʻu, E nana! A nana aku la au, a ike aku la ua make na hanauna ekolu ma ka pono; a ua keokeo ko lakou mau aahu, he oiaio, e like me ke Keikihipa a ke Akua. A i mai la ka anela iaʻu, o lakou nei ua hookeokeo ia i ke koko o ke Keikihipa no ko lakou manaoio iloko ona.\n\n12 . A, ike aku la no hoi owau, o Nepai, i na mea he nui wale o ka ha o ka hanauna, ua make ma ka pono.\n\n13 . Eia kekahi, ike aku la au i na lehulehu o ka honua i houluulu ia.\n\n14 . A i mai la ka anela iaʻu, E nana aku i kau poe hua, a i na hua no hoi a kou mau hoahanau!\n\n15 . Eia kekahi, nana aku la au a ike aku la i na kanaka o kaʻu hua i houluulu ia he nui loa, e ku e i na hua a koʻu mau hoahanau; a ua houluulu pu ia lakou e kaua.\n\n16 . A olelo mai la ka anela iaʻu, i ka i ana, E nana aku i ke kumu wai o na wai lepo a kou makuakane i ike ai; he oiaio, i ke kahawai ana i olelo ai; a o na wahi hohonu ona oia no na wahi hohonu o gehena;\n\n17 . A o na ohu o ka pouli oia no na hoowalewale o ke diabolo, e hoomakapo ana i na maka, a e hoopaakiki ana i na naau o na keiki a kanaka, a e alakai aku ana ia lakou ma na alanui akea, i make lakou, a ua nalowale no lakou;\n\n18 . A o ka hale nui a akea a kou makuakane i ike ai, oia na manao kiekie a me ka haaheo o na keiki a kanaka. A na kekahi awawa nui a weliweli i hookaawale ia lakou; oia hoi ka olelo o ka hoopai pololei a ke Akua mau loa, a o ka Mesia, oia ke Keikihipa a ke Akua, a nona ka hoike ana o ka Uhane Hemolele, mai ka hookumu ia ana o ke ao nei a hiki loa i keia wa, a mai keia manawa aku a mau loa aku.\n\n19 . A i ka ka anela olelo ana i keia mau olelo, nana aku la au a ike aku la e paio ana na hua a koʻu mau hoahanau ma ke ku e i kaʻu poe hua, e like me ka olelo a ka anela; a no ka haaheo o kaʻu poe hua, a me ka hoowalewale ana o ke diabolo, ike aku la au ua lanakila na hua a koʻu mau hoahanau maluna o kaʻu poe hua.\n\n20 . Eia kekahi, ike aku la au i na kanaka o ka hua a koʻu mau hoahanau, ua lanakila lakou maluna o kaʻu poe hua; a hele aku la lakou he poe lehulehu wale maluna o ka ili o ka aina.\n\n21 . A ike aku la au ia lakou ua houluulu lehulehu ia; a ike aku la au i na kaua a me na lono o na kaua mawaena o lakou, a iloko o na kaua a me na lono o na kaua ike aku la au i na hanauna he nui i make.\n\n22 . A i mai la ka anela iaʻu, Aia hoi, e emi auanei lakou nei iloko o ka hoomaloka.\n\n23 . Eia kekahi, ike aku la au mahope iho o ko lakou emi ana iloko o ka hoomaloka, lilo iho la lakou i haulaula a i poe hoopailua ia, a he poe kanaka ekaeka, piha me ka palaualelo a me kela ano a me keia ano o na mea i hoowahawaha ia.\n\n", "1-ne 13": "[center][font_size=26]Mokuna 13[/font_size][/center]\n\n1 . Eia kekahi, olelo mai la ka anela iaʻu, i ka i ana, E nana aku! A nana aku la au a ike aku la i na lahuikanaka a me na aupuni he nui wale.\n\n2 . A i mai la ka anela iaʻu, Ke ike nei oe i ke aha? I aku la au, Ke ike nei au i na lahuikanaka a me na aupuni he nui loa.\n\n3 . A i mai la oia iaʻu, O lakou nei, oia na lahuikanaka a me na aupuni o ka poe Genetile.\n\n4 . Eia kekahi, ike aku la au iwaena o na lahuikanaka o ka poe Genetile i ke kahua o kekahi ekalesia nui.\n\n5 . A i mai la ka anela iaʻu, E nana aku i ke kahua o kahi ekalesia i ino loa ia mamua o na ekalesia e ae a pau, o ka mea ia e pepehi ana i ka poe hoano o ke Akua, he oiaio, a e hoeha ana ia lakou, a e nakii ana ia lakou ilalo, e hooauamo ana ia lakou me kekahi auamo hao, a e lawe ana ia lakou ilalo ma ka noho pio ana.\n\n6 . Eia kekahi, ike aku la au ia ua ekalesia nui a ino loa la; a ike aku la au o ke diabolo oia ke kahua ona.\n\n7 . A ike aku la no hoi au i ke gula, a me ke kala, a me ke kilika, a me ka lole ulaula, a me ka lilina i milo ia a nani, a me ka lole maikai o kela ano keia ano, a ike aku la au i na wahine hookamakama he nui wale.\n\n8 . A olelo mai la ka anela iaʻu, i ka i ana, E nana aku i ke gula, a me ke kala, a me ke kilika, a me ka lole ulaula, a me ka lilina i milo ia a nani, a me ka lole maikai, a me na wahine hookamakama, oia ka makemake o ua ekalesia nui a ino loa nei;\n\n9 . No ka olelo hoomaikai a ko ke ao nei, i luku ai lakou i ka poe hoano o ke Akua, a lawe ia lakou ilalo ma ka noho pio ana.\n\n10 . Eia kekahi, nana aku la au a ike aku la i na kai he nui wale; a hookowa ae la lakou i ka poe Genetile mai ka hua aku a koʻu mau hoahanau.\n\n11 . Eia kekahi, i mai la ka anela iaʻu, E nana aku aia no ka inaina o ke Akua maluna o na hua a kou mau hoahanau!\n\n12 . A nana aku la au a ike aku la i kekahi kanaka mawaena o ka poe Genetile, ka poe i hookowa ia ai mai na hua aku a koʻu mau hoahanau e na kai he nui loa; a ike aku la au i ka Uhane o ke Akua, ua iho mai la ilalo a hooikaika iho la maluna o ke kanaka; a holo aku la ia maluna o na kai nui, a hiki aku i na hua a koʻu mau hoahanau, ka poe e noho ana iloko o ka aina i olelo mua ia ai.\n\n13 . Eia kekahi, ike aku la au i ka Uhane o ke Akua, e hooikaika ana ia maluna o na mea e ae o ka poe Genetile; a holo aku la lakou mailoko ae o ka noho pio ana, maluna o na kai nui.\n\n14 . Eia kekahi, ike aku la au i na kanaka he nui loa o ka poe Genetile maluna o ka aina i olelo mua ia ai; a ike aku la au i ka inaina o ke Akua, ua kau ia maluna o na hua a koʻu mau hoahanau; a ua hoopuehu ia lakou imua o ka poe Genetile, a ua hahau ia.\n\n15 . A ike aku la au i ka Uhane o ka Haku, maluna ia o ka poe Genetile; a ua hoopomaikai ia lakou, a loaa iho la ia lakou ka aina i hooilina no lakou; a ike aku la au ua keokeo lakou, a nani loa a maikai, e like me koʻu poe kanaka, mamua o ko lakou pepehi ia ana.\n\n16 . Eia kekahi, ike aku la owau, o Nepai, i ka poe Genetile, ka poe i hele aku mailoko ae o ka noho pio ana, ua hoohaahaa no lakou ia lakou iho imua o ka Haku; a o ka mana o ka Haku oia pu me lakou;\n\n17 . A ike aku la au ua houluulu ia ko lakou poe makua Genetile maluna o ke kai, a maluna o ka aina no hoi, e kaua ku e ia lakou;\n\n18 . A ike aku la au o ka mana o ke Akua oia pu me lakou; a o ka inaina o ke Akua maluna no hoi ia o ka poe a pau i houluulu ia aku e kaua ia lakou.\n\n19 . A ike aku la wau, o Nepai, ua hoopakele ia aku la ka poe Genetile, ka poe i hele aku mailoko ae o ka noho pio ana, e ka mana o ke Akua, mailoko aku o na lima o na aupuni e ae a pau.\n\n20 . Eia kekahi, ike aku la au, o Nepai, ua hoopomaikai ia lakou ma ka aina; a ike aku la au i kekahi buke, a ua halihali ia aku ia iwaena o lakou.\n\n21 . A i mai la ka anela iaʻu, Ke ike nei anei oe i ke ano o ka buke?\n\n22 . A i aku la au ia ia, Aole au i ike.\n\n23 . A i mai la oia, Aia hoi, e puka ana no ia mailoko ae o ka waha o kekahi Iudaio. A ike aku la wau, o Nepai, ia buke; a i mai la oia iaʻu, O ka buke au e ike nei, he mooolelo ia o ka poe Iudaio, a iloko ona i kakau ia ai na berita a ka Haku, ana i hana ai i ko ka hale o Iseraela; a iloko ona no hoi i kakau ia ai na wanana he nui wale a ka poe kaula hemolele; a he mooolelo ia e like me na mea i kahakaha ia maluna iho o na papa keleawe, aka, aole nae he nui e like me ko na papa; ua kakau ia nae iloko ona na berita a ka Haku, ana i hana aku ai i ko ka hale o Iseraela; nolaila, ua nui ka maikai o ia mau mea i ka poe Genetile.\n\n24 . A i mai la ka anela o ka Haku iaʻu, Ua ike aku la oe ua puka mai la ka buke mai ka waha mai o kekahi Iudaio; a ia ia i puka mai ai mai ka waha mai o kekahi Iudaio, ua kakau ia iloko ona ka euanelio o ka Haku me ka maopopo, ka mea a na aposetolo he umikumamalua i hoike aku ai; a hoike aku la lakou e like me ka oiaio iloko o ke Keikihipa a ke Akua;\n\n25 . Nolaila, puka aku la keia mau mea me ka pololei loa mai ka poe Iudaio aku i ka poe Genetile, e like me ka oiaio iloko o ke Akua;\n\n26 . A mahope iho o ka puka ana aku o ia mau mea ma o ka lima la o ka poe aposetolo he umikumamalua a ke Keikihipa, mai ka poe Iudaio aku i ka poe Genetile, ke ike nei oe i ke kahua o kekahi ekalesia nui a ino loa, i hoopailua loa ia mamua o na ekalesia e ae a pau; no ka mea, aia hoi, ua lawe aku la lakou mai ka euanelio aku o ke Keikihipa, i na mea he nui i moakaka a maikai loa; a me na berita no hoi he nui a ka Haku, ka lakou i lawe aku ai;\n\n27 . A ua hana iho la lakou i keia mau mea a pau, e hiki ia lakou ke hookahuli ae i na aoao pololei o ka Haku; a e hiki ia lakou ke hoomakapo a ke hoopaakiki i na naau o na keiki a kanaka;\n\n28 . Nolaila, ke ike nei oe a mahope iho o ka hiki ana aku o ka buke mawaena o na lima o ka ekalesia nui a ino loa, he nui wale na mea moakaka a maikai loa i lawe ia aku mai ka buke aku, oia ka buke o ke Keikihipa a ke Akua;\n\n29 . A pau keia mau mea moakaka a maikai loa i ka lawe ia aku, puka aku la ia i na lahuikanaka a pau o ka poe Genetile; a mahope iho o kona puka ana aku i na aupuni a pau o ka poe Genetile, he oiaio, i kela aoao o na kai nui au i ike ai me ka poe Genetile i holo aku ai mai ka noho pio ana; ke ike nei oe no ka nui o na mea moakaka a maikai i lawe ia aku mailoko aku o ka buke, na mea akaka i ka hoomaopopo ana i na keiki a kanaka, e like me ka moakaka iloko o ke Keikihipa a ke Akua; no keia mau mea i lawe ia aku ai mailoko aku o ka euanelio o ke Keikihipa, he nui loa ka poe i hina, he oiaio, a no ia mea, ua nui loa ko Satana mana maluna iho o lakou;\n\n30 . Aka hoi, ke ike nei oe o ka poe Genetile i hele ae mai ka noho pio ana, a i kookiekie ia iluna e ka mana o ke Akua, maluna iho o na lahuikanaka e ae a pau e noho ana ma ka aina i maikai mamua o na aina e ae a pau, oia ka aina a ka Haku ke Akua i berita ai me kou makuakane, e loaa auanei i kona poe hua i aina hooilina no lakou, aole no lakou la e luku loa i ke koena o kau poe hua i hui ia mawaena o kou mau hoahanau;\n\n31 . Aole no hoi e ae aku oia i ka poe Genetile e anai loa i na hua a kou mau hoahanau;\n\n32 . Aole hoi e ae aku ka Haku ke Akua e noho mau loa ka poe Genetile iloko o ua noho weliweli ana la o ka pouli au e ike nei ia lakou iloko, no ka huna ia ana o na mea moakaka a maikai loa o ka euanelio o ka Keikihipa e ua ekalesia ino loa la, ka mea nona ke kukulu ia ana au i ike ai.\n\n33 . Nolaila, wahi a ke Keikihipa a ke Akua, e aloha auanei au i ka poe Genetile, ma ka hoopai ana i ke koena o ko ka hale o Iseraela iloko o ka hoopai nui.\n\n34 . Eia kekahi, olelo mai la ka anela o ka Haku iaʻu, i ka i ana, Aia hoi, wahi a ke Keikihipa a ke Akua, mahope iho o koʻu hoopai ana i ke koena o ko ka hale o Iseraela, a o ua koena nei aʻu i olelo ai, oia na hua a kou makuakane; no ia mea, mahope iho o koʻu hoopai ana ia lakou i ka hoopai, a hahau ia aku lakou e ka lima o ka poe Genetile; a mahope iho o ko ka poe Genetile hina nui loa ana, no na mea akaka lea a maikai o ka euanelio o ke Keikihipa i huna ia e ua ekalesia ino loa la, oia ka makuwahine o na wahine hookamakama, wahi a ke Keikihipa; e aloha aku no au i ka poe Genetile i kela la, a no ia mea e hoopuka aku no au ia lakou ma o koʻu mana iho, he nui o koʻu euanelio i akaka a i maikai, wahi a ke Keikihipa;\n\n35 . No ka mea, aia hoi, i mai la ke Keikihipa, e hoike aku auanei au iaʻu iho i kau poe hua, a e kakau auanei lakou i na mea he nui aʻu e hana aku ai ia lakou, na mea maopopo a maikai; a mahope iho o ka luku ia ana o kau poe hua a me ka emi ana iloko o ka hoomaloka, a o na hua no hoi a kou mau hoahanau; aia hoi, e huna ia auanei keia mau mea, e puka aku ai i ka poe Genetile, a ma ka haawina a me ka mana o ke Keikihipa e puka aku ai;\n\n36 . A iloko o ia mau mea e kakau ia ai koʻu euanelio, wahi a ke Keikihipa, a me koʻu pohaku a me koʻu ola;\n\n37 . A pomaikai lakou ka poe e imi ana e hoopuka i koʻu Ziona ma ua la la, no ka mea, ia lakou no auanei ka haawina a me ka mana o ka Uhane Hemolele; a ina e hoomau lakou a hiki i ka hopena, e hookiekie ia ae auanei lakou ma ka la hope, a e hoola ia iloko o ke aupuni mau loa o ke Keikihipa; a o ka mea nana e hoolaha auanei i ka malu, he oiaio, i na olelo o ka hauoli nui, nani wale auanei lakou maluna o na mauna.\n\n38 . Eia kekahi, ike aku la au i ke koena o ka hua a koʻu mau hoahanau, a i ka buke no hoi o ke Keikihipa a ke Akua, ka mea i puka mai, mai ka waha mai o ka Iudaio, a ua hele mai la ia mai ka poe Genetile mai, i ke koena o na hua a koʻu mau hoahanau;\n\n39 . A mahope iho o ka puka ana mai o ka buke ia lakou, ike aku la au i na buke e ae, i puka mai ai ma ka mana o ke Keikihipa, mai ka poe Genetile mai ia lakou, i ka hoomaopopo ia ana o ka poe Genetile, a me ke koena o na hua a koʻu mau hoahanau, a me ka poe Iudaio no hoi, i hoopuehu ia ai maluna o ka ili a pau o ka honua, ua oiaio na mooolelo hoike a na kaula a o na aposetolo he umikumamalua a ke Keikihipa.\n\n40 . A olelo mai la ka anela iaʻu, i ka i ana, E hooiaio auanei keia mau mooolelo hope au i ike ai mawaena o ka poe Genetile, i ka oiaio o na mea mua, oia hoi ka na aposetolo he umikumamalua a ke Keikihipa, a e hoike aku auanei i na mea maopopo a maikai i lawe ia aku mai o ua mau mea aku la; a e hoike aku auanei i na ohana, a me na olelo, a me na lahuikanaka, o ke Keikihipa a ke Akua oia ke Keiki a ka Makua mau loa, a o ka Mea e Ola ai no hoi o ko ke ao nei; a he mea e pono ai no na kanaka a pau e hele mai io na la, i ole, aole e hiki ia lakou ke hoola ia.\n\n41 . A he mea e pono ai e hele mai lakou e like me na olelo e hookupaa ia ana e ka waha o ke Keikihipa: a e hoike ia aku auanei na olelo a ke Keikihipa iloko o na mooolelo o kau poe hua, a iloko no hoi o na mooolelo o ka poe aposetolo he umikumamalua a ke Keikihipa; nolaila, e hookupaa ia laua a elua i hookahi; no ka mea, aia no hookahi Akua a hookahi Kahuhipa maluna iho o ka honua a pau;\n\n42 . E hiki mai ana ka manawa e hoike aku ai oia ia ia iho i na lahuikanaka a pau, i ka poe Iudaio, a i ka poe Genetile no hoi; a mahope iho o kona hoike ana aku ia ia iho i ka poe Iudaio, a i ka poe Genetile no hoi, alaila, e hoike aku oia ia ia iho i ka poe Genetile, a i ka poe Iudaio no hoi, a e lilo ka poe hope i mua, a o ka poe mua i hope.\n\n", "1-ne 14": "[center][font_size=26]Mokuna 14[/font_size][/center]\n\n1 . Eia kekahi, ina e hoolohe mai ka poe Genetile i ke Keikihipa i ua la la ana e hoike aku ai ia ia iho ia lakou ma ka olelo, a i ka mana no hoi, ma ka hana io, i ka lawe ana aku i ko lakou mau mea e hina ai,\n\n2 . A ina e hoopaakiki ole lakou i ko lakou mau naau e ku e i ke Keikihipa a ke Akua, alaila, e helu ia auanei lakou iwaena o na hua a kou makuakane; he oiaio, e helu ia auanei lakou iwaena o ko ka hale o Iseraela; a e lilo lakou i lahui pomaikai maluna o ka aina i olelo mua ia ai, no ka wa pau ole: aole no e lawe hou ia lakou ilalo iloko o ka noho pio ana; a, aole no e hoopilihua hou ia ko ka hale o Iseraela;\n\n3 . A o kela lua nui i eli ia ai no lakou e ua ekalesia nui a ino loa la, i hookumu ia ai e ke diabolo a me kana poe keiki i hiki ai ia ia ke alakai aku i na uhane o kanaka i gehena; he oiaio, e hoopiha ia auanei ua lua nui la, i eli ia ai no ka make ana o kanaka, me ka poe na lakou ia i eli, i ka make loa ana o lakou, wahi a ke Keikihipa a ke Akua; aole i ka make ana o ka uhane, aka o kona hoolei ia ana iloko o kela gehena hopena ole;\n\n4 . No ka mea, aia hoi, ua like keia me ka hoopio ana o ke diabolo, a ua like no hoi me ko ke Akua hoopai ana maluna iho o ka poe a pau e hana ana i ka hewa a me na mea hoopailua imua ona.\n\n5 . Eia kekahi, olelo mai la ka anela iaʻu, ia Nepai, i ka i ana, Ua ike aku la oe ina e mihi ka poe Genetile, alaila, e pomaikai auanei lakou; a ke ike nei no hoi oe no na berita a ka Haku i ko ka hale o Iseraela; a ua lohe iho la no hoi oe, o ka mea aole e mihi, e make io no oia;\n\n6 . Nolaila, auwe ka poe Genetile, ina e hoopaakiki lakou i ko lakou mau naau e ku e i ke Keikihipa a ke Akua;\n\n7 . No ka mea, e hiki mai ana ka manawa, wahi a ke Keikihipa a ke Akua, e hana aku no au i kahi hana nui a kupanaha iwaena o na keiki a kanaka; i kahi hana mau loa aku, ma keia lima, a i ole ia, ma kela; i ka hoomaopopo ana ia lakou i ka maluhia a me ke ola mau loa, a i ole ia, i ka hookuu ana ia lakou i ka paakiki o ko lakou mau naau a me ka pouli o ko lakou hoomaopopo ana, i ko lakou lawe ia ana ilalo iloko o ka noho pio ana, a i ka make ana no hoi, ma ke kino a ma ka uhane, e like me ka hoopio ana o ke diabolo, aʻu i olelo ai.\n\n8 . Eia kekahi, i ka wa a ka anela i olelo mai ai i keia mau olelo, i mai la oia iaʻu, Ke hoomanao nei anei oe i na berita a ka Makua i ko ka hale o Iseraela? I aku la au ia ia, Ae.\n\n9 . A i mai la oia iaʻu, E nana a e ike i ua ekalesia nui a ino loa la, o ka makuwahine ia o na mea ino loa, o kona kahua o ke diabolo no ia.\n\n10 . A i mai la ia iaʻu, Aia hoi, elua wale no ekalesia; o kekahi oia ka ekalesia o ke Keikihipa a ke Akua, a o kekahi oia ka ekalesia o ke diabolo; nolaila, o ka mea aole no ka ekalesia o ke Keikihipa a ke Akua, no ua ekalesia nui la ia, oia no ka makuwahine o na mea ino; a o ka wahine hookamakama no ia o ka honua nei a pau.\n\n11 . Eia kekahi, nana aku la au a ike aku la i ka wahine hookamakama o ka honua a pau, a noho iho la ia maluna o na wai he nui; a he aupuni kona maluna iho o ka honua a pau, mawaena o na lahuikanaka a pau, a me na ohana, na olelo, a me na kanaka.\n\n12 . Eia kekahi, ike aku la au i ka ekalesia o ke Keikihipa a ke Akua, a ua kakaikahi kona mau heluna, no ka hewa a me ka ino o ka wahine hookamakama, ka mea e noho ana maluna o na wai he nui; aka hoi, ike aku la au i ka ekalesia o ke Keikihipa, oia ka poe hoano o ke Akua, maluna no hoi lakou o ka ili a pau o ka honua; a he uuku ko lakou aina maluna o ka ili o ka honua, no ka hewa o ka wahine hookamakama nui aʻu i ike ai.\n\n13 . Eia kekahi, ike aku la au i ka makuwahine nui o na mea ino e houluulu ana i na lehulehu maluna iho o ka ili a pau o ka honua, iwaena o na aupuni o ka poe Genetile, e kaua aku i ke Keikihipa a ke Akua.\n\n14 . Eia kekahi, ike aku la au, o Nepai, i ka mana o ke Keikihipa a ke Akua, ua iho ino la ia maluna o ka poe hoano o ka ekalesia o ke Keikihipa, a maluna iho o ka poe kanaka berita a ka Haku, ka poe i hoopuehu ia ai maluna iho o ka ili a pau o ka honua; a ua kahiko ia lakou me ka pono a me ka mana o ke Akua iloko o ka nani nui.\n\n15 . Eia kekahi, ike aku la au ua ninini ia aku la ka inaina o ke Akua maluna iho o ua ekalesia nui la a ino loa, nolaila, ua nui na kaua a me na lono o na kaua iwaena o na lahuikanaka a me na ohana a pau o ka honua;\n\n16 . A i ka hoomaka ana o na kaua a me na lono o na kaua mawaena o na lahuikanaka a pau o ua makuwahine la o na mea ino, olelo mai la ka anela iaʻu, i ka i ana, Aia hoi, o ka inaina o ke Akua maluna ia o ka makuwahine o na wahine hookamakama, a, aia hoi, ke ike nei oe i keia mau mea a pau:\n\n17 . A i ka wa e hiki mai ai ka la e ninini ia aku ai ka inaina o ke Akua maluna o ka makuwahine o na wahine hookamakama, oia ka ekalesia nui a ino loa o ka honua a pau, a o ke kahua ona oia no ke diabolo, alaila, ma kela la, e hoomaka ka hana a ka Makua, i ka hoomakaukau ana i ke ala no ka hooko ana i kana mau berita ana i hana mai ai i kona poe kanaka, oia ko ka hale o Iseraela.\n\n18 . Eia kekahi, olelo mai la ka anela iaʻu, i ka i ana, E nana!\n\n19 . A nana aku la au a ike aku la i kekahi kanaka, a ua hoaahu ia oia me ke aahu keokeo;\n\n20 . A i mai la ka anela iaʻu, E nana i kekahi o ka poe aposetolo he umikumamalua a ke Keikihipa!\n\n21 . Aia hoi, e ike auanei oia a e kakau i ke koena o keia mau mea; he oiaio, a me na mea nui no hoi i hana ia ai mamua:\n\n22 . A e palapala no hoi oia no ka hopena o ke ao nei;\n\n23 . Nolaila, o na mea ana e palapala ai, ua pono a ua oiaio; a, aia hoi, ua kakau ia ia mau mea iloko o ka buke au i ike ai e puka mai ana mai ka waha mai o ka Iudaio, a i ka manawa o ua mau mea nei i puka mai ai mai ka waha mai o ka Iudaio, a i ka manawa o ka buke i puka mai ai mai ka waha mai o ka Iudaio, ua maopopo na mea i kakau ia, a pololei, a maikai loa, a akaka i ka hoomaopopo ana o na kanaka a pau.\n\n24 . A, aia hoi, o na mea a ua aposetolo nei a ke Keikihipa e palapala ai, oia na mea he nui au i ike ai; aia hoi, e ike auanei oe i ke koena;\n\n25 . Aka, o na mea au e ike ai, ma neia hope aku, aole nau e kakau, no ka mea, ua wae mai ka Haku ke Akua i ka aposetolo a ke Keikihipa a ke Akua, e kakau oia ia mau mea.\n\n26 . A i na kanaka e ae no hoi i hala aku la, ia lakou oia i hoike aku ai i na mea a pau, a ua kakau iho la lakou ia mau mea; a ua sila ia ia mau mea e puka mai ai me ka pololei i ko ka hale o Iseraela, e like me ka oiaio iloko o ke Keikihipa, i ka wa ku pono o ka Haku.\n\n27 . A, owau, o Nepai, ua lohe au a ke hoike aku nei no hoi, o Ioane ka inoa o ka aposetolo a ke Keikihipa, e like me ka olelo a ka anela.\n\n28 . A ua papa ia mai la owau, o Nepai, e palapala ole aku i ke koena o na mea aʻu i ike ai a i lohe ai hoi; nolaila, ua lawa noʻu na mea aʻu i kakau ai, a ua kakau au i na mea uuku wale no o na mea aʻu i ike ai.\n\n29 . A ke hoike aku nei au ua ike aku la au i na mea a koʻu makuakane i ike ai, a ua hoike mai la ka anela o ka Haku ia mau mea iaʻu.\n\n30 . Ano, ke hoopau nei au i kaʻu olelo no na mea aʻu i ike ai, i koʻu kaikai ia ana aku iloko o ka Uhane: a ina aole i pau na mea aʻu i ike ai i ka palapala ia, ua oiaio na mea aʻu i palapala ai. A pela io no. Amene.\n\n", "1-ne 15": "[center][font_size=26]Mokuna 15[/font_size][/center]\n\n1 . Eia kekahi, a mahope iho o koʻu, ko Nepai, kaili ia ana aku ma ka Uhane, a ike ana aku i keia mau mea a pau, hoi aku la au i ka halelewa o koʻu makuakane.\n\n2 . Eia kekahi, ike aku la au i koʻu mau hoahanau, e hoopaapaa ana lakou kekahi me kekahi, no na mea a koʻu makuakane i olelo ae ai ia lakou;\n\n3 . No ka mea, ua olelo io oia i na mea nui he lehulehu ia lakou, he mau mea paakiki i ka hoomaopopo ana, ke ninau ole ke kanaka i ka Haku; a no ko lakou paakiki ma ko lakou mau naau, nolaila, aole lakou i nana aku i ka Haku e like me ka mea e pono ai lakou.\n\n4 . Ano, ua kaumaha iho la wau, o Nepai, no ka paakiki o ko lakou mau naau, a no na mea no hoi aʻu i ike ai, a i ike maopopo ai no hoi e hooko io ia ana me ka hiki ole ke alo ae, no ka nui o ka hewa o na keiki a kanaka.\n\n5 . A kaumaha iho la au no ka nui o ka pilikia oʻu, no ka mea, ua manao au ua nui aku koʻu pilikia mamua o na mea a pau, no ka luku ia ana o koʻu poe kanaka, no ka mea, ua ike aku la au i ko lakou hina ana.\n\n6 . Eia kekahi, mahope iho o koʻu loaa ana ka ikaika, olelo aku la au i na hoahanau oʻu, a ninau aku la au ia lakou i ke kumu o ko lakou hoopaapaa ana.\n\n7 . A i mai la lakou, Aia hoi, aole i hiki ia makou ke hoomaopopo i na olelo a ko kakou makuakane i olelo mai ai no na lala maoli o ka laau oliva, a no ka poe Genetile no hoi.\n\n8 . A i aku la au ia lakou, Ua ninau anei oukou i ka Haku?\n\n9 . A i mai la lakou iaʻu, Aole makou i ninau; no ka mea, aole e hoike mai ka Haku i kekahi mea e like me ia ia makou.\n\n10 . Aia hoi, i aku la au ia lakou, No ke aha la aole oukou e malama pono i na kauoha a ka Haku? No ke aha la oukou e make, no ka paakiki o ko oukou mau naau?\n\n11 . Aole anei oukou e hoomanao i na mea a ka Haku i i mai ai, Ina e hoopaakiki ole oukou i ko oukou mau naau, a e nonoi mai iaʻu ma ka manaoio, me ka paulele ana e loaa ana ia oukou, me ka ikaika i ka malama pono ana i na kauoha aʻu, he oiaio, e hoike ia aku no ua mau mea nei ia oukou?\n\n12 . Aia hoi, ke i aku nei au ia oukou, ua hoohalike ia ko ka hale o Iseraela me kekahi laau oliva, e ka Uhane o ka Haku iloko o ko kakou poe kupuna; a, aia hoi, aole anei kakou i haihai ia mai, mai ko ka hale o Iseraela aku; aole anei he lala kakou o ko ka hale o Iseraela?\n\n13 . A, ano, o ke ano o ka mea a ko kakou makuakane i olelo mai ai no ka pakui ia ana o na lala maoli ma o ka piha ana la o ka poe Genetile, eia ia, ma na la mahope, i ka manawa o ka kakou hua i emi iho ai iloko o ka hoomaloka, no na makahiki he nui loa, a me na hanauna he nui, mahope iho o ka hoike ia ana mai o ka Mesia ma ke kino i na keiki a kanaka, alaila, e hiki mai ka euanelio mana a pololei o ka Mesia i ka poe Genetile, a mai ka poe Genetile ae i ke koena o ka kakou hua;\n\n14 . A ma ia la, e ike ai ke koena o ka kakou hua no ko ka hale o Iseraela lakou, a o ko ka Haku poe kanaka berita no hoi lakou; alaila, e ike lakou a e loaa ka ike no ko lakou poe kupuna, a ka ike no hoi no ka euanelio o ko lakou Mea e Ola ai, o ka euanelio i hai ia mai e ia i ko lakou poe kupuna; nolaila, e loaa no auanei ia lakou ka ike no ko lakou Mea e Ola ai, a me na oihana pololei o kana ao ana, i ike ai lakou i ke ala pono e hele ai io na la a e hoola ia.\n\n15 . Alaila ma kela la, aole anei lakou e hauoli ai, a e hiilani aku ai i ko lakou Akua mau loa, ko lakou pohaku a me ko lakou ola? He oiaio, ma ua la la, aole anei e loaa ai ia lakou ka ikaika, a me ke ola mai ke kumu waina oiaio mai? He oiaio, aole anei lakou e hele mai i ka pa oiaio o ke Akua?\n\n16 . Aia hoi ke i aku nei au ia oukou, Ae; e hoomanao hou ia lakou mawaena o ko ka hale o Iseraela; e pakui ia auanei lakou, he lala maoli o ka laau oliva, iloko o ka laau oliva oiaio;\n\n17 . O ke ano keia o ka olelo a ko kakou makuakane; eia hou kana, aole ia e hiki mai, a, mahope aku o ko lakou hoopuehu ia ana e ka poe Genetile; eia no hoi kana, e hele mai auanei ia ma ka aoao o ka poe Genetile, i hiki i ka Haku ke hoike aku i kona mana i ka poe Genetile, no kona hoomalau ia ana e ka poe Iudaio, oia hoi ko ka hale o Iseraela;\n\n18 . Nolaila, aole i olelo mai ko kakou makuakane no ka kakou hua wale no, aka, no ko ka hale o Iseraela a pau no hoi, me ke kuhikuhi ana aku i ka berita e hooko ia ana ma na la mahope; oia ka berita a ka Haku i hana mai ai i ko kakou kupuna kane, ia Aberahama, i ka i ana, Ma kau hua e hoopomaikai ia ai na ohana a pau o ka honua.\n\n19 . Eia kekahi, olelo nui aku la au, o Nepai, ia lakou no keia mau mea; he oiaio, olelo aku la au ia lakou no ka hoi hou ana o ka poe Iudaio, ma na la mahope;\n\n20 . A hai aku la au ia lakou i na olelo a Isaia, ana i olelo mai ai no ka hoi hou ana o ka poe Iudaio, a o ko ka hale o Iseraela; a mahope iho o ko lakou hoi hou ana, aole e hoohoka hou ia lakou, aole no hoi e hoopuehu hou ia lakou. A olelo aku la au i na olelo he nui i koʻu mau hoahanau, a ua hoolaulea ia lakou, a hoohaahaa iho la ia lakou iho imua o ka Haku.\n\n21 . Eia kekahi, olelo hou mai la lakou iaʻu, i ka i ana, Heaha ke ano o keia mea a ko kakou makuakane i ike ai ma ka moeuhane? Heaha ke ano o ka laau ana i ike ai?\n\n22 . A i aku la au ia lakou, He mea ia e hoohalike ai ka laau o ke ola.\n\n23 . A i mai la lakou iaʻu, Heaha ke ano o ke kookoo hao a ko kakou makuakane i ike ai, e moe ana i ka laau?\n\n24 . A i aku la au ia lakou, oia ka olelo a ke Akua; a o ka mea e hoolohe i ka olelo a ke Akua, a e hoopaa mau i ua olelo la, aole loa lakou e make loa aku; aole hoi e hiki i na hoowalewale a me na ihe wela o ka mea ku e, ke lanakila ae maluna o lakou, i ka hoomakapo ana ia lakou, e alakai aku ai ia lakou i ka make.\n\n25 . Nolaila, ua hooikaika aku la au, o Nepai, ia lakou e hoolohe i ka olelo a ka Haku; he oiaio, ua paipai aku la au ia lakou me ka ikaika a pau o koʻu naau, a me ka makaukau a pau aʻu i loaa ai, e hoolohe lakou i ka olelo a ke Akua, a e hoomanao e malama pono mau i kana mau kauoha ma na mea a pau.\n\n26 . A i mai la lakou iaʻu, Heaha ke ano o ka muliwai a ko kakou makuakane i ike ai?\n\n27 . A i aku la au ia lakou, O ka wai a koʻu makuakane i ike ai, o ka paumaele ia; a no ka lilo nui o kona manao ma na mea e ae, aole oia i ike i ka lepo o ka wai;\n\n28 . A i aku la au ia lakou, he awawa weliweli ia, e hookaawale ana i ka poe hewa mai ka laau aku o ke ola, a mai ka poe hoano aku no hoi o ke Akua.\n\n29 . A i aku la au ia lakou, he mea ia e hoohalike ai i kela gehena weliweli, a ka anela i olelo mai ai iaʻu i hoomakaukau ia ai no ka poe hewa.\n\n30 . A i aku la au ia lakou, ua ike aku la no hoi ko kakou makuakane, e hookaawale ana no hoi ka hoopai pono o ke Akua i ka poe hewa mai ka poe pono ae; a o ke alohilohi olaila ua like me ke alohilohi o kekahi ahi e lapalapa ana, e pii ana iluna i ke Akua, a mau loa aku a mau loa aku, aole ona hopena.\n\n31 . A i mai la lakou iaʻu, Heaha ke ano o keia mea, ka eha anei o ke kino ma na la o keia noho ana paha, o ka noho hope ana anei o ka uhane mahope aku o ka make ana o ke kino maoli paha? A i ole ia, ke olelo mai nei anei oia no na mea o ka honua nei?\n\n32 . A i aku la au ia lakou, He mea ia e hoohalike ai i na mea o ke kino a o ka uhane no hoi; no ka mea, e hiki mai auanei ka la e hookolokolo ia lakou e pono ai no ka lakou mau hana, he oiaio, no na hana i hana ia ai e ke kino maoli ma na la o ko lakou noho ana ma ka honua;\n\n33 . Nolaila, ina e make lakou iloko o ko lakou hewa, e hoolei ia aku no hoi lakou e pono ai, i nele lakou i na mea o ka uhane, e pili ana i ka pono; nolaila e lawe ia lakou e pono ai e ku imua o ke Akua, e hookolokolo ia no ka lakou mau hana; a ina o ka paumaele ka lakou mau hana, e paumaele no lakou e pono ai: a ina paumaele lakou, aole loa e hiki ia lakou ke noho iloko o ke aupuni o ke Akua; ina pela, e paumaele no hoi ke aupuni o ke Akua.\n\n34 . Aka hoi, ke i aku nei au ia oukou, aole paumaele o ke aupuni o ke Akua, aole e hiki i kekahi mea haumia ke komo iloko o ke aupuni o ke Akua: nolaila, he mea e pono ai i hoomakaukau ia ai kahi paumaele no ka mea paumaele.\n\n35 . A ua hoomakaukau ia kau wahi, he oiaio, oia kela gehena weliweli aʻu i olelo ai, a o ke diabolo oia ke kahua ona; nolaila, aia ma ke aupuni o ke Akua ka noho loa ana o na uhane o kanaka, a i ole ia, e hoolei ia aku mawaho no kela hoopai pololei ana aʻu i olelo ai;\n\n36 . Nolaila, ua hookuke ia aku ka poe hewa mai ka poe pono aku, a mai ka laau aku o ke ola, nona ka hua i maikai loa a i makemake loa ia mamua ae o na hua e ae a pau; he oiaio, a o ka haawina nui loa ia mamua o na haawina a pau o ke Akua. A pela kaʻu olelo i koʻu mau hoahanau. Amene.\n\n", "1-ne 16": "[center][font_size=26]Mokuna 16[/font_size][/center]\n\n1 . Eia kekahi, mahope iho o kaʻu olelo ana aku i koʻu mau hoahanau, aia hoi, i mai la lakou iaʻu, Ua hai mai la oe i na mea paakiki ia makou, i hiki ole ai ia makou ke hoomaopopo.\n\n2 . A i aku la au ia lakou, Ua ike au, ua olelo aku la au i na mea paakiki i ku e i ka poe hewa, e like me ka oiaio; a ua hoopono au i ka poe pono, a hoike aku la e hookiekie ia lakou ma ka la hope; no ia mea e manao ana ka poe hewa he mea paakiki ka oiaio, no ka mea, e hou ana ia iloko loa o lakou.\n\n3 . A, ano, e koʻu mau hoahanau, ina ua pono oukou a ua ae aku e hoolohe i ka oiaio, a e malama pono ia mea, i hiki ia oukou ke hele me ka pololei imua o ke Akua, alaila, aole oukou e ohumu no ka oiaio, aole hoi e i mai, ke olelo mai nei oe i na mea paakiki i ku e ia makou.\n\n4 . A kauleo aku la au, o Nepai, i na hoahanau oʻu, me ka ikaika, e malama pono i na kauoha a ka Haku.\n\n5 . Eia kekahi, ua hoohaahaa lakou ia lakou iho imua o ka Haku; a ua loaa iaʻu ka hauoli a me ka lana nui o ka manao no lakou, e hele paha lakou ma na ala o ka pono.\n\n6 . Ano, ua olelo ia a ua hana ia keia mau mea a pau, oiai koʻu makuakane i noho ai i ka halelewa, ma ke awawa ana i kapa ai o Lemuela.\n\n7 . Eia kekahi, lawe mai la wau, o Nepai, i kekahi o na kaikamahine a Isemaela i wahine naʻu; a lawe ae la no hoi koʻu mau hoahanau i na kaikamahine a Isemaela i mau wahine na lakou; a lawe ae la no hoi o Zorama i ke kaikamahine hanau mua a Isemaela i wahine nana.\n\n8 . A pela i hooko ai koʻu makuakane i na kauoha a pau a ka Haku, na kauoha i haawi ia mai ia ia. A owau no hoi, o Nepai, ua hoopomaikai nui loa ia mai au e ka Haku.\n\n9 . A eia kekahi, olelo mai la ka leo o ka Haku i koʻu makuakane, ma ka po, a kauoha mai la ia ia, e hele aku ma kona hele ana iloko o ka waonahele, ia la ae.\n\n10 . Eia kekahi, i ke ala ana ae o koʻu makuakane i kakahiaka, a hele aku la i ka puka o ka halelewa, ike aku la oia ma ka honua me ke kahaha nui, i kekahi mea poepoe, i hana ia me ke akamai; a he keleawe maikai no ia. A iloko o ua mea poepoe nei kekahi mau manamana elua: a e kuhikuhi ana kekahi i ke ala e hele aku ai makou iloko o ka waonahele.\n\n11 . Eia kekahi, ua hoiliili mai la makou i na mea e pono ai no makou e halihali iloko o ka waonahele, a me ke koena o ka makou ai a ka Haku i haawi mai ai ia makou; a ua lawe aku la makou i ka hua o kela ano keia ano, i hiki ia makou ke halihali iloko o ka waonahele.\n\n12 . A lawe aku la makou i ko makou mau halelewa, a hele iloko o ka waonahele, i kela aoao o ke kahawai o Lamana.\n\n13 . Hele aku la makou no na la eha, ma ka ihu e kokoke ana i ka hema, hikina hema, a kukulu hou iho la makou i ko makou mau halelewa; a kapa aku la makou i ka inoa o ia wahi o Sazera.\n\n14 . Eia kekahi, lalau aku la makou i ka makou mau kakaka a me na pua, a hele aku la i ka waonahele, e pepehi holoholona i ai no na ohana o makou; a mahope iho o ko makou pepehi ana i na holoholona i ai no na ohana o makou, hoi hou aku la makou i ko makou mau ohana i ka waonahele, i kahi o Sazera. A hele hou aku la makou i ka waonahele ma ka ihu e like me mamua, e hele ana ma na wahi momona loa o ka waonahele, ma na palena kokoke i ke Kai Ula.\n\n15 . A hele aku la makou no na la he nui, me ka pepehi ana i na holoholona i ai ma ke ala, me ka makou mau kakaka a me na pua a makou, a me na ala a me na maa a makou;\n\n16 . A hahai aku la makou i ke kuhikuhi ana o ka mea poepoe, a kuhikuhi ia ia makou ma na wahi momona o ka waonahele.\n\n17 . A mahope iho o ka makou hele ana i na la he nui loa, kukulu iho la makou i ko makou mau halelewa no kekahi manawa, i hiki ia makou ke hoomaha hou ia makou iho, a e loaa i ai no ko makou mau ohana.\n\n18 . Eia kekahi, i koʻu hele ana ae e pepehi holoholona i mea ai, aia hoi, hai iho la au i kaʻu kakaka, i hana ia ai noloko mai o ke kila maikai: a mahope o ka hai ana i kaʻu kakaka, aia hoi, huhu mai la koʻu mau hoahanau iaʻu, no ka haki ana o kaʻu kakaka, no ka mea, aole i loaa ka ai na makou.\n\n19 . A hoi hou aku la makou me ka ai ole i ko makou mau ohana. A no ka luhi loa o lakou ma ka hele ana, ua nui ko lakou popilikia no ka nele i ka ai.\n\n20 . Eia kekahi, hoomaka iho la o Lamana laua me Lemuela, a me na keikikane a Isemaela, e ohumu nui loa, no ka eha a me na popilikia o lakou ma ka waonahele: a hoomaka iho la no hoi koʻu makuakane e ohumu i ka Haku kona Akua; he oiaio, a ua kaumaha nui loa iho la lakou a pau, a ohumu aku la lakou i ka Haku.\n\n21 . Eia kekahi, ua hoopilikia pu ia wau, o Nepai, me koʻu mau hoahanau, no ka haki ana o kaʻu kakaka; a ikaika ole iho la ka lakou mau kakaka, a hoomaka iho la ka popilikia nui, he oiaio, i hiki ole ai ia makou ke loaa ka ai.\n\n22 . A olelo aku la au, o Nepai, i koʻu mau hoahanau, no ko lakou hoopaakiki hou ana i ko lakou mau naau, i ka hoohewa ana i ka Haku i ko lakou Akua.\n\n23 . Eia kekahi, hana iho la au i kekahi laau i kakaka, a i kekahi laau pololei i pua; nolaila, kahiko iho la au iaʻu iho me ke kakaka a me ka pua, me ka maa a me na ala. A i aku la au i koʻu makuakane, Ihea la wau e hele aku ai, e loaa ka ai?\n\n24 . A ninau aku la oia i ka Haku, no ka mea, ua hoohaahaa iho la lakou ia lakou iho no kaʻu olelo; no ka mea, ua olelo aku la au ia lakou i na mea nui ma ka ikaika o koʻu uhane.\n\n25 . Eia kekahi, hiki mai la ka leo o ka Haku i koʻu makuakane; a ua ao io ia oia no kona ohumu ana i ka Haku, a ua hoohaahaa ia oia ilalo iloko o ke kaumaha nui.\n\n26 . A i mai la ka leo o ka Haku ia ia, E nana aku oe i ka mea poepoe a e ike i na mea i kakau ia ai.\n\n27 . A i ka wa a koʻu makuakane i ike ai i na mea i kakau ia maluna o ka mea poepoe, makau iho la ia a haalulu nui iho la; a me koʻu mau hoahanau no hoi, a me na keikikane a Isemaela a me ka makou mau wahine.\n\n28 . A ike aku la owau, o Nepai, i na mea kuhikuhi iloko o ka mea poepoe, ua holo laua mamuli o ka manaoio, a me ka hooikaika, a hoolohe a makou i haawi aku ai ia laua.\n\n29 . A ua kakau ia no hoi maluna o laua, he palapala hou, a ua maopopo i ka heluhelu aku, e haawi mai ana ia makou i ka ike no na aoao o ka Haku; a ua kakau ia a ua hoololi ia i kela manawa i keia manawa, e like me ka manaoio a me ka hooikaika ana o makou ia ia. A pela kakou e ike nei, ma o na mea uuku la, ua hiki i ka Haku ke hana i na mea nui.\n\n30 . Eia kekahi, hele aku la wau, o Nepai, i ka piko o ka mauna, e like me ke kuhikuhi ana i haawi ia mai maluna o ka mea poepoe.\n\n31 . A pepehi aku la au i na holoholona hihiu, a loaa iho la ka ai no na ohana o makou.\n\n32 . A hoi hou aku la au i ko makou mau halelewa, me ka haawe ana i na holoholona aʻu i pepehi ai; ano la, ia lakou i ike mai ai ua loaa mai iaʻu ka ai, nani wale ko lakou hauoli. A hoohaahaa iho la lakou ia lakou iho imua o ka Haku, a haawi aku la i ke aloha ia ia.\n\n33 . Eia kekahi, hele hou aku la makou, e hele ana me ke ala aneane like me kinohou: a mahope iho o ko makou hele ana i kekahi mau la he nui, kukulu hou iho la makou i ko makou mau halelewa, i hiki ia makou ke noho no kekahi manawa.\n\n34 . Eia kekahi, make iho la o Isemaela, a ua kanu ia ma kahi i kapa ia ai o Nahoma.\n\n35 . A uwe nui iho la na kaikamahine a Isemaela no ka make ana o ko lakou makuakane, a no ko lakou mau popilikia ma ka waonahele, a ohumu aku la lakou me ke ku e i koʻu makuakane, no kona lawe ana ia lakou mailoko mai o ka aina o Ierusalema, me ka i ana, Ua make iho la ko makou makuakane; he oiaio, a ua auwana nui makou ma ka waonahele, a ua loohia makou i ka popilikia nui, ka pololi, ka makewai, a me ka luhi; a mahope iho o keia mau mea eha a pau, e make io auanei makou ma ka waonahele i ka pololi.\n\n36 . A pela lakou i ohumu mai ai me ke ku e i koʻu makuakane, a iaʻu no hoi, a ua makemake lakou e hoi hou i Ierusalema.\n\n37 . A i ae la o Lamana ia Lemuela, a i na keiki a Isemaela no hoi, Aia hoi, e pepehi kakou i ko kakou makuakane, a me ko kakou hoahanau o Nepai no hoi, ka mea i lawe maluna ona e lilo i luna no kakou, a i kumu ao no hoi ia kakou, i kona mau kaikuaana:\n\n38 . Ano, ke i mai nei oia ua olelo pu ka Haku me ia, a ua lawelawe ae la na anela ia ia. Aka hoi, ua ike kakou ke wahahee la oia ia kakou; a ke hai mai la oia i keia mau mea ia kakou, a ke hana mai la oia i na mea nui ma kana hana maalea, i hiki ia ia ke hoopunipuni i ko kakou mau maka, e manao ana paha e hiki ia ia ke alakai aku ia kakou i kekahi waonahele e ae; a mahope iho o kona alakai ana aku ia kakou, ua manao iho la oia e hoolilo ia ia iho i alii a i luna maluna iho o kakou, i hiki ia ia ke hana me kakou e like me kona manao a me kona makemake. A mamuli o keia ano i hooeueu ai koʻu kaikuaana, o Lamana, i ko lakou mau naau ma ka huhu.\n\n39 . Eia kekahi, o ka Haku oia pu kekahi me makou, he oiaio, pae mai la ka leo o ka Haku, a olelo mai la i na olelo he nui loa ia lakou, a paipai nui loa mai la ia lakou; a mahope iho o ko lakou paipai ia ana e ka leo o ka Haku, ua pale ae la lakou i ko lakou huhu, a mihi iho la i ko lakou mau hewa, a hoopomaikai hou mai la ka Haku ia makou me ka ai, i ole makou i make.\n\n", "1-ne 17": "[center][font_size=26]Mokuna 17[/font_size][/center]\n\n1 . Eia kekahi, hele hou aku la makou i ko makou hele ana ma ka waonahele; a aneane hele aku la makou i ka hikina ma ia hope aku. A hele a auhele makou mawaena o ka popilikia nui ma ka waonahele; a hanau mai la ko makou mau wahine i na keiki ma ka waonahele.\n\n2 . A no ka nui o na mea pomaikai o ka Haku maluna o makou, oiai makou e ai ana i ka io maka ma ka waonahele, ua haawi aku la ko makou mau wahine i waiu a lawa na ka lakou mau keiki, a ua ikaika, he oiaio, e like me na kane; a hoomaka iho la lakou e hoomanawanui ma ko lakou hele ana me ka ohumu ole.\n\n3 . A pela kakou e ike nei e hooko ia na kauoha a ke Akua e pono ai. A ina e malama pono na keiki a kanaka i na kauoha a ke Akua, e hanai oia ia lakou, a e hooikaika ia lakou, a e hoomakaukau i na mea e hiki ai ia lakou ke hooko i ka mea ana i kauoha mai ai ia lakou; nolaila, ua hoomakaukau mai la oia i na mea e pono ai no makou, oiai makou i noho ai ma ka waonahele.\n\n4 . A noho iho la makou no kekahi mau makahiki he nui, he oiaio, he mau makahiki ewalu ma ka waonahele.\n\n5 . A hiki aku la makou i ka aina a makou i kapa aku ai o Momona, no ka nui o kolaila hua, a me ka meli o ka nahelehele no hoi; a ua hoomakaukau ia mai keia mau mea a pau e ka Haku, i ole ai makou e make. A ike aku la makou i ke kai a makou i kapa aku ai o Ireanatuma, ma ka hoohalike ana, o na kai nui ia.\n\n6 . Eia kekahi, kukulu iho la makou i ko makou mau halelewa ma kahakai; a ua loaa e makou i na popilikia he nui, a me ke kaumaha nui, he oiaio, no ka nui i hiki ole ai ia makou ke palapala ia mau mea a pau, aka nae, ua hauoli nui loa makou i ko makou hiki ana ma ke kahakai; a kapa aku la makou ia wahi o Momona, no ka nui o kolaila hua.\n\n7 . Eia kekahi, mahope iho o ka noho ana oʻu, o Nepai, ma ka aina o Momona i na la he nui, hiki mai la ka leo o ka Haku iaʻu, i ka i ana, E ala a e hele aku oe i ka mauna. Ala ae la no au a pii aku la i ka mauna, a kahea aku la i ka Haku.\n\n8 . Eia kekahi, olelo mai la ka Haku iaʻu, i ka i ana, E kapili auanei oe i moku, mamuli o ke ano aʻu e hoike aku ai ia oe, i halihali aku ai au i kou poe kanaka i kela aoao o keia kai.\n\n9 . A i aku la au, E ka Haku, ihea la au e hele aku ai, i loaa ai iaʻu he pohaku hao e hoohehee, e hiki iaʻu ke hana i na mea paahana e kapili ai i ka moku, mamuli o ke kumulike au i hoike mai ai iaʻu?\n\n10 . A hai mai la ka Haku iaʻu, kahi aʻu e hele aku ai e loaa ai ka pohaku hao, i hiki iaʻu ke hana i na mea paahana.\n\n11 . Eia kekahi, hana iho la au, o Nepai, i upa makani me na ili holoholona, i mea e puhi ai i ke ahi; a mahope iho o kaʻu hana ana i upa makani, i hiki iaʻu ke puhi i ke ahi, puke aku la au i kekahi pohaku i kekahi, e loaa ai iaʻu ke ahi;\n\n12 . No ka mea, a hiki i keia manawa aole i ae mai ka Haku ia makou e hoa nui wale i ke ahi, i ko makou hele ana ma ka waonahele, no ka mea, i mai la ia, E hoolilo aku au i ka oukou ai i ono, i hoomoa ole ai oukou ia mea;\n\n13 . A owau no hoi ko oukou malamalama ma ka waonahele; a e hoomakaukau no wau i ke ala imua o oukou, ke malama oukou i kaʻu mau kauoha; nolaila, ina e malama pono oukou i kaʻu mau kauoha, alaila, e alakai ia oukou i ka aina i hai mua ia ai; a e ike no hoi oukou e alakai ia ana oukou e au.\n\n14 . He oiaio, a i mai la no hoi ka Haku, Mahope iho o ko oukou pae ana aku ma ka aina i hai mua ia ai, e ike oukou owau no ka Haku, ke Akua; a owau nei ka Haku, ka Mea nana i hoopakele aku ia oukou mai ka make aku; he oiaio, a ua lawe aku la au ia oukou mailoko mai o ka aina o Ierusalema.\n\n15 . Nolaila, ua hooikaika au, o Nepai, e malama pono i na kauoha a ka Haku, a paipai aku la au i koʻu mau hoahanau e hoomau pono, a e hooikaika.\n\n16 . Eia kekahi, hana iho la au i na mea paahana me ka hao aʻu i hoohehee ai noloko mai o ka pohaku.\n\n17 . A i ka wa a koʻu mau hoahanau i ike ai e manao ana au e kapili i moku, hoomaka iho la lakou e ohumu iaʻu, i ka i ana, He kanaka naaupo ko kakou kaikaina, no ka mea, ke manao nei oia ua hiki ia ia ke kapili i moku: a ua manao no hoi oia ua hiki ia ia ke holo aku i kela aoao o keia kai nui.\n\n18 . A pela koʻu mau hoahanau i hoohewa mai ai iaʻu, a e makemake ana lakou e hana ole, no ka mea, aole lakou i manaoio ua hiki iaʻu ke kapili i moku; aole hoi i manaoio lakou ua ao ia au e ka Haku.\n\n19 . Ua kaumaha nui loa iho la au, o Nepai, no ka paakiki o ko lakou mau naau, a ia lakou i ike mai ai ua kupu ke kaumaha iloko oʻu, ua olioli lakou iloko o ko lakou mau naau, a hauoli iho la lakou maluna iho oʻu, i ka i ana mai, Ua ike makou aole i hiki ia oe ke kapili i moku, no ka mea, ua ike makou ua nele oe i ka ike; no ia mea, ea, aole e hiki ia oe ke hoopaa i kekahi hana nui e like me ia;\n\n20 . A ua like no hoi oe me ko kakou makuakane i alakai ia aku e na manao lapuwale o kona naau; he oiaio, ua alakai mai la oia ia kakou mailoko mai o ka aina o Ierusalema; a ua hele nui ae la kakou ma ka waonahele no keia mau makahiki he nui; a ua hana ikaika ka kakou mau wahine, i hapai me na keiki; a ua hanau mai la lakou i na keiki ma ka waonahele, a loaa iho la i na pilikia a pau, koe wale no ka make; a ina ua make lakou mamua o ko lakou puka ana mai mailoko mai o Ierusalema, ina ua aho ia mamua o ko lakou loaa ana i keia mau popilikia nui.\n\n21 . Aia hoi, ua nui ko kakou mau popilikia i keia mau makahiki he nui ma ka waonahele, oiai ua hiki ia kakou ke noho olioli me ko kakou mau mea waiwai, ma ko kakou mau aina hooilina, a me ka noho pomaikai no hoi;\n\n22 . A ua ike kakou he poe kanaka pono, ka lahui e noho ana ma ka aina o Ierusalema; no ka mea, ua malama lakou i na kanawai a me ka hooponopono ana o ka Haku, a me na kauoha ana a pau, e like me ke kanawai o Mose; nolaila, ua ike kakou he poe kanaka pono lakou; a ua hoohewa aku la ko kakou makuakane ia lakou; a ua alakai mai la oia ia kakou no ko kakou hoolohe ana i kana mau olelo; he oiaio, a ua like ko kakou kaikaina me ia. A mamuli o keia ano o ka olelo, i ohumu iho ai koʻu mau hoahanau a hoohewa mai la ia maua.\n\n23 . Eia kekahi, olelo aku la au, o Nepai, ia lakou, i ka i ana, Ke manaoio nei anei oukou, i alakai ia mai ko kakou poe kupuna, o na mamo a Iseraela, mailoko mai o na lima o ko Aigupita poe, ina ua hoolohe ole lakou i na olelo a ka Haku?\n\n24 . He oiaio, ke manao nei anei oukou i alakai ia lakou mailoko mai o ka noho luhi ana, ina ua kauoha ole ka Haku ia Mose e alakai ia lakou mailoko ae o ka noho luhi ana?\n\n25 . Ano, ua ike oukou e noho luhi ana na mamo a Iseraela; a ua ike oukou ua hookaumaha ia aku lakou ma na hana luhi, kaumaha e auamo ia ai; nolaila, ua ike oukou he mea e pono ai no lakou i lawe ia ai lakou mailoko mai o ka noho luhi ana.\n\n26 . Ano, ua ike oukou ua kauoha ia mai la o Mose e ka Haku e hana i ua hana nui la; a ua ike oukou, ua hookaawale ia ae ke kai o ke Kai Ula i o a ia nei, e kana olelo, a hele aku la lakou iwaena ma ka aina maloo.\n\n27 . Aka, ua ike oukou ua make iho la ko Aigupita poe i ke Kai Ula, o lakou no ka poe koa o Parao.\n\n28 . A ua ike no hoi oukou ua hanai ia mai la lakou me ka mane ma ka waonahele;\n\n29 . A ua ike no hoi oukou ua hahau aku la o Mose i ka pohaku, ma kana olelo, e like me ka mana o ke Akua iloko ona, a puka mai la ka wai, i hiki i na mamo a Iseraela ke kena i ko lakou makewai;\n\n30 . A ua alakai ia aku la lakou, e hele ana ka Haku ko lakou Akua, ko lakou Mea e Ola ai, imua o lakou, e alakai ana ia lakou ma ke ao, a e haawi ana ia lakou i ka malamalama i ka po, a e hana ana hoi lakou i na mea a pau e pono ai no na kanaka e loaa ai, aka, ua hoopaakiki nae lakou i ko lakou mau naau, a hoopouli iho la i ko lakou hoomaopopo ana, a hoino aku la me ke ku e ia Mose, a me ke ku e i ke Akua ola a oiaio hoi.\n\n31 . Eia kekahi, e like me kana olelo, ua luku aku la oia ia lakou; a e like me kana olelo, ua alakai mai la oia ia lakou; a e like me kana olelo, ua hana iho la oia i na mea a pau no lakou: aole i hana ia kekahi mea, ke ole ia ma o kana olelo la.\n\n32 . A mahope iho o ko lakou hele ana ma kela aoao o ka muliwai o Ioredane, ua hoolilo mai la oia ia lakou i ikaika, i ke kipaku ana aku i na keiki o ka aina, he oiaio, i ka hoopuehu ana aku ia lakou a make.\n\n33 . Ano, ke manao nei anei oukou o ka poe keiki o ua aina nei, ka poe i noho iloko o ka aina i olelo mua ia ai, ka poe i kipaku ia aku e ko kakou poe kupuna, ea, ke manao nei anei oukou he poe pono lakou? Aia hoi, ke i aku nei au ia oukou, aole.\n\n34 . Ke manao nei anei oukou he poe i makemake loa ia ko kakou poe kupuna mamua o lakou, ina he poe pono lakou? Ke i aku nei au ia oukou, aole;\n\n35 . Aia hoi, hookahi no io ko na kanaka a pau i ko ka Haku manao: o ka mea pono ua lokomaikai ia mai oia e ke Akua. Aka hoi, ua hoomalau aku la ua lahuikanaka nei i kela olelo i keia olelo a ke Akua, a ua oo lakou ma ka hana hewa; a maluna o lakou ka nui o ko ke Akua inaina; a ua hoohewa ia mai la ka aina e ka Haku no lakou, a hoopomaikai ia mai la no ia no ko kakou poe kupuna; he oiaio, no lakou oia i hoohewa mai ai i ua aina la i ko lakou luku ia ana; a ua hoopomaikai mai la oia ia aina i ko kakou poe kupuna, i ka loaa ana mai ia lakou ka mana maluna iho o ua aina la.\n\n36 . Aia hoi, ua hana mai la ka Haku i ka honua i wahi e noho ia ai: a ua hana mai la oia i kana poe keiki, i noho lakou malaila.\n\n37 . A ke hoala mai la oia i na lahuikanaka pono; a ke luku ae la oia i na lahuikanaka o ka poe hewa.\n\n38 . A ke alakai nei oia i ka poe pono i na aina maikai, a ke luku ae la oia i ka poe hewa, a no lakou no hoi oia i hoohewa aku ai i ka aina no ka lakou hana.\n\n39 . Aia no ke noho alii kiekie nei oia ma ka lani, no ka mea, oia no kona noho alii, a o keia honua oia kona keehana wawae.\n\n40 . A ke aloha mai nei oia i ka poe i makemake ia ia i Akua no lakou. Aia hoi, ua aloha mai la oia i ko kakou poe kupuna! A berita mai la oia me lakou, he oiaio, me Aberahama, me Isaaka, a me Iakoba: a hoomanao iho la oia i na berita ana i hana ai; nolaila, lawe mai la oia ia lakou mailoko mai o ka aina o Aigupita,\n\n41 . A hoopololei mai la oia ia lakou ma ka waonahele me kona laau hahau, no ka mea, hoopaakiki iho la lakou i ko lakou mau naau, he oiaio, e like me oukou nei; a hoopololei mai la ka Haku ia lakou no ka lakou hana hewa. Hoouna mai la oia i na nahesa wela e lele ana iwaena o lakou; a mahope iho o ko lakou nahu ia ana, hoomakaukau mai la oia i ala i hiki ai ia lakou ke hoola ia: a o ka nana aku ka lakou hana e hana ai! A no ka pohihihi ole o ke ala, a no ka paakiki ole hoi o ua hana la, ua nui loa ka poe i make.\n\n42 . A hoopaakiki iho la lakou i ko lakou mau naau ia manawa aku ia manawa aku, a nuku iho la ia Mose, a i ke Akua no hoi; aka hoi, ua ike oukou ua alakai ia mai la lakou e kona mana ikaika loa, iloko o ka aina i hai mua ia ai.\n\n43 . Ano, ea, mahope iho o keia mau mea a pau, ua hiki mai la ka manawa a lakou i lilo ai i poe hewa, he oiaio, kokoke e oo; a, aole au i ike, aneane paha lakou e luku ia i keia la; no ka mea, ua ike au e hiki io mai auanei ka la, e luku ia lakou e pono ai, a he uuku wale no e koe, a e alaka ia lakou la iloko o ka noho pio ana;\n\n44 . Nolaila, ua kauoha mai la ka Haku i koʻu makuakane e hele aku ia iloko o ka woanahele; a ua imi iho la ka poe Iudaio e kaili aku i kona ola; he oiaio, a ua imi no hoi oukou e kaili aku i kona ola; nolaila, he poe pepehi kanaka oukou iloko o ko oukou mau naau, a ua like oukou me lakou.\n\n45 . Ua wikiwiki oukou i ka hana hewa, aka lohi i ka hoomanao i ka Haku ko oukou Akua. Ua ike oukou i kahi anela, a olelo mai la oia ia oukou; he oiaio, ua lohe oukou i kona leo ia manawa aku ia manawa aku; a ua olelo mai la oia ia oukou ma kahi leo malie, a uuku, aka, ua pau ko oukou hoomaopopo ana, i hiki ole ai ia oukou ke hoomaopopo i kana mau olelo; nolaila, ua olelo mai la oia ia oukou me he leo o ka hekili la, e hoonaue ana i ka honua me he mea la e kaawale ana ia.\n\n46 . A ua ike no hoi oukou, ua hiki ia ia ma ka mana o kana olelo mana loa, e hoano e i ka honua nei; he oiaio, a ua ike no hoi oukou ua hiki ia ia ma kana olelo ke hoomania i na wahi apuupuu, a ke hooapuupuu ae i na wahi laumania. E! No ke aha la i paakiki loa ai oukou me neia ma na naau o oukou?\n\n47 . Aia hoi, ua walania loa iho la koʻu uhane me ke kaumaha nui loa no oukou, a ua eha no hoi kuu naau; ke makau nei au o hoolei ia aku auanei oukou no ka wa pau ole. Aia hoi, ua piha au i ka uhane o ke Akua, nolaila aole ikaika ma koʻu kino.\n\n48 . Ano, iaʻu i olelo aku ai i keia mau olelo, huhu mai la lakou iaʻu, a ua makemake lakou e hoolei mai iaʻu iloko o ka hohonu o ke kai; a i ko lakou hele ana mai e kau mai i na lima maluna oʻu, olelo aku la au ia lakou, i ka i ana, Ma ka inoa o ke Akua mana loa, ke kauoha aku nei au ia oukou, mai hoopa mai oukou iaʻu, no ka mea, ua piha au me ka mana o ke Akua, i ka hoopau ia ana o koʻu io; a o ka mea nana e kau mai i kona mau lima maluna iho oʻu, e mae wale ia me he ohe maloo la; a e lilo ia me he mea ole la imua o ka mana o ke Akua, no ka mea, e hahau mai ke Akua ia ia.\n\n49 . Eia kekahi, i aku la au, o Nepai, ia lakou, mai ohumu hou lakou i ko lakou makuakane; mai aua hoi i ka hana a lakou mai oʻu aku, no ka mea, ua kauoha mai la ke Akua iaʻu e kapili i moku.\n\n50 . A i aku la au ia lakou, ina ua kauoha mai la ke Akua iaʻu e hana i na mea a pau, ina ua hiki iaʻu ke hana. Ina e kauoha mai oia iaʻu e olelo aku i keia kai, e lilo oe i honua, alaila he honua no ia; a ina au i olelo pela, e hana ia no.\n\n51 . Ano, ina he mana nui ko ka Haku e like me neia, a ua hana ia na hana mana he nui loa iwaena o na keiki a kanaka, no keaha la i hiki ole ai ia ia ke ao mai iaʻu, e kapili au i moku?\n\n52 . Olelo aku la au, o Nepai, i na mea he nui loa i koʻu mau hoahanau, a hoka iho la lakou, a hiki ole ia lakou ke paio mai me au; aole hoi e aa lakou e kau mai i ko lakou mau lima maluna oʻu, aole hoi e hoopa mai iaʻu me ko lakou mau manamana lima, no na la he nui. Ano, aole lakou e aa e hana i keia, o mae wale lakou imua oʻu, no ka mana o ka Uhane o ke Akua; a pela ia i hana ai maluna o lakou.\n\n53 . Eia kekahi, i mai la ka Haku iaʻu, E o hou aku oe i kou lima i kou mau hoahanau, aole lakou e mae wale imua ou, aka e hoohikilele au ia lakou, wahi a ka Haku, a e hana au i keia, i ike lakou owau no nei ka Haku, ko lakou Akua.\n\n54 . Eia kekahi, o aku la au i koʻu lima i koʻu mau hoahanau, aole lakou i mae wale imua oʻu; aka, hoohaalulu ae la ka Haku ia lakou, e like me ka olelo ana i olelo mai ai.\n\n55 . Ano la, i mai la lakou, Ke ike io nei makou, o ka Haku kekahi pu me oe, no ka mea, ke ike nei makou o ka mana o ka Haku oia ka mea i hoohaalulu ia makou. A moe iho la lakou imua oʻu, a aneane lakou e hoomana iaʻu, aka, aole au i ae aku ia lakou, i ka i ana, Owau no ko oukou hoahanau, he oiaio, ko oukou kaikaina; no ia mea, e hoomana i ka Haku ko oukou Akua, a e mahalo oukou i ko oukou makuakane a me ko oukou makuwahine, i loihi ai ko oukou mau la ma ka aina a ka Haku, a ko oukou Akua, i haawi mai ai ia oukou.\n\n", "1-ne 18": "[center][font_size=26]Mokuna 18[/font_size][/center]\n\n1 . Eia kekahi, hoomana aku la lakou i ka Haku, a hele pu aku la me au: a hana iho la makou i na laau me ka hana akamai. A hoike mai la ka Haku iaʻu ia manawa aku ia manawa aku, i ke kumu like e hana ai au, i na laau o ka moku.\n\n2 . Ano, aole au, o Nepai, i hana i na laau mamuli o ke ano i ao ia e na kanaka, aole hoi au i kapili aku i ka moku mamuli o ke ano o kanaka; aka, kapili aku la au ia mea mamuli o ke ano a ka Haku i hoike mai ai iaʻu: nolaila, aole mamuli o ka ke kanaka hana.\n\n3 . A pii pinepine aku la au, o Nepai, i ka mauna, a pule pinepine aku la au i ka Haku; no ia mea, hoike mai la ka Haku i na mea nui iaʻu.\n\n4 . Eia kekahi, mahope iho o koʻu hoopaa ana i ka moku, e like me ka olelo a ka Haku, ike ae la koʻu mau hoahanau ua maikai no ia, a o ka hana ua nani loa; nolaila, hoohaahaa hou lakou ia lakou iho imua o ka Haku.\n\n5 . A hiki mai la ka leo o ka Haku i koʻu makuakane, e ku ae makou a e iho aku iloko o ka moku.\n\n6 . Eia kekahi, ia la ae, mahope iho o ko makou hoomakaukau ana i na mea a pau, i ka hua, a me ka io nui mai ka waonahele mai, a i ka meli a lako, a i ka ai, e like me ka mea a ka Haku i kauoha mai ai ia makou, iho aku la makou iloko o ka moku, me ko makou ukana a pau a me na hua kanu o makou, a me kela mea keia mea a makou i lawe pu mai ai; o kela mea keia mea o makou e like me na makahiki ona; nolaila, iho iho la makou a pau iloko o ka moku, me ka makou mau wahine a me na keiki a makou.\n\n7 . Ano, ua hanau ia na koʻu makuakane na keikikane elua, ma ka waonahele: ua kapa ia ka mua o Iakoba, a o ka muli o Iosepa.\n\n8 . Eia kekahi, mahope iho o ko makou iho ana iloko o ka moku, me ka lawe pu ana me makou i na mea ai a me na mea e ae i kauoha ia mai ai makou, hemo aku la makou i ke kai, a puhi aku la ka makani ia makou, me ka ihu i ka aina i olelo mua ia ai.\n\n9 . A mahope o ko makou puhi ia ana e ka makani, no na la he nui, aia hoi, hoomaka iho la koʻu mau hoahanau, a me na keiki a Isemaela, a me ka lakou mau wahine no hoi, e hoolealea ia lakou iho, a hoomaka lakou e haa, a e memele, a e olelo me na huaolelo ino, he oiaio, a hoopoina iho la lakou i ka mana i lawe mai ai ia lakou malaila; he oiaio, ua hookiekie ia ae la me ka wawa nui.\n\n10 . A hoomaka iho la au, o Nepai, e makau nui loa o huhu mai auanei ke Akua ia makou, a e hahau mai ia makou no ka makou hana ino, a e ale ia makou i ka hohonu o ke kai; nolaila, hoomaka iho la wau, o Nepai, e olelo aku ia lakou me ke kuoo nui; aka hoi, huhu mai la lakou iaʻu, i ka i ana, Aole makou e ae aku i ko makou kaikaina e lilo ia i alii maluna o makou.\n\n11 . Eia kekahi, lalau mai la o Lamana laua me Lemuela iaʻu a nakii mai la iaʻu me na kaula, a hana mai la lakou iaʻu me ka lokoino nui; aka hoi, ae mai la ka Haku i keia mea, i hiki ia ia ke hoike mai i kona mana, i ka hooko ana i kana olelo, ana i olelo mai ai no ka poe hewa.\n\n12 . Eia kekahi, mahope iho o ko lakou nakinaki ana iaʻu, i hiki ole iaʻu ke oni, oki iho la ka hana o ka panana, i hoomakaukau ia ai e ka Haku;\n\n13 . Nolaila, aole lakou i ike kahi a lakou e hookele ai i ka moku, a nou mai la ka makani ino, he oiaio, he makani ino loa a weliweli hoi, a ua puhi ia makou ihope maluna o ke kai i na la ekolu, a hoomaka iho la lakou e makau nui loa, o make auanei lakou i ke kai; aole nae lakou i hookuu mai iaʻu.\n\n14 . A i ka ha o ka la o ko makou puhi ia ana ihope, nou mai la ka makani ino a ikaika loa.\n\n15 . A aneane makou i ale ia i ka hohonu o ke kai. A mahope iho o ko makou puhi ia ana ihope maluna o ke kai i na la eha, hoomaka iho la koʻu mau hoahanau e ike, maluna o lakou ka hoopai ana o ke Akua, a e make no lakou, ke mihi ole lakou i ko lakou mau hewa; nolaila, hele mai la lakou ioʻu la, a hoohemo mai la i na mea paa ma na pulima oʻu, aia hoi, ua pehu nui loa iho la laua; a pela no me na opuupuu wawae oʻu, a nui loa ka eha o lakou.\n\n16 . Aka hoi, nana aku la au i koʻu Akua, a hiilani no au ia ia a pau ka la; aole au i ohumu aku i ka Haku, no koʻu mau pilikia.\n\n17 . Ano, o koʻu makuakane, o Lehi, ua olelo aku la oia i na mea he nui loa ia laua, a i na keikikane a Isemaela no hoi; aka, ha aku la lakou i na olelo hooweliweli he nui i ka mea nana e olelo noʻu; a ua nui na makahiki o na makua oʻu, a ua nui ke kaumaha i loaa ai ia laua no ka laua mau keiki, a ua hoomoe ia laua ilalo me ka mai, maluna o na wahi moe o laua.\n\n18 . No ko laua kaumaha, a eha nui, a no ka hana hewa a koʻu mau hoahanau, ua aneane laua e lawe ia aku mai keia ola ana, e halawai pu me ko laua Akua, he oiaio, aneane e lawe ia ko laua oho hina e moe ilalo i ka lepo; he oiaio, aneane e hoolei ia aku laua iloko o ka lua kupapau kai.\n\n19 . A o Iakoba a me Iosepa no hoi ua opiopio laua, a he mea e pono ai no laua e loaa ka mea e ikaika ai, a ua kaumaha no hoi no ka popilikia o ko laua makuwahine; a o kaʻu wahine no hoi, me ka waimaka a me ka noi ana, a me kaʻu mau keiki no hoi, aole i hoopalupalu ia na naau o koʻu mau hoahanau ma ia mau mea, e hookuu mai iaʻu;\n\n20 . Aohe mea e ae, o ka mana o ke Akua wale no, e hooweliweli ana ia lakou me ka make, i hiki ke hoopalupalu i ko lakou mau naau; nolaila, ia lakou i ike ai ua aneane lakou e ale ia i ka hohonu o ke kai, mihi iho la lakou i ka mea a lakou i hana ai, a hookuu mai la lakou iaʻu.\n\n21 . Eia kekahi, mahope iho o ko lakou hookuu ana iaʻu, aia hoi, lawe ae la au i ka panana, a hele ae la ia e like me koʻu makemake. A pule aku la au i ka Haku; a mahope iho o kaʻu pule ana, malie iho la ka makani, a pau ae la ke kupikipikio o ke kai a ua malie loa.\n\n22 . Eia kekahi, hookele aku la au, o Nepai, i ka moku, a holo hou aku la makou i ka aina i olelo mua ia ai.\n\n23 . A mahope iho o ko makou holo ana i na la he nui, hiki aku la makou i ka aina i olelo mua ia ai; a pae aku la makou mauka maluna o ka aina, a kukulu iho la makou i na halelewa o makou, a kapa aku la makou ia aina ka aina i hai mua ia ai.\n\n24 . Eia kekahi, hoomaka iho la makou e mahi i ka honua, a e kanu i na anoano; he oiaio, kanu iho la makou iloko o ka lepo i ko makou mau anoano a pau a makou i lawe mai ai mai ka aina mai o Ierusalema. A kupu nui loa ae la ia mau mea; nolaila, ua hoopomaikai ia mai la makou me ka lako.\n\n25 . Eia kekahi, ike aku la makou ma ka aina i olelo mua ia ai, ma ko makou hele ana i ka waonahele, aia ma ka ululaau na holoholona o kela ano o keia ano, o ka bipi-wahine a me ka bipi-kane, a me ka hoki, a me ka lio, a me ke kao, a me ke kao hihiu, a me kela ano keia ano o na holoholona hihiu, i ku pono i ke kanaka. A loaa mai la ia makou kela ano keia ano o na mea e hoohehee ia, o ke gula, o ke kala, a me ke keleawe.\n\n", "1-ne 19": "[center][font_size=26]Mokuna 19[/font_size][/center]\n\n1 . Eia kekahi, kauoha mai la ka Haku iaʻu, nolaila, hana iho la au i na papa mailoko mai o ka mea i hoohehee ia, i hiki iaʻu ke kahakaha maluna o lakou i ka mooolelo o koʻu poe kanaka. A maluna iho o na papa aʻu i hana ai, kahakaha iho la au i ka mooolelo o koʻu makuakane, a me ko makou hele ana no hoi ma ka waonahele, a me na wanana a koʻu makuakane: a he nui no hoi o kaʻu mau wanana ponoi aʻu i kahakaha iho ai maluna o lakou.\n\n2 . Aole au i ike ma ka mamawa aʻu i olelo aku ai ia mau wanana, e kauoha ia ana au e ka Haku e hana i ua mau papa nei: nolaila, o ka mooolelo o koʻu makuakane a me ke kuauhau o kona poe kupuna, a me ka hapa nui o ka hana a makou ma ka waonahele, ua kahakaha ia maluna iho o ua mau papa la aʻu i olelo mua ai; nolaila, o na mea i hala e mamua o kaʻu hana ana i keia mau papa, he oiaio iho la, ua kakau nui ia ia mau mea maluna o na papa mua.\n\n3 . A mahope iho o kaʻu hana ana i keia mau papa ma o ke kauoha la, loaa mai la iaʻu, ia Nepai, he kauoha e kakau ia na mea maopopo a maikai loa o ka oihana hai olelo, a o na wanana, maluna iho o keia mau papa; a e malama pono ia na mea i kakau ia no ke ao ana aku i koʻu poe kanaka e noho ana auanei ma ka aina, a no na hana naauao e ae, ua ikea ua mau hana la e ka Haku;\n\n4 . Nolaila, kakau iho la wau, o Nepai, i mooolelo maluna iho o na papa e ae, he mooolelo nui ae ia no na kaua, a me na paio, a me ka luku ia ana o koʻu poe kanaka. A ua hana au i keia, a kauoha aku la no hoi i koʻu poe kanaka no ka lakou mea e pono ai ke hana, mahope iho o koʻu hele ana aku; a e haawi ia aku keia mau papa mai kekahi hanauna aku i kekahi hanauna aku, a mai kekahi kaula aku i kekahi, a hiki i ka wa e loaa ai ia lakou na kauoha e ae a ka Haku.\n\n5 . A e kakau ia auanei ka mooolelo o kaʻu hana ana i keia mau papa i kekahi manawa e aku; alaila hoi, e hana no au e like me ka mea aʻu i olelo ai: a ke hana nei au i keia, e malama pono ia na mea laa loa no ka hoonaauao ia ana o koʻu poe kanaka.\n\n6 . Aka hoi, aole au e kakau i kekahi mea maluna o na papa, ke manao ole au he mea laa ia. Ano, ina e lalau ana au, ina no ua lalau ka poe o ka wa kahiko. Aole nae au e makemake e hoapono iaʻu iho no na kanaka e ae, aka no ka nawaliwali iloko oʻu, mamuli o ke kino, i makemake ai au e hoakaka noʻu iho.\n\n7 . No ka mea, o na mea a kekahi poe i manao nui ai he maikai i ke kino a i ka uhane hoi, o kekahi poe e ae ua hoowahawaha lakou, a hehi ilalo o ko lakou mau wawae. He oiaio, hehi no na kanaka i ke Akua io o ka Iseraela, malalo iho o na wawae o lakou; ke i aku nei au, hehi malalo iho o na wawae o lakou; aka, ke makemake nei au e olelo ma kahi olelo e. Ke hoowahawaha aku nei lakou ia ia, a hoolohe ole i ka olelo a kona ao ana;\n\n8 . Aia hoi, e hele mai ana oia e like me ka olelo a ka anela, i ka makahiki eono haneri mai ka manawa a koʻu makuakane i haalele ai ia Ierusalema.\n\n9 . A no ka hana ino loa a ko ke ao nei, e hoohewa aku auanei lakou ia ia me he mea ole la; nolaila, e hahau ana lakou ia ia, a e ahonui ana oia ma ia mea; a e pepehi ana lakou ia ia, a e ahonui ana oia ma ia mea. He oiaio, e kuha aku ana no lakou maluna ona, a e ahonui ana oia ma ia mea, no kona aloha lokomaikai a me kona ahonui i na keiki a kanaka.\n\n10 . A o ke Akua o ko kakou poe kupuna, ka poe i alakai ia aku mailoko mai o Aigupita, mailoko mai o ka noho luhi ana, a i malama ia no hoi ma ka waonahele e ia; he oiaio, ke Akua o Aberahama, a o Isaaka, a me ke Akua o Iakoba, e haawi ana ia ia iho, e like me na olelo a ka anela, me he kanaka la, iloko o na lima o na kanaka hewa, e kaulia iluna e like me na olelo a Zenoka, a e kaulia ma ke kea e like me na olelo a Neuma, a e kanu ia ma kahi hale kupapau e like me na olelo a Zenosa, ana i olelo mai ai no na la pouli ekolu, he hoailona ia e haawi ia mai no kona make, i ka poe e noho ana ma na mokupuni o ke kai; aka e haawi ia me ka maopopo nui i ka poe o ka hale o Iseraela.\n\n11 . No ka mea, penei wahi a ke kaula, e hele io mai ke Akua ma ia la i ko ka hale o Iseraela a pau; i kekahi poe me kona leo, no ko lakou pono, i ka hauoli nui ana o lakou a i ka hoola ia ana no hoi; a i kekahi poe e ae me ka hekili a me ka uila o kona mana, ma ka makani ino, ma ke ahi, a ma ka uahi, a ma ka ohu o ka pouli, a ma ka hamama ana o ka honua, a ma na mauna e lawe ia aku ana iluna;\n\n12 . A e hiki io mai keia mau mea e pono ai, wahi a ke kaula Zenosa. A e nahaha io no na pohaku o ka honua; a no ka auwe ana o ka honua, e olelo aku auanei na alii he nui o na mokupuni o ke kai, ma o ka Uhane la o ke Akua maluna o lakou, Ke eha nei ke Akua o na mea a pau.\n\n13 . A penei wahi a ke kaula, no ka poe e noho ana ma Ierusalema, e hahau ia lakou e na lahuikanaka a pau no ko lakou kau ana i ke Akua o ka Iseraela ma ke kea, a no ka hoohaliu ana ae i ko lakou mau naau i kahi e, me ka hoomalau ana i na hoailona a me na mea kupanaha, a me ka mana a me ka nani o ke Akua o ka Iseraela;\n\n14 . A no ka hoohaliu ana ae o lakou i ko lakou mau naau, wahi a ke kaula, a no ka hoowahawaha ana hoi i ka Mea Hemolele o ka Iseraela, e auwana auanei lakou ma ke kino, a e make, a e lilo i mea e hoino ia a e kuamuamu ia, a e inaina ia iwaena o na lahuikanaka a pau;\n\n15 . Aka hoi, i ka wa e hiki mai ai ia la, wahi a ke kaula, i hoohaliu hou ole ai lakou i ko lakou naau e ku e i ka Mea Hemolele o ka Iseraela, alaila, e hoomanao oia i na berita, ana i hana mai ai i ko lakou poe kupuna;\n\n16 . He oiaio, alaila, e hoomanao oia i na mokupuni o ke kai; a e houluulu no au i na lahuikanaka a pau o ko ka hale o Iseraela, mai na kihi eha o ka honua, wahi a ka Haku, e like me na olelo a ke kaula Zenosa;\n\n17 . He oiaio, a e ike ko ke ao nei a pau i ka hoola ana o ka Haku, wahi a ke kaula; a e hoopomaikai ia kela lahui keia lahui, kela ohana keia ohana, kela olelo keia olelo, a me na kanaka a pau.\n\n18 . Ua palapala au, o Nepai, i keia mau mea i koʻu poe kanaka, i hiki paha iaʻu ke koi aku ia lakou e hoomanao i ka Haku, i ko lakou Mea Hoolapanai;\n\n19 . Nolaila, ke olelo aku nei au i ko ka hale a pau o Iseraela, ina paha e loaa ia lakou keia mau mea.\n\n20 . No ka mea, he mau hakoko ana koʻu ma ka Uhane, e hooluhi ana iaʻu, a ua ikaika ole koʻu mau ami a pau, no ka poe e noho ana ma Ierusalema; no ka mea, ina ua lokomaikai ole ka Haku iaʻu, ma ka hoike ana mai iaʻu no lakou, e like me kana i ka poe kaula kahiko, ina ua make pu no hoi au;\n\n21 . A ua hoike io oia i ka poe kaula kahiko, i na mea a pau e pili ana ia lakou; a ua hoike no hoi oia i kekahi poe he nui no makou; nolaila, he mea e pono ai i ike makou i na mea e pili ana ia lakou, no ka mea, ua palapala ia maluna o na papa keleawe.\n\n22 . Ano, eia kekahi, ao aku la au, o Nepai, i koʻu mau hoahanau no ia mau mea. A heluhelu aku la au i na mea he nui wale ia lakou, i kahakaha ia maluna o na papa keleawe, i ike no hoi lakou i ka hana ana a ka Haku ma na aina e, mawaena o ka poe o ka wa kahiko.\n\n23 . A heluhelu ae la au i na mea he nui loa i palapala ia iloko o ka buke a Mose; aka, i hiki ai iaʻu ke hoohuli nui ae ia lakou e manaoio i ka Haku i ko lakou Mea Hoola, heluhelu ae la au ia lakou i ka mea i palapala ia e Isaia; no ka mea, hoohalike mai la au i na palapala hoano a pau ia makou, no ke ao ana a me ka hoonaauao ana ia makou.\n\n24 . Nolaila, olelo aku la au ia lakou, i ka i ana, E hoolohe mai oukou i na olelo a ke kaula, o oukou kekahi koena o ko ka hale o Iseraela, he lala i uhai ia; e hoolohe oukou i na olelo a ke kaula, i palapala ia i ko ka hale a pau o Iseraela, a e hoohalike ia mau olelo ia oukou iho, i loaa ia oukou ka manaolana e like me na hoahanau o oukou, mailaila mai oukou i haki ia mai ai; no ka mea, mamuli o keia ano i palapala mai ai ke kaula:\n\n", "1-ne 20": "[center][font_size=26]Mokuna 20[/font_size][/center]\n\n1 . E haliu mai a e hoolohe i keia, e ko ka hale o Iakoba, ka poe i kapa ia ma ka inoa o Iseraela, a i puka mai hoi noloko mai o na wai o Iuda, ka poe i hoohiki ma ka inoa o ka Haku, a hookaulana i ka inoa o ke Akua o Iseraela; aole nae lakou e hoohiki ma ka oiaio, aole hoi ma ka pono.\n\n2 . Aka hoi, ke kapa nei lakou ia lakou iho no ke kulanakauhale hoano, aka aole lakou i hilinai maluna o ke Akua o ka Iseraela, oia ka Haku o na Lehulehu; oiaio, o ka Haku o na Lehulehu kona inoa ia.\n\n3 . Aia hoi, ua hai aku la au i na mea mua mai kinohi mai; mai koʻu waha i puka aku ai lakou, a hoike aku la au ia mau mea. Ua hoike hoohikilele aku au i ua mau mea nei.\n\n4 . A hana iho la au ia mea no ka mea, ua ike mua au ua paakiki oe, a o kou ai he olona hao, a o kou lae he keleawe;\n\n5 . A ua hai aku la au ia oe, mai kinohi mai; mamua o ka hiki ana mai, hoike aku la au ia mau mea ia oe, no ka mea, o olelo auanei oe, Na kuu kii i hana i keia mau mea, a na kuu kii i kalai ia, a na kuu kii i hoohehee ia i kauoha mai ia mau mea.\n\n6 . Ua ike oe a lohe hoi i keia a pau; aole anei oukou e kukala aku? A ua hoike au ia oe i na mea hou mai ia manawa, he oiaio, i na mea hoi i huna ia, aole hoi oe i ike ia lakou.\n\n7 . Ua hana ia lakou i keia manawa, aole mai kinohou mai; mamua o ka la au i lohe ole ai ia mau mea, ua hai ia lakou ia oe, o olelo auanei oe, Aia, ua ike no wau ia mau mea.\n\n8 . Oiaio, aole oe i lohe; he oiaio, aole hoi i ike; he oiaio, mai ia manawa mai, aole i hoohakahaka ia kou pepeiao: no ka mea, ike mua no au e hana ana oe me ka hoopunipuni nui loa, a mai ka opu mai ua kapa ia oe he lawehala.\n\n9 . Aka hoi, no koʻu inoa no wau e hoopanee aku ai i koʻu inaina, a no kuu nani e hoomanawanui au ia oe, i hooki ole aku ai au ia oe.\n\n10 . No ka mea, aia hoi, ua hoohehee maemae au ia oe; ua koho aku au ia oe ma ka umu o ka popilikia.\n\n11 . No koʻu pono iho, he oiaio, no koʻu pono iho, e hana aku ai au i keia; no ka mea, aole au e ae aku e hoohaumia ia koʻu inoa, a, aole au e haawi aku i koʻu nani ia hai.\n\n12 . E hoolohe mai oe iaʻu, e ka Iakoba, a me ka Iseraela hoi koʻu mea i hea ia; no ka mea, owau no ia; owau ka mua, a owau no hoi ka hope.\n\n13 . No koʻu lima no hoi i hookumu i ka honua, a na kuu lima akau i ana aku i na lani; hea aku no au ia lakou, a ku pu mai la lakou.\n\n14 . E hoakoakoa ia oukou iho a pau, a e hoolohe; owai ka mea iwaena o lakou i hai aku ai i keia mau mea ia lakou? Ua aloha ka Haku ia ia, oiaio, a e hooko oia i kana olelo, ana i hai aku ai ma o lakou la; a e hana no oia i kona makemake maluna o Babulona, a e kau no kona lima maluna o ko Kaledea.\n\n15 . Penei hoi, wahi a ka Haku: Owau no ka Haku, oiaio, ua olelo aku la au; oiaio, ua hea aku no au ia ia, e kukala, a naʻu no ia i lawe mai nei, a e hoopomaikai no oia i kona hele ana.\n\n16 . E hookokoke mai oukou ioʻu nei; mai kinohi mai, aole au i olelo malu; mai kona wa i hai ia ai, i olelo ai au; a ua hoouna mai iaʻu ka Haku ke Akua, a me kona Uhane.\n\n17 . A penei wahi a ka Haku kou Hoolapanai, ka Mea Hemolele o Iseraela; ua hoouna aku au ia ia, ka Haku kou Akua, ka mea e ao aku ana ia oe i ka mea e pono ai, ka mea e alakai ana ia oe ma kahi e pono ai oe ke hele, ua hana aku oia ia mea.\n\n18 . Ina i hoolohe mai oe i kaʻu kauoha! Ina ua like kou malu me ka muliwai, a o kou pono hoi me na aui o ke kai;\n\n19 . Ina ua like no hoi kau hua me ke one; a me na keiki o kou opu me kona iliili; aole e oki ia aku kona inoa, aole hoi e anai ia aku imua oʻu.\n\n20 . O haele oukou o Babulona, e holo oukou mai ko Kaledea aku, me ka leo o ke oli e hai aku, e hookaulana aku i keia, e hoolaha i ke kukulu o ka honua; e i aku oukou, ua hoolapanai ka Haku i kana kauwa ia Iakoba.\n\n21 . Aole lakou i makewai: alakai ae la oia ia lakou mawaena o na waonahele; hookahe oia i ka wai mailoko mai o ka pohaku no lakou: wawahi no hoi oia i ka pohaku, a huai mai la ka wai.\n\n22 . Ua hana iho la oia i keia a pau, a nui ae hoi, aole nae he maluhia no ka poe hewa, wahi a ka Haku.\n\n", "1-ne 21": "[center][font_size=26]Mokuna 21[/font_size][/center]\n\n1 . Eia hou: e hoolohe mai, e ko ka hale o Iseraela, o oukou a pau i haihai ia a i kipaku ia aku, no ka hewa o na kahu o koʻu poe kanaka; he oiaio, o oukou a pau i haihai ia aku a i hoopuehu ia i o a i o, o koʻu poe kanaka, e ko ka hale o Iseraela. E haliu mai iaʻu, e na mokupuni, a e hoolohe hoi oukou, e na lahuikanaka, ma kahi mamao aku; ua hea mai la ka Haku iaʻu mai ka opu mai; mai ka opu mai hoi o koʻu makuwahine ua hai oia i koʻu inoa.\n\n2 . A ua hana mai la oia i koʻu waha e like me ka pahikaua oi; ma ke aka o kona lima i huna mai ai oia iaʻu, a ua hana mai oia iaʻu e like me ka pua i anai ia; ua huna mai oia iaʻu iloko o kona aapua;\n\n3 . A olelo mai la iaʻu, Ooe no kaʻu kauwa, e ka Iseraela e, iloko ou e hoonani ia ai au.\n\n4 . Alaila, i i iho la au, ua hana makehewa au, no ka ole wau i hoopau ai i koʻu ikaika me ka makehewa; he oiaio, me ka Haku koʻu apono ia, a me koʻu Akua hoi kaʻu hana ana.\n\n5 . Ano, wahi a ka Haku, ka mea i hana mai iaʻu mai ka opu mai i kauwa nana, i mea e hoihoi mai i ka Iakoba ia ia: Ina i hoakoakoa ole ia ka Iseraela, e nani io nae au ma na maka o ka Haku, a o koʻu Akua koʻu ikaika no ia.\n\n6 . A i mai la oia, he mea uuku ia e lilo oe i kauwa naʻu e hoala mai i na ohana o ka Iakoba, a e hoihoi i ka poe i malama ia o ka Iseraela. E haawi aku no hoi au ia oe i malamalama no ka poe Genetile, i lilo oe i mea hoola noʻu i na kukulu o ka honua.\n\n7 . Penei wahi a ka Haku, ka Hoolapanai o ka Iseraela, kona Mea Hemolele hoi, i ka mea i hoowahawaha ia e kanaka, i ka mea a na lahuikanaka i hoopailua ai, i ke kauwa a na mea e noho alii ana, e ike aku na moi a e ku iluna, e hoomana aku no hoi na alii, no ka Haku, ka mea oiaio.\n\n8 . Penei wahi a ka Haku, i ka manawa aloha ua hoolohe au ia oe, e na mokupuni o ke kai, a i kahi la hoola ua kokua au ia oe: a e malama no au ia oe, a e haawi aku ia oe i kaʻu kauwa i berita no na kanaka, e hookupaa i ka honua, e hoili aku i na hooilina neoneo;\n\n9 . I hiki ia oe ke olelo aku i ka poe i paa, E hele iwaho; a i ka poe e noho ana ma ka pouli, E hoike ia oukou iho. E ai no lakou ma na alanui, a o ko lakou mau wahi e ai ai, ma na wahi kiekie lakou a pau.\n\n10 . Aole lakou e pololi, aole e makewai, aole hoi e hahau mai ka wela a me ka la ia lakou; no ka mea, o ka mea e aloha ia lakou nana lakou e alakai, he oiaio, ma na waipuna oia e alakai ai ia lakou.\n\n11 . A e hoolilo aku no au i koʻu mau kuahiwi a pau i alanui, a e hookiekie ia auanei koʻu mau kuamoo.\n\n12 . Alaila, e ko ka hale o Iseraela, aia hoi, e hele mai no keia poe mai kahi loihi mai; aia hoi, o keia poe mai ke kukulu akau a mai ke komohana mai; a o keia poe hoi mai ka aina o Sinima mai.\n\n13 . E oli, e na lani; a e hauoli hoi, e ka honua; no ka mea, e hookupaa ia na wawae o ka poe ma ka hikina; e poha mai i ke oli ana, e na mauna; no ka mea, aole lakou e hahau hou ia; no ka mea, ua hooluolu mai la ka Haku i kona poe kanaka, a e aloha mai no ia i kona poe i hoopilikia ia.\n\n14 . Aka hoi, ua olelo mai o Ziona, ua haalele ka Haku iaʻu, a ua hoopoina koʻu Haku iaʻu nei; aka e hoike mai no ia aole ia i hoopoina.\n\n15 . No ka mea, e hiki anei i ka wahine ke hoopoina i kana keiki omowaiu, i ole ai ia e aloha aku i ke keikikane o kona opu? Oiaio, e hiki no ia lakou ke hoopoina, aka aole au e hoopoina ia oe, e ko ka hale o Iseraela.\n\n16 . Aia hoi, ua kahakaha au ia oe ma na poho lima oʻu; ua mau loa kou mau papohaku ma koʻu alo.\n\n17 . E wikiwiki no kau poe keiki e ku e i ka poe na lakou oe i pepehi; a o ka poe i hooneoneo ia oe, e puka aku no lakou mai ou aku.\n\n18 . E alawa ae oe i kou mau maka mao, a mao, a e nana hoi; ke akoakoa mai nei lakou nei a pau, a e hele mai auanei lakou iou la. A me au e ola nei, wahi a ka Haku, e aahu io no oe ia oe iho me lakou a pau me he kahiko la, a e kakoo hoi ia lakou e like me ka wahine mare.\n\n19 . No ka mea, o kou mau wahi mehameha a neoneo, a me ka aina o kau luku ia ana, e haiki loa ana no ia ma ia wa no ka nui o ka poe e noho ana; e loihi lilo loa ka poe i ale ia oe.\n\n20 . O na keiki e loaa ai auanei ia oe, mahope iho o ka lilo ana o ka poe mua, e olelo hou no lakou i kou mau pepeiao, Ua pilikia loa au i keia wahi; e haawi mai iaʻu i wahi e noho ai au.\n\n21 . Alaila, e olelo iho oe ma kou naau, nawai la i hoohanau mai i keia poe naʻu, ua nele au i kaʻu mau keiki a mehameha, he pio no, a e kuewa ana i o a i o? A nawai la i hoonui mai i keia poe? Aia hoi, ua waiho wale ia au; mahea hoi lakou nei?\n\n22 . Ke olelo mai nei ka Haku, ke Akua penei, Aia hoi, e hapai no au i koʻu lima i ka poe Genetile, a e kau no au i koʻu hae i na lahuikanaka; a e lawe mai lakou i kau poe keikikane ma ko lakou mau lima, a e kaikai ia kau poe kaikamahine ma ko lakou mau poohiwi.\n\n23 . A e lilo na alii i poe makuakane hanai nou, a o na alii wahine a lakou i poe makuwahine hanai nou; a e kulou no lakou ilalo ia oe me na maka o lakou i ka honua, a e palu iho i ka lepo o kou mau wawae; a e ike auanei oe, owau no ka Haku; no ka mea, o ka poe e kali iaʻu, aole lakou e hilahila.\n\n24 . No ka mea, e kaili ia aku anei ka waiwai pio mai ka poe ikaika aku, e hoopakele ia anei na pio i lawe pono ia?\n\n25 . Aka penei wahi a ka Haku, e kaili ia aku no na pio o ka poe ikaika, a e hoopakele ia ka waiwai pio mai ka poe weliweli mai; no ka mea, e paio aku au i ka mea paio pu me oe, a e hoola no au i kau poe keiki.\n\n26 . A e hanai au i ka poe i hooluhi aku ia oe i ko lakou io ponoi iho; a e ona auanei lakou i ko lakou koko ponoi iho, e like me ka waina ono; a e ike no na mea io a pau, owau no ka Haku, o kou Mea e Ola ai, a me kou Hoolapanai, ka Mea Mana hoi o ka Iakoba.\n\n", "1-ne 22": "[center][font_size=26]Mokuna 22[/font_size][/center]\n\n1 . Eia kekahi, mahope iho o koʻu, o ko Nepai, heluhelu ana i keia mau mea i kahakaha ia ma na papa keleawe, hele mai la koʻu mau hoahanau ioʻu nei, a i mai la iaʻu, Heaha la ke ano o keia mau mea au i heluhelu ai? Aia hoi, e hoomaopopo ia anei keia mau mea e like me ko ka Uhane, e hiki mai ana mamuli o ko ka Uhane, aole mamuli o ko ke kino?\n\n2 . A i aku la au, o Nepai, ia lakou, Aia hoi, ua hoike ia mai la ia mau mea i ke kaula e ka leo o ka Uhane; no ka mea, ua hoike ia mai ma ka Uhane na mea a pau i ka poe kaula, e hiki mai ana auanei maluna o na keiki a kanaka mamuli o ko ke kino.\n\n3 . Nolaila, o na mea aʻu i heluhelu ai, he mau mea e pili ana i na mea o ke kino a me na mea hoi o ka uhane; no ka mea, eia kahi mea akaka, e hoopuehu ia ae ko ka hale o Iseraela ma neia hope aku, maluna iho o ka ili a pau o ka honua, a iwaena no hoi o na lahuikanaka a pau.\n\n4 . Aia hoi, ua nalowale iho la he nui loa i keia manawa, i ike ole ia e ka poe e noho ana ma Ierusalema. Oiaio, ua alakai ia aku la ka nui o na ohana a pau; a ua hoopuehu ia ma o, a ma o, maluna o na mokupuni o ke kai; a o kahi a lakou i noho ai, aole kekahi o kakou i ike, eia wale no, ua ike kakou ua alakai ia aku lakou.\n\n5 . A mahope mai o ke alakai ia ana aku o lakou, ua wanana ia mai la keia mau mea no lakou, a no ka poe a pau e hoopuehu ia a e hoohoka ia ma neia hope aku, no ka Mea Hemolele o ka Iseraela; no ka mea, e hoopaakiki no lakou i ko lakou mau naau e ku e ia ia; no ia mea, e hoopuehu ia ae lakou iwaena o na lahuikanaka a pau, a e inaina ia e na kanaka a pau.\n\n6 . Aka hoi, mahope iho o ka hanai ia ana o lakou e ka poe Genetile, a i hapai ka Haku i kona lima maluna iho o ka poe Genetile, a i kukulu ia lakou iluna i hae, a i hii ia ka lakou poe keikikane ma ko lakou la mau lima, a i halihali ia ka lakou poe kaikimahine maluna o ko lakou la mau poohiwi, aia hoi, o keia mau mea i olelo ia, no ke kino ia; no ka mea, pela io no ka berita a ka Haku i ko kakou poe kupuna kane; a e pili ana ia ia kakou ma na la e hiki mai ana, a me ko kakou poe hoahanau no hoi o ko ka hale o Iseraela.\n\n7 . A eia no hoi kekahi ano, e hiki mai ana ka manawa, mahope iho o ka hoopuehu ia ana o ko ka hale a pau o Iseraela, e hoala no ka Haku, ke Akua, i kekahi aupuni ikaika, mawaena o ka poe Genetile, he oiaio, maluna iho o ka ili o keia aina, a e hoopuehu ia auanei ka kakou poe hua e lakou.\n\n8 . A mahope iho o ka hoopuehu ia ana o ka kakou poe hua, e hoomaka no ka Haku, ke Akua, e hana i kahi hana kupanaha, iwaena o ka poe Genetile, i kahi hana e pomaikai loa ai auanei ka kakou poe hua; nolaila, ua hoohalike ia ia i ko lakou hanai ia ana e ka poe Genetile, a i ke kaikai ia ana ma ko lakou mau lima, a maluna o ko lakou mau poohiwi.\n\n9 . A he hana no hoi ia e pomaikai ai ka poe Genetile: aole ka poe Genetile wale no, aka ko ka hale a pau o Iseraela, i ka hoomaopopo ana aku i na berita a ka Makua o ka lani ia Aberahama, i ka i ana, Ma kau hua e hoopomaikai ia ai na lahuikanaka a pau o ka honua.\n\n10 . A ke makemake nei au, e koʻu mau hoahanau, e ike oukou ua hiki ole i na lahuikanaka a pau o ka honua nei ke hoopomaikai ia, ke ole hoike mai oia i kona lima imua o na maka o na lahuikanaka.\n\n11 . Nolaila, e hoomaka no ka Haku, ke Akua, e hoike aku i kona lima imua o na lahuikanaka a pau, i ka lawe ana mai i kana mau berita a me kona euanelio, i ka poe o ka hale o Iseraela.\n\n12 . Nolaila, e lawe hou no oia ia lakou noloko mai o ka noho pio ana, a e houluulu ia lakou i ko lakou aina hooilina; a e lawe ia mai noloko mai o ka pouli, a noloko mai o ka poeleele; a e ike auanei lakou, o ka Haku oia ko lakou Mea e Ola ai, a me ko lakou Mea Hoolapanai, ka Mea Mana o ka Iseraela.\n\n13 . A o ke koko o ua ekalesia nui a ino loa la, oia ka wahine hookamakama o ka honua nei a pau, e huli auanei ia maluna o ko lakou mau poo ponoi iho, no ka mea, e kaua no lakou mawaena o lakou iho, a e haule ka pahikaua o ko lakou mau lima maluna o ko lakou mau poo ponoi iho, a e ona auanei lakou i ko lakou koko ponoi iho.\n\n14 . A o na lahuikanaka a pau e kaua aku ia oe, e ko ka hale o Iseraela, e hookue ia auanei lakou kekahi i kekahi, a e haule no lakou iloko o ka lua, a lakou i eli ai e hoopahele i ka poe kanaka a ke Akua. A e luku ia ka poe a pau e kaua aku ia Ziona. A o ua wahine hookamakama nui la, nana i hookakuli i na aoao pololei o ka Haku, he oiaio, o ua ekalesia nui a ino loa la, e hiolo auanei ia i ka lepo, a e nani wale kona hiolo ana.\n\n15 . No ka mea, aia hoi, wahi a ke kaula, e hikiwawe mai ana ka manawa, aole o Satana mana hou maluna o na naau o na keiki a kanaka; no ka mea, e hiki koke mai ana ka la, o ka poe haaheo a pau a me ka poe hana ino, me he mauu la lakou; a e hiki mai ana ka la e pau ai lakou i ke ahi.\n\n16 . No ka mea, e hikiwawe mai ana ka manawa, e ninini ia aku ai ko ke Akua inaina nui, maluna iho o na keiki a pau a kanaka; no ka mea, aole oia e ae aku i ka poe hewa e luku ae i ka poe pono.\n\n17 . Nolaila, e hoola no oia i ka poe pono ma kona mana, ina ma ka haawi ana mai i kona inaina nui, a e hoola ia ka poe pono, he oiaio, i ka luku ia ana o ko lakou poe enemi e ke ahi. No ia mea la, aole e pono no ka poe pono e makau; no ka mea, penei wahi a ke kaula, e hoola ia no lakou, ina paha me he mea la ma o ke ahi la.\n\n18 . Aia hoi, e oʻu mau hoahanau, ke i aku nei au ia oukou, e hiki koke mai no auanei keia mau mea e pono ai; he oiaio, o ke koko, a me ke ahi, a me ka ohu o ka uahi; e hiki io mai ia maluna o ka ili o ka honua nei; e hiki mai ana ia i na kanaka ma ke kino, ina e hoopaakiki lakou i ko lakou mau naau e ku e i ka Mea Hemolele o ka Iseraela;\n\n19 . No ka mea, aia hoi, aole e luku ia ka poe pono; no ka mea, e hiki io mai ka manawa, e hooki ia aku ai ka poe a pau e kaua aku ana ia Ziona.\n\n20 . A e hoomakaukau io no ka Haku i ala no kona poe kanaka, i ka hooko ana i na olelo a Mose, ana i olelo mai ai, i ka i ana: E hoala ae auanei ka Haku ko oukou Akua i kekahi kaula ia oukou, e like me au, oia ka oukou e hoolohe ai ma na mea a pau ana e olelo mai ai ia oukou. A e hiki mai ka manawa, o ka poe a pau e hoolohe ole ai i ua kaula la e oki ia lakou, mai ka poe kanaka aku.\n\n21 . Ano, ke hai aku nei au, o Nepai, ia oukou, o keia kaula a Mose i olelo mai ai, oia ka Mea Hemolele o ka Iseraela; nolaila, e hoopai no oia ma ka pono;\n\n22 . A o ka poe pono aole o lakou mea e makau ai, no ka mea, o lakou ka poe e hoohoka ole ia. Aka, o ke aupuni o ke diabolo ka mea e kukulu ia ana mawaena o na keiki a kanaka, a ua kukulu ia ua aupuni la mawaena o ka poe ma ke kino;\n\n23 . No ka mea, e hiki koke mai ana ka manawa, o na ekalesia a pau i kukulu ia i loaa ai ka waiwai, a me ka poe i kukulu ia i loaa ai ka mana maluna o ke kino, a me ka poe i kukulu ia e lilo i mea e mahalo ia imua o na maka o ko ke ao nei, a me ka poe e imi ana i na kuko o ke kino a me na mea o ko ke ao nei, a e hana i kela ano o ka hewa i keia ano o ka hewa; he oiaio, o ka poe a pau no ke aupuni o ke diabolo, oia ka poe e pono ke makau, a ke haalulu, a ke naueue; he oiaio, o lakou no ka poe e hoohaahaa ia ilalo ma ka lepo; o lakou no ka poe e wela ana me he mauu la; a ua like keia me na olelo a ke kaula.\n\n24 . A e hiki koke mai ana ka manawa, e alakai ia iluna ka poe pono e like me na bipi keiki i kupalu ia, a e noho alii ka Mea Hemolele o ka Iseraela me ka lanakila, a me ka ikaika, a me ka mana, a me ka nani nui.\n\n25 . A ke houluulu mai la oia i kana poe keiki mai na kihi eha o ka honua; a ke helu mai la oia i kana poe hipa, a ua ike no lakou ia ia; a e lilo auanei i hookahi ohana hipa a i hookahi kahuhipa; a e hanai oia i kana poe hipa, a iloko ona e loaa ai ia lakou ka ai.\n\n26 . A no ka pono o kona poe kanaka, he mana ole ko Satana; nolaila, aole e hiki ke hookuu ia oia no na makahiki he nui wale; no ka mea, aole ona mana maluna o na naau o na kanaka, no ka mea, e noho ana lakou ma ka pono, a e noho alii ana ka Mea Hemolele o ka Iseraela.\n\n27 . Ano, aia hoi, ke i aku nei au, o Nepai, ia oukou, e hiki io mai ana no keia mau mea a pau ma ke kino.\n\n28 . Aka, aia hoi, e noho maluhia auanei na lahuikanaka a pau, na ohana, na olelo, a me na kanaka, iloko o ka Mea Hemolele o ka Iseraela, ke mihi lakou.\n\n29 . Ano, ke hooki nei au, o Nepai, no ka mea, aole au i aa e olelo hou aku i keia manawa, no keia mau mea.\n\n30 . Nolaila, e oʻu mau hoahanau, ke makemake nei au e hoomanao oukou, he oiaio na mea i kahakaha ia maluna o na papa keleawe; a ke hoike mai nei ia mau mea, he mea pono no ke kanaka e hoolohe i na kauoha a ke Akua.\n\n31 . Nolaila, aole pono no oukou e manao, owau nei a me kuu makuakane na mea wale no i hoike, a i ao aku no hoi i keia mau mea. Nolaila, ina e hoolohe pono oukou i na kauoha, a e hoomau pono i ka hopena, e hoola ia oukou ma ka la hope. A pela io no ia. Amene.\n\n", "2-ne 1": "[center][font_size=26]Ka Buke Lua A Nepai[/font_size][/center]\n\nKa mooolelo o ka make ana o Lehi. No ke kipi ana o ko Nepai mau hoahanau ia ia. Ao mai la ka Haku ia Nepai e hele aku i ka waonahele. No kona hele ana ma ka waonahele, a pela aku.\n\n[center][font_size=26]Mokuna 1[/font_size][/center]\n\n1 . Ano, eia kekahi, mahope iho o kaʻu, ka Nepai, ao ana aku i koʻu mau hoahanau, olelo ae la no hoi ko makou makuakane, o Lehi, i na mea he nui loa ia lakou, i ka nui o na mea a ka Haku i hana mai ai no lakou, i ka lawe ia ana mai o lakou mailoko mai o ka aina o Ierusalema.\n\n2 . A olelo ae la oia ia lakou no na kipi ana o lakou maluna o ke kai, a me ke aloha o ke Akua i kona hoola ana ia lakou, i ole lakou i ale ia iloko o ke kai.\n\n3 . A olelo ae la no hoi oia ia lakou no ka aina i hai mua ia ai i loaa ai ia lakou; a no ka nui o ka lokomaikai o ka Haku i kana ao ana mai ia lakou e holo mailoko mai o ka aina o Ierusalema.\n\n4 . No ka mea, aia hoi, wahi ana, ua ike au i ka hihio, a ua ike au iloko o ia mea ua luku ia o Ierusalema; a ina ua noho kakou ma Ierusalema, ina ua make pu no hoi kakou.\n\n5 . Aka, i mai la oia, me ko kakou mau pilikia, ua loaa nae ia kakou he aina i olelo mua ia ai, he aina i oi aku ka maikai mamua o na aina e ae a pau; he aina a ka Haku ke Akua i berita mai ai me au, e lilo i aina hooilina no kaʻu poe hua. Oiaio, ua berita mai ka Haku i keia aina noʻu a no ka poe hua no ka wa pau ole; a no ka poe a pau e alakai ia mai noloko mai o na aina e, e ka lima o ka Haku.\n\n6 . Nolaila, ke wanana nei au, o Lehi, e like me ke kuhikuhi ana o ka Uhane iloko oʻu, aole e hele mai auanei kekahi mea iloko o keia aina, ke lawe ole ia mai lakou e ka lima o ka Haku.\n\n7 . Nolaila, ua hoolaa ia keia aina i ka mea ana e lawe mai ai. A ina paha lakou e hookauwa aku nana e like me na kauoha ana i haawi mai ai, e lilo ia i aina kuokoa no lakou; nolaila, aole loa lakou e lawe ia ilalo iloko o ka noho pio ana; ina pela, ea, no ka hana ino ia; no ka mea, ina he nui loa ka hana ino, e hoino ia ka aina no lakou; aka, i ka poe pono, ea, e hoopomaikai ia ia no ka wa pau ole.\n\n8 . Aia hoi, he mea pono ke huna ia keia aina i keia manawa me ka ike ole mai o na lahuikanaka e; no ka mea, e kawowo auanei na kanaka ma ka aina nei, a koe ole he wahi no ka hooilina.\n\n9 . Nolaila, ua loaa iaʻu, ia Lehi, he olelo paa, ina e malama pono ka poe a ka Haku ke Akua e lawe mai ai noloko mai o ka aina o Ierusalema, i kana mau kauoha, e hoopomaikai ia lakou maluna o keia aina; a e hookaawale ia aku lakou mai na lahuikanaka e ae aku, i hiki ia lakou ke loaa keia aina ia lakou iho. A ina hoi e malama pono lakou i kana mau kauoha, e hoopomaikai ia lakou maluna o ka ili o keia aina, aole mea e hoopilika ia lakou, aole hoi e lawe aku i ko lakou aina hooilina; a e noho no lakou me ka maluhia no ka wa pau ole.\n\n10 . Aka hoi, a hiki mai ka manawa e emi ai lakou iloko o ka hoomaloka, mahope iho o ko lakou loaa ana na mea pomaikai nui, mai ka lima mai o ka Haku: a i loaa no hoi ka ike no ka hana ia ana o ka honua nei, a me na kanaka a pau, e ike ana i na hana nui a kupaianaha a ka Haku, mai ka hookumu ia ana mai o ka honua nei; a i loaa ia lakou ka mana no hoi e hana i na mea a pau ma ka manaoio; a i loaa na kauoha a pau no hoi mai kinohi mai, a i lawe ia mai nei e kona lokomaikai keu loa i keia aina maikai i hai mua ia ai; aia hoi, ke i aku nei au, ina e hiki mai ka la a lakou e hoomalau ai i ka Mea Hemolele o ka Iseraela, i ka Mesia oiaio, ko lakou Mea Hoolapanai a me ko lakou Akua, aia hoi, e kau no ka hoopai ana o ka Mea Pono maluna o lakou;\n\n11 . He oiaio, e lawe mai oia i na lahuikanaka e ae io lakou la, a e haawi no oia i mana ia lakou, a e kaili aku oia i ko lakou aina hooilina; a nana lakou e hoopuehu aku a e hahau no hoi.\n\n12 . Oiaio, mai kekahi hanauna aku i kekahi, he nui no ka hookahe ana o ke koko a me ka hoopai ana iwaena o lakou; nolaila, e aʻu mau keiki, ke makemake nei au e hoomanao oukou; he oiaio, ke makemake nei au e hoolohe mai oukou i kaʻu mau olelo.\n\n13 . E! Ina e ala oukou; e ala ae mai ka hiamoe loa, he oiaio, mai ka hiamoe o gehena, a e hoolei aku i na kaula hao weliweli a oukou i paa ai, oia na kaula hao i paa ai na keiki a kanaka, i kaikai pio ia aku lakou ilalo i ke awawa mau loa o ka ehaeha a o ka poino!\n\n14 . E ala! A e ku iluna mai ka lepo mai, a e hoolohe i ka olelo a kahi makua haalulu, o kona mau lala e waiho koke ana oukou ilalo iloko o ka lua kupapau anu a anoano, ma kahi i hiki ole ai i kekahi mea hele aku ke hoi mai; he mau la kakaikahi i koe, a e hele no au i ke ala o ko ke ao nei a pau.\n\n15 . Aka hoi, ua hoolapanai mai la ka Haku i kuu uhane mai gehena mai: ua ike au i kona nani, ua hoopuni mau ia au e na lima o kona aloha.\n\n16 . Ke ake nei au e hoomanao oukou i na olelo paa a me na hoopai pono ana o ka Haku; aia hoi, oia ka mea a koʻu uhane i manao nui ai mai kinohi mai.\n\n17 . Ua hooluhi ia mai la koʻu naau me ke kaumaha, ia manawa aku ia manawa aku; no ka mea, ua makau au o hoopuka mai ka Haku ko oukou Akua i ka nui o kona inaina, maluna o oukou, no ka paakiki o ko oukou mau naau, a e hooki ia aku oukou a make mau loa aku;\n\n18 . A i ole ia, e hiki mai kekahi mea mainoino maluna o oukou no na hanauna he nui; a e hahau ia oukou e ka pahikaua, a e ka wi, a e hoowahawaha ia, a e alakai ia aku e like me ka makemake a me ka noho pio ana o ke diabolo.\n\n19 . E kaʻu mau keiki, ina aole e hiki mai keia mau mea maluna iho o oukou, aka, ina he lahuikanaka i koho ia a i aloha ia oukou e ka Haku. Aka hoi, e hana ia kona makemake: no ka mea, ua pololei kona mau aoao a mau loa;\n\n20 . A ua i mai oia, Ina e malama pono oukou i kaʻu mau kauoha, e hoopomaikai ia auanei oukou ma ka aina; aka ina aole oukou e malama i kaʻu mau kauoha, e hooki ia aku oukou mai koʻu alo aku.\n\n21 . Ano, ina e loaa i kuu uhane ka hauoli no oukou, a ina e haalele koʻu naau i keia ao me ka hoihoi no oukou, a i lawe ole ia ai au ilalo i ka lua kupapau me ke kaumaha a me ka eha o ka naau, e ala ae mai ka lepo mai, e na keiki aʻu, a e hookanaka, a e kupaa ma ka manao hookahi, a ma ka naau hookahi e lokahi ai ma na mea a pau, i ole ai oukou e lawe ia ilalo i ka noho pio ana;\n\n22 . I ole ai oukou e hoomainoino ia me ka poino eha; i loaa ole ai hoi ia oukou ka huhu o ke Akua hoopono maluna o oukou, i ka make ana, he oiaio, i ka make mau loa ana o ka uhane a me ke kino.\n\n23 . E ala, e kaʻu mau keiki: e aahu iho i ke kahiko o ka pono. E hoolei aku i na kaula hao o oukou e paa nei, a e puka mai mailoko mai o ka pouli, a e ku mai iluna mai ka lepo mai.\n\n24 . Mai ku e hou i ko oukou kaikaina, o kona ike ua nani ia, a ua malama oia i na kauoha a ke akua mai ka manawa a kakou i haalele aku ai ia Ierusalema, a ua lilo oia i mea hana ma na lima o ke Akua, i ka lawe ana mai ia kakou i ka aina i hai mua ia ai; no ka mea, ina aole oia, ina ua make io no kakou i ka pololi ma ka waonahele; aka hoi, imi iho la oukou e kaili aku i kona ola; he oiaio, a ua loaa ia ia ka eha nui o ka naau no oukou.\n\n25 . A ke makau nui nei au a haalulu no hoi no oukou, o loaa hou oia i ka pilikia; no ka mea, aia hoi, ua hoohewa oukou ia ia me ka olelo ae, ua imi oia i ka mana a me ka hookiekie maluna o oukou; aka ua ike au aole oia i imi i ka mana a me ka hookiekie maluna o oukou; aka ua imi oia i ka nani o ke Akua, a i ko oukou pomaikai mau loa.\n\n26 . A ua ohumu iho la oukou no kona hai maopopo ana ia oukou. Ke i mai nei oukou ua oi kana olelo ia oukou; ke i mai nei oukou ua huhu ae la oia ia oukou. Aka hoi, o ka oi o kana oia ka oi o ka mana o ka olelo a ke Akua, iloko ona; a o ka mea a oukou i kapa mai ai he huhu, oia ka oiaio, e like me ia iloko o ke Akua, ka mea i hiki ole ai ia ia ke uumi, e hoike aku ana me ka wiwo ole no ka oukou hana ino ana.\n\n27 . A o ko ke Akua mana pu me ia e pono ai, oiaio, i kana kauoha ana ia oukou, i hoolohe oukou. Aka hoi, aole oia, aka o ka Uhane o ka Haku iloko ona, e hoohamama ana i kona waha e olelo, i hiki ole ia ia ke pane.\n\n28 . Ano, e kaʻu keiki Lamana, a me Lemuela olua me Sama hoi, a me na keiki aʻu no hoi oia na keiki a Isemaela, aia hoi, ina e hoolohe oukou i ka olelo a Nepai, aole oukou e make. A ina e hoolohe oukou i kana, ke waiho nei au he hoopomaikai no oukou, he oiaio, o kuu hoopomaikai mua ana.\n\n29 . Aka, ke ole oukou e hoolohe i kana, e lawe aku au i kuu hoopomaikai mua ana, he oiaio, i kuu hoopomaikai ana, a e kau ia maluna ona.\n\n30 . Ano, e Zorama, ke olelo aku nei au ia oe; Aia hoi, ooe no ke kauwa a Labana; aka hoi, ua lawe ia mai la oe noloko mai o ka aina o Ierusalema, a ua ike au he hoaaloha io oe no kaʻu keiki no Nepai, a mau loa aku.\n\n31 . Nolaila, no kou malama pono ana, e hoomaikai pu ia kau hua me kana hua, i noho loihi ai lakou me ka pomaikai maluna o ka ili o keia aina; aole mea e hoeha, aole hoi i hoopilikia i ko lakou noho pomaikai ana, koe wale no ka hana ino iwaena o lakou iho, maluna o keia aina no ka wa mau loa.\n\n32 . Nolaila, ina e malama pono oukou i na kauoha a ka Haku, ua hoolaa mai la ka Haku i keia aina i ka noho maluhia pu ana o kau hua me na hua a kaʻu keiki.\n\n", "2-ne 2": "[center][font_size=26]Mokuna 2[/font_size][/center]\n\n1 . Ano, e Iakoba, ke olelo aku nei au ia oe: Ooe no kaʻu hanau mua ma na la o koʻu popilikia iloko o ka waonahele. Aia hoi ua loohia oe i kou wa kamalii i ka popilikia a me ke kaumaha nui, no ke kolohe o kou mau hoahanau.\n\n2 . Aka hoi, e Iakoba, kaʻu hanau mua iloko o ka waonahele, ke ike nei oe i ka nani o ke Akua; a e hoolaa oia i kou pilikia i mea nou e pomaikai ai.\n\n3 . Nolaila, e hoopomaikai ia kou uhane, a e noho maluhia pu oe me kou kaikuaana, o Nepai; a e hoolilo ia aku kou mau la ma ka hana a kou Akua. Nolaila, ke ike nei au ua hoolapanai ia oe no ka pono o kou Mea Hoolapanai; no ka mea, ua ike oe e hele mai ana oia i ka manawa ku pono, e lawe mai i ke ola i kanaka.\n\n4 . A ua ike hoi oe i kona nani ma kou wa opiopio; no ia mea, ua hoopomaikai ia oe e like me ka poe ana e lawelawe mai ai ma ke kino: no ka mea, oia mau no ka Uhane, inehinei, i keia la, a mau loa aku. A ua hoomakaukau ia ke ala mai ka haule ana mai o ke kanaka, a ua haawi ia mai ke ola mau loa me ka uku ole aku.\n\n5 . A ua lawa na kanaka i ke ao ia mai, i ike lakou i ka pono a me ka hewa. A ua haawi ia mai ke kanawai i kanaka. A ma ke kanawai aole i hoapono ia kekahi mea; oia hoi, ma ke kanawai, ua hooki ia aku na kanaka. Oiaio, ma ko ke kino kanawai, ua hooki ia aku; a ma ko ka uhane kanawai hoi e make ana lakou mai ka pono aku, a lilo lakou i poe poino a mau loa aku.\n\n6 . Nolaila, ke hele mai la ka hoolapanai ana iloko o ka Mesia Hemolele a ma o na la no hoi; no ka mea, ua piha oia i ka lokomaikai a me ka oiaio.\n\n7 . Aia hoi, ke haawi mai la oia ia ia iho i mohai no ka hewa, e hooko i ka hana a ke kanawai, i ka poe a pau me ka naau palupalu a me ka uhane mihi; aole loa e hooko ia ka hana a ke kanawai i kekahi mea e ae.\n\n8 . Nolaila, he mea nui e hoomaopopo aku i keia mau mea i ko ke ao nei, i ike lakou aole e hiki i ka io ke noho pu ma ke alo o ke Akua, ke ole wale no ma ka pono, a me ke aloha, a me ka lokomaikai o ka Mesia Hemolele, nana e waiho aku ilalo i kona ola mamuli o ke kino, a e lawe hou ia mea ma ka mana o ka Uhane, i hiki ia ia ke lawe mai i ke alahou ana o ka poe make, oia no ka mea mua e ala mai ai.\n\n9 . Nolaila, oia no ka hua mau i ke Akua, no ka mea, nana e uwao no na keiki a pau a kanaka; a o ka poe a pau e manaoio ia ia e hoola ia lakou.\n\n10 . A no ka uwao ia ana no na mea a pau, e hiki aku ana na kanaka a pau i ke Akua la; nolaila, e ku ana lakou ma ke alo ona; e hookolokolo ia e ia, e like me ka oiaio a me ka hemolele iloko ona. Nolaila, o ka hope o ke kanawai a ka Mea Hemolele i haawi mai ai, i ka hoopai ana i ka uku hoopai i kau ia mai, a e kuee ana ua uku hoopai nei i kau ia mai, i ka pomaikai i kau ia mai, e hooko i ka hope o ke kalahala;\n\n11 . No ka mea, ma na mea a pau e kuee ana kekahi aoao i kekahi e pono ai. Ina aole pela, e kaʻu hanau mua ma ka waonahele, he mea i hiki ole i ka pono ke hana ia; aole hoi i ka hewa; aole i ka hemolele aole hoi i ka poino; aole i ka maikai aole hoi i ka ino. No ia mea, ina pela e hui pu ia na mea a pau i hookahi; nolaila, ina hookahi kino ia, e waiho ia me he mea make la e pono ai, aole ola aole hoi make, aole palaho aole palaho ole, aole pomaikai aole hoi poino, aole ike aole hoi ike ole.\n\n12 . Nolaila, ina pela, ua hana ia mai la ia i mea ole; no ia mea, aole kumu io no ka hana ia ana o ia mea. Nolaila, e hoopau no keia mea i ka naauao o ke Akua, a me kona mau manao paa mau loa, a i ka mana, a i ke aloha, a me ka hoopono ana o ke Akua no hoi.\n\n13 . A ina e i aku oukou aole he kanawai, e i no hoi oukou aole he hewa. A ina e olelo oukou aole he hewa, e olelo no hoi oukou aole no he pono. A ina aole he pono, aole hoi he pomaikai. A ina aole he pono, aole hoi he pomaikai, alaila, aole he hoopai aole hoi he poino. A ina aole keia mau mea, aole he Akua. A ina aole he Akua, aole o kakou, aole hoi ka honua; no ka mea, aole i hiki ke hana ia kekahi mea, aole e hana aku, aole hoi e hana ia mai; nolaila, ina ua nalowale iho na mea a pau.\n\n14 . Ano, e kaʻu mau keiki, ke olelo aku nei au i keia mau mea, no ko oukou pomaikai a hoonaauao ia ana; no ka mea, aia no he Akua, a ua hana mai la oia i na mea a pau, ma ka lani a ma ka honua no hoi, a me na mea a pau oloko; o na mea e hana aku, a me na mea e hana ia mai;\n\n15 . A no ka hooko ana i kona manao mau loa i ka hana ana i kanaka, mahope iho o kana hana ana i ko kakou mau kupuna mua, a me na holoholona o ke kula a me na manu o ka lewa, a me na mea a pau i hana ia, he mea pono ke kau ia mai he mau mea kuee; oia ka hua i papa ia e kuee ana i ka laau o ke ola; o kekahi he ono ia, a o kekahi he awaawa;\n\n16 . Nolaila, haawi mai la ke Akua i kanaka, i hiki ia ia ke hana e like me kona manao iho. Nolaila, ua hiki ole i ke kanaka ke hana e like me kona manao iho, ke hoowalewale ole ia oia e kela, a i ole ia, e keia.\n\n17 . A ke manao nei au, o Lehi, e like me na mea aʻu i heluhelu ai, ua haule kekahi anela o ke Akua, mai ka lani mai, e like me ka mea i palapala ia; nolaila, lilo iho la oia i diabolo, no kona imi ana i ka mea hewa imua o ke Akua.\n\n18 . A no kona haule ana mai ka lani mai, a lilo ana i mea poino no ka wa pau ole, imi iho la no hoi oia, i ka poino o na kanaka a pau. Nolaila, i ae la oia, o kela nahesa kahiko, oia ke diabolo, oia hoi ka makuakane o na mea wahahee a pau, ia Ewa; nolaila, i ae la oia, E ai i ka hua i papa ia, aole olua e make, aka e like auanei olua me ke Akua, i ka ike ana i ka pono a me ka hewa.\n\n19 . A mahope iho o ko Adamu laua me Ewa ai ana i ka hua i papa ia, ua kipaku ia aku la laua iwaho o ka mahinaai o Edena, e mahi i ka honua.\n\n20 . A ua hanau mai la laua i na keiki; he oiaio, i ka ohana o ko ke ao nei a pau.\n\n21 . A ua hooloihi ia na la o na keiki a kanaka, e like me ka makemake o ke Akua, i hiki ia lakou ke mihi oiai lakou ma ke kino; nolaila, lilo mai la ko lakou noho ana i noho ana e hoao ia ai, a ua hooloihi ia ko lakou manawa, e like me na kauoha a ke Akua i haawi mai ai i na keiki a kanaka. No ka mea, haawi mai la oia i kauoha no na kanaka a pau e mihi lakou e pono ai; a hoike mai la no hoi oia i na keiki a kanaka a pau ua lilo aku la lakou, no ka hala o na kupuna mua o lakou.\n\n22 . Ano, aia hoi, ina aole o Adamu i hana i ka hala, ina aole oia i haule; aka, ina no ua noho oia ma ka mahinaai o Edena; a ina ua oia mau na mea a pau i hana ia ai, ma ko lakou ano mua, mahope mai o ko lakou hana ia ana; a ina ua waiho ia mai la lakou a mau loa aku, aole hoi hopena.\n\n23 . Aole hoi laua e hanau i na keiki: nolaila, ua noho laua i ka noho hala ole ana, aole hauoli, no ka mea, aole o laua i ike i ka poino; aole e hana ana i ka pono, no ka mea, aole o laua i ike i ka hewa.\n\n24 . Aka hoi, ua hana ia mai la na mea a pau ma ka naauao o ka mea nana i ike i na mea a pau loa.\n\n25 . Haule iho la o Adamu, i loaa ai na kanaka; a ke ola nei na kanaka, i loaa ai ia lakou ka olioli.\n\n26 . Ke hele mai la ka Mesia i ka manawa ku pono, e hiki ia ia ke hoola i na keiki a kanaka mai ka haule ana mai. A no ko lakou hoola ia ana mai ka haule ana mai, ua lilo lakou i poe kuokoa a mau loa aku, e ike ana i ka pono a me ka hewa; e hana no lakou iho, aole e hana ia mai, ma ka hoopai ana o ke kanawai wale no, ma ka la nui mahope, e like me na kauoha a ke Akua i haawi mai ai.\n\n27 . Nolaila, mamuli o ke kino ua kuokoa na kanaka; a ua haawi ia mai la na mea a pau ia lakou i ku pono i kanaka. A ua noa lakou e koho aku i ka noho pio ole a me ke ola mau loa, ma o ka Mea Uwao nui la o na kanaka a pau; a i ole ia, e koho i ka noho pio a me ka make, e like me ka noho pio ana a me ka mana o ke diabolo; no ka mea, ke imi nei oia i poino pu na kanaka a pau e like me ia iho.\n\n28 . Ano, e kaʻu mau keiki, ke makemake nei au e nana oukou i ka Mea Uwao nui, a e hoolohe i kana mau kauoha nui; a e malama pono i kana mau olelo, a e koho aku i ke ola mau loa, e like me ka makemake o kona Uhane Hemolele.\n\n29 . Aole e koho aku i ka make mau loa, e like me ka makemake o ke kino a me ka hewa koloko, oia na mea e haawi aku ana i ka uhane o ke diabolo i ka mana e hoopio, a e lawe ia oukou ilalo i gehena, i hiki ia ia ke noho alii maluna o oukou iloko o kona aupuni.\n\n30 . Ua olelo aku au i keia mau olelo kakaikahi ia oukou a pau, e aʻu mau keiki, ma na la hope o kuu hoao ia ana; a ua koho au i ka mea e pono ai, e like me na olelo a ke kaula. A o koʻu manao wale no, o ke ola mau loa no ia o ko oukou mau uhane. Amene.\n\n", "2-ne 3": "[center][font_size=26]Mokuna 3[/font_size][/center]\n\n1 . Ano, ke olelo aku nei au ia oe, e Iosepa e, kaʻu hanau hope, ua hanau ia mai la oe ma koʻu wa popilikia ma ka waonahele; he oiaio, ma na la o koʻu kaumaha nui loa, ua hapai mai la kou makuwahine ia oe.\n\n2 . A e hoolaa no hoi ka Haku i keia aina nou, he aina maikai loa no ia, no kou hooilina a no ka hooilina o kau poe hua me kou poe hoahanau, no kou maluhia a mau loa aku, ina e malama pono oukou i na kauoha a ka Mea Hemolele o ka Iseraela.\n\n3 . Ano, e Iosepa, kaʻu hanau hope e, aʻu i lawe mai ai noloko mai o ka waonahele, kahi oʻu i hoopopilikia ia ai; na ka Haku e hoopomaikai ia oe no ka wa pau ole, no ka mea, aole e hoopau loa ia kau poe hua.\n\n4 . No ka mea, aia hoi, ooe no ka hua a koʻu puhaka, a he mamo no au na Iosepa, ka mea i lawe pio ia aku i Aigupita. A ua nani na berita a ka Haku, ana i hana mai ai ia Iosepa;\n\n5 . Nolaila, ike io o Iosepa i ko kakou la nei. A loaa ia ia he olelo hoopomaikai na ka Haku mai, e hoala mai ka Haku ke Akua i kekahi lala pono i ko ka hale o Iseraela, noloko mai o na hua a kona puhaka; aole o ka Mesia, aka he lala e haihai ia mai; aka hoi, e hoomanao ia ma na berita a ka Haku, e hoike ia ka Mesia ia lakou ma na la mahope, i ka mana o ka Uhane, i ka hoopuka ana aku ia lakou noloko mai o ka pouli i ka malamalama; he oiaio, noloko mai o ka pouli i huna ia, a noloko mai o ka noho pio ana i ke kuokoa.\n\n6 . No ka mea, hoike io mai la o Iosepa, i ka i ana: E hoala auanei ka Haku koʻu Akua i kahi Mea nana Urima, a e lilo oia i mea nana Urima pookela i ka hua a koʻu puhaka.\n\n7 . Oiaio, olelo io mai la o Iosepa, penei, wahi a ka Haku, iaʻu: Naʻu no e hoala i kahi mea nana Urima pookela mailoko mai o na hua a kou puhaka; a e manao nui ia oia mawaena o na hua a kou puhaka. A ia ia au e haawi aku ai i kauoha, i hana oia i kahi hana no ka hua a kou puhaka, kona poe hoahanau, he hana pomaikai nui ia lakou, i ka lawe ia ana mai o lakou i ka ike i na berita aʻu i hana aku ai i kou mau kupuna kane.\n\n8 . A e haawi no au ia ia i kauoha, i hana ole oia i kekahi hana e, o ka hana wale no aʻu e kauoha aku ai ia ia. A e hoolilo au ia ia i mea nui imua o koʻu mau maka; no ka mea, e hana no oia i kaʻu hana.\n\n9 . A e nui auanei oia e like me Mose, ka mea aʻu i olelo aku ai e hoala auanei au ia ia no oukou, e hoola i koʻu poe kanaka, e ko ka hale o Iseraela.\n\n10 . A e hoala no au ia Mose, e hoopakele i kou poe kanaka mailoko mai o ka aina o Aigupita.\n\n11 . Aka e hoala no au i kekahi mea nana Urima noloko mai o na hua a kou puhaka; a e haawi no au ia ia i ka mana e hoopuka mai i kaʻu olelo i na hua a kou puhaka; aole i ka hoopuka ana mai o kaʻu olelo wale no, wahi a ka Haku, aka i ka hoomaopopo ana ia lakou i kaʻu olelo, i hele e aku [ai] iwaena o lakou.\n\n12 . Nolaila, e palapala auanei na hua a kou puhaka; a e palapala auanei na hua a ka puhaka o Iuda; a o na mea e palapala ia auanei e na hua a kou puhaka, a o na mea no hoi e palapala ia auanei e na hua a ka puhaka o Iuda, e ulu pu laua a elua i hookahi, i ka hoohoka ana i na ao wahahee ana, a i ka hoopau ana i na paio, a i ka hookupaa ana i ka maluhia mawaena o na hua a kou puhaka, a i ka lawe ia ana mai o lakou i ka ike no ko lakou poe kupuna ma na la mahope; a i ka ike no hoi no kaʻu mau berita, wahi a ka Haku.\n\n13 . A noloko o ka nawaliwali e hoolilo ia auanei oia i ikaika, ma ia la e hoomaka ai kaʻu hana mawaena o koʻu poe kanaka a pau, i ka hoihoi ana ia oe, e ko ka hale o Iseraela, wahi a ka Haku.\n\n14 . A pela i wanana mai ai o Iosepa, i ka i ana: Aia hoi, e hoopomaikai no ka Haku i ua mea nana Urima la; a o ka mea e imi e pepehi iaia, e hoohoka ia lakou; no ka mea, o keia mea hoopomaikai aʻu i loaa ai na ka Haku mai, no ka hua a koʻu puhaka, e hooko ia auanei ia. Aia hoi, ua ike io no au e hooko ia ana keia olelo hoopomaikai.\n\n15 . A e kapa ia auanei kona inoa mamuli o koʻu; a mamuli ia o ka inoa o kona makuakane. A e like auanei oia me au; no ka mea, o ka mea a ka Haku e hoopuka mai ai ma kona lima, ma ka mana o ka Haku, e lawe mai auanei ia i koʻu poe kanaka i ke ola;\n\n16 . Oiaio, peia i wanana mai ai o Iosepa: Ua paa iaʻu keia mea, oia, e like me koʻu kanalua ole i ka olelo hoopomaikai no Mose; no ka mea, ua olelo mai la ka Haku iaʻu, e malama au i kau poe hua no ka wa pau ole.\n\n17 . A ua i mai la ka Haku, E hoala au he Mose; a e haawi no au i mana ia ia ma ke kookoo; a e haawi au ia ia i ka naauao ma ka palapala ana. Aole nae au e hoomohala i kona elelo, i olelo nui oia; no ka mea, aole au e hoolilo ia ia i ikaika ma ka olelo ana, aka e kakau auanei no au, i koʻu kanawai ia ia, me ka manamana lima o koʻu lima ponoi; a e hana au i kanaka hai olelo nona.\n\n18 . A i mai la no hoi ka Haku iaʻu: E hoala au i ka hua a kou puhaka; a e hana no au i kanaka hai olelo nona. A owau nei, aia hoi, e haawi no au ia ia e hiki ia ia ke palapala auanei i ka palapala ana o na hua a kou puhaka, i ka hua a kou puhaka; a na ke kanaka hai olelo a kou puhaka e hai aku auanei ia mea.\n\n19 . A o na olelo ana e kakau ai, oia na olelo ku pono i koʻu naauao, e hiki aku ai i ka hua a kou puhaka. A e like auanei ia me he mea la ua kahea aku ka hua a kou puhaka ia lakou mai ka lepo ae; no ka mea, ua ike au i ko lakou manaoio.\n\n20 . A e kahea no auanei lakou mai ka lepo ae; he oiaio, i ka mihi i ko lakou poe hoahanau, mahope iho o ka make ana o na hanauna he nui wale mahope o lakou. Eia kekahi, e laha aku ko lakou kahea ana, e like me ka pohihihi ole o ka lakou mau olelo.\n\n21 . No ko lakou manaoio, e puka aku auanei ka lakou mau olelo noloko aku o koʻu waha i ko lakou poe hoahanau, he poe hua lakou a kou puhaka; a e hoolilo au i ka nawaliwali o ka lakou mau olelo i ikaika ma ko lakou manaoio, i ka hoomanao ana i kaʻu berita aʻu i hana aku ai i kou mau kupuna.\n\n22 . Ano, aia hoi, e kaʻu keiki Iosepa, mamuli o keia ano, wanana mai la koʻu kupuna kane i ka wa kahiko.\n\n23 . Nolaila, no keia berita ua hoopomaikai ia oe; no ka mea, aole e anai ia kau hua, no ka mea, e hoolohe auanei lakou i na olelo o ka buke.\n\n24 . A e ku iluna auanei kekahi mea ikaika iwaena o lakou, nana e hana i ka pono he nui, ma ka olelo a ma ka hana no hoi, he mea paa hana oia ma na lima o ke Akua, me ka manaoio nui loa, e hana i na hana kupanaha loa, a e hana i ka mea nui imua o ka maka o ke Akua, i ka lawe hou ana mai i ka hoihoi nui ana i ko ka hale o Iseraela, a i ka hua a kou poe hoahanau.\n\n25 . Ano, ua pomaikai ooe, e Iosepa. Aia hoi, he uuku oe; nolaila, e hoolohe i na olelo a kou kaikuaana a Nepai, a e hana ia mai auanei ia oe, e like me na olelo aʻu i olelo ai. E hoomanao oe i na olelo a kou makuakane e make ana. Amene.\n\n", "2-ne 4": "[center][font_size=26]Mokuna 4[/font_size][/center]\n\n1 . Ano, ke olelo nei au, o Nepai, no na wanana a koʻu makuakane i olelo mai ai, no Iosepa, ka mea i lawe ia iloko o Aigupita;\n\n2 . No ka mea, aia hoi, wanana io mai la oia no kana hua a pau. A o na wanana ana i kakau mai ai, ua kakaikahi na wanana i oi aku mamua o kana. A wanana mai la oia no makou, a no na hanauna e aku o makou; a ua kakau ia lakou maluna o na papa keleawe.\n\n3 . Nolaila, mahope iho o ka pau ana o ka olelo a koʻu makuakane no na wanana a Iosepa, kahea ae la oia i na keiki a Lamana, i kana mau keikikane, a me kana mau kaikamahine, a i aku la ia lakou: Aia hoi, e aʻu mau moopunakane, a me aʻu mau moopunawahine, na keikikane a me na kaikamahine a kaʻu makahiapo, ke makemake nei au ia oukou e haliu mai i ka pepeiao i kaʻu mau olelo;\n\n4 . No ka mea, ua olelo mai ka Haku, Ina e malama oukou i kaʻu mau kauoha, e pomaikai auanei oukou ma ka aina; a ina e malama ole oukou i kaʻu mau kauoha, e hooki ia aku auanei oukou mai koʻu alo aku.\n\n5 . Aka hoi, e kaʻu mau moopunakane a me kaʻu mau moopunawahine, aole i hiki iaʻu ke iho ilalo i koʻu luakupapau, ke waiho ole au he hoopomaikai ana maluna o oukou; no ka mea, ua ike au, ina e ao ia oukou ma ke ala e pono ai oukou ke hele, aole auanei oukou e hele hewa malaila aku.\n\n6 . Nolaila, ina i hoomainoino ia oukou, aia hoi, ke waiho nei au i koʻu hoopomaikai ana maluna o oukou, i lawe ia aku ai ka hoomainoino mai o oukou aku, a e hooko ia maluna o na poo o ko oukou mau makua.\n\n7 . Nolaila, no koʻu hoopomaikai ana, aole e ae aku ka Haku ke Akua e anai loa ia oukou; nolaila, e aloha no oia ia oukou, a i ka oukou poe hua a mau loa aku.\n\n8 . Eia kekahi, mahope iho o ka pau ana o ka olelo ana a koʻu makuakane i na keikikane a me na kaikamahine a Lamana, kono ae la oia i na keikikane a me na kaikamahine a Lemuela, e lawe ia mai imua ona.\n\n9 . A olelo ae la oia ia lakou, i ka i ana: Aia hoi, e na moopunakane aʻu a me na moopunawahine aʻu, na keikikane a me na kaikamahine a ka lua o kaʻu mau keikikane; aia hoi, ke waiho nei au ia oukou i ka hoopomaikai hookahi ana no, me au i waiho aku ai i na keikikane a me na kaikamahine e a Lamana; nolaila, aole oukou e anai loa ia; aka ma ka hopena e hoopomaikai ia ka oukou poe hua.\n\n10 . Eia kekahi, i ka wa i pau ai ka olelo ana a koʻu makuakane ia lakou, aia hoi, olelo ae la oia i na keikikane a Isemaela, he oiaio, a i ko kona hale a pau.\n\n11 . A pau kana olelo ia lakou, olelo ae la oia ia Sama, i ka i ana: Pomaikai ooe, a me kau hua: no ka mea, e noho no oe ma ka aina, e like me kou kaikaina o Nepai. A e helu pu ia kau poe hua me kana poe hua; a e like auanei oe me kou kaikaina, a e alikealike kau poe hua i kana poe hua; a e hoopomaikai ia oe ma kou mau la a pau.\n\n12 . Eia kekahi, mahope iho o ka olelo ana a koʻu makuakane, o Lehi, i ko kona hale a pau, e like me na manao o kona naau, a me ka Uhane o ka Haku iloko ona, elemakule loa iho la ia. Eia kekahi, make iho la ia, a ua kanu ia iho la.\n\n13 . Eia kekahi, aole he nui na la mahope iho i kona make ana, huhu mai la o Lamana laua me Lemuela, a me na keikikane a Isemaela iaʻu, no ka paipai ana o ka Haku;\n\n14 . No ka mea, ua koi ia mai la au, o Nepai, e olelo aku ia lakou, e like me kana olelo. No ka mea, ua olelo aku la au i na mea he nui wale ia lakou, a pela hoi koʻu makuakane, mamua o kona make ana; a ua kakau ia he nui o ua mau olelo nei maluna o koʻu mau papa e ae; no ka mea, o ka mooolelo nui ae ua kakau ia maluna o koʻu mau papa e ae.\n\n15 . A maluna o keia mau papa, ke kakau nei au i na mea o koʻu naau, a he nui no hoi o na palapala hemolele i kahakaha ia maluna o na papa keleawe; no ka mea, ke hauoli nei kuu naau i na palapala hemolele, a ke noonoo nei koʻu naau ia mau mea, a ke palapala nei ia mau mea no ka hoonaauao ia ana a no ka hoopomaikai ia ana o kaʻu poe keiki.\n\n16 . Aia hoi, e olioli ana koʻu uhane ma na mea a ka Haku; a e noonoo mau ana koʻu naau i na mea aʻu i ike ai a i lohe ai hoi.\n\n17 . Aka hoi, nani ka lokomaikai o ka Haku, i ka hoike ana mai iaʻu i kana mau hana nui a kupanaha, ke hooho nui aku nei kuu naau: Auwe hoi au ke kanaka poino; he oiaio, ke kanikau nei koʻu naau no koʻu io. Ke ehaeha nei koʻu uhane no kaʻu hana ino.\n\n18 . Ua hoopuni ia au no na hoowalewale a me na hewa, e hoopuni wale mai ana iaʻu.\n\n19 . A iaʻu ka makemake e hauoli, e uwe ana koʻu naau no koʻu mau hewa; aka hoi, ke ike nei au i ka mea aʻu i paulele aku ai.\n\n20 . O koʻu mea kokua oia no koʻu Akua; ua alakai mai la oia iaʻu iwaena o koʻu popilikia ma ka waonahele; a ua hoola mai la oia iaʻu maluna o na kai hohonu loa.\n\n21 . Ua hoopiha mai oia iaʻu me kona aloha, oia, i ka hoopau ana i koʻu io.\n\n22 . Ua hoohoka aku la oia i koʻu mau enemi, i ka hoohaalulu ana ia lakou imua oʻu.\n\n23 . Aia hoi, ua hoolohe mai oia i koʻu kahea ana ma ke ao, a ua haawi mai la oia i ka ike iaʻu ma na hihio, i ka po.\n\n24 . A ma ke ao ua mahuahua aku la koʻu wiwo ole ma ka pule ikaika imua ona; he oiaio, ua hookiekie aku la au i koʻu leo iluna; a iho mai la na anela a lawelawe mai la iaʻu.\n\n25 . A maluna o na eheu o kona Uhane i lawe ia aku ai kuu kino maluna o na mauna kiekie. A ua ike koʻu mau maka i na mea nui; he oiaio, i oi aku i ka mea ku pono no kanaka; nolaila, ua kauoha ia mai la au e kakau ole ia mau mea.\n\n26 . E! Ina ua ike au i na mea nui e like me neia; ina o ka Haku ma kona manao haahaa i na keiki a kanaka, i hele mai i na kanaka me ke aloha nui e like me neia, no ke aha la i uwe ai koʻu naau, a kakali koʻu uhane ma ke awawa o ke kaumaha, a wiwi koʻu kino, a emi koʻu ikaika, no koʻu popilikia?\n\n27 . A no ke aha la au i ae aku ai i ka hewa no koʻu kino? Oiaio, no ke aha la i ae aku ai au i na mea hoowalewale, i loaa ai i ka mea ino kau wahi ma koʻu naau, e hoopau i koʻu maluhia, a e hookaumaha i koʻu uhane? No ke aha la au i huhu ai no koʻu enemi?\n\n28 . E ala, e kuu uhane! Mai luhe hou aku i ka hewa. E hauoli, e koʻu naau, a mai haawi hou i kau wahi no ka enemi o koʻu uhane.\n\n29 . Mai huhu hou no koʻu mau enemi. Mai hoalualu i kuu ikaika, no koʻu popilikia.\n\n30 . E hauoli, e kuu naau, a e kahea aku i ka Haku, a e i aku: E ka Haku, e hiilani no au ia oe no ka wa pau ole; he oiaio, e hauoli koʻu uhane iloko ou, e koʻu Akua, a o ka pohaku hoi o koʻu ola.\n\n31 . E ka Haku, e hoolapanai anei oe i koʻu uhane? E hoopakele anei oe iaʻu noloko mai o na lima o koʻu poe enemi? E hana mai anei oe iaʻu i haalulu ai au i ka ike aku i ka hewa?\n\n32 . E pani mau ia anei na ipuka o ka po imua oʻu, no ka mea, ua nahae koʻu naau, a ua mihi koʻu uhane? E ka Haku, aole anei oe e pani i na ipuka o koʻu pono imua oʻu, i hele au ma ke kuamoo o ke awawa haahaa, i pololei au ma ke alanui akaka?\n\n33 . E ka Haku, e puliki mai anei oe iaʻu a puni i ka aahu o kou pono? E ka Haku, e hana mai anei oe i ala noʻu e pakele ai imua o koʻu poe enemi? E hana mai anei oe i koʻu kuamoo i pololei imua oʻu? E waiho ole anei i mea hina ma koʻu ala? Aka ina ooe e hoomakaukau i koʻu ala imua oʻu, a e keakea ole i koʻu ala, aka i na ala o koʻu enemi.\n\n34 . E ka Haku, ua paulele au ia oe a e paulele au ia oe a mau loa aku. Aole au e hilinai i ka lima o ka io; no ka mea, ua ike au, poino ke kanaka i hilinai i ka lima o ka io. Oiaio, poino ke kanaka i hilinai i ke kanaka, a i lilo ka io i ikaika nona.\n\n35 . Oiaio, ua ike au e haawi lokomaikai mai ke Akua i ka mea noi. Oiaio, e haawi mai no koʻu Akua iaʻu, ke ole au e nonoi hewa; nolaila, e hookiekie no au i koʻu leo iluna iou la; oiaio, e kahea aku no au ia oe, e kuu Akua, ka pohaku o koʻu pono. Aia hoi, e pii mau loa no koʻu leo iou la, e kuu pohaku a me koʻu Akua mau loa. Amene.\n\n", "2-ne 5": "[center][font_size=26]Mokuna 5[/font_size][/center]\n\n1 . Eia hoi kekahi, kahea nui aku la au, o Nepai, i ka Haku koʻu Akua, no ka huhu o koʻu mau hoahanau.\n\n2 . Aka hoi, mahuahua no ko lakou huhu iaʻu; a imi mai la lakou e lawe aku i koʻu ola.\n\n3 . Oiaio, ohumu mai la lakou noʻu nei, i ka i ana: Ke manao nei ko kakou kaikaina e alii ae maluna o kakou; a nui ka pilikia i loaa ia kakou nona; nolaila, ano e pepehi kakou ia ia, i ole pilikia hou kakou no kana olelo. No ka mea, aia hoi, aole kakou i makemake ia ia i alii no kakou; no ka mea, no kakou, no na kaikuaana ia, e noho alii maluna o keia lahuikanaka.\n\n4 . Ano, aole au e kakau ana maluna o na papa nei, i na olelo a pau a lakou i ohumu mai ai noʻu nei. Aka, ua lawa kaʻu olelo ana, ua imi lakou e lawe aku i koʻu ola.\n\n5 . Eia kekahi, hoike mai la ka Haku iaʻu, e hele au, o Nepai, mai o lakou aku, a e holo aku i ka waonahele, a me ka poe a pau e makemake ana e hele pu me au.\n\n6 . Nolaila, lawe aku la au, o Nepai, i koʻu ohana, a me Zorama hoi a me kona ohana, a me Sama, koʻu kaikuaana, a me kona ohana, a me Iakoba laua me Iosepa, koʻu mau kaikaina, a me koʻu mau kaikuahine, a me ka poe a pau i makemake e hele pu me au. A o ka poe a pau i hele pu me au, oia ka poe i manaoio i na olelo ao a me na hoikeana a ke Akua; nolaila, hoolohe mai la lakou i kaʻu mau olelo.\n\n7 . A lawe aku la makou i ko makou mau halelewa a me na mea i hiki ia makou, a hele aku la makou ma ka waonahele no na la he nui loa. A mahope iho o ko makou hele ana no na la he nui loa, kukulu iho la makou i ko makou mau halelewa.\n\n8 . A ua makemake iho la koʻu poe kanaka, e kapa makou ia wahi o Nepai; nolaila, kapa aku la makou ia wahi o Nepai.\n\n9 . A o ka poe a pau me au, lawe aku la maluna o lakou e kapa aku ia lakou iho ka poe kanaka o Nepai.\n\n10 . A ua makaala makou e malama i na hoopono, a me na kanawai, a me na kauoha a ka Haku, ma na mea a pau e like me ke kanawai o Mose.\n\n11 . A o ka Haku kekahi pu me makou; a pomaikai nui loa iho la makou; no ka mea, lulu iho la makou i na hua, a ua ohi hou mai la makou me ka lako. A hoomaka makou e hanai i na pua a me na ohana, a me na holoholona o kela ano a me keia ano.\n\n12 . A ua lawe pu no hoi au, o Nepai, i na mooolelo i kahakaha ia maluna o na papa keleawe; a me ka mea poepoe no hoi, oia no ka panana, i hoomakaukau ia no koʻu makuakane, e ka lima o ka Haku, e like me ka mea i palapala ia.\n\n13 . Eia kekahi, hoomaka iho la makou e hoopomaikai nui loa ia, a e mahuahua ma ka aina.\n\n14 . A lawe aku la wau, o Nepai, i ka pahikaua a Labana, a mamuli o kona ano, hana iho la au i na pahikaua he nui loa, o hiki mai auanei paha ka lahuikanaka i kapa ia, i keia manawa, ko Lamana poe, maluna o makou a e luku mai ia makou; no ka mea, ua ike au i ko lakou inaina iaʻu, a i kaʻu poe keiki, a i ka poe i kapa ia, o koʻu poe kanaka.\n\n15 . A ao aku la au i kaʻu poe e kukulu i na hale, a e hana i kela ano i keia ano o ka laau, a o ka hao, a o ke keleawe ulaula, a o ke keleawe, a o ke kila, a o ke gula, a o ke kala, a o na mea maikai i eli ia, a ua nui loa o ia mau mea.\n\n16 . A kukulu iho la au, o Nepai, i luakini; a ua kukulu aku la au ia ia mamuli o ke ano o ka luakini o Solomona, koe wale no aole ia i kukulu ia ia me na mea makamae he nui loa e like me ia; no ka mea, aole i hiki ke loaa ia mau mea maluna o ka aina; nolaila, ua hiki ole ia ke kukulu ia e like me ko Solomona luakini. Aka, ua like ke ano o ke kukulu ia ana me ko ka luakini o Solomona; a ua nani loa ka hana ia ana.\n\n17 . Eia kekahi, ao aku la wau, o Nepai, i koʻu poe kanaka e hana mau, a e hana me ko lakou mau lima.\n\n18 . Eia kekahi, ua makemake mai la lakou e lilo wau i alii no lakou. Aka, makemake iho la au, o Nepai, e noho lakou me ke alii ole; aka hoi, hana aku la au no lakou e like me ka mea i hiki iaʻu.\n\n19 . Aia hoi, ua hooko ia ae la na olelo a ka Haku i koʻu mau hoahanau, ana i olelo mai ai no lakou, e lilo au i luna no lakou a i kumu no hoi no lakou; nolaila, he luna no au no lakou a he kumu no hoi no lakou, e like me na kauoha a ka Haku, a hiki i ka manawa a lakou i imi ai e lawe aku i koʻu ola.\n\n20 . Nolaila, i ko ai ka olelo a ka Haku, ana i olelo mai ai iaʻu, i ka i ana: Ina aole lakou e hoolohe i kau olelo, e hooki ia aku auanei lakou mai ke alo aku o ka Haku. Aia hoi, ua hooki ia aku la lakou mai kona alo aku.\n\n21 . A ua haawi ae la oia i kekahi poino e haule maluna o lakou, oiaio, i kahi poino nui, no ka lakou hana ino. No ka mea, aia hoi, ua hoopaakiki iho la lakou i ko lakou mau naau e ku e ia ia, a i lilo me he pohaku paea la; nolaila, me lakou i keokeo ai mamua, a nani loa a oluolu, haawi mai la ka Haku ke Akua i ili haulaula maluna o lakou, i ole lakou e lilo i mea hoowalewale i koʻu poe kanaka.\n\n22 . A peneia wahi a ka Haku ke Akua: E hoolilo au ia lakou i poe hoopailua ia e kou poe kanaka, ke mihi ole lakou i ka lakou hana hewa.\n\n23 . A e poino no ka hua a ka mea nana e huipu me ka lakou hua; no ka mea, e poino pu lakou me ia poino hookahi no. A olelo mai la ka Haku ia mea, a ua hana ia.\n\n24 . A no ka poino i kau mai ai maluna o lakou, lilo aku la lakou i lahuikanaka palaualelo, piha i ke kolohe a me ka maalea, a imi iho la ma ka waonahele i na holoholona hihiu.\n\n25 . A i mai la ka Haku iaʻu: E lilo auanei lakou i mea hahau i kau poe hua, e hooeueu ia lakou e hoomanao mai iaʻu; a ina aole lakou e hoomanao mai iaʻu, a e hoolohe mai i kaʻu mau olelo, e hahau no lakou la ia lakou i ka anai loa ia ana.\n\n26 . Eia kekahi, hoolaa aku la au, o Nepai, ia Iakoba laua me Iosepa, i lilo laua i mau kahuna a i mau kumu maluna o ka aina o koʻu poe kanaka.\n\n27 . Eia kekahi, noho iho la makou mamuli o ke ano pomaikai.\n\n28 . A ua hala aku la na makahiki he kanakolu, mai ka manawa a makou i haalele ai ia Ierusalema.\n\n29 . A ua malama wau, o Nepai, i na mooolelo o koʻu poe kanaka, maluna o koʻu mau papa aʻu i hana ai, a hiki i keia manawa.\n\n30 . Eia kekahi, i mai la ka Haku iaʻu: E hana oe i na papa e ae; a e kahakaha auanei oe i na mea he nui maluna o ia mau mea i maikai ma koʻu maka, no ka pomaikai o kou poe kanaka.\n\n31 . Nolaila, i hoolohe pono ai au, o Nepai, i na kauoha a ka Haku, hele aku la au a hana iho la i keia mau papa, maluna o lakou kahi aʻu i kakau ai i keia mau mea.\n\n32 . A kahakaha iho la au i ka mea oluolu i ke Akua. A ina oluolu koʻu poe kanaka i na mea o ke Akua, alaila, e oluolu ana lakou i na mea aʻu i kahakaha ai iluna o na papa nei.\n\n33 . A ina e makemake ana koʻu poe kanaka e ike i ka mooolelo nui o koʻu poe kanaka, e imi lakou i na papa e ae oʻu e pono ai.\n\n34 . A ua lawa kaʻu olelo ana, ua hala aku la na makahiki he kanaha, a ua loaa ia makou na kaua a me na paio me ko makou poe hoahanau.\n\n", "2-ne 6": "[center][font_size=26]Mokuna 6[/font_size][/center]\n\n1 . O na olelo a Iakoba, ke kaikaina o Nepai, ana i olelo aku ai i ko Nepai poe:\n\n2 . Aia hoi, e oʻu mau hoahanau i aloha ia, owau o Iakoba, i kahea ia mai e ke Akua, a hoolilo ia mamuli o ke ano o kona aoao hoano, a i hoolaa ia e koʻu kaikuaana o Nepai, ka mea a oukou e nana nei me he mea la he alii a he mea hoomalu, ka mea a oukou e hilinai nei no ka maluhia, aia hoi, ua ike oukou ua olelo aku la au i na mea he nui loa ia oukou;\n\n3 . Aka hoi, ke olelo hou aku nei au ia oukou; no ka mea, e iini ana au i ka pomaikai o ko oukou mau uhane. Oiaio, ua nui koʻu pihoihoi no oukou; a ua ike oukou pela mau no koʻu ano. No ka mea, ua hooikaika au ia oukou me ka molowa ole; a ua ao aku la au ia oukou i na olelo a koʻu makuakane; a ua olelo aku la au ia oukou no na mea a pau i palapala ia, mai ka hookumu ia ana mai o ke ao nei.\n\n4 . Ano, aia hoi, ke makemake nei au e olelo aku ia oukou no na mea o keia wa, a me na mea e hiki mai ana; nolaila, e heluhelu no au ia oukou i na olelo a Isaia. A oia na olelo a koʻu kaikuaana i makemake mai ai iaʻu e olelo aku ia oukou. A ke olelo aku nei au ia oukou no ko oukou pomaikai, i ao ai oukou a e hoonani i ka inoa o ko oukou Akua.\n\n5 . Ano hoi, o na olelo aʻu e heluhelu ai, oia na olelo a Isaia i olelo mai ai no ko ka hale a pau o Iseraela; nolaila, e hiki ke hoohalike ia mau mea ia oukou; no ka mea, no ko ka hale o Iseraela oukou. A he nui na mea i olelo ia mai e Isaia, e hiki ke hoohalike ia oukou, no ka mea, no ko ka hale o Iseraela oukou.\n\n6 . Ano, eia na olelo: Penei wahi a ka Haku ke Akua: Aia hoi, e hapai no au i koʻu lima i ka poe Genetile, a e kau ae i koʻu hae i na lahuikanaka; a e lawe mai lakou i kau poe keikikane ma ko lakou mau lima, a e kaikai ia kau poe kaikamahine ma ko lakou mau poohiwi.\n\n7 . A e lilo na alii i poe makuakane hanai nou, a o na alii wahine a lakou i poe makuwahine hanai nou; a e kulou no lakou ia oe me na maka o lakou i ka honua, a e palu iho i ka lepo o kou mau wawae; a e ike auanei oe owau no ka Haku; no ka mea, o ka poe e kali iaʻu, aole lakou e hilahila.\n\n8 . Ano, ke makemake nei au, o Iakoba, e olelo aku i kahi mea no keia mau olelo; no ka mea, aia hoi, ua hoike mai la ka Haku iaʻu, ua pepehi ia a i lawe pio ia aku la ka poe i noho ma Ierusalema, mai kahi a kakou i hele mai nei;\n\n9 . Aka hoi, ua hoike mai la ka Haku iaʻu e hoi hou no lakou. A ua hoike mai la no hoi oia iaʻu, e hoike mai la ka Haku ke Akua, ka Mea Hemolele o ka Iseraela, ia ia iho ia lakou ma ke kino; a mahope iho o kona hoike ana ia ia iho, e hahau no lakou ia ia, a e kau ia ia ma ke kea, e like me na olelo a ka anela nana i hai mai ia mea iaʻu.\n\n10 . A mahope iho o ko lakou hoopaakiki ana i ko lakou mau naau, a hooolea ana i ko lakou mau ai e ku e i ka Mea Hemolele o ka Iseraela, aia hoi, e haule mai auanei na mea hoopai o ka Mea Hemolele o ka Iseraela maluna iho o lakou. A e hiki mai ana ka la e hahau ia ai lakou a e hoeha ia ai.\n\n11 . Nolaila, mahope iho o ko lakou kipaku ia ana i o a ia nei, no ka mea, penei i olelo ai ka anela, e hoopilikia ia kekahi poe he nui ma ke kino, aole nae e ae ia e make, no na pule a ka poe pono; e hoopuehu ia auanei lakou, a e pepehi ia, a e inaina ia; aka hoi, e aloha no ka Haku ia lakou, a i ka wa e loaa ai ia lakou ka ike no ko lakou Mea Hoolapanai, e houluulu hou ia lakou i ko lakou aina hooilina.\n\n12 . A pomaikai ka poe Genetile, ka poe a ke kaula i palapala mai ai; no ka mea, aia hoi, ina e mihi auanei lakou, a e kaua ole ia Ziona, a e hoohui ole ia lakou iho i kela ekalesia nui a ino loa, e hoola ia auanei lakou; no ka mea, e hooko no ka Haku ke Akua i kana mau berita, ana i hana mai ai i kana poe keiki; a no keia kumu i palapala mai ai ke kaula i keia mau mea.\n\n13 . Nolaila, o ka poe e kaua aku ia Ziona a me ka lahui berita o ka Haku, e palu iho lakou i ka lepo o ko lakou nei mau wawae; aole e hilahila ka lahuikanaka o ka Haku. No ka mea, o ka lahuikanaka o ka Haku, oia ka poe e kali ana nona; no ka mea, ke kali nei lakou i ka hiki ana mai o ka Mesia.\n\n14 . Aia hoi, e like me na olelo a ke kaula, e hoonoho hou ka Mesia ia ia iho i ka lua o ka manawa, e hoola ia lakou; nolaila, e hoike oia ia ia iho ia lakou me ka mana a me ka nani nui, i ka anai ia ana i ko lakou poe enemi, i ka wa i hiki mai ai ka la o lakou e manaoio ai ia ia; aole e anai oia i kekahi mea i manaoio ia ia.\n\n15 . A o ka poe i manaoio ole ia ia, e luku ia lakou, e ke ahi, a e ka makani ino, a e na olai, a e ka hookahe ana i ke koko, a e ke ahulau, a e ka wi. A e ike no auanei lakou o ka Haku oia ke Akua, ka Mea Hemolele o ka Iseraela;\n\n16 . No ka mea, e kaili ia aku anei ka waiwai pio mai ka poe ikaika aku; e hoopakele ia anei ke pio i lawe pono ia?\n\n17 . Aka, penei wahi a ka Haku: E kaili ia aku no na pio o ka poe ikaika, a e hoopakele ia ka waiwai pio o ka mea weliweli; no ka mea, e hoopakele auanei ke Akua mana loa i kona lahui berita. No ka mea, penei wahi a ka Haku: E paio aku au i ka mea e paio pu me oe.\n\n18 . A e hanai au i ka poe i hooluhi aku ia oe, i ko lakou io iho; a e ona auanei lakou i ko lakou koko iho, e like me ka waina ono; a e ike no na mea io a pau owau no ka Haku, o kou Mea e Ola ai, a me kou Mea Hoolapanai, ka Mea Mana hoi o Iakoba.\n\n", "2-ne 7": "[center][font_size=26]Mokuna 7[/font_size][/center]\n\n1 . Oiaio, penei wahi a ka Haku: Ua hoohemo anei au ia oe, ua hoolei aku anei au ia oe no ka wa pau ole? No ka mea, penei wahi a ka Haku: Auhea ka palapala hoohemo o ko oukou makuwahine? Ia wai la wau i haawi aku ai ia oe, i ka mea hea o ka poe aʻu i aie ai i kuai lilo aku ai au ia oe? Oiaio, ia wai la au i kuai lilo ai ia oukou? Aia hoi, no ko oukou hewa ua kuai lilo aku oukou ia oukou iho, a no ko oukou hala ua hoohemo ia ko oukou makuwahine;\n\n2 . Nolaila, iaʻu i hele mai ai, aohe kanaka; iaʻu i kahea aku ai, he oiaio, aohe mea i o mai. E ko ka hale o Iseraela, ua hoopokole iki ia anei koʻu lima, i ole e hoola aku, aole anei oʻu mana e hoopakele ai? Aia hoi, i kuu papa ana, hoomaloo no au i ke kai, a hoolilo no au i ko lakou mau muliwai i waonahele, a pilau mai la ko lakou ia, no ka mea, ua maloo iho la na wai; a make lakou no ka makewai.\n\n3 . Hoaahu no au i na lani i ka pouli, a kau aku au i ke kapa makena i uhi no lakou.\n\n4 . Ua haawi mai la ka Haku ke Akua iaʻu i ka olelo o ka mea akamai, i ike ai au e olelo aku i kahi olelo i ka manawa pono ia oe, e ko ka hale o Iseraela. Ia oukou i luhi ai, ala mai la no oia i kela kakahiaka i keia kakahiaka. Hoala mai oia i koʻu pepeiao e lohe e like me ka mea i aoia.\n\n5 . Ua hoohakahaka mai la ka Haku ke Akua i koʻu pepeiao, aole au i kipi aku, aole au i hoi hope.\n\n6 . Haawi no au i koʻu kua i ka mea hahau, a me koʻu papalina i ka poe i uhuki lauoho. Aole au i huna i koʻu maka mai ka hilahila a me ke kuha ana,\n\n7 . No ka mea, na ka Haku ke Akua e kokua mai iaʻu; nolaila, aole au e hoopalaimaka ia. Nolaila, i kau ai au i koʻu maka me he pohaku paea la, a ua ike au aole au e hilahila ana;\n\n8 . A ua kokoke mai ka Haku, a e hoopono ana oia iaʻu. Owai ka mea e hakaka me au? E ku pu me au. Owai la koʻu hoa paio? E hookokoke mai oia iaʻu, a e hahau aku no au ia ia me ka ikaika o koʻu waha;\n\n9 . No ka mea, e kokua mai no ka Haku ke Akua iaʻu. A o ka poe a pau e hoohewa mai auanei iaʻu, aia hoi, e lilo no lakou a pau i mea kahiko me he lole la, a e ai no ka mu ia lakou.\n\n10 . Owai la ka mea iwaena o oukou i makau i ka Haku; e hoolohe ana hoi i ka leo o kana kauwa; ka mea e hele ana ma ka pouli, aohe ona malamalama?\n\n11 . Aia hoi, o oukou a pau i hoa i ke ahi, ka poe i hoopuni ia oukou iho ma na huna ahi, e hele oukou i ka malamalama o ko oukou ahi, a ma na huna ahi a oukou i kuni ai. E loaa no keia ia oukou ma kuu lima—e moe no oukou ilalo iloko o ka eha.\n\n", "2-ne 8": "[center][font_size=26]Mokuna 8[/font_size][/center]\n\n1 . E hoolohe mai iaʻu, e oukou ka poe hahai i ka pono: E nana oukou ma ka pohaku kahi a oukou i kalai ia ai, a i ka lua hoi o ke ana kahi a oukou i kohi ia ai.\n\n2 . E nana oukou ia Aberahama, ko oukou kupuna, a ia Sara hoi, i ka mea nana oukou i hanau; no ka mea, oia hookahi kaʻu i hea aku ai, a hoopomaikai ia ia.\n\n3 . No ka mea, e hooluolu mai ka Haku ia Ziona, e hooluolu mai oia i kona mau wahi neoneo a pau; e hana no oia i kona waonahele e like me Edena, a i kona waoakua e like me ka mahinaai o ka Haku. Maloko olaila, e loaa ai ka olioli a me ka hauoli, ka hoolea ana a me ka leo o ke oli.\n\n4 . E hoolohe mai iaʻu, e koʻu poe kanaka, a e haliu mai ka pepeiao iaʻu, e oʻu lahuikanaka; no ka mea, e laha aku no ke kanawai mai oʻu aku nei, a e hoolilo au i koʻu hoopono ana e kau i malamalama no na kanaka.\n\n5 . Ua kokoke mai no koʻu pono; ua hele aku koʻu ola, na kuu lima e hookolokolo i kanaka. E kali no na mokupuni iaʻu, a ma koʻu lima lakou e hilinai ai.\n\n6 . E alawa ae i ko oukou mau maka iluna a i ka lani, a e nana ma ka honua malalo; no ka mea e holo aku auanei na lani e like me ka uahi, a e apulu no hoi ka honua me he lole la; pela no e make ai ka poe e noho ana maluna iho. Aka, e oia mau ana no koʻu ola, aole e hoopau ia koʻu pono.\n\n7 . E hoolohe mai iaʻu, e oukou ka poe ike i ka pono, na kanaka iloko o na naau o lakou wau i kakau ai i koʻu kanawai; mai makau oukou i ka hoowahawaha o kanaka; mai weliweli hoi i ka lakou olelo hoino ana;\n\n8 . No ka mea, e ai no ka mu ia lakou me he lole la, a e ai hoi ka huhu ia lakou e like me ka hulu hipa. Aka, e mau loa ana koʻu pono a i ke ao pau ole; a me koʻu ola hoi mai keia hanauna aku a ia hanauna aku.\n\n9 . E ala, e ala! E aahu oe i ka ikaika, e ka lima o ka Haku e; e ala e like me ia i na la kahiko. Aole anei oe ka mea nana i okioki ia Rahaba, a hoeha hoi i ka moonui?\n\n10 . Aole anei oe ka mea nana i hoomaloo i ke kai, i na wai o ka hohonu nui; i hoolilo hoi i na hohonu o ke kai i alanui e hele ai ka poe hoolapanai ia?\n\n11 . Nolaila, e hoi mai no auanei ko ka Haku poe i hoolapanai ia, e hele mai no lakou i Ziona me ke oli; he hauoli a he hemolele mau loa maluna o ko lakou mau poo; a e loaa no ia lakou ka olioli a me ka hauoli; e hee loa aku no ke kaumaha a me ke kaniuhu.\n\n12 . Owau, oiaio, owau no ka mea nana oukou e hoomaha aku. Aia hoi, owai la oe, i makau aku ai oe i ke kanaka, i ka mea e make ana, a i ke keiki a ke kanaka hoi, e lilo ana auanei me he mauu la;\n\n13 . A hoopoina hoi i ka Haku i kou mea nana oe i hana, i hohola ae la hoi i na lani, a i hookumu i ka honua; a ua makau mau loa i na la a pau, no ka inaina o ka mea hooluhi, ina paha ia e makaukau e luku iho? A auhea la ka inaina o ka mea hooluhi?\n\n14 . Wikiwiki ae la ke pio kulou, i wehe ia ai oia, i ole ia e make iloko o ka lua, i pau ole hoi kona berena.\n\n15 . Aka owau no ka Haku, kou Akua, nana na ale i haalulu; ka Haku o na Lehulehu koʻu inoa.\n\n16 . A ua hahao no au i koʻu mau huaolelo iloko o kou waha, a ua uhi aku ia oe i ke aka o koʻu lima, i makia aku ai au i na lani a e hookumu i ka honua, a e olelo aku ia Ziona, Aia hoi, ooe no koʻu poe kanaka.\n\n17 . E ala, e ala, e ku iluna, e Ierusalema, ka mea i inu ma ka lima o ka Haku i ke kiaha o kona inaina; ua inu oe i ka maku o ke kiaha o ka haalulu i wili ia;\n\n18 . Aohe mea e alakai ia ia iwaena o na keikikane a pau ana i hanau ai; aohe hoi mea i lalau i kona lima, iwaena o na keikikane a pau ana i hanai ai a nui.\n\n19 . Ua hiki mai keia mau keikikane elua ia oe; na laua e minamina nou; a me kou neoneo a luku ia ana, a me ka wi a me ka pahikaua: A ma o wai la au e hoomaha ia oe?\n\n20 . Ua maule kau mau keikikane, koe wale no keia mau mea elua; ke kaa nei no lakou ma na poo o na alanui a pau, e like me ka bipi hihiu maloko o ka upena; ua piha lakou i ka inaina o ka Haku, i ka paipai ana o kou Akua.\n\n21 . Nolaila, e hoolohe mai oe i keia, e ka mea popilikia, a ona hoi, aole nae i ka waina;\n\n22 . Penei wahi a ka Haku, ke kokua nei ka Haku kou Akua i ka aoao o kona poe kanaka; Aia hoi, ua lawe aku la au i ke kiaha o ka haalulu, i ka maku o ke kiaha o koʻu inaina, mai kou lima aku; aole oe e inu hou.\n\n23 . Aka e waiho aku ia mea iloko o ka lima o ka poe i hookaumaha ia oe; o ka poe i olelo i kou uhane, E moe ilalo, i hele aku makou maluna ae; a ua hoomoe oe i kou kino e like me ka lepo, a me he alanui la hoi i ka poe i hele ae maluna.\n\n24 . E ala, e ala, e aahu i kou ikaika, e Ziona; e komo i kou lole nani, e Ierusalema, ke kulanakauhale laa; no ka mea, ma keia wa aku aole e hele hou ia oe, ka mea i okipoepoe ole ia a me na haumia.\n\n25 . E lulu oe ia oe iho mai ka lepo ae; e ku iluna, a e noho ilalo, e Ierusalema; e wehe oe i na mea paa o kou ai, e ke kaikamahine pio o Ziona.\n\n", "2-ne 9": "[center][font_size=26]Mokuna 9[/font_size][/center]\n\n1 . Ano, e oʻu mau hoahanau i aloha ia, ua heluhelu au i keia mau mea, i ike ai oukou no na berita a ka Haku, ana i berita mai ai me ko ka hale a pau o Iseraela;\n\n2 . I olelo ia mai la e ia i ka poe Iudaio, ma ka waha o kana poe kaula hemolele, mai kinohou mai, mai kahi hanauna mai i kahi hanauna, a hiki mai ka manawa e hoihoi ia ai lakou i ka ekalesia oiaio a ohana hoi o ke Akua; i ka wa a lakou e houluulu ia ai i ko lakou aina hooilina, a e hookupaa ia ma ko lakou mau aina a pau i hai mua ia ai.\n\n3 . Aia hoi, e na hoahanau i aloha ia oʻu, ke olelo aku nei au ia oukou i keia mau mea i hauoli ai oukou, a i hapai ai i ko oukou mau poo no ka wa pau ole, no na mea e pomaikai ai a ka Haku e haawi mai ai auanei maluna o ka oukou poe hua.\n\n4 . No ka mea, ua ike au ua imi nui kekahi poe o oukou, e ike i na mea e hiki mai ana; nolaila, ke ike nei au ua ike oukou e mae aku ko kakou io a e make; aka hoi, ma ko kakou mau kino e ike ai kakou i ke Akua.\n\n5 . Oiaio, ke ike nei au ua ike oukou, ma ke kino e hoike aku ai oia ia ia iho i ka poe e noho ana ma Ierusalema, mai kahi a kakou i hele mai nei; no ka mea, he mea e pono ai e hiki ia mea iwaena o lakou; no ka mea, he mea pono no ka Mea nui nana i hana i na mea a pau, e hookuu aku ia ia iho e lilo malalo o kanaka ma ka io, a e make no na kanaka a pau, i lilo na kanaka a pau malalo iho ona.\n\n6 . No ka mea, e like me ka hooili ia ana o ka make maluna o na kanaka a pau, pela hoi he mana o ke alahouana e pono ai, e hooko i ke kumu-manao aloha o ka Mea nui nana i hana i na mea a pau, a e hiki mai ke alahouana i kanaka e pono ai no ka haule ana; a ua hiki mai ka haule ana no ka lawehala; a no ka haule ana o kanaka, ua hooki ia aku la lakou mai ke alo aku o ka Haku;\n\n7 . Nolaila, ea, he kalahala mana loa e pono ai; ke ole he kalahala mana loa, ua hiki ole i keia palaho ke aahu i ka palaho ole. No ia mea la, o ka hoopai mua ana i hiki maluna iho o kanaka, ua mau loa ia maluna ona, ia ao aku ia ao aku. A ina pela, ua moe ilalo no keia io e palaho, a e lilo hou i kona lepo makua, aole ala hou mai.\n\n8 . E, ka naauao o ke Akua! Kona aloha a lokomaikai! No ka mea, ina aole e ala hou ka io, e lilo no ko kakou poe uhane malalo iho o kela anela, ka mea i haule iho mai ke alo iho o ke Akua mau loa, a lilo iho la i diabolo, e pii hou ole ai;\n\n9 . A ina ua lilo ko kakou poe uhane e like pu me ia, a ina ua lilo kakou i poe diabolo, he poe anela i ke diabolo, e hookuke ia iwaho mai ke alo aku o ko kakou Akua, a e noho pu me ka makua o na wahahee, ma ka poino, e like me ia iho; he oiaio, i kela mea nana i hoowalewale i ko kakou mau kupuna mua; ka mea e hoolilo ana ia ia iho, aneane e like me kahi anela o ka malamalama, a e paipai ana i na naau o na keiki a kanaka ma ka huipumalu ana o ka pepehi kanaka, a i na hana huna o ka pouli o kela ano keia ano.\n\n10 . E! Nani ke aloha o ko kakou Akua, nana i hoomakaukau i ala no ko kakou pakele ana, mai ka puliki ana mai o keia mea nui weliweli; he oiaio, kela mea nui weliweli, o ka make a me ka po, aʻu i kapa aku ai i ka make o ke kino, a ka make hoi o ka uhane.\n\n11 . A no ke ala o ko kakou Akua, ka Mea Hemolele o ka Iseraela, e pakele ai, o keia make, aʻu i olelo ai, oia ko ke kino make, e haawi mai ia i kona poe i make; a o ua make nei oia no ka lua kupapau.\n\n12 . A o keia make aʻu i olelo ai, o ko ka uhane make ia, e haawi mai no auanei ia i kona poe make; a o ua make nei oia no ka po; nolaila, e haawi mai no ka make me ka po i ko laua poe i make e pono ai, a e haawi mai ka po i kona poe uhane i pio, a e haawi mai ka lua kupapau i kona poe kino i pio, a e hoihoi hou pu ia na kino a me na uhane o kanaka, kekahi i kekahi; a ma o ka mana la o ke alahouana o ka Mea Hemolele o ka Iseraela ia mea.\n\n13 . E! Nani ke kumu-manao o ko kakou Akua! No ka mea, eia hoi, e haawi mai ka paradaiso o ke Akua i na uhane o ka poe pono e pono ai, a o ka lua kupapau hoi e haawi mai ia i na kino o ka poe pono; a e hui pu hou ia ka uhane a me ke kino, a e lilo na kanaka a pau i palaho ole, a i make ole, a he poe kino-uhane ola lakou, i loaa ka ike paka e like me kakou nei, ma ke kino; eia ka like ole, e akaka lea loa auanei ko kakou ike ia manawa;\n\n14 . Nolaila, e loaa ia kakou ka ike lea no ko kakou mau hewa a pau, a me ko kakou haumia, a me ko kakou kohana; a e loaa i ka poe pono ka ike lea no ko lakou pomaikai, a me ko lakou pono, i aahu ia me ka hemolele, he oiaio, me ka aahu o ka pono.\n\n15 . Eia kekahi, i ka wa i hele aku ai na kanaka a pau mai keia make mua aku i ke ola, i ko lakou lilo ana i ka make ole, e ku no auanei lakou imua o ka noho hookolokolo o ka Mea Hemolele o ka Iseraela; alaila e hiki mai ka hooponopono ana, a, alaila e hookolokolo ia lakou e like me ka hooponopono hemolele ana o ke Akua.\n\n16 . A oiaio iho la, ma ke ola ana o ka Haku, no ka mea, ua olelo mai ka Haku ke Akua ia mea, a o kana olelo mau loa ia, i hiki ole ke haule wale; a o ka poe i pono, e mau no ko lakou pono, a o ka poe i paumaele, e mau no ko lakou paumaele; nolaila, o ka poe i paumaele, oia no ke diabolo a me kona poe anela; a e hele aku no lakou i ke ahi pio ole, i hoomakaukau ia no lakou; a o ko lakou ehaeha me he loko ahi la a me ke kukae pele ia, a o kona lapalapa e pii ana ia, ia ao aku ia ao aku, aohe ona hopena.\n\n17 . E, ka nani a me ka pololei o ko kakou Akua! No ka mea, e hooko ana oia i kana mau olelo a pau, a ua hele aku la ia mau mea mailoko mai o kona waha, a e hooko ia kona mau kanawai.\n\n18 . Aka, aia hoi, o ka poe pono, ka poe hoano o ka Mea Hemolele o ka Iseraela, o ka poe i manaoio i ka Mea Hemolele o ka Iseraela, o ka poe i hoomanawanui i na mea keakea o ko ke ao nei, a i hoowahawaha i ka hoohilahila mai ona; e loaa auanei ia lakou ke aupuni o ke Akua, i hoomakaukau ia no lakou mai ka hookumu ia ana mai o ke ao nei, a e piha auanei lakou i ka hauoli no ka wa pau ole.\n\n19 . E, ka nani o ka lokomaikai o ko kakou Akua, ka Mea Hemolele o ka Iseraela! No ka mea, ke hoopakele mai la oia i kona poe hoano mai kela mea ino weliwelimai o ke diabolo, a me ka make a me ka po no hoi, a me kela loko ahi a me ke kukae pele, oia no ka ehaeha pau ole.\n\n20 . E! Nani loa ka hemolele o ko kakou Akua! No ka mea, ke ike nei oia i na mea a pau, aohe kekahi mea, i ike ole ia e ia.\n\n21 . A e hele mai ana oia i ke ao nei i hiki ia ia ke hoola i na kanaka a pau, ke hoolohe lakou i kona leo; no ka mea, aia hoi, e loaa ana ia ia na eha o na kanaka a pau; he oiaio, na eha o kela mea ola o keia mea ola, o na kane, na wahine, a me na keiki, e pili ana i ka ohana a Adamu.\n\n22 . A e loaa keia ia ia, i loaa i na kanaka a pau ke alahouana, e hiki ia lakou a pau ke ku imua ona, ma ka la hookolokolo nui.\n\n23 . A ke kauoha mai la oia i na kanaka a pau, e mihi lakou e pono ai, a e bapetizo ia ma kona inoa, me ka manaoio ikaika i ka Mea Hemolele o ka Iseraela, i ole ia, e hiki ole ai ia lakou ke hoola ia iloko o ke aupuni o ke Akua.\n\n24 . A ina aole lakou e mihi a e manaoio aku i kona inoa, a e bapetizo ia ma kona inoa, a e hoomau a hiki i ka hopena, e hoohewa ia lakou e pono ai; no ka mea, ua olelo mai la ka Haku ke Akua, ka Mea Hemolele o ka Iseraela, ia mea;\n\n25 . Nolaila, ua haawi mai la oia i kanawai; a ma kahi i haawi ole ia i kanawai, aohe he hoopai ana; a ma kahi o ka hoopai ole ana, aohe he hoohewa ana; a ma kahi o ka hoohewa ole ana, e hoomalu ana na mea aloha o ka Mea Hemolele o ka Iseraela maluna o lakou, no ke kalahala ana; no ka mea, ua hoopakele ia lakou e ka mana ona;\n\n26 . No ka mea, e hooluolu ana ke kalahala i ka hooko ia ana o kona hoopai maluna o ka poe a pau i haawi ole ia mai ke kanawai ia lakou, a ua hoopakele ia lakou mai kela mea nui weliweli, o ka make a me ka po, a me ke diabolo, a me ka loko ahi a me ke kukae pele, oia ka ehaeha pau ole; a e hoihoi hou ia lakou i kela Akua nana i haawi mai ia lakou i ka hanu, oia ka Mea Hemolele o ka Iseraela.\n\n27 . Aka, auwe ka mea i haawi ia mai ke kanawai ia ia; he oiaio, ka mea i loaa na kauoha a pau a ke Akua, e like me kakou nei, a e ae maluna o ia mau mea, a e hoomaunauna ana i na la o kona noho hoao ia ana; no ka mea, ua weliweli kona noho ana!\n\n28 . E, ka hana maalea o ka mea ino! E, ka haaheo, a me ka nawaliwali, a me ka lapuwale o kanaka! Ia lakou i ao ia ai, manao iho la lakou ua naauao, aole lakou e hoolohe i ka olelo ao a ke Akua, no ka mea, waiho wale lakou ia mea e kuhi ana ua ike lakou no lakou iho. Nolaila, ua lapuwale ko lakou ike, aole ia he mea e pono ai lakou. A e make no lakou.\n\n29 . Aka, ua maikai ke aoia, ke hoolohe lakou i na olelo ao a ke Akua.\n\n30 . Aka, auwe ka poe waiwai, ka poe i waiwai ma na mea o ke ao nei. No ko lakou waiwai, ke hoowahawaha nei lakou i ka poe hune, a hoomaau no lakou i ka poe akahai, a ua kau ia ko lakou mau naau maluna o ko lakou waiwai; nolaila, o ko lakou waiwai he Akua ia no lakou. Aia hoi, e make pu auanei ko lakou waiwai me lakou hoi.\n\n31 . A, auwe ka poe hookuli, e hoolohe ole mai ana; no ka mea, e make no lakou.\n\n32 . Auwe ka poe makapo, e nana ole mai ana; no ka mea, e make no hoi lakou.\n\n33 . Auwe ka poe i okipoepoe ole ia ma ka naau; no ka mea, e hoowalania ka ike o ka lakou hana ino ia lakou ma ka la hope.\n\n34 . Auwe ka mea wahahee; no ka mea, e hahao ia oia ilalo i gehena.\n\n35 . Auwe ka mea pepehi kanaka, nana i pepehi me ka noonoo e; no ka mea, e make ia.\n\n36 . Auwe ka poe e moekolohe ana; no ka mea, e hahao ia lakou ilalo i gehena.\n\n37 . Oiaio, auwe ka poe i hoomana i na kii; no ka mea, e lealea ana ke diabolo o na diabolo a pau ia lakou.\n\n38 . A, eia hoi, auwe ka poe a pau i make iloko o ko lakou mau hewa; no ka mea, e hoi hou no lakou i ke Akua la, a e ike i kona maka, a e noho mau no iloko o ko lakou mau hala.\n\n39 . Ea, e na hoahanau i aloha ia oʻu, e hoomanao i ka weliweli o ka hana ino ana i kela Akua Hemolele, a me ka weliweli no hoi o ka ae wale ana aku i ka hoowalewale ana o kela mea maalea. E hoomanao, o ka manao ma ke kino, he make ia, a o ka manao ma ka uhane he ola mau loa ia.\n\n40 . E! E oʻu mau hoahanau i aloha ia, e haliu mai ka pepeiao i kaʻu olelo. E hoomanao i ka nani o ka Mea Hemolele o ka Iseraela. Mai olelo iho ua olelo aku la au i na mea paakiki e ku e ia oukou; no ka mea, ina paha e olelo oukou pela, e hoino no oukou i ka oiaio; no ka mea, ua olelo aku la au i na olelo a ko oukou Mea nana i hana. Ua ike au ua paakiki na olelo o ka oiaio e ku e ana i ka paumaele a pau; aka, aole ka poe pono i makau ia mau mea, no ka mea, e makemake ana lakou i ka oiaio, aole hoi i hoonaueue ia.\n\n41 . E! E oʻu mau hoahanau i aloha ia, e hele mai i ka Haku, ka Mea Hemolele. E hoomanao ua pololei kona mau aoao. Aia hoi, ua ololi ke ala no kanaka, aka ua moe ia me ka pololei imua ona, a o ka mea kiai puka oia ka Mea Hemolele o ka Iseraela; aole oia e hoonoho ana i kekahi kauwa malaila; aole hoi kekahi ala e ae, ma ka puka wale no, no ka mea, ua hiki ole ia ia ke hoopunipuni ia; no ka mea, o ka Haku ke Akua kona inoa.\n\n42 . A o ka mea kikeke, e wehe no oia ia ia; a o ka poe naauao, a me ka poe i aoia, a o ka poe waiwai, i hoohaakei ia no ko lakou ike, a no ko lakou naauao, a no ko lakou waiwai; he oiaio, oia ka poe ana i hoowahawaha mai ai; a ke hoolei ole lakou i keia mau mea mai o lakou aku, a e manao lakou he poe naaupo lakou imua o ke Akua, a e hele mai me ka haahaa loa, aole oia e wehe no lakou.\n\n43 . Aka e huna ia na mea o ka poe naauao a me ka poe akamai, mai o lakou aku no ka wa pau ole; he oiaio, o kela pomaikai i hoomakaukau ia no ka poe hoano.\n\n44 . E na hoahanau aloha ia oʻu, e hoomanao i kaʻu mau olelo; e nana mai, ke wehe nei au i koʻu mau aahu, a ke lulu nei au ia mau mea imua o oukou; ke pule nei au i ke Akua o koʻu ola e nana mai oia iaʻu me kona maka ike lea; nolaila, e ike no oukou ma ka la mahope, i ka wa a na kanaka a pau e hookolokolo ia ai no ka lakou mau hana, ua ike ke Akua o ka Iseraela ua lulu aku au i ka oukou mau hana ino mai koʻu uhane aku, a ke ku nei au me ka huali imua ona, a ua maemae au mai ko oukou koko mai.\n\n45 . E na hoahanau i aloha ia oʻu, e huli ae oukou mai ko oukou mau hewa ae; e lulu aku oukou i na kaula hao o ka mea e makemake ana e nakinaki ia oukou a paa; e hele mai i ua Akua la, oia ka pohaku o ko oukou ola.\n\n46 . E hoomakaukau oukou i ko oukou mau uhane no kela la nani, i ka wa e haawi ia mai ai ka uku pono i ka poe pono; oia ka la hookolokolo, i hopepe ole iho ai oukou me ka makau weliweli; i ole oukou e hoomanao i ko oukou hewa weliweli iwaena o ka hemolele, a e koi ia e hooho aku, Hemolele, hemolele kou hoopai ana, e ka Haku ke Akua mana loa. Aka, ke ike nei au i kuu hewa, ua ae aku la au maluna o kou kanawai, a o koʻu lawehala ana noʻu no ia, a ua loaa au i ke diabolo, i pio au i kona poino weliweli.\n\n47 . Aka hoi, e oʻu mau hoahanau, he mea e pono ai anei e hoala aku au ia oukou i ka ike maopopo weliweli i keia mau mea? E hoowalania anei au i ko oukou mau uhane, ina i maemae ko oukou mau naau? E olelo maopopo aku anei au ia oukou, e like me ka maopopo ana o ka oiaio, ina ua maemae oukou mai ka hewa ae?\n\n48 . Aia hoi, ina ua hemolele oukou, e olelo au ia oukou no ka hemolele; aka, no ko oukou hemolele ole, a ke nana mai nei oukou iaʻu me he kumu la, he mea pono iaʻu ke ao aku ia oukou i ka hopena o ka hewa.\n\n49 . Aia hoi, ke hoopailua nei no koʻu uhane i ka hewa, a ke hauoli nei kuu naau i ka pono; a e hoolea no au i ka inoa hoano o koʻu Akua.\n\n50 . E hele mai, e oʻu mau hoahanau, kela mea keia mea i makewai, e hele mai oukou i na wai; a o ka mea kala ole, e hele mai hoi e kuai no a e ai iho; oia, e hele mai e kuai i ka waina a me ka waiu me ke kala ole a me ke kumukuai ole.\n\n51 . Nolaila, mai hoomaunauna i ko oukou kala no ka mea lapuwale, i ka oukou hana hoi no ka mea i hoomaona ole. E hoolohe pono mai oukou iaʻu, a e hoomanao i na olelo aʻu i olelo aku ai, a e hele mai i ka Mea Hemolele o ka Iseraela, a e ai a maona i ka mea e make ole ana, aole hoi hiki ke hoopalaho ia, a e olioli hoi ko oukou uhane ma ka momona.\n\n52 . Aia hoi, e na hoahanau oʻu, e hoomanao i na olelo a ko oukou Akua; e pule mau ia ia ma ke ao, a e hoolea aku i kona inoa hoano ma ka po. E olioli ko oukou mau naau.\n\n53 . A e ike i ka nui o na berita a ka Haku, a me ka nui hoi o kona manao haahaa i na keiki a kanaka; a no kona nani, a me kona lokomaikai a aloha, ua olelo paa mai oia ia kakou aole e luku loa ia ka kakou poe hua, mamuli o ke kino, aka nana no e malama ia lakou; a ma na hanauna e aku, e lilo lakou i lala pono o ko ka hale o Iseraela.\n\n54 . Ano, e oʻu mau hoahanau, ua makemake au e olelo hou aku ia oukou; ma ka la apopo e hai ai au ia oukou i ke koena o kaʻu mau olelo. Amene.\n\n", "2-ne 10": "[center][font_size=26]Mokuna 10[/font_size][/center]\n\n1 . Ano, owau o Iakoba, ke olelo hou nei au ia oukou, e oʻu mau hoahanau i aloha ia, no keia lala pono aʻu i olelo aku ai.\n\n2 . No ka mea, o na olelo hoopomaikai i loaa ia kakou, he mau olelo pomaikai ia kakou mamuli o ke kino; nolaila, e like me ka mea i hoike ia mai iaʻu, e make auanei no he nui o ka kakou poe mamo ma ke kino, no ka hoomaloka, aka hoi, e aloha no ke Akua i kekahi poe he nui loa; a e hoihoi hou ia ka kakou poe mamo, i hiki aku ai lakou i ka mea e haawi ana ia lakou i ka ike oiaio no ko lakou Mea Hoolapanai.\n\n3 . Nolaila, e like me ka mea aʻu i olelo aku ai ia oukou, he mea e pono ai no Kristo, (no ka mea, i ka po nei, hai mai la ka anela i kona inoa iaʻu, oia keia,) e hiki mai iwaena o ka poe Iudaio, iwaena o ka poe hewa loa o ke ao nei; a e kau aku lakou ia ia ma ke kea; no ka mea, pela e pono ai ko kakou Akua; aole hoi kekahi lahuikanaka e ae ma ka honua, nana e kau aku i ko lakou Akua ma ke kea.\n\n4 . No ka mea, ina e hana ia na hana mana loa mawaena o na lahuikanaka e ae, e mihi no lakou, a e ike o ko lakou Akua no ia;\n\n5 . Aka, no ka hana maalea a na kahunapule a me ka hana ino, e hooolea ka poe ma Ierusalema i ko lakou mau ai e ku e ia ia, i kaulia ai oia ma ke kea.\n\n6 . Nolaila, no ka lakou hana hewa, e hiki auanei maluna o lakou ka luku ia ana, ka wi, ke ahulau, a me ka hookahe ia ana o ke koko; a o ka poe i anai ole ia, e hoopuehu ia aku lakou iwaena o na lahuikanaka a pau.\n\n7 . Aka hoi, penei wahi a ka Haku ke Akua: A hiki mai ka la e manaoio mai ai lakou iaʻu, owau no ke Kristo; alaila, ua hana berita au me ko lakou poe kupuna e hoihoi hou ia lakou ma ke kino, maluna o ka honua, i ko lakou mau aina hooilina.\n\n8 . A e hiki mai no keia, e houluulu ia auanei lakou mai ko lakou hoopuehu loihi ia ana mai, mai na mokupuni o ke kai, a mai na kihi eha o ka honua; a e nui auanei na lahuikanaka o ka poe Genetile ma koʻu maka, wahi a ke Akua, i ke kaikai ana ia lakou i ko lakou aina hooilina.\n\n9 . Oia, a e lilo na alii o ka poe Genetile i poe makuakane hanai no lakou, a o na alii wahine a lakou i poe makuwahine hanai; nolaila, ua nani na olelo pomaikai a ka Haku i ka poe Genetile, no ka mea, ua olelo mai la oia ia mea, a owai la ka mea hiki ke hoopaapaa aku?\n\n10 . Aka hoi, o keia aina, wahi a ke Akua, e lilo ia i aina hooilina nou: a e hoopomaikai ia ka poe Genetile maluna o ka aina.\n\n11 . A o keia aina he aina kuokoa auanei ia no ka poe Genetile; aole hoi e hoala ia na alii maluna o keia aina no ka poe Genetile.\n\n12 . A e paku aku au i keia aina i na lahuikanaka a pau;\n\n13 . A o ka mea nana e kaua mai ia Ziona, e make oia, wahi a ke Akua;\n\n14 . No ka mea, o ka mea nana e hoala mai i alii e ku e mai iaʻu, e make oia. No ka mea, owau ka Haku, ke Alii o ka lani, e lilo au i alii no lakou; a he malamalama no au ia lakou a mau loa aku, i ka poe i hoolohe mai i kaʻu mau olelo.\n\n15 . No ia mea, i ko ai kaʻu mau berita, aʻu i hana aku ai i na keiki a kanaka, o na mea aʻu e hana aku ai ia lakou ma ke kino, he mea e pono ai naʻu e anai aku i na hana malu o ka pouli, o ka pepehi kanaka, a o na mea hoopailua;\n\n16 . Nolaila, o ka mea e kaua ana ia Ziona, o ka Iudaio, o ka Genetile paha, o ke kauwa a me ke kauwa ole, o ke kane a me ka wahine, e make loa lakou; no ka mea, o lakou no ka wahine hookamakama o ka honua nei a pau; no ka mea, o ka poe aole noʻu, e ku e ana lakou iaʻu, wahi a ko kakou Akua.\n\n17 . No ka mea, e hooko no au i kaʻu mau olelo hoopomaikai aʻu i hai aku ai i na keiki a kanaka, no na mea aʻu e hana ai no lakou, ia lakou e noho ai ma ke kino.\n\n18 . Nolaila, e koʻu poe hoahanau i aloha ia, penei wahi a ko kakou Akua: E hoeha no au i kau hua ma o ka lima la o ka poe Genetile; aka hoi, e hoopalupalu no au i na naau o ka poe Genetile, i lilo lakou e like me he makuakane la ia lakou; nolaila, e hoopomaikai ia auanei ka poe Genetile a e helu pu ia mawaena o ko ka hale o Iseraela.\n\n19 . Nolaila, e hoolaa mau loa aku no au i keia aina i kau hua, a i ka poe hoi e helu pu ia auanei mawaena o kau hua, i aina hooilina no lakou; no ka mea, he aina maikai loa ia, wahi a ke Akua iaʻu, mamua o na aina e ae a pau; nolaila, iloko oʻu ka manao, no na kanaka a pau e noho ana maluna ona, e hoomana mai iaʻu, wahi a ke Akua.\n\n20 . Ano, e oʻu mau hoahanau i aloha ia, i ko kakou ike ana ua haawi mai ko kakou Akua aloha i keia ike nui no keia mau mea, e hoomanao kakou ia ia, a e waiho wale aku i ko kakou mau hewa, aole hoi e kulou ko kakou mau poo, no ka mea, aole i hoolei ia aku kakou; aka hoi, ua kipaku ia mai la kakou mailoko mai o ko kakou aina hooilina; aka ua alakai ia mai la kakou i kahi aina maikai ae; no ka mea, ua hana mai la ka Haku i ke kai i alanui no kakou, a maluna no kakou o kahi mokupuni o ke kai.\n\n21 . Aka, nani na olelo hoopomaikai a ka Haku i ka poe e noho ana maluna o na mokupuni o ke kai; nolaila, i kona i ana mai i na mokupuni o ke kai, ke ike nei au aole o keia mokupuni wale no, aka he nui ae; a e noho ana hoi na hoahanau o kakou maluna o lakou.\n\n22 . No ka mea, ua alakai ae la ka Haku ke Akua ia lakou, ia manawa aku ia manawa aku, mai ko ka hale o Iseraela ae, e like me kona manao a makemake. Ano, aia hoi, ke hoomanao nei no ka Haku i ka poe a pau i haihai ia mai; nolaila, ke hoomanao nei oia ia kakou hoi.\n\n23 . Nolaila, e hoolana i ko oukou mau naau, a e hoomanao ua kuokoa oukou e hana no oukou iho; e koho i ka aoao o ka make mau loa, a i ole ia, i ka aoao o ke ola mau loa.\n\n24 . No ia mea, e oʻu mau hoahanau i aloha ia, e hoolaulea oukou ia oukou iho i ka makemake o ke Akua, aole i ka makemake o ke diabolo a me ke kino; a e hoomanao mahope iho o ko oukou hoolaulea ia ana i ke Akua, ma o ka lokomaikai la o ke Akua wale no e hoola ia ai oukou.\n\n25 . Nolaila, na ke Akua e hoala mai ia oukou mai ka make mai, ma o ka mana la o ke alahouana; a mai ka make mau loa mai no hoi, ma o ka mana la o ke kalahala, i hiki ai ia oukou ke hookipa ia iloko o ke aupuni mau loa o ke Akua, i hiki ai ia oukou ke hoolea ia ia ma o ka lokomaikai la ona. Amene.\n\n", "2-ne 11": "[center][font_size=26]Mokuna 11[/font_size][/center]\n\n1 . Ano, olelo aku la no o Iakoba i na mea e ae he nui i koʻu poe kanaka ia manawa; aka hoi, o keia mau mea wale no aʻu i kauoha aku ai e kakau ia; no ka mea, o na mea aʻu i palapala ai, ua lawa iaʻu.\n\n2 . Ano, ke palapala nei no au, o Nepai, i na olelo hou a Isaia, no ka mea, lealea koʻu uhane i kana mau olelo. No ka mea, e hoohalike no au i kana mau olelo i koʻu poe kanaka; a e hoouna aku no au ia mau mea i kaʻu poe hua a pau; no ka mea, ike io aku la oia i koʻu Mea Hoolapanai, e like me koʻu ike ana ia ia.\n\n3 . A ua ike no hoi koʻu kaikaina o Iakoba ia ia e like me koʻu ike ana ia ia; nolaila, e hoouna aku no au i ka laua olelo i kaʻu poe hua, e hooiaio ana i ka oiaio o kaʻu mau olelo ia lakou. Nolaila, ma na olelo o na mea ekolu, i i mai ai ke Akua, e hookupaa no au i kaʻu olelo. Aka hoi, e hoouna aku ana ke Akua i na mea hoike he nui ae; a ke hooiaio mai nei oia i na olelo a pau ana.\n\n4 . Aia hoi, ke lealea nei koʻu uhane i ka hooiaio ana i koʻu poe kanaka i ka oiaio o ka hiki ana mai o Kristo; no ka mea, nolaila i haawi ia mai ai ke kanawai o Mose; a o na mea a pau i haawi ia mai e ke Akua mai ka hoomaka ana o ka honua nei, i kanaka, he mau hoailona kela mau mea nona.\n\n5 . Eia hoi, ke olioli nei no koʻu uhane i na berita a ka Haku, ana i hana mai ai i ko kakou poe kupuna; oia, e olioli ana koʻu uhane i kona lokomaikai, a i kona hoopono, a mana, a aloha, ma ka hana nui a mau loa o ka hoola ana mai ka make mai.\n\n6 . A e hauoli ana koʻu uhane i ka hooiaio ana i koʻu poe kanaka, ke hiki ole mai o Kristo, e make io no na kanaka a pau.\n\n7 . No ka mea, ina aole o Kristo, ina aole he Akua; a ina aole he Akua, aole o kakou, no ka mea, aole i hiki ke hana ia kekahi mea. Aka, aia no he Akua, a oia no o Kristo; a e hele mai oia i kona manawa ku pono.\n\n8 . Ano, ke kakau nei au i kekahi mau olelo a Isaia, i hiki i ka poe o koʻu poe kanaka e ike ana i keia mau olelo, ke hookiekie aku i ko lakou mau naau, a e hauoli no na kanaka a pau. Ano, eia no na olelo; na oukou e hoohalike ia mau olelo ia oukou, a i na kanaka a pau.\n\n", "2-ne 12": "[center][font_size=26]Mokuna 1[/font_size][/center]\n\n1 . Ka olelo a Isaia, ke keiki a Amosa, i ike ai, no ka Iuda a me ko Ierusalema:\n\n2 . E hiki mai no keia i na la mahope, i ka wa i kukulu paa ia ai ka mauna o ko ka Haku hale maluna o na mauna, a e hookiekie ia maluna o na puu, a e holo no io na la na lahuikanaka a pau.\n\n3 . He nui loa na kanaka e hele me ka olelo, E hele mai oukou, a e pii kakou i ka mauna o ka Haku, i ka hale o ke Akua o Iakoba; nana e ao mai ia kakou i kona mau aoao, a e hele no kakou ma kona mau alanui; no ka mea, mai Ziona aku e laha aku ai ke kanawai, a o ka olelo a ka Haku hoi mai Ierusalema aku.\n\n4 . Nana no e hooponopono iwaena o ko na aina, a e papa aku i na lahuikanaka he nui loa; a e kui lakou i ko lakou mau pahikaua i mau oo palau, a me ko lakou mau ihe hoi i mau pahi paipai; aole e hapai ko kekahi aina i ka pahi kaua e ku e i ko kekahi aina, aole hoi lakou e ao hou i ke kaua.\n\n5 . E ko ka hale o Iakoba, e hele mai, a e hele kakou ma ka malamalama o ka Haku; oia, e hele mai, no ka mea, ua auana aku la oukou a pau, o kela mea keia mea i kona mau aoao hewa.\n\n6 . Nolaila, e ka Haku e, ua haalele oe i kou poe kanaka, i ko ka hale o Iakoba, no ka mea, ua piha lakou i na mea mai ka hikina mai, a hoolohe hoi i ka poe nana ao e like me ko Pilisetia, a olioli no lakou i na keiki a na malihini.\n\n7 . Ua piha hoi ko lakou aina i ke kala a me ke gula; aole e pau i ka helu ia ko lakou waiwai; ua piha hoi ko lakou aina i na lio, aole a pau i ka helu ia na kaakaua o lakou;\n\n8 . Ua piha hoi ko lakou aina i na akua kii; ke hoomana nei lakou i ka hana a ko lakou mau lima iho—i ka mea a ko lakou mau manamana lima i hana ai;\n\n9 . Aole e kulou ana ilalo ke kanaka uuku, aole hoi ke kanaka nui e hoohaahaa ana ia ia iho: nolaila, e kala ole mai oe ia ia.\n\n10 . E ka poe hewa, e komo oe iloko o ka pohaku, a e pee oe i ka lepo, no ka makau i ka Haku, a e hahau no ka nani o kona hanohano ia oe.\n\n11 . A e hiki io mai keia, e hoohaahaa ia na maka kiekie o kanaka, a e hookulou ia ko ke kanaka lanahaakei, a o ka Haku wale no ke hookiekie ia i kela la.\n\n12 . No ka mea, e hiki koke mai ana ka la o ka Haku o na Lehulehu maluna o ko na aina a pau; oia, maluna o kela mea keia mea; oia, maluna o na mea hanohano a kehakeha, a maluna hoi o kela mea keia mea i hookiekie ia; a e hoohaahaa ia no ia;\n\n13 . Oia, a e hiki mai ka la o ka Haku maluna o na laau kedera a pau o Lebanona, no ka mea, ua loloa a kiekie iluna; a maluna hoi o na oka a pau o Basana.\n\n14 . A maluna hoi o na kuahiwi kiekie a pau, a maluna o na puu a pau, a maluna o na lahuikanaka a pau i hookiekie ia iluna, a maluna o ko ia aina aku, ko ia aina aku,\n\n15 . A maluna o na hale kiai kiekie a pau, a maluna o na pa kaua kiekie a pau,\n\n16 . A maluna o na moku a pau o ke kai, a maluna o na moku a pau o Taresisa, a maluna o na mea milimili oluolu a pau.\n\n17 . E hookulou ia ilalo ko ke kanaka haaheo, a e hoohaahaa ia hoi ka manao kiekie o ke kanaka; o ka Haku wale no ke hookiekie ia i kela la.\n\n18 . A e hoopau loa oia i na akua kii.\n\n19 . E komo no na kanaka iloko o na ana o na pohaku, a iloko o na lua o ka honua, no ka mea, e haule no ka makau i ka Haku maluna o lakou, a e hahau no ka nani o kona hanohano ia lakou, ia ia e ku ai iluna e hoonaueue ai i ka honua.\n\n20 . Ia la la e kiola aku ai ke kanaka i kona mau akua kala, a me kona mau akua gula, ana i hana ai i mea hoomana, e lilo i na iole a me na opeapea;\n\n21 . E hele no lakou iloko o na ana pohaku, maluna o na piko o na pali paa, no ka mea, e haule no ka makau i ka Haku maluna o lakou, a e hahau no ka nani o kona hanohano ia lakou ia ia e ku ai iluna e hoonaueue ai i ka honua.\n\n22 . Mai hilinai oukou i ke kanaka, nona ka hanu ma kona pukaihu; no ka mea, heaha ia i manao ia ai oia?\n\n", "2-ne 13": "[center][font_size=26]Mokuna 13[/font_size][/center]\n\n1 . No ka mea, aia hoi, o ka Haku, ka Haku o na Lehulehu, e lawe ana ia i na kookoo a pau mai ko Ierusalema aku, a mai ko Iuda aku, i ke kookoo a pau o ka ai, a me ke kookoo a pau o ka wai,\n\n2 . I ka mea ikaika, a me ke kanaka koa, i ka lunakanawai, a me ke kaula, i ka mea akamai, a me ka mea kahiko,\n\n3 . I ka lunakanalima, a me ke kanaka koikoi, i ke kakaolelo, a me ka mea i ike i na hana, i ka mea no hoi i akamai ma ka olelo.\n\n4 . E haawi no au i na kamalii ia lakou e lilo i na alii no lakou, e noho alii no na keiki ai waiu maluna o lakou.\n\n5 . E hookaumaha ia na kanaka, kekahi e kekahi, a kela mea keia mea hoi e kona hoa; e hookiekie no ke keiki maluna o ka mea kahiko, a me ka mea i hoowahawaha ia maluna o ka mea hanohano.\n\n6 . I ka wa a ke kanaka e lalau ai i kona hoahanau o ka hale o kona makuakane, a e i aku, ea, he aahu no kou, e noho alii oe maluna o makou, a e hiki ole mai hoi keia poino malalo iho o kou lima;\n\n7 . Ia la la, e hoohiki ai oia, i ka i ana, Aole au e noho i mea hoola; no ka mea, aohe ai ma koʻu hale, aole hoi he mea aahu; mai hoonoho iaʻu i alii maluna o na kanaka.\n\n8 . No ka mea, ua poino o Ierusalema, a ua haule o Iuda; no ke ku e o ko lakou alelo a me ka lakou hana i ka Haku, e hoonaukiuki aku i na maka o kona nani.\n\n9 . O ka hoike ia ana o ko lakou mau helehelena ka i hoike kue ia lakou, a ke hai aku nei no hoi lakou i ko lakou hewa e like me Sodoma, a ua hiki ole ia lakou ke huna ia mea. Auwe ko lakou poe uhane! No ka mea, ua haawi lakou i ka hewa i uku no lakou iho.\n\n10 . E olelo aku i ka poe pono pono, e pomaikai lakou; no ka mea, e ai no lakou i ka hua o ka lakou hana ana.\n\n11 . Auwe ka poe hewa! No ka mea, e make no lakou; no ka mea, maluna o lakou ka uku o ko lakou mau lima.\n\n12 . A o koʻu poe kanaka, o na kamalii ko lakou poe hooluhi a o na wahine ka i noho alii maluna o lakou. E kuu poe kanaka, o ka poe na lakou oe i alakai, ke hoolalau nei ia oe, a ke hoopau nei lakou i kou mau alanui.\n\n13 . Ke ku nei o ka Haku e hoakaka mai, a ke ku nei iluna e hookolokolo i na kanaka.\n\n14 . E hele mai ana no ka Haku e hookolokolo i na mea kahiko o kona poe kanaka, a me ko lakou poe alii; no ka mea, ua ai a pau oukou i ka pawaina, aia hoi, ma ko oukou hale ka waiwai kaili wale ia o ka poe hune.\n\n15 . Pehea la ke ano o ka oukou hana? Ke okaoka liilii nei oukou i koʻu poe kanaka, a kui a wale i na maka o ka poe hune, wahi a ka Haku, ke Akua o na Lehulehu.\n\n16 . Eia hoi, ua olelo mai la ka Haku, no ka lanahaakei o na kaikamahine o Ziona, a hele me ka oeoe o na ai a me ka makaleho hilahila ole, he hele hooioi ko lakou hele, a e kanikani ana me ko lakou mau wawae;\n\n17 . Nolaila, e hahau no ka Haku i na pikopoo o na kaikamahine o Ziona me ka eha, a e hoike no ka Haku i ko lakou wahi huna.\n\n18 . Ia la la e lawe aku ai no ka Haku i ka maikai o ko lakou mau mea kanikani e nani ai, a me na upena papale oho, a me na lei i poepoe e like me ka mahina,\n\n19 . I na kaula nani a me na kupee lima, a me na pale nahinahi,\n\n20 . A i na papale, a me na kaula kupee wawae, i na kaei poo, a i na papa iki a me na pepeiao gula,\n\n21 . I na komolima, a i na gula ihu,\n\n22 . I na aahu kuai nui, a me na holoku, i na kalukalu nui, a me na hao i owili ai i ke oho,\n\n23 . I na aniani nana, a me ka ie nani, i na mea no ke poo, a me na pale poo.\n\n24 . A e hiki mai keia, ma kahi o ke aala, ilaila he pilau; ma kahi o ke kaei, he wahi nahae; ma kahi o ke oho owili, he ohule; a ma kahi o ka pa-u hanohano, he kaei inoino; paawela ma kahi o ka maikai.\n\n25 . E haule no kou poe kanaka i ka pahikaua, a o kou poe ikaika ma ke kaua.\n\n26 . E uwe a e u kona mau puakapa; a e neoneo auanei oia, a e noho ilalo ma ka lepo.\n\n", "2-ne 14": "[center][font_size=26]Mokuna 14[/font_size][/center]\n\n1 . Ia la la, e lalau aku ai na wahine ehiku i ke kanaka hookahi, i ka i ana, E ai no makou i ka makou ai iho, a e komo i ko makou lole iho; e ae mai oe i keia wale no, e kapa ia mai makou ma kou inoa i mea e pau ai ko makou hoino ia.\n\n2 . Ia la la he nani a he hanohano ka lala o ka Haku; e nani io a e maikai no ka hua o ka honua i ka poe i pakele o ka Iseraela.\n\n3 . A e hiki mai keia, o na mea i koe ma Ziona, a o na mea i waiho ia ma Ierusalema, e kapa ia auanei he hemolele, o na mea a pau i kakau pu ia me ka poe e ola ana ma Ierusalema;\n\n4 . I ka wa a ka Haku e holoi ai i ka pelapela o na kaikamahine o Ziona, a e hoohemo ai i ke koko o Ierusalema, maiwaena aku ona, ma ka uhane o ka hoopono, a me ka uhane o ke aa ana.\n\n5 . A e hana no ka Haku maluna o na wahi noho a pau o ka mauna Ziona, a maluna o na aha halawai ona, i ao a me ka uahi i ka la, a i ka malamalama o ke ahi lapalapa i ka po; no ka mea, e kau mai no ka malu maluna o na mea nani a pau o Ziona.\n\n6 . He halelewa no e malu ai i ke ao no ka wela, he puuhonua a he wahi malu hoi, no ka ino a me ka ua.\n\n", "2-ne 15": "[center][font_size=26]Mokuna 15[/font_size][/center]\n\n1 . Alaila, e mele aku no au i kuu hiwahiwa i ka mele o kuu hiwahiwa no kona pawaina. He pawaina ka kuu hiwahiwa aia ma kahi puu hua nui;\n\n2 . A hana iho la ia i pa a puni, a hoolei aku la i na pohaku ona, a malaila ia i kanu ai i kumu waina maikai, a kukulu no hoi i hale kiai iwaena ona, a hana iho la hoi i wahi kaomi waina malaila; a kakali iho la oia no ka hua ana mai i na hua waina, aka hua mai la ia i ka hua malili.\n\n3 . Ano, e na kamaaina o Ierusalema, a me na kanaka o Iuda ke noi nei au ia oukou, e hooponopono, iwaena oʻu a me koʻu pawaina.\n\n4 . Heaha ka mea hou e hiki iaʻu ke hana no koʻu pawaina, i hana ole ia e au iloko ona? Nolaila, iaʻu i kakali ai nona e hua mai i ka hua waina, hua mai ai i na hua malili.\n\n5 . Ano, e hai aku no au ia oukou i koʻu mea e hana ai i koʻu pawaina; e wawahi au i kona pa e ulu ana, a e pau ia i ka ai ia; a e hoohiolo au i kona pa pohaku, a e pau no ia i ka hehi ia;\n\n6 . A e hooneoneo au ia wahi, aole ia e paipai ia, aole hoi e olaolaoia; aka e ulu no ke kakalaioa malaila a me ka laau kalakala; a naʻu no e kauoha i na ao, i ua ole mai lakou i ka ua maluna ona.\n\n7 . No ka mea, o ka pawaina o ka Haku o na Lehulehu oia ko ka hale o Iseraela, a o na kanaka o Iuda hoi kona mea kanu e olioli ai; kakali iho la oia i ka hoopono, aia ka, he hooluhi hewa ana; kakali no i ka maikai, aia ka, he uwa ana.\n\n8 . Auwe ka poe i hoopili i kekahi hale i kekahi hale, a koe ole kahi kaawale, i noho lakou wale no iwaena konu o ka aina!\n\n9 . Ma kuu mau pepeiao, wahi a ka Haku o na Lehulehu, he oiaio no e lilo ana na hale he nui loa i neoneo, a kanaka ole hoi na kulanakauhale nui a maikai.\n\n10 . Oiaio e hua mai ana na eka pawaina he umi i hookahi bata, a o ka omera hua e hoohua mai ia i hookahi epa.\n\n11 . Auwe ka poe e ala ana i kakahiaka nui, e inu i ka mea awaawa; a hoomau a poeleele, i wela ai lakou i ka waina!\n\n12 . A o ka mea kani, a me ka lira, o ka pahu kani, a me ka hookiokio, a o ka waina kekahi ma ka lakou ahaaina; aka aole o lakou manao i ka hana a ka Haku, o ka hana hoi a kona mau lima, aole lakou i ike.\n\n13 . Nolaila, hele pio aku la koʻu poe kanaka, no ka mea, aole o lakou ike; a make no ko lakou poe hanohano i ka pololi, a maloo ko lakou lehulehu i ka makewai.\n\n14 . Nolaila, ua hoomahuahua ka po ia ia iho, a i hamama nui loa i kona waha; a o ko lakou nani, a me ko lakou lehulehu, a o ko lakou hanohano, a me ka mea e hauoli ana, e poho ilalo iloko ona.\n\n15 . E hookulou ia ilalo ke kanaka uuku, a e hoohaahaa ia ke kanaka nui, a e hoohaahaa ia na maka o ka poe haaheo;\n\n16 . Aka e hapai nui ia ka Haku o na Lehulehu i ka hoopono, a e hoano ia ke Akua, ka Mea Hemolele i ka pololei.\n\n17 . Alaila e ai no na keikihipa mamuli o ko lakou ano, a e ai no na malihini i na wahi neoneo o na mea momona.\n\n18 . Auwe ka poe kauo i ka hana ino me na kaula o ka lapuwale, a me ka hewa hoi me he mea la me ke kaula o ke kaa;\n\n19 . Ka poe i olelo, E hana wikiwiki oia, e hoolale i kana hana, i ike makou ia mea; e neenee hoi a e hooko ia ka manao paa o ka Mea Hemolele o ka Iseraela, i hoomaopopo makou ia mea.\n\n20 . Auwe ka poe i kapa aku i ka hewa he maikai, a i ka maikai he hewa; ka poe i hoolilo i ka pouli i malamalama, a i ka malamalama hoi i pouli; a hoolilo i ka mea awaawa i ono, a i ka mea ono i awaawa!\n\n21 . Auwe ka poe akamai ma ko lakou mau maka iho, a naauao hoi i ko lakou nana iho!\n\n22 . Auwe ka poe ikaika i ka inu waina, a me na kanaka ikaika i ke kaawili i wai awaawa e inu ai;\n\n23 . Ka poe i hoapono aku i ka poe hewa no ke kipe ia, a kaili aku i ka hoapono o ka mea i pono mai ona aku la!\n\n24 . Nolaila, e like me ka ai ana o ke ahi i ka opala, a me ka pau ana o ka mauu i ka lapalapa o ke ahi, e lilo ko lakou kumu i ka popo, a e lele iluna ko lakou pua e like me ka huna lepo; no ka mea, ua hoolei aku lakou i na kanawai o ka Haku o na Lehulehu, a ua hoowahawaha hoi i ka olelo a ka Mea Hemolele o ka Iseraela.\n\n25 . Nolaila, i hoaa ia ai ka inaina o ka Haku i kona poe kanaka, a ua o aku oia i kona lima e ku e ia lakou, a ua hahau no oia ia lakou; a haalulu iho la na mauna, a ua haehae ia ko lakou mau kupapau iwaena o na alanui. Aole nae i huli kona huhu no keia mau mea a pau, aka ua o ia no kona lima i keia manawa.\n\n26 . A e kau no oia i kahi hae i na lahuikanaka mai kahi loihi mai, a e kahea ae ia lakou mai ka welau mai o ka honua; aia hoi, me ka wikiwiki loa lakou e hele mai ai; aohe mea o lakou e maloeloe, aohe mea kulanalana iwaena o lakou;\n\n27 . Aohe mea e luluhi na maka, aohe mea e hiamoe; aole hoi e wehe ia na kaei o ko lakou mau puhaka, aole e moku ke kaula o ko lakou mau kamaa;\n\n28 . A e hookala ia ko lakou mau pua, a e lena ia ko lakou mau kakaka a pau, a e like na maiuu o ko lakou mau lio me ka pohaku paea, a o ko lakou huila kaa me ka puahiohio, a o ko lakou uwo ana me ko ka liona.\n\n29 . E uwo no lakou e like me na liona hou; oiaio, e uwo auanei lakou, a e hopu aku i na mea pio, a e lawe aku me ka malu, aohe mea nana e hoopakele.\n\n30 . A ia la la e uwo ku e aku no lakou ia lakou la e like me ka halulu ana o ke kai; a ina e nana lakou i ka aina, aia hoi, he pouli a he kaumaha, a ua hoopouli ia ka malamalama ma na lani ona.\n\n", "2-ne 16": "[center][font_size=26]Mokuna 16[/font_size][/center]\n\n1 . I ka makahiki i make ai ke alii, o Uzia, ike aku la no hoi au i ka Haku e noho ana ma ka noho alii, kiekie a i hapai ia iluna, a piha ka luakini i kona poe ukali.\n\n2 . Ku mai la maluna na serapima; paono na eheu i kela mea i keia mea; me na mea elua ia i uhi ai i kona maka, a me na mea elua ia i uhi ai i kona mau wawae, a me na mea elua ia i lele ai.\n\n3 . A hea ae la kekahi i kekahi, a i ae la, Ihiihi, ihiihi, ihiihi no ka Haku o na Lehulehu. Ua piha ka honua a pau i kona nani.\n\n4 . Haalulu na paepae puka i ka leo o ka mea nana i hea, a ua piha iho la i ka uwahi.\n\n5 . Alaila, olelo iho la au, Auwe au! Ua make au; no ka mea, he kanaka lehelehe haumia au; a ke noho nei au iwaena o ka lahuikanaka lehelehe haumia; no ka mea, ua ike koʻu mau maka i ke Alii, ka Haku o na Lehulehu.\n\n6 . Alaila, lele mai la kekahi o na serapima ioʻu nei, aia ma kona lima kahi lanahu enaena, ana i lawe mai ai me na upa ahi mai ke kuahu mai;\n\n7 . A hoopa mai la ma kuu waha, a i mai la, Aia hoi, ua hoopa keia i kou mau lehelehe; a ua lawe ia kou hewa, a ua kala ia kou hala.\n\n8 . A lohe iho la no au i ka leo o ka Haku, i ka i ana mai, Ia wai la au e hoouna aku ai, a owai ka mea nana e hele no kakou? Alaila, i aku la au, Eia no wau; e hoouna iaʻu.\n\n9 . A i mai la ia, O hele, a e hai aku i keia poe kanaka, Lohe io no oukou, aka aole o lakou i hoomaopopo; a ike io no oukou, aka aole akaka ka ike ana o lakou.\n\n10 . E hoopalaka i ka naau o keia poe kanaka, a e hookuli i ko lakou mau pepeiao, a e hoomakapo i ko lakou mau maka; o ike lakou me ko lakou mau maka, a e lohe hoi me ko lakou mau pepeiao, a e hoomaopopo me ko lakou naau, a e huli lakou, a e hoola ia lakou.\n\n11 . Alaila, i aku la au, E ka Haku, pehea ka loihi? A i mai la ia, A neoneo na kulanakauhale aohe mea noho iloko, a kanaka ole na hale, a neoneo loa ka aina;\n\n12 . A lawe loihi aku ka Haku i na kanaka, no ka mea, e haalele nui ana auanei iwaena konu o ka aina.\n\n13 . Aka he hapaumi koe nae, a e hoi hou no lakou, a e ai ia auanei, e like me ka laau hukaa, a e like me ka oka me ka ikaika iloko o laua, ia laua i helelei ai na lau o laua; pela no, o ka hua hemolele no ka ikaika auanei o lakou.\n\n", "2-ne 17": "[center][font_size=26]Mokuna 17[/font_size][/center]\n\n1 . Eia kekahi, i ke au ia Ahaza ke keiki a Iotama, ke keiki a Uzia, ke alii o ka Iuda, hele mai o Rezina, ke alii o Suria, a me Peka ke keiki a Remalia, ke alii o ka Iseraela, e kaua ku e ia Ierusalema, aole nae i hiki ke lanakila maluna o ia wahi.\n\n2 . A ua hai ia mai la i ko ka hale o Davida, i ka i ana, Ua kuikahi o ko Suria me ko Eperaima. Alaila haalulu kona naau, a me na naau o kona poe kanaka, e like me ka haalulu ana o na laau o ka ululaau imua o ka makani.\n\n3 . Alaila, i mai la o ka Haku ia Isaia, O hele aku, ano, e halawai me Ahaza, ooe, a me Seariasuba kau keiki, ma ka welau o ka auwai o ka waipuna ma ke alanui o ke kula kopa lole;\n\n4 . A e i aku oe ia ia, E ao oe, a e noho malie; mai makau, mai maule kou naau no na welowelo alua o keia mau momoku ahi, no ka huhu o Rezina me ko Suria, a me ke keiki a Remalia.\n\n5 . No ka mea, ua kukakuka ino o ko Suria, ko Eperaima, a me ke keiki a Remalia, e ku e ia oe, i ka i ana ae,\n\n6 . E pii ku e kakou ia Iuda, a e hoopilikia aku ia wahi, a e mahele ia wahi no kakou a e hoonoho i alii iwaena olaila, oiaio, ke keiki a Tabeala;\n\n7 . Penei wahi a ka Haku ke Akua, aole e ku keia, aole hoi ia e hana ia.\n\n8 . No ka mea, o ke poo o Suria, o Dameseko ia, a o ke poo o Dameseko, o Rezina no; a maloko o na makahiki he kanaonokumamalima, e wawahi ia o Eperaima, i aupuni ole ia.\n\n9 . A o ke poo o Eperaima o Samaria ia, a o ke poo o Samaria, oia ka Remalia keiki. I ole ai oukou e manaoio i keia, oiaio, aole oukou e hookupaa ia.\n\n10 . Olelo hou mai la ka Haku ia Ahaza, i ka i ana:\n\n11 . E nonoi oe i hoailona nou, mai ka Haku kou Akua mai; e nonoi ma ka hohonu, a ma kahi kiekie paha.\n\n12 . Aka, i aku la o Ahaza, Aole au e noi, aole hoi au e aa aku i ka Haku.\n\n13 . A i mai la ia, E hoolohe oukou, e ko ka hale o Davida; he mea uuku anei ia oukou ke hoopaupauaho i kanaka, aka e hoopaupauaho pu hoi anei oukou i koʻu Akua?\n\n14 . Nolaila, na ka Haku ponoi e haawi mai ia oukou i hoailona: Aia hoi, e hapai auanei kekahi wahine puupaa, a e hanau mai ia i keiki, a e kapa aku i kona inoa o Imanuela.\n\n15 . O ka waiu bata a me ka meli kana e ai ai, i ike oia e hoole i ka hewa, a e koho i ka pono.\n\n16 . No ka mea, mamua o ka ike ana o ke keiki e hoole i ka hewa a e koho i ka pono, e neoneo e ka aina aʻu i hoowahawaha ai i kona mau alii elua.\n\n17 . Na ka Haku no e hoopuka mai maluna ou, a maluna hoi o kou poe kanaka, a maluna o ko ka hale o kou makuakane, i na la i hiki ole mai ai mamua, mai ka la mai o ko Eperaima haalele ana i ka Iuda, ke alii i o Asuria.\n\n18 . A e hiki mai ma kela la, na ka Haku no e kahea aku i na nalo e noho ana ma na welau loa o Aigupita, a no ka nalo hopeeha ma ka aina o Asuria.\n\n19 . A e hele mai hoi lakou, a e kau mai lakou a pau ma na awawa olohelohe, a ma na lua o na pohaku, a maluna o ka nahele ooi, a maluna o na laau haahaa a pau.\n\n20 . Ia la la hookahi no na ka Haku no e kahi me ka pahi umiumi i hoolimalima ia, me ka poe ma kela aoao o ka muliwai, me ke alii o Asuria, i ke poo, a me ka huluhulu o na wawae; a e hoopau auanei ia i ka umiumi.\n\n21 . A e hiki mai i kela la, e hanai ke kanaka i ka bipi ohi, a me na hipa elua;\n\n22 . A e hiki mai keia, no ka nui loa mai o ka waiu a lakou e haawi mai ai, e ai oia i ka waiu bata; no ka mea, e ai io no kela mea keia mea i koe ma ka aina, i ka waiu bata a me ka meli.\n\n23 . A e hiki mai ma ia la, o kela wahi keia wahi, o kahi i ulu ai na kumuwaina he tausani ma na kala he tausani, e lilo ai ia wahi i ka nahele ooi a me ka laau kalakala.\n\n24 . Me na pua a me na kakaka e hele ai na kanaka ilaila; no ka mea, e nahelehele ana ka aina a pau i ka laaukalakala a me ka nahele ooi.\n\n25 . A o na puu a pau i olaolao ia i ka oo, aohe e hiki ilaila ka makau i na laaukalakala a me na nahele ooi; aka, he wahi ia no ka hoouna ana aku i na bipi, a no ka hahi ana hoi o na holoholona uuku ae.\n\n", "2-ne 18": "[center][font_size=26]Mokuna 18[/font_size][/center]\n\n1 . Eia hou, i mai la ka olelo a ka Haku iaʻu, E lawe aku oe i kahi palapala owili nui, a e kakau maluna olaila me ko ke kanaka peni no Mahera-sala-hasa-baza.\n\n2 . A lawe iho la au i kekahi mau mea pono i mau hoike, ia Uria ke kahuna, a me Zekaria ke keiki a Ieberekia.\n\n3 . A hele aku la au ia ke kaula wahine; a hapai mai la oia a hanau mai la he keikikane. Alaila, i mai la ka Haku iaʻu, E kapa aku i kona inoa Mahera-sala-hasa-baza.\n\n4 . No ka mea, mamua o ka ike ana o ke keiki e hea aku, E koʻu makuakane, e koʻu makuwahine, e lawe ia aku no ka waiwai o Dameseko a me ka waiwai pio o Samaria imua o ke alii o Asuria.\n\n5 . Olelo hou mai la ka Haku iaʻu, i ka i ana,\n\n6 . No ka hoole ana o keia poe kanaka i na wai o Siloa e kahe malie ana, a hauoli hoi ma Rezina a me ka Remalia keiki;\n\n7 . Nolaila, aia hoi, ke lawe mai la ka Haku maluna o lakou i na wai o ka muliwai, he ikaika a he nui, oia i ke alii o Asuria, a me kona nani a pau; a e hu no ia mawaho o kona auwai a pau, a e kahe maluna o kona mau kapa a pau;\n\n8 . A e hele ia mawaena o Iuda; e hu no ia a e holo maluna, e pii no ia a hiki i ka ai; o ka hohola ana o kona mau eheu e hoopiha auanei i ka palahalaha o kou aina, e Imanuela.\n\n9 . E hui pu oukou, e na kanaka, a e wawahi liilii ia auanei oukou; a e haliu mai ka pepeiao o oukou a pau e ko na aina ma kahi loihi; e kaei oukou ia oukou iho, a e wawahi liilii ia oukou; e kaei oukou ia oukou iho a e wawahi liilii ia oukou.\n\n10 . E kukakuka pu oukou a e lilo auanei ia i mea ole; e hai mai i ka olelo, aole ia e ku; no ka mea, o ke Akua pu me makou.\n\n11 . No ka mea, olelo mai la ka Haku iaʻu penei me ka lima ikaika, a ao mai la iaʻu aole e hele ma ka aoao o keia poe kanaka i ka i ana,\n\n12 . Mai olelo oukou, he hui pu ana, i ka poe a pau a keia poe kanaka e olelo ai, he hui pu ana; mai makau hoi i ko lakou mea e makau ai, aole hoi e hopohopo.\n\n13 . O ka Haku o na Lehulehu, oia ka oukou e hoolaa ai, oia hoi ka oukou e makau ai, oia ka oukou e weliweli ai.\n\n14 . A e lilo ia i puuhonua; aka i pohaku e ku ia ai, a i puu hoi e hala ai i ko na hale elua o Iseraela, i pahele a i upiki no ka poe e noho ana ma Ierusalema.\n\n15 . A he nui wale mawaena o lakou e okupe, a e hina, a e wawahi ia, a e hoopahele ia, a e hoopaa ia.\n\n16 . E hoopaa i ka hoike ana, e sila hoi i ke kanawai iwaena o kaʻu poe haumana.\n\n17 . A e kakali no au i ka Haku, ka mea e huna ana i kona maka mai ko ka hale o Iakoba aku, a e nana aku au nona.\n\n18 . Aia hoi, owau a me na keiki a ka Haku i haawi mai ai naʻu, he mau hoailona a he mau ouli hoi makou i kau ia maloko o ka Iseraela, mai ka Haku o na Lehulehu mai, ka mea e noho la ma ka Mauna Ziona.\n\n19 . A i ka wa a lakou e olelo aku ai ia oukou, E imi i ka poe me na uhane haukae, a i ka poe nana uhane hoi, a namu liilii; aole anei e pono e imi na kanaka i ko lakou Akua? No na mea ola anei e lohe mai na mea make mai?\n\n20 . Ma ke kanawai a ma ka hoike ana; a ina olelo ole lakou e like me ia olelo, no ka malamalama ole iloko o lakou ia mea.\n\n21 . A e hele aku lakou iwaena o ia mea me ke kaumaha a me ka pololi, a e hiki mai keia, ia lakou e pololi ai, ia lakou iho lakou e huhu ai, a e kuamuamu i ko lakou alii a me ko lakou Akua, a e nana iluna.\n\n22 . A e nana lakou i ka honua; aia hoi, he popilikia, a me ka pouli, he pouli o ka ehaeha hoi, a e kipaku ia iloko o ka poeleele.\n\n", "2-ne 19": "[center][font_size=26]Mokuna 19[/font_size][/center]\n\n1 . Aole nae e like ka pouli e like me ia ma kona kaumaha nui, ia ia i kinohi i hoopilikia iki ai i ka aina o Zebulona, a me ka aina o Napetali, a mahope iho i hoopilikia nui ai ma ka aoao o ke Kai Ula ma kela aoao o Ioredane ma Galila ia o na lahuikanaka.\n\n2 . O na kanaka i hele ma ka pouli, ua ike lakou i ka malamalama nui; o ka poe i noho ma ka aina o ke aka o ka make, maluna o lakou i alohi mai ai ka malamalama.\n\n3 . Ua hoonui oe i ka lahuikanaka, a hoomahuahua hoi i ka olioli; ke olioli nei lakou imua ou e like me ka olioli ana i ka hoiliili ai ana, e like me na hauoli ana o na kanaka, ia lakou i puunauwe ai i ka waiwai pio.\n\n4 . No ka mea, ua haki oe i ka auamo o kona kaumaha, a me ke kookoo o kona poohiwi, ka laau hahau o kona mea hooluhi hewa.\n\n5 . No kela kaua keia kaua o ke kanaka me ka wawa haunaele, a me na aahu, i opeope pu ia me ke koko; aka o keia me ka aa ana auanei a me ka wahie o ke ahi.\n\n6 . No ka mea, ua hanau ia mai he keiki na kakou, na kakou i haawi ia mai ai he keikikane; a maluna o kona poohiwi ke aupuni; a e kapa ia kona inoa o Kupaianaha, o Kakaolelo, o ke Akua mana, o ka Makua mau loa, o ke Alii o ka Malu.\n\n7 . Aole e pau ka mahuahua ana o kona aupuni a me ka malu, maluna o ka noho alii o Davida, a ma kona aupuni, e hooponopono ia mea, a e hookupaa ia ia me ka hoopono a me ka maikai mai keia wa aku a i ke ao pau ole. No ka ikaika o ka Haku o na Lehulehu e hana i keia.\n\n8 . Hoouna ae la ka Haku i kana olelo i ko Iakoba a ua haule ia maluna o ka Iseraela.\n\n9 . A e ike auanei na kanaka a pau, oia, o Eperaima a me ka poe e noho ana ma Samaria, ka poe i olelo iho ma ka hookiekie a me ka hookano o ka naau,\n\n10 . Ua hiolo na pohaku lepo ula, aka e kukulu no makou me na pohaku i kalai ia; ua kua ia ilalo na laau sukumorea, aka e hoolilo makou ia lakou i mau laau kedera.\n\n11 . Nolaila, na ka Haku no e hoala mai i na enemi o Rezina e ku e ia ia, a e hui pu i kona poe enemi;\n\n12 . O ko Suria mamua, a o ko Pilesetia poe ihope; a e hoopau lakou i ka Iseraela me ka waha hamama. Aole nae i huli aku kona huhu no keia mau mea a pau, aka ua o ia kona lima i keia manawa.\n\n13 . No ka mea, aole i huli na kanaka i ka mea nana lakou i hahau, aole hoi lakou i imi i ka Haku o na Lehulehu.\n\n14 . Nolaila, e oki ai ka Haku, mai ka Iseraela aku, i ke poo a me ka huelo, i ka lala a me ka naku i ka la hookahi.\n\n15 . O ka mea kahiko oia ke poo; a o ke kaula i ao mai i ka wahahee, oia ka huelo.\n\n16 . No ka mea, o na alakai o keia poe kanaka ke alakai hewa nei lakou ia lakou la; a o ka poe i alakai ia e lakou ua luku ia lakou.\n\n17 . Nolaila, e olioli ole ka Haku i ko lakou poe opiopio, aole hoi ia e aloha aku i ka poe makua ole a me na wahinekanemake o lakou; no ka mea, he hookamani a he mea hana hewa kela mea keia mea o lakou, a olelo ae na waha a pau i ka lapuwale. Aole nae i huli aku kona huhu no keia mau mea a pau, aka ua o ia kona lima i keia manawa.\n\n18 . No ka mea, e a ana ka hewa e like me ke ahi; e hoopau no ia i ka nahele ooi, a me ka laau kalakala, a e a ia maloko o ka ululaau paapu, a e pii lakou e like me ka punohu ana o ka uwahi.\n\n19 . Ma ka ukiuki o ka Haku o na Lehulehu, ua hoopoeleele ia ka aina, a e lilo na kanaka e like me ka wahie i ke ahi; aohe kekahi kanaka e hookoe i kona hoahanau.\n\n20 . A e kaili oia ma ka lima akau, a e pololi nae; a e ai hoi ia ma ka lima hema, aole nae lakou maona; e ai no kela mea keia mea i ka io o kona lima ponoi;\n\n21 . O Manase ia Eperaima; a o Eperaima hoi ia Manase; e hui no laua e ku e ia Iuda. Aole nae i huli aku kona huhu no keia mau mea a pau, aka ua o ia no kona lima i keia manawa.\n\n", "2-ne 20": "[center][font_size=26]Mokuna 20[/font_size][/center]\n\n1 . Auwe ka poe hooholo i na kanawai hewa, a i kakau i ka hookaumaha a lakou i kau mai ai;\n\n2 . E kipaku ae i ka poe nele mai ka hoopono ia aku, a e kaili aku i ka pono mai ka poe hune aku o koʻu poe kanaka, i lilo ai na wahinekanemake i waiwai pio na lakou, a e hao wale hoi i na mea makua ole!\n\n3 . A heaha la ka oukou e hana ai i ka la o ka hoopai ana, a i ka neoneo ana e hiki mai ana mai kahi loihi mai? Ia wai la oukou e hele ai no ke kokua ia mai? Mahea oukou e waiho ai i ko oukou nani?\n\n4 . Ke ole au, e kulou no lakou ilalo o na mea pio, a e hina no ilalo o na mea i luku ia. Aole nae i huli aku kona huhu no keia mau mea a pau, aka ua o ia no kona lima i keia manawa.\n\n5 . E ko Asuria, ka laau hahau o kuu ukiuki, a o ke kookoo ma ko lakou lima o ko lakou inaina ia.\n\n6 . E hoouna aku au ia ia e ku e i kahi lahuikanaka hookamani, a e ku e i ka lahuikanaka aʻu i huhu ai e kauoha no au ia ia, e hao i ka waiwai pio, a e lawe aku i ka mea pio, a e hahi ia lakou ilao e like me ka lepo o na alanui.\n\n7 . Aka hoi, aole pela kona manao, aole i noonoo kona naau pela; aka o ka luku no ka mea iloko o kona naau e anai aku i na lahuikanaka aole he uuku.\n\n8 . No ka mea, i mai la oia, Aole anei he poe alii nui wale no koʻu poe alii?\n\n9 . Aole anei i like o Kaleno me Karekemisa? A o Hamata hoi me Arepada? Aole anei i like o Samaria me Dameseko?\n\n10 . E like me ka hookumu ana o kuu lima i na aupuni o na akua kii, a o ko lakou akua kii i oi aku mamua o ko Ierusalema a mamua hoi o ko Samaria;\n\n11 . Me au i hana aku ai ia Samaria a me kona poe akua kii, aole anei au e hana pela ia Ierusalema a me kona poe akua kii?\n\n12 . Nolaila, e hiki mai keia, i ka Haku e hana aku ai i kana hana a pau maluna o ka mauna o Ziona a maluna hoi o Ierusalema, alaila wau e hoopai aku ai i ka hua o ka naau kiekie o ke alii o Asuria, a me ka hookano o kona maka hookiekie.\n\n13 . No ka mea, ua olelo mai ia, Ma ka ikaika o koʻu lima a ma kuu akamai ua hana au i keia mau mea; no ka mea, ua maalea au; naʻu no i hooneenee i na mokuna o na kanaka, a ua hao aku hoi i ko lakou waiwai, a ua hoohaahaa i ka poe e noho ana e like me ke kanaka koa;\n\n14 . Me he punana la i loaa ai i kuu lima ka waiwai o na kanaka; a e like me ka hoiliili ana o kekahi i na hua manu i haalele ia, pela no au i hoiliili ai i ko ka honua a pau; aohe mea i upoi i ka eheu, aohe mea i hamama ka waha, aohe mea i piopio.\n\n15 . E hookiekie anei ke koilipi maluna o ka mea nana e kalai me ia? E haanui anei ka pahiolo maluna o ka mea nana ia e oloolo? Me he laau la i wiliwili ia ia iho e ku e i na mea e hapai ana ia ia, e like me ke kookoo hoi i hoala ia ia iho me he laau ole la.\n\n16 . Nolaila, e hoouna mai ai ka Haku, ka Haku o na Lehulehu, i ka wiwi iwaena o kona poe puipui; a malalo iho o kona nani e puhi ai oia i ka mea aa e like me ke aa ana o ke ahi.\n\n17 . A e lilo ka malamalama o ka Iseraela i ahi, a o kona Mea Hemolele hoi i lapalapa ahi, a e puhi no ia a e hoopau i kona nahele ooi, a me kona laau kalakala hoi ma ka la hookahi;\n\n18 . A e hoopau loa i ka nani o kona ululaau, a o kona mahinaai hua nui, i ka uhane pu me ke kino; e like auanei lakou me ka mea hapai hae, ia ia i maule ai.\n\n19 . A he kakaikahi ke koena o kona ululaau, e hiki no i ke keiki uuku ke palapala ia lakou.\n\n20 . A e hiki mai ia la, o ke koena o ka Iseraela, a me ka poe hoi i pakele o ko ka hale o Iakoba, aole lakou e hilinai hou maluna o ka mea nana lakou i pepehi; aka e hilinai no maluna o ka Haku, ka Mea Hemolele o ka Iseraela ma ka oiaio.\n\n21 . E hoi mai auanei he koena, oiaio, ke koena o Iakoba, i ke Akua mana loa.\n\n22 . No ka mea, ina ua like kou poe kanaka o Iseraela me ke one o ke kai, e hoi mai no nae he koena o lakou; o ka hoopau ana i kau ia e hu auanei ia me ka pololei.\n\n23 . He oiaio no, ua holo ka olelo, e hana mai no auanei ka Haku ke Akua o na Lehulehu i ka hoopau ana mawaena konu o ka aina a pau.\n\n24 . Nolaila, penai wahi a ka Haku ke Akua o na Lehulehu, E koʻu poe kanaka e noho la ma Ziona, mai makau oukou i ko Asuria; e hahau mai no oia ia oe me ka laau hahau, a e hapai no hoi i kona kookoo ia oe, e like me ka hana ana a Aigupita.\n\n25 . Aka he wahi manawa uuku e koe, a e kaa koʻu inaina, a me koʻu ukiuki hoi ma ko lakou anai ia ana aku.\n\n26 . Na ka Haku o na Lehulehu e hoeueu i laau hahau nona e like me ka luku ana i ko Midiana ma ka pohaku o Oreba; a me ka laau ona maluna o ke kai, pela no ia e hapai ai e like me ka hana ana i ko Aigupita.\n\n27 . A e hiki mai ma ia la, e lawe ia aku kona mea kaumaha mai kou poohiwi aku, a o kona auamo hoi mai kou ai aku, a e haki ia auanei ka auamo no ka poni ia ana.\n\n28 . Ua hele mai oia i Aiata, ua hala aku la i Migerona; ua waiho oia i kona mau kaa ma Mikemasa;\n\n29 . Ua hele mai lakou ma kela aoao o ke ahua; aia ma Giba ko lakou wahi e moe ai; ua makau ko Rama; ua holo ko Gibea o Saula.\n\n30 . E hookiekie i kou leo, e ke kaikamahine o Galima; e hoolono aku ia mea ia Laisa, e Anatota poino.\n\n31 . Ua hoonee ia aku la o Mademena; ua hoakoakoa ia lakou iho, ka poe i noho ma Gebima, e hee.\n\n32 . O keia manawa e noho oia ma Noba ia la; e lulu no oia i kona lima e ku e i ka mauna o ke kaikamahine o Ziona, ka puu o Ierusalema.\n\n33 . Aia hoi, na ka Haku, na ka Haku o na Lehulehu e okioki i ka lala me ka mana weliweli; a e kua ia ilalo na mea kiekie loa; a e hoohaahaa ia na mea hookano.\n\n34 . A e kua ilalo oia i na ululaau paapu me ka hao, a e hoohaule ia o Lebanona e kekahi mea mana.\n\n", "2-ne 21": "[center][font_size=26]Mokuna 21[/font_size][/center]\n\n1 . A e kupu mai no ka lala mailoko mai o ke kumu o Iesea, e hua nui mai kekahi oha o kana aa;\n\n2 . A maluna ona e kau ai ka Uhane o ka Haku, ka uhane naauao a me ka hoomaopopo ana, ka uhane ao a me ka mana, ka uhane ike a me ka makau i ka Haku;\n\n3 . A e hana mai ia ia me ka naau makaukau ma ka malama i ka Haku; aole ia e hoopono ma ka nana ana o kona maka, aole hoi hoopai ma ka lohe o kona mau pepeiao;\n\n4 . Aka me ka pololei e hooponopono oia i ka poe hune, a e hoopai me ka pono no ka poe akahai; a e hahau no oia i ka honua me ka laau o kona waha, a e luku no oia i ka poe hewa me ka ha ana o kona mau lehelehe.\n\n5 . O ka pono no ke kaei o kona puhaka, a o ka oiaio hoi ke kakoo o kona kikala.\n\n6 . E noho pu hoi ka iliohae me ke keikihipa, a e moe pu no ka leopadi me ke keiki kao; o ke keikibipi, a me ka liona hou, a me ka mea i kupalu ia ma kahi hookahi; na ke keiki uuku lakou e alakai.\n\n7 . A e ai pu ka bipi wahine me ka bea; a e moe pu ka laua mau keiki; a e ai ka liona i ka mauu maloo me he bipi la.\n\n8 . A e paani no ke keiki omo waiu ma ka lua o ka moomake a e kau no ke keiki i ukuhi ia i kona lima ma ka lua o ka moopepeiaohao.\n\n9 . Aole lakou e hoeha, aole hoi e luku ma koʻu mauna hoano a pau, no ka mea, e piha auanei ka honua i ka ike i ka Haku, e like me ka moana i uhi ia i ke kai.\n\n10 . A ma ia la e puka mai ai kekahi aa no Iese, a e ku auanei ia i hae no na lahuikanaka; a e imi no ka poe Genetile ia ia; a he nani hoi kona hoomaha.\n\n11 . A e hiki mai keia i kela la, e hohola hou mai ka Haku i kona lima no ka lua o ka manawa, e hoola i ke koena o kona poe kanaka, i ka poe koe mai Asuria mai, a mai Aigupita mai, a mai Paterosa mai, a mai Kusa mai, a mai Elama mai, a mai Sinari mai, a mai Hamata mai, a mai na mokupuni mai o ke kai.\n\n12 . A e kau no oia i hae no na lahuikanaka, a e hoiliili hoi i ka poe aea o ka Iseraela, a e hoakoakoa mai i na mea puehu o ka Iuda mai na kihi eha mai o ka honua.\n\n13 . E haalele no ka huahua i ka Eperaima, a e hooki ia aku na enemi o ka Iuda; aole e huahua ka Eperaima i ka Iuda, aole hoi e hoomaau ka Iuda i ka Eperaima.\n\n14 . Aka e lele no lakou maluna o na poohiwi o ko Pilisetia i ke komohana; e hao pu no lakou i ka poe o ka hikina; e kau no lakou i ko lakou lima maluna o Edoma a me Moaba; a e hookauwa na keiki a Amona na lakou.\n\n15 . A e hoomaloo loa ka Haku i ke kaikuono o ke kai o Aigupita; a me kona makani ikaika e lulu oia i kona lima maluna o ka muliwai, a e hahau no ia ma na kahawai ehiku, a e hele na kanaka i kela aoao me na kamaa maloo.\n\n16 . A e hoomakaukau ia he alanui no ke koena o kona poe kanaka, ka poe i koe mai Asuria mai, e like me ka mea i ka Iseraela ma ka la ana i hele mai ai mai ka aina o Aigupita mai.\n\n", "2-ne 22": "[center][font_size=26]Mokuna 22[/font_size][/center]\n\n1 . Ia la la e olelo aku no oe: E ka Haku e hoolea aku no au ia oe; ua huhu mai oe iaʻu mamua, aka ua huli aku kou huhu, a ke hooluolu mai nei oe iaʻu.\n\n2 . Aia hoi, o ke Akua koʻu ola; e paulele au, aole au e makau; no ka mea, o ka Haku, o Iehova oia koʻu ikaika a me koʻu oli; ua lilo mai hoi oia i ola noʻu.\n\n3 . Nolaila, me ka olioli e huki oukou i ka wai mailoko mai o na punawai o ke ola.\n\n4 . A ma ia la, e olelo ai oukou, E hoolea i ka Haku, e kahea aku i kona inoa, e hookaulana i kana mau hana iwaena o na kanaka, e hai aku ua hapai ia aku kona inoa.\n\n5 . E oli aku i ka Haku; no ka mea, ua hana oia i na mea nani; ua ikea keia ma ka honua a pau.\n\n6 . E hooho aku a e hookani, e ka mea noho ma Ziona; no ka mea, ua mana ka Mea Hemolele o ka Iseraela mawaena ou.\n\n", "2-ne 23": "[center][font_size=26]Mokuna 23[/font_size][/center]\n\n1 . Ka wanana no Babulona, a Isaia ke keiki a Amosa i ike ai.\n\n2 . E kau aku oukou i ka hae ma ka mauna kiekie, e hookiekie i ka leo ia lakou, e peahi ka lima, i komo lakou maloko o na pukapa o na alii.\n\n3 . Ua kauoha aku au i koʻu poe i hoomaemae ia, ua hea aku hoi i koʻu poe kaulana, no ka mea, aole o kuu ukiuki maluna o na mea e olioli ana ma kuu hanohano.\n\n4 . Ka hooho a ka poe ma na mauna e like me ko ka lahuikanaka nui: he wawa nui o na aupuni o ko na aina i hoakoakoa ia: o ka Haku o na Lehulehu e hoolalelale ana ia i na lehulehu o ke kaua.\n\n5 . E hele mai ana lakou mai ka aina mamao mai, mai ka welau mai o ka lani, oiaio, o ka Haku, a me na mea hoopai o kona ukiuki, e anai i ka aina a pau.\n\n6 . E aoa oukou; no ka mea, ua kokoke mai ka la o ka Haku; e hiki mai ia e like me he luku la mai ka Mea Mana loa mai.\n\n7 . Nolaila, e nawaliwali na lima a pau, e maule no na naau a pau o kanaka;\n\n8 . A e makau auanei lakou; e loohia lakou i ka eha nui a me ka nahu huakoko; e kahaha no lakou kekahi i kekahi; e like ana ko lakou maka me ka lapalapa ahi.\n\n9 . Aia hoi, ka la o ka Haku ke hele mai la, weliweli me ka ukiuki a me ka inaina nui, e hoolilo i ka aina i auakua; a e anai aku oia i ka poe hewa ona a pau loa.\n\n10 . No ka mea, o na hoku o ka lani a me na huihui ona, aole e haawi mai i ka malamalama; e hoopoeleele ia ka la i kona hele ana, aole hoi e hoomalamalama mai ka mahina.\n\n11 . A e hoopai aku au i ko ke ao nei no ka hewa, a i ka poe lawehala hoi no ko lakou hala; e hooki aku au i ka manao kiekie o ka poe hookano, a e hoohaahaa au i ka haakei o ka poe weliweli.\n\n12 . E hana aku au a minamina loa he kanaka mamua o ke gula maemae; oia, he kanaka mamua o ka pauku gula o Opira.\n\n13 . Nolaila, e hoonaueue au i na lani, a e neenee aku ka honua mai kona wahi aku, no ka inaina o ka Haku o na Lehulehu, a i ka la o kona ukiuki wela.\n\n14 . A e like auanei ia me ke dia i hahai ia, a me he hipa la hoi aohe kanaka e hapai ae; e huli kela mea keia mea i kona poe kanaka iho, a e holo no kela mea keia mea i kona aina iho.\n\n15 . E hou ia kela mea hookano keia mea hookano; oiaio, a e haule ma o ka pahikaua la, kela mea keia mea i hui pu ia me ka poe hewa.\n\n16 . E ulupa ia hoi ka lakou poe keiki imua o ko lakou mau maka; e hao ia ko lakou mau hale, a e moe wale ia ka lakou mau wahine.\n\n17 . Aia hoi, e hoala no au i ko Media e ku e ia lakou, i ka poe manao ole i ke kala a me ke gula, aole hoi lakou e lealea ma ia mea.\n\n18 . Na ko lakou mau kakaka e ulupa i na kanaka ui, aole lakou e aloha i ka hua o ka opu; aole e menemene na maka i na keiki uuku.\n\n19 . A o Babulona, ka nani o na aupuni, ka nani hoi o ko Kaledea hanohano, e like auanei ia me ka wa a ke Akua i hookahuli ai ia Sodoma a me Gomora.\n\n20 . E kanaka ole ana ia mai ia wa aku, aole hoi e noho ia mai ia hanauna aku ia hanauna aku; aole hoi e kukulu ka Arabia i halelewa malaila; aole hoi e hoomoe na kahuhipa i ko lakou poe hipa malaila;\n\n21 . Aka malaila no e moe ai na holoholona hihiu o ka waonahele; a e piha ko lakou mau hale i na holoholona aoa; a e noho no na pueo malaila, a e haa wale na mea ino malaila.\n\n22 . A e uwo na holoholona hihiu o na mokupuni ma ko lakou mau hale neoneo, a me na moo ma ko lakou mau hale alii nani; ua kokoke mai no kona manawa, aole hoi e hooloihi ia kona la. No ka mea, e luku koke aku au ia ia; oiaio, e aloha au i koʻu poe kanaka aka e make loa ka poe hewa.\n\n", "2-ne 24": "[center][font_size=26]Mokuna 24[/font_size][/center]\n\n1 . No ka mea, e aloha mai no ka Haku i ka Iakoba, a e wae auanei i ka Iseraela, a e hoonoho ia lakou ma ko lakou aina iho; a e hui pu ia auanei na malihini me lakou, a e hoopili lakou i ko ka hale o Iakoba.\n\n2 . A e lawe na lahuikanaka ia lakou, a e hoihoi ia lakou i ko lakou wahi iho; oiaio, mai kahi loihi mai i na welau o ka honua: a e hoi hou no lakou i ko lakou mau aina i hai mua ia ai. A e noho no ko ka hale o ka Iseraela ma ia mau wahi, a o ka aina o ka Haku e lilo ia no na kauwakane a me na kauwawahine; a e lawe pio lakou ia lakou la, i ka poe i hoopio ai ia lakou; a e noho alii lakou maluna o ka poe nana lakou i hookaumaha.\n\n3 . Eia kekahi ma ia la, e hoomaha mai ai ka Haku ia oe, mai kou pilikia mai, mai kou makau mai, a mai ka hana kaumaha mai i kau ia maluna ou.\n\n4 . A e hiki io mai keia ma ia la, e hapai ai oe i keia olelo ao e ku e i ke alii o Babulona, a e i aku, Nani ka pau ana o ka mea nana i hookaumaha, ka pau ana o ke kulanakauhale gula!\n\n5 . Ua uhaki o ka Haku i ke kookoo o ka poe hewa, a i na kookoo alii o na luna.\n\n6 . O ka mea nana i hahau i na kanaka me ka huhu a me ka hahau ana hoomaha ole, o ka mea i noho alii maluna o ko na aina me ka huhu, ua hoomaau ia ia, aohe mea e hooki.\n\n7 . Ua malu ka honua a pau, ua maha no; ke hookani mai nei lakou i ka olioli.\n\n8 . Oiaio, hoaikola na laau kaa ia oe, a me na kedera hoi o Lebanona, i ka i ana, Mai kou wa i moe ai ilalo, aohe mea i pii mai e kua mai ia makou.\n\n9 . Ua pihoihoi ka po malalo nou, e halawai me oe i kou hiki ana aku; nou no ia e hoea mai ai i na mea make, oia, i na mea kiekie a pau o ka honua; ua hooku ae la hoi ia iluna i na alii a pau o na lahuikanaka, mai ko lakou noho alii mai.\n\n10 . E olelo mai lakou a pau ia oe, a e i ae, Ua lilo anei oe hoi i nawaliwali e like me makou? Ua hoohalike ia anei oe me makou?\n\n11 . Ua hoopoho ia kou hanohano ilalo i ka lua kupapau; ua lohe ole ia ke kani ana o kou mau viola; ua hohola ia na ilo malalo iho ou, a ke uhi mai nei no hoi na ilo ia oe.\n\n12 . Auwe kou haule ana mai ka lani mai, e Lucifera, ke keiki a ke kakahiaka! Ua kua ia oe ilalo i ka honua, ooe ka mea i hoonawaliwali i ko na aina!\n\n13 . No ka mea, ua olelo no oe iloko o kou naau, E pii no wau i ka lani, e hookiekie no wau i koʻu noho alii maluna o na hoku o ke Akua; e noho no wau ma ka mauna o ka halawai ana, ma na aoao o ke kukulu akau;\n\n14 . E pii aku no wau maluna o kahi kiekie o na ao; e like ana au me ka Mea kiekie loa.\n\n15 . Aka e hoohaahaa ia oe ilalo i ka po, i na aoao o ka lua.\n\n16 . O ka poe e ike aku ia oe, e haka pono lakou ia oe, a e makaikai aku no ia oe, a e olelo iho, O keia anei ke kanaka nana i hoonaueue i ka honua, a hooluliluli hoi i na aupuni,\n\n17 . Nana i hoolilo i ka honua me he waonahele la, a anai hoi i kona poe kulanakauhale, a wehe ole i ka hale o kona poe pio?\n\n18 . O na alii a pau o na aina, oia, o lakou a pau, maloko o ka nani e moe nei, o kela mea keia mea ma kona hale iho.\n\n19 . Aka ua hoolei ia aku ka oe mawaho o kou lua kupapau me he lala la i hoopailua ia, a o ke koena o ka poe i pepehi ia, i hou ia i ka pahikaua, i hele ilalo i na pohaku o ka lua; me he kupapau la i hahi ia malalo iho o na kapuai.\n\n20 . Aole oe e huipu ia me lakou ma ke kanu ana, no ka mea, ua hooki loa oe i kou aina iho, a luku hoi i kou poe kanaka; aole e kaulana na mamo o ka poe hana hewa a i ke ao pau ole.\n\n21 . E hoomakaukau i ka make no kona poe keiki no ka hewa o na makua o lakou; i ole lakou e ku mai, aole hoi e komo i ka aina, i hoopiha ole lakou i ka ili o ke ao nei i na kulanakauhale.\n\n22 . Naʻu no e ala ae iluna e ku e ia lakou, wahi a ka Haku o na Lehulehu, a e hooki loa mai Babulona aku i ka inoa, a me ke koena, a me ke keiki, a me ke keikikane o na hoahanau, wahi a ka Haku.\n\n23 . E holilo aku hoi au ia wahi no ke kipoda, a no na kiowai; a e kahili au ia ia me ke kahili o ka make, wahi a ka Haku o na Lehulehu.\n\n24 . Ua hoohiki mai ka Haku o na Lehulehu, i ka i ana, Me kaʻu i manao ai, pela io no ia; o kaʻu e noonoo ai, oia ke kupaa;\n\n25 . I lawe au i ko Asuria i koʻu aina, a maluna o koʻu kuahiwi e hahi au ia ia malalo iho o ke kapuwai; alaila, e haalele kona auamo mai o lakou aku, a e haalele hoi kona mea kaumaha mailuna aku o ko lakou mau poohiwi.\n\n26 . Oia ka manao i manao ia ai no ka honua a pau; a oia ka lima i o ia mai maluna o na lahuikanaka a pau.\n\n27 . No ka mea, ua holo ka manao o ka Haku o na Lehulehu, a owai la ka mea hiki ke hoole? Ua o ia mai kona lima, a owai la ka mea e hoihoi aku ia mea?\n\n28 . I ka makahiki i make ai o ke alii o Ahaza keia wanana.\n\n29 . Mai olioli oe, e Palesetina a pau, no ka haki ia ana o ka laau i hahau ia oe; no ka mea, mailoko mai o ke aa o ka nahesa e puka mai ai ka moopepeiaohao, a o kana hua hoi he moolele ia.\n\n30 . A e ai no ka makahiapo o ka poe hune, a e moe no ilalo ka poe nele me ka maluhia; a e hoomake no au i kou aa me ka wi, a e luku oia i kou koena.\n\n31 . E aoa, e ka pukapa; e uwe aku, e ke kulanakauhale; ua hehee oe, e Palesetina a pau; no ka mea, e hele mai auanei he uwahi mai ka akau mai, aole kekahi mea i hele oia wale i kona manawa koho ia.\n\n32 . Heaha la e pane aku ai ia manawa na elele o ko na aina? Ua hookumu o ka Haku ia Ziona, a e paulele no ka poe hune o kona poe kanaka iloko ona.\n\n", "2-ne 25": "[center][font_size=26]Mokuna 25[/font_size][/center]\n\n1 . Ano, ke olelo iki nei owau, o Nepai, no na olelo aʻu i kakau ai i olelo ia ai e ka waha o Isaia. No ka mea, he nui wale na mea a Isaia i olelo mai ai i paakiki i kekahi poe o koʻu poe kanaka i ke hoomaopopo ana; no ka mea, aole lakou i ike i ke ano o ka wanana ana mawaena o ka poe Iudaio.\n\n2 . No ka mea, aole wau, o Nepai, i ao aku ia lakou i na mea he nui e pili ana i ke ano o ka poe Iudaio; no ka mea, o ka lakou mau hana he mau hana ia o ka pouli, a o ka lakou hana ana hoi o ka hana ana ia i na mea hoopailua.\n\n3 . Nolaila, ke palapala nei au i koʻu poe kanaka, i ka poe a pau e loaa ana ia lakou na mea aʻu e kakau nei, i ike ai lakou i na hoopai o ke Akua, e hiki mai ana auanei maluna o na lahuikanaka a pau, e like me ka olelo ana i olelo mai ai.\n\n4 . Nolaila, e hoolohe mai, e koʻu poe kanaka, o ko ka hale o Iseraela, a e haliu mai i ka pepeiao i kaʻu olelo; no ka moakaka ole o na olelo a Isaia ia oukou, aka hoi, ua moakaka ia mau mea i ka poe a pau i hoopiha ia me ka Uhane o ka wanana. Aka ke haawi aku nei au i wanana ia oukou, e like me ka uhane iloko oʻu; nolaila, e wanana no au e like me ka moakaka pu me au, mai ka manawa aʻu i puka mai ai mai Ierusalema mai me koʻu makuakane; no ka mea, aia hoi, ke olioli nei kuu uhane ma ka olelo moakaka i koʻu poe kanaka, i ao ai lakou:\n\n5 . He oiaio, a ke olioli nei koʻu uhane ma na olelo a Isaia, no ka mea, hele mai la au noloko mai o Ierusalema, a ua ike koʻu mau maka i na mea o ka poe Iudaio, a ua ike au ua hoomaopopo ka poe Iudaio i na mea a na kaula, aole i hoomaopopo kekahi lahuikanaka e i na mea i olelo ia i ka poe Iudaio, e like me lakou, eia wale no ua ao ia lakou mamuli o ke ano o na mea o ka poe Iudaio.\n\n6 . Aka hoi, aole owau, o Nepai, i ao aku i kaʻu poe keiki mamuli o ke ano o ka poe Iudaio; aka hoi, ua noho wau ma Ierusalema, nolaila, ua ike au no ka aina a puni; a ua hai aku la au i kaʻu poe keiki no na hoopai o ke Akua, i hiki mai iwaena o ka poe Iudaio, e like me na mea a pau a Isaia i olelo mai ai, a, aole au e kakau ia mau mea.\n\n7 . Aka hoi, ke hoomaka nei au me kaʻu wanana ponoi iho, e like me ka maopopo iaʻu; ma ia mea, ua ike au ua hiki ole i kekahi kanaka ke kuhihewa; aka hoi, ma na la e ko ai na wanana a Isaia, e ike pakana kanaka, ma na manawa o ia mau mea e hiki mai ai;\n\n8 . Nolaila, he pomaikai ia mau mea i na keiki a kanaka, a o ka mea e manao ana aole pela, ia lakou au e olelo pololei ai, a e kakau i na olelo i koʻu poe kanaka ponoi; no ka mea, ua ike au ua nui loa ka pomaikai o ia mau mea ia lakou ma na la mahope; no ka mea, ma ia la e ike maopopo ai lakou i ua mau mea la; nolaila, no ko lakou pomaikai ua palapala au i ua mau mea la.\n\n9 . A e like me kekahi hanauna i luku ia mawaena o ka poe Iudaio, no ka lakou hana ino, pela no lakou i luku ia ai, ia hanauna aku ia hanauna aku, e like me ka lakou hana ino; aole hoi i luku ia kekahi o lakou, ke ole i hai e ia ae ia lakou e na kaula a ka Haku.\n\n10 . Nolaila, ua hai ia aku ia lakou no ka luku ia ana e hiki koke mai ana maluna o lakou, mahope koke iho o ka haalele ana o koʻu makuakane ia Ierusalema; aka hoi, hoopaakiki iho la lakou i ko lakou mau naau; a e like me kaʻu wanana, ua luku ia lakou, koe wale no ka poe i lawe pio ia i Babulona.\n\n11 . Ano, ke olelo nei au i keia mamuli o ka uhane iloko oʻu. A oiai nae ua lawe ia aku la lakou, e hoi hou lakou, a e noho hou ma ka aina o Ierusalema; nolaila, e hoihoi hou ia lakou i ko lakou aina hooilina.\n\n12 . Aka hoi, e loaa no ia lakou na kaua, a me na lono o na kaua; a hiki mai ka la e hoike mai ai ke Keiki Hanau-kahi o ka Makua, he oiaio, o ka Makua o ka lani a me ka honua, ia ia iho ia lakou ma ke kino, aia hoi, e hoole aku lakou ia ia, no ko lakou mau hewa, a me ka paakiki o ko lakou mau naau, a me ke oolea o ko lakou mau ai.\n\n13 . Aia hoi, e kau aku lakou ia ia ma ke kea, a mahope iho o kona waiho ia ana ma ka lua he mau la ekolu, e ala hou mai oia mai ka make mai, me ke ola ma kona mau eheu, a o ka poe a pau e manaoio ana i kona inoa, e hoola ia lakou ma ke aupuni o ke Akua; nolaila, ke hauoli nei koʻu uhane e wanana aku nona, no ka mea, ua ike au i kona la, a ke hoonani nei koʻu uhane i kona inoa hoano.\n\n14 . Aia hoi, e hiki mai keia, mahope iho o ke alahouana o ka Mesia mai ka make mai, a i hoike aku ia ia iho i kona poe kanaka, i ka poe a pau i manaoio i kona inoa, aia hoi, e luku hou ia o Ierusalema; no ka mea, auwe ka poe e kaua ku e aku ana i ke Akua a me na kanaka o kona ekalesia.\n\n15 . Nolaila, e hoopuehu ia aku ka poe Iudaio mawaena o ko na aina a pau; he oiaio, a e anai ia no hoi o Babulona; nolaila, e hoopuehu ia ka poe Iudaio e na lahuikanaka e;\n\n16 . A mahope iho o ko lakou hoopuehu ia ana, a ua hahau aku ka Haku ke Akua ia lakou ma o na lahuikanaka e la, no na hanauna he nui wale, oiaio, mai ia hanauna aku ia hanauna aku, a hiki i ka wa e hoohuli ia ai lakou e manaoio ia Kristo, ke Keiki a ke Akua, a i ke kalahala mana loa no ko ke ao nei a pau; a hiki mai ia la a lakou e manaoio ai ia Kristo, a e hoomana i ka Makua ma kona inoa, me na naau maemae a me na lima lepo ole, a e nana hou ole aku no kekahi Mesia e ae, alaila, ma ia manawa, e hiki mai ka la no lakou e manaoio i keia mau mea e pono ai.\n\n17 . A e hohola hou ka Haku i kona lima i ka lua o ka manawa, e hoihoi i kona poe kanaka mai ko lakou wahi mai, i poino ai a i haule ai. Nolaila, e hana oia i kekahi hana kupanaha, a he mea e kahaha ai hoi iwaena o na keiki a kanaka.\n\n18 . Nolaila, e hoopuka aku oia i kana mau olelo ia lakou, a ma ua mau olelo nei e hookolokolo ia lakou ma ka la hope, no ka mea, e haawi ia no ia mau mea me ka manao e hoohuli ia lakou i ka Mesia oiaio, ka mea i hoolei ia aku e lakou; a i ka hoomaopopo ana ia lakou he mea e pono ole ai no lakou e nana hou aku no kekahi Mesia e hele mai, no ka mea, aole e hele mai kekahi, ke ole ia he Mesia wahahee, e hoopunipuni ana i kanaka; no ka mea, hookahi Mesia wale no i olelo ia e ka poe kaula, a o ua Mesia nei oia ka mea e hoolei ia aku ai e ka poe Iudaio.\n\n19 . No ka mea, e like me na olelo a na kaula, e hele mai ana ka Mesia, ma ka makahiki eono haneri mai ka wa a koʻu makuakane i haalele ai ia Ierusalema; a e like me na olelo a na kaula, a me ka olelo hoi a ka anela o ke Akua, o Iesu Kristo kona inoa, ke Keiki a ke Akua.\n\n20 . Ano, e oʻu mau hoahanau, ua olelo maopopo aku au, i hiki ole ai ia oukou ke lalau; a ma ke ola ana o ka Haku ke Akua, nana i lawe mai i ka Iseraela noloko mai o ka aina o Aigupita, a i haawi mai la ia Mose i mana e hoola i na lahuikanaka, mahope iho o ko lakou nahu ia ana e na mooawa, ina e leha aku lakou i ko lakou mau maka i ka moo, ana i hooku ae ai imua o lakou, a haawi no hoi ia ia i ka mana i hahau aku oia i ka pohaku, a e puka mai ka wai; aia hoi, ke i aku nei au ia oukou, e like me ka oiaio o keia mau mea, a e like me ke ola ana o ka Haku, aohe inoa e ae i haawi ia mai malalo iho o ka lani, ke ole o ua Iesu Kristo nei aʻu e olelo nei, i mea e ola ai na kanaka.\n\n21 . Nolaila, no keia kumu i olelo hoopomaikai mai ai ka Haku ke Akua iaʻu, e malama ia, a e hoopakele ia hoi keia mau mea aʻu e kakau nei, a e haawi ia aku i kaʻu poe hua, ia hanauna aku ia hanauna aku, i ko ai ka olelo hoopomaikai ia Iosepa, i luku ole ia kana hua oiai ka honua nei e ku ana.\n\n22 . Nolaila, e hele aku no keia mau mea mai kahi hanauna aku i kahi hanauna aku oiai ka honua nei e ku ana; a e hele aku no lakou e like me ka makemake a me ka mea oluolu i ke Akua; a o na lahuikanaka e loaa ana ia lakou keia mau mea, e hookolokolo ia auanei lakou ma keia mau mea e like me na olelo i palapala ia;\n\n23 . No ka mea, ke hooikaika nei makou me ke kakau ana e hoohuli i ka makou poe hua, a me ko makou poe hoahanau hoi, e manaoio ia Kristo, a e hoolaulea ia i ke Akua; no ka mea, ke ike nei makou ma o ka lokomaikai la e ola ai kakou, mahope iho o na mea a pau e hiki ai ia kakou ke hana.\n\n24 . A me ko kakou manaoio ia Kristo, ke malama nei nae makou i ke kanawai o Mose, a haka pono imua me ka naueue ole ia Kristo, a, hiki i ka wa e ko ai ke kanawai;\n\n25 . No ka mea, no keia mea ua haawi ia mai ke kanawai; nolaila, ua lilo ke kanawai i mea make ia makou nei, a ua hoolilo ia makou i poe ola iloko o Kristo, no ko makou manaoio; aka, ke malama nei makou i ke kanawai no na kauoha;\n\n26 . A ke kamailio nei makou no Kristo, ke hauoli nei makou iloko o Kristo, ke hai aku nei makou no Kristo, ke wanana nei makou no Kristo, a ke palapala nei makou e like me na wanana a makou, i ike ai na hua a makou i ke kumu e nana aku ai lakou no ke kala ia ana o ka lakou mau hala.\n\n27 . Nolaila, ke olelo nei makou no ke kanawai, i ike na hua a makou i ka make ana o ke kanawai; a e hiki ia lakou, ma ko lakou ike ana i ka make ana o ke kanawai, ke haka pono imua i kela ola aia iloko o Kristo, a e ike i ke kumu o ka haawi ia ana mai o ke kanawai. A mahope iho o ka hooko ia ana o ke kanawai iloko o Kristo, i ole ai lakou e hoopaakiki i ko lakou mau naau e ku e ia ia, i ka manawa e pono ai e hoopau ia ai ke kanawai.\n\n28 . Ano, aia hoi, e oʻu poe kanaka, he poe ai oolea no oukou; nolaila, ua olelo maopopo au ia oukou, i hiki ole ai ia oukou ke hoomaopopo ole. A e ku no auanei na olelo aʻu i olelo ai i mea hoike ku e ia oukou; no ka mea, ua ku pono lakou e ao aku i na kanaka i ka aoao pololei; no ka mea, eia no ka aoao pololei, e manaoio aku ia Kristo, aohe hoi e hoole ia ia; no ka mea, i ka hoole ana ia ia, e hoole ana no hoi oukou i na kaula a i ke kanawai.\n\n29 . Ano, aia hoi, ke i aku nei au ia oukou, o ka aoao pololei oia ka manaoio aku ia Kristo, aohe hoi hoole ia ia; a o Kristo oia no ka Mea Hemolele o ka Iseraela; nolaila, e kulou no oukou imua ona e pono ai, a e hoomana aku ia ia me ko oukou manao, ka naau, a me ka ikaika a pau, a me ko oukou uhane a pau; a ina e hana oukou i keia, aole loa oukou e hoolei ia aku iwaho.\n\n30 . A e like me ka mea pono, na oukou no e malama i na mea e hana ia ai a me na oihana a ke Akua, a hiki i wa e hooko ia ai ke kanawai i haawi ia mai ia Mose.\n\n", "2-ne 26": "[center][font_size=26]Mokuna 26[/font_size][/center]\n\n1 . A mahope iho o ke ala ana o Kristo mai ka make mai, e hoike auanei oia ia ia iho ia oukou, e oʻu poe kanaka, a me koʻu poe hoahanau i aloha ia; a o na olelo ana e olelo ai ia oukou, oia ke kanawai a oukou e hana ai auanei.\n\n2 . No ka mea, aia, ke i aku nei au ia oukou, ua ike aku la au e make auanei na hanauna he nui, a iwaena o koʻu poe kanaka auanei na kaua a me na paio he nui loa.\n\n3 . A mahope iho o ka hiki ana mai o ka Mesia, e haawi ia na hoailona i koʻu poe kanaka no kona hanau ia ana, a no kona make ana a me kona alahouana no hoi; a e nui a e weliweli auanei ia la i ka poe hewa; no ka mea, e make loa no lakou; a e make no lakou no ko lakou hoolei ana aku i ka poe kaula, a me ka poe hoano, a hailuku ana aku ia lakou, a me ka pepehi loa ana ia lakou; no ia mea, e pii auanei ke kahea ana o ke koko o ka poe hoano mai ka honua ae i ke Akua la, e ku e ia lakou.\n\n4 . Nolaila, o ka poe i haaheo, a i hana ino, e hoopau no ka la e hiki mai ana ia lakou me ka wela, wahi a ka Haku o na Lehulehu, no ka mea, e like auanei lakou me ka mauu maloo.\n\n5 . A o ka poe i pepehi i na kaula, a me ka poe hoano, e ale auanei ka hohonu o ka honua ia lakou, wahi a ka Haku o na Lehulehu; a e uhi auanei na mauna ia lakou, a e lawe aku na puahiohio ia lakou, a e hiolo na hale maluna o lakou, a e pepe ia lakou a mokumoku, a e okaoka ia lakou a makalii;\n\n6 . A e hoea mai maluna o lakou i na hekili, a me na uila, a me na olai, a me kela ano keia ano o ka luku ana, no ka mea, e hoa ia auanei ke ahi o ka inaina o ka Haku no lakou, a e like lakou me he mauu la, a e hoopau ka la e hiki mai ana ia lakou, wahi a ka Haku o na Lehulehu.\n\n7 . E, ka eha, a me ka kaumaha nui loa o koʻu uhane no ka lilo ana o ka poe i pepehi ia o koʻu poe kanaka! No ka mea, ua ike wau, o Nepai, ia mea, a aneane hoopau mai ia mea iaʻu imua o ke alo o ka Haku; aka, he mea e pono ai noʻu e kahea aku i ke Akua, Ua pololei kou mau aoao.\n\n8 . Aka hoi, o ka poe pono, ka poe e hoolohe aku i na olelo a ka poe kaula, a e pepehi ole ia lakou, aka e nana imua ia Kristo me ka naueue ole no na hoailona i haawi ia mai ai, me ka makau ole i na hoomaau ana a pau; aia hoi, o lakou no ka poe e luku ole ia.\n\n9 . Aka e hoike ia ke Keiki o ka pono ia lakou; a e hoola oia ia lakou, a e loaa ia lakou ka maluhia me ia, a hiki i ka wa e hala aku ai na hanauna ekolu, a he nui no hoi o ka ha o ka hanauna e hala aku ai iloko o ka pono.\n\n10 . A pau ae la keia mau mea, e hiki mai ana ka luku wawe maluna o koʻu poe kanaka; no ka mea, me ka nui o ka eha o koʻu uhane, ua ike nae au ia mea; nolaila, ua ike au e hiki mai ana auanei ia; a e kuai aku ana lakou ia lakou iho no ka mea ole; no ka mea, e ohi auanei lakou i ka make loa ana, i uku no ko lakou haaheo, a me ko lakou naaupo; no ko lakou ae ana aku i ke diabolo, a koho ana aku i na hana o ka pouli mamua o ka malamalama; nolaila, e iho iho lakou i gehena e pono ai.\n\n11 . No ka mea, aole e hooikaika mau ka Uhane o ka Haku i kanaka. A i ka wa e oki iho ai ka hooikaika ana o ka Uhane i kanaka, alaila, e hiki mai ana ka luku wawe; a ke hookaumaha nei keia i koʻu uhane.\n\n12 . A e like me kaʻu olelo e ana no ka hoohuli ia ana o ka poe Iudaio, e ike ia Iesu oia ke Kristo io, he mea e pono ai hoi, e ike ka poe Genetile, o Iesu o ke Kristo no ia, ke Akua mau loa;\n\n13 . A e hoike ana oia ia ia iho i ka poe a pau i manaoio ia ia, ma ka mana o ka Uhane Hemolele; oiaio, i na lahuikanaka a pau, i na ohana, i na olelo, a me na kanaka, e hana ana i na hana mana nui, i na hoailona a me na mea kupaianaha, iwaena o na keiki a kanaka, e like me ko lakou manaoio.\n\n14 . Aka hoi, ke wanana aku nei au ia oukou no na la hope; no na la a ka Haku e hoopuka mai ai i keia mau mea i na keiki a kanaka.\n\n15 . Mahope iho o ka emi ana o kaʻu poe hua a me na hua a koʻu poe hoahanau iloko o ka hoomaloka, a i hahau ia e ka poe Genetile; he oiaio, mahope iho o ka hoomana ku e ana a puni o ka Haku ke Akua ia lakou, a i hoopuni ia lakou me ka puu, a i hana ia na pakaua e ku e ia lakou; a mahope iho o ko lakou hoohaahaa ia ana ilalo i ka lepo, i lilo lakou i ole, aka hoi e kakau ia nae na olelo a ka poe pono, a e hoolohe ia na pule o ka poe oiaio, aole e hoopoina ia lakou a pau, ka poe i emi iloko o ka hoomaloka;\n\n16 . No ka mea, e kamailio mai auanei ka poe e luku ia ia lakou mailoko mai o ka honua, a o ka lakou olelo ana he hamumumu ia noloko mai o ka lepo, a e like auanei ko lakou leo me ko ka mea nona kekahi uhane hoolauna; no ka mea, e haawi mai no ka Haku ke Akua i mana ia ia, i hawanawana mai oia no lakou, oia, me he mea la mailoko mai o ka honua; o ka lakou olelo hoi e hawanawana auanei ia noloko mai o ka lepo.\n\n17 . No ka mea, penei wahi a ka Haku ke Akua: E kakau no lakou i na mea e hana ia ai iwaena o lakou, a e palapala ia ia mau mea a e hoopaa ia iloko o kahi buke, a, aole e loaa i ka poe i emi iloko o ka hoomaloka keia mau mea, no ka mea, e imi ana lakou e hoopau i na mea o ke Akua;\n\n18 . Nolaila, e like me ka poe i luku ia, ua luku koke ia lakou; a o ka lehulehu o ko lakou poe weliweli, e like auanei lakou me ka opala lele. Oiaio, penei wahi a ka Haku ke Akua; E hiki wawe ia, ma ke sekona.\n\n19 . Eia kekahi, e hahau ia ka poe i emi iho iloko o ka hoomaloka e ka lima o ka poe Genetile.\n\n20 . A ua hookiekie ia iluna ka poe Genetile i ka haaheo o ko lakou mau maka, a ua hina, no ka nui o ko lakou mea e hina ai, a ua kukulu iho lakou i na ekalesia he nui wale; aka hoi, e hoole ana lakou i ka mana a me na hana mana a ke Akua, a hai aku ia lakou iho, i ko lakou ike, a me ko lakou naauao, i mea e loaa ai ia lakou ka waiwai, a kui a wale i na maka o ka poe hune;\n\n21 . A he nui na ekalesia i kukulu ia e hookumu ana i na paonioni, a me na paio, a me na manao lokoino;\n\n22 . A, aia no hoi na mea huipumalu ana, e like me ka wa kahiko, e like me na huipu ana o ke diabolo, no ka mea, oia no ke kumu o keia mau mea a pau; he oiaio, o ke kumu o ka pepehi kanaka, a me na hana o ka pouli; oiaio, a e alakai ana oia ia lakou ma ka ai me kahi kaula olona, a hiki ia ia ke nakinaki ia lakou a paa, me kona mau kaula ikaika, no ka wa pau ole.\n\n23 . No ka mea, aia, e oʻu poe hoahanau i aloha ia, ke i aku nei au ia oukou, aole ka Haku ke Akua i hana ma ka pouli.\n\n24 . Aole ia i hana i kekahi mea, ke ole ia no ka pomaikai o ko ke ao nei; no ka mea, ke aloha nei oia i ko ke ao nei, a e waiho ana oia i kona ola ponoi, i kauo oia i na kanaka a pau io na la. Nolaila, aole oia e kauoha mai i kekahi e loaa ole ia lakou kona hoola ana.\n\n25 . Aia hoi, ke kahea nei anei oia i kekahi, i ka i ana, E hele aku, mai oʻu aku nei? Aia hoi, ke i aku nei au ia oukou, aole; aka, ke i mai nei oia, E hele mai ioʻu nei, e ko na kihi a pau o ka honua, e kuai i ka waiu a me ka meli, me ke kala ole a me ke kumukuai ole.\n\n26 . Aia hoi, ua kauoha mai la anei oia i kekahi e hele aku lakou iwaho o na halepule, iwaho hoi o na hale halawai? Aia hoi, ke i aku nei au ia oukou, aole.\n\n27 . Ua kauoha mai la anei oia i kekahi i loaa ole ai ia lakou kona hoola ana? Aia hoi, ke i aku nei au ia oukou, aole; aka ua haawi mai la oia ia mea, me ke kumukuai ole, no na kanaka a pau; a ua kauoha mai la oia i kona poe kanaka e hoohuli mai i na kanaka a pau i ka mihi.\n\n28 . Aia hoi, ua kauoha anei ka Haku i kekahi e loaa ole ia lakou kona lokomaikai? Aia hoi, ke i aku nei au ia ouokou, aole; aka ua like ko kela kanaka ko keia kanaka pomaikai, aole i papa ia kekahi.\n\n29 . Ke kauoha mai nei oia aole loa e hana ia ka hana hoopunipuni a na kahuna pule; no ka mea, ea, eia hoi ke ano o ka hana hoopunipuni a na kahuna pule, e hai ana na kanaka, a e hoonoho ana ia lakou iho iluna i malamalama i ko ke ao nei, i loaa ai ia lakou ka waiwai, a me ka mahalo ia mai o ko ke ao nei; aka, aole lakou i imi i ka pomaikai o Ziona.\n\n30 . Aia hoi, ua papa mai la ka Haku i keia mea; nolaila, ua haawi mai la ka Haku i kauoha, i aloha na kanaka a pau, a o ke aloha o ka lokomaikai no ia. A i ole ia lakou ke aloha, he mau mea ole lakou; nolaila, ina ia lakou ke aloha, ina aole lakou e ae aku i ka paahana ma Ziona e make.\n\n31 . Aka o ka paahana ma Ziona, e hana no ia no Ziona; no ka mea, ina e hana lakou no ke kala, e make no auanei lakou.\n\n32 . A, eia hoi, ua kauoha mai la ka Haku ke Akua aole na kanaka e pepehikanaka; aole hoi lakou e wahahee; aole lakou e aihue; aole hoi lakou e hoopuka aku i ka inoa o ka Haku o ko lakou Akua me ke kumu ole; aole lakou e paonioni; aole lakou e lokoino; aole lakou e paio kekahi i kekahi; aole lakou e moekolohe; aole lakou e hana aku i kekahi o keia mau mea; no ka mea, o ka mea nana i hana i keia mau mea, e make no ia;\n\n33 . No ka mea, aole hookahi o keia mau hana ino mai ka Haku mai; no ka mea, ke hana mai la oia i ka mea pono iwaena o na keiki a kanaka; aole oia e hana mai ana i kekahi mea, ke maopopo ole ia i na keiki a kanaka; a ke kono mai la oia ia lakou a pau e hele mai io na la, a e loaa kona lokomaikai; a aole oia e hoole ana i kekahi mea e hele ana io na la, o na mea eleele a me na mea keokeo, o ka poe i paa a me ka poe i paa ole, o na kane a me na wahine; a ke hoomanao mai la oia i ka poe ike ole ia ia, a ua like na mea a pau i ke Akua, o ka Iudaio a me ke Genetile hoi.\n\n", "2-ne 27": "[center][font_size=26]Mokuna 27[/font_size][/center]\n\n1 . Aka, aia hoi, ma na la hope, ma na la o ka poe Genetile; he oiaio, o na lahuikanaka a pau o ka poe Genetile, a me ka poe Iudaio hoi, o ka poe e hele mai auanei maluna o keia aina, a me ka poe e noho ana auanei maluna o na aina e; oiaio, maluna o na aina a pau o ka honua; aia hoi, e ona auanei lakou me ka hana ino, a me kela ano keia ano o na mea hoopailua;\n\n2 . A hiki mai ia la, e hele mai ai ka Haku o na Lehulehu ia lakou, me ka hekili a me ka olai, a me ka uwalaau nui, a me ka makani ino ikaika a me ka ino, a me ka lapalapa o ke ahi e hoopau ana;\n\n3 . A o na lahuikanaka a pau e kaua aku ana ia Ziona, a e hoopilikia aku ana iaia, e like auanei lakou me ka moeuhane o kahi hihio o ka po; oiaio, e like auanei ia ia lakou me ka moeuhane ana o ka mea pololi, aia hoi, ke ai la oia, aka i kona ala ana ae ua hakahaka kona naau; e like hoi me ka moeuhane ana o ka mea makewai, aia hoi, ke inu la, aka i kona ala ana ae, aia hoi, ua nawaliwali, a ua ikaika loa ka makemake o kona naau; oiaio, pela auanei ka lehulehu o na lahuikanaka a pau e kaua aku ana i ka mauna o Ziona;\n\n4 . No ka mea, aia hoi, e oukou ka poe e hana nei i ka ino, e pihoihoi oukou a e kahaha, no ka mea, e uwe aku oukou, a e hooho; oiaio, e ona auanei oukou, aole nae i ka waina; e hikaka auanei oukou, aole nae i ka wai ona;\n\n5 . No ka mea, aia! Ua ninini mai la ka Haku maluna o oukou i ka manao hiamoe loa. No ka mea, aia hoi, ua hoopili oukou i ko oukou mau maka, a ua hoomalau aku oukou i na kaula, a ua uhi oia i ko oukou poe alii, a me na mea nana Urima no ka oukou hana ino.\n\n6 . Eia kekahi, e hoopuka mai ka Haku ke Akua ia oukou i na olelo o kekahi buke, a o na olelo hoi lakou a ka poe i hiamoe.\n\n7 . Aia hoi, e sila ia ua buke nei; a iloko o ka buke he hoike ana mai ke Akua mai, mai ka hookumu ia ana mai o ke ao nei, a hiki i ka hopena ona.\n\n8 . Nolaila, no na mea i sila ia, aole e haawi ia na mea i sila ia i ka la o ka hana hewa a me na mea hoopailua o na kanaka. Nolaila, e aua ia ka buke ia lakou.\n\n9 . Aka, e haawi ia ka buke i kahi kanaka, a e haawi aku oia i na olelo a ka buke, oia hoi na olelo a ka poe i hiamoe ma ka lepo; a e haawi aku no ia i keia mau olelo ia hai;\n\n10 . Aka o na olelo i sila ia, aole oia e haawi aku, aole hoi e haawi aku i ka buke. No ka mea, e sila ia ka buke e ka mana o ke Akua, a o ka hoikeana i sila ia, e malama ia iloko o ka buke, a hiki mai ka manawa ku pono o ka Haku, i puka mai ai lakou; no ka mea, aia hoi, ke hoike mai nei lakou i na mea a pau mai ka hookumu ia ana mai o ke ao nei, a hiki i ka hopena ona.\n\n11 . A e hiki mai ana ka la e heluhelu ia ai na olelo o ka buke i sila ia, maluna o na kua hale; a e heluhelu ia lakou mamuli o ka mana o Kristo; a e hoike ia na mea a pau i na keiki a kanaka i hana e ia ai iwaena o na keiki a kanaka, a e hana ia aku ana auanei a hiki loa i ka hopena o ka honua nei.\n\n12 . Nolaila, ma kela la, i ka wa e haawi ia aku ai ka buke i ke kanaka aʻu i olelo aku nei, e huna ia ka buke mai na maka mai o ko ke ao nei, i ike ole ia ai ia e na maka o na kanaka, koe na mea hoike ekolu, o lakou auanei ke ike ia mea ma ka mana o ke Akua, okoa ka mea i haawi ia ai ia ia ka buke; a e hoike aku no lakou no ka oiaio o ka buke, a me na mea oloko;\n\n13 . Aole mea e ae e ike i ka buke, koe he kakaikahi wale no, e like me ka makemake o ke Akua, e hoike aku no kana olelo i na keiki a kanaka; no ka mea, ua olelo mai la ka Haku ke Akua, E olelo auanei na olelo a ka poe pono me he mea la mai ka make mai.\n\n14 . Nolaila, e hoomaka no ka Haku ke Akua e hoopuka mai i na olelo o ka buke; a ma na waha o na hoike i ku pono i kona manao, e hookupaa oia i kana olelo; a auwe ka mea nana e hoomalau i ka olelo a ke Akua.\n\n15 . Aka, aia hoi, e hiki mai auanei keia, e olelo aku ka Haku ke Akua, i ka mea i haawi ia ai ia ia ka buke, E lawe aku oe i keia mau olelo i sila ole ia, a e haawi aku ia hai, nana e hoike aku i ka mea i ao nui ia, me ka olelo aku, E heluhelu i keia, ke noi aku nei au ia oe. A e i mai auanei ka mea i ao nui ia, E lawe mai i ka buke, a e heluhelu no au ia mau mea.\n\n16 . Ano, i loaa ai ka hoonani ia mai o ko ke ao nei, a i loaa ka waiwai, e olelo auanei lakou i keia, aole no ka hoonani ia mai o ke Akua.\n\n17 . A e i ae ke kahana, Ua hiki ole iaʻu ke lawe mai i ka buke, no ka mea, ua sila ia.\n\n18 . Alaila, e i mai ka mea aoia, Ua hiki ole iaʻu ke heluhelu ia mea.\n\n19 . Nolaila, e hiki mai no keia, e haawi hou no ka Haku ke Akua i ka buke a me na olelo oloko, i ka mea i ao ole ia; a e olelo mai auanei ke kanaka i ao ole ia, Aole au i ao nui ia.\n\n20 . Alaila, e olelo aku ka Haku ke Akua ia ia, E heluhelu ole ka mea i ao nui ia ia mau mea, no ka mea, ua hoolei aku lakou ia mau mea, a ua hiki iaʻu ke hana i kaʻu hana iho; nolaila, e heluhelu no auanei oe i na olelo aʻu e haawi aku ai ia oe.\n\n21 . Mai hoopa i na mea i sila ia, no ka mea, e hoopuka ia aku ia mau mea i koʻu manawa ku pono; no ka mea, e hoike aku au i na keiki a kanaka, ua hiki iaʻu ke hana i kaʻu hana iho.\n\n22 . Nolaila, ia oe i heluhelu ai i na olelo aʻu i kauoha aku ai ia oe, a loaa ia oe na hoike aʻu i olelo mua ai ia oe, alaila, e sila hou aku oe i ka buke, a e huna ia mea iaʻu, i malama ai au i na olelo au i heluhelu ole ai, a hiki mai ka wa ku pono i koʻu naauao, e hoike aku i na mea a pau i na keiki a kanaka.\n\n23 . No ka mea, owau no ke Akua; a he Akua no owau o na hana mana; a e hoike aku no au i ko ke ao nei, oia mau no wau, inehinei, a i keia la, a i ka wa pau ole; a, aole wau e hana iwaena o na keiki a kanaka, ke ole like me ko lakou manaoio.\n\n24 . Eia hou, e hiki mai keia, e olelo auanei ka Haku ia ia, i ka mea e heluhelu ana i na olelo i haawi ia ai ia ia,\n\n25 . No ka hookokoke ana mai o keia poe kanaka iaʻu me ko lakou waha, a i hoomaikai mai ai iaʻu me ko lakou mau lehelehe, aku ua hoomamao aku i ko lakou naau mai oʻu aku nei, a o ko lakou makau iaʻu ua ao ia aku e na kauoha a kanaka,\n\n26 . Nolaila, e hana aku ai au iwaena o keia poe kanaka i kahi hana kupanaha; oiaio, i kahi hana kupanaha a he mea e kahaha ai hoi; no ka mea, e pau auanei ke akamai o ko lakou poe akamai a aoia, a e pee auanei ka naauao o ko lakou poe naauao.\n\n27 . A auwe ka poe e imi hohonu ana e huna i ko lakou manao ana mai ka Haku aku. A aia ma ka pouli ka lakou hana ana; a olelo mai hoi lakou, Owai la ka mea e nana mai nei ia makou; a owai la ka mea e ike mai nei ia makou? A olelo hou lakou, He oiaio, e manaoio ia e like me ka palolo o ka mea kawili, ka oukou hookahuli ana i na mea iluna a ilalo. Aka, aia hoi, e hoike auanei au ia lakou, wahi a ka Haku o na Lehulehu, ua ike au i ka lakou mau hana a pau. No ka mea, e olelo anei ka mea i hana ia i ka mea nana ia i hana, Aole ia i hana mai iaʻu? E olelo anei ka mea i kapili ia i ka mea nana ia i kapili, aole ona ike?\n\n28 . Aka hoi, wahi a ka Haku o na Lehulehu, E hoike no au i na keiki a kanaka, he manawa uuku i koe, a e hoolilo ia o Lebanona i mahinaai hua nui; a e manao nui ia ka mahinaai hua nui me he ululaau la.\n\n29 . A ma ia la e lohe ai na mea kuli i na olelo o ka buke; a e ike ai na maka o na mea makapo noloko mai o ka pouli a me ka poeleele;\n\n30 . A e mahuahua auanei hoi ka poe haahaa, a iloko o ka Haku hoi ko lakou olioli; a e hauoli ka poe hune iwaena o na kanaka, iloko o ka Mea Hemolele o ka Iseraela.\n\n31 . No ka mea, he oiaio no ma ke ola o ka Haku, e ike auanei lakou e hoolilo ia ana ka mea ikaika i mea ole, a e hoopau ia ka mea hoowahawaha, a e hooki ia aku ka poe a pau i makaala i ka hewa;\n\n32 . A me ka poe i hoohewa mai i ke kanaka no ka olelo hookahi, a e hoopahele hoi i ka mea e ao ana ma na pukapa, a e hoohuli ae i ka mea pono no ka mea ole.\n\n33 . Nolaila, penei wahi a ka Haku, nana i hoola ia Aberahama, no ko ka hale o Iakoba, Aole o Iakoba e hilahila ano, aole hoi e mae wale hou kona maka.\n\n34 . Aka ia ia e ike ai i na keiki ana, i ka hana a koʻu mau lima, iwaena konu ona, e hoolaa mai no lakou i koʻu inoa, a e hoolaa i ka Mea Hemolele o ka Iakoba, a e makau i ke Akua o ka Iseraela.\n\n35 . O lakou hoi ka poe i lalau ma ka uhane e hiki auanei i ka ike, a e ao hoi ka poe ohumu, a e loaa ia lakou ka ike.\n\n", "2-ne 28": "[center][font_size=26]Mokuna 28[/font_size][/center]\n\n1 . A ano, aia hoi, e na hoahanau oʻu, ua olelo aku la au ia oukou, e like me ke koi ana o ka uhane iaʻu; nolaila, ke ike nei au e ko io ana auanei ia mau mea e pono ai.\n\n2 . O na mea i palapala ia noloko mai o ka buke, he nui auanei ka pomaikai o ia mau mea i na keiki a kanaka, a e nui ae i na hua a kakou, he koena lakou o ko ka hale o Iseraela.\n\n3 . No ka mea, eia kekahi ma ia la, o na ekalesia i kukulu ia, aole hoi i ka Haku, ia lakou e olelo aku ai kekahi i kekahi, Aia hoi, owau, owau no ko ka Haku; a e olelo kekahi, Owau, owau no ko ka Haku. A pela e i mai kela mea keia mea, i kukulu i na ekalesia, aole no i ka Haku;\n\n4 . A e paio lakou kekahi me kekahi; e paio aku ko lakou poe kahuna kekahi me kekahi a e ao aku lakou me ko lakou ike, a e hoole i ka Uhane Hemolele, nana i haawi mai i ka olelo.\n\n5 . A ke hoole nei lakou i ka mana o ke Akua, ka Mea Hemolele o ka Iseraela; a ke i aku nei lakou i na kanaka, E hoolohe mai oukou ia makou, a e hoolohe oukou i ka makou kauoha; no ka mea, aia hoi, aole he Akua i keia la, no ka mea, ua hana ka Haku ka Mea e ola ai, a ua pau kana hana, a ua haawi mai oia i kona mana i kanaka.\n\n6 . Aia hoi, e hoolohe oukou i kuu kauoha; ina e olelo mai lakou ua hana ia kekahi hana mana, e ka lima o ka Haku, mai manaoio oukou ia mea; no ka mea, o keia la aole oia he Akua o na hana mana; ua hoopau oia i kana hana.\n\n7 . Oiaio, a e i mai kekahi poe he nui, E ai, e inu, a e lealea, no ka mea, i ka la apopo e make ai kakou; a e pomaikai no auanei kakou.\n\n8 . A e i mai hoi kekahi poe e he nui, E ai, e inu, a e lealea; e makau nae i ke Akua, e hoapono mai no ia i ka hana hewa uuku; oiaio, e wahahee uuku, e imi pomaikai ma o kekahi la mamuli o kana mau olelo, e eli i lua no kou hoalauna; aole hewa ma keia. A e hana i keia mau mea a pau, no ka mea, i ka la apopo e make ai kakou; a ina ua hewa kakou, e hahau uuku ia kakou e ke Akua, a ma ka hope e hoola ia kakou ma ke aupuni o ke Akua.\n\n9 . Oiaio, a e ao mai na kanaka he nui loa mamuli o keia ano, i ke ao hoopunipuni ana, a lapuwale, a naaupo, a e hookiekie ia lakou ma ko lakou naau, a e imi hohonu e huna i ko lakou kuka ana mai ka Haku aku; a aia ma ka pouli ka lakou hana ana;\n\n10 . A e hea mai ke koko o ka poe hoano mai ka lepo ae e ku e ia lakou.\n\n11 . Oiaio, ua hele aku la lakou a pau mai ke ala aku; ua haumia iho la lakou.\n\n12 . No ka haaheo, a no na kumu wahahee, a no ke ao hoopunipuni ana, ua haumia na ekalesia o lakou; a ua hookiekie ia na ekalesia o lakou; no ka haaheo, ua haakei lakou.\n\n13 . Ke hao nei lakou i ka poe ilihune, no na halepule nani o lakou; a ke hao nei lakou i ka poe ilihune, no ko lakou kapa nani; a ke hoomaau nei lakou i ka poe akahai, a me ka poe haahaa ma ka naau; no ko lakou haaheo, ua kiekie lakou.\n\n14 . Ke hele nei lakou me na ai oolea, a me na poo kiekie; oiaio, a no ka haaheo, a no ka hewa, a no na mea hoopailua, a no ka moekolohe ana, ua lalau aku la lakou, kakaikahi wale no i koe, o lakou nei he poe hahai haahaa ia Kristo; aka hoi, ua alakai ia lakou nei, i lalau lakou nei ma na mea he nui, no ka mea, ua ao ia lakou nei e na kauoha a kanaka.\n\n15 . Auwe ka poe naauao, a me ka poe akamai, a me ka poe waiwai, i kiekie i ka haaheo o ko lakou mau naau, a me ka poe a pau e hai aku ana i na ao wahahee ana, a me ka poe a pau e moekolohe ana, a e kapae ana i ka aoao pololei o ka Haku; Auwe, auwe, auwe lakou, wahi a ka Haku ke Akua Mana loa, no ka mea, e hahao ia auanei lakou ilalo i gehena.\n\n16 . Auwe ka poe e hookapae ae i ka mea pono no ka mea ole, a e hoino i na mea maikai, a e i aku, He mea ole keia; no ka mea, e hiki mai ana auanei ka la e hele wikiwiki mai ai no ka Haku ke Akua, i na kanaka o ka honua nei; a ma ia la o lakou e oo loa ai i ka hana ino, e make no lakou.\n\n17 . Aka hoi, ina e mihi na kanaka o ka honua i ka lakou hana hewa a i na mea hoopailua, aole lakou e luku ia, wahi a ka Haku o na Lehulehu.\n\n18 . Aka hoi, o kela ekalesia nui a ino loa, o ka wahine hookamakama o ka honua a pau, e hiolo oia i ka honua e pono ai; a e nani wale ka hiolo ana ona;\n\n19 . No ka mea, e haalulu no auanei ke aupuni o ke diabolo, a o ka poe o ua aupuni la e paipai ia lakou i ka mihi e pono ai, a i ole ia, e puliki ke diabolo ia lakou me na kaula hao mau loa ona, a e hooeueu ia lakou i ka huhu a make loa;\n\n20 . No ka mea, ma ia la e huhu ai no ia iloko o na naau o na keiki a kanaka, a e hoeueu ia lakou e huhu ku e i ka mea pono;\n\n21 . A e hoona oia i kekahi poe e ae, a e hoohiamoe ia lakou iloko o ko ke kino maluhia, a e i aku lakou, Ua maluhia na mea a pau ma Ziona; oiaio, ua pomaikai o Ziona, ua maluhia na mea a pau; a pela hoi e hoopunipuni mai la ke diabolo i ko lakou poe uhane, a ke alakai aku la ia lakou me ke akahele ilalo i gehena.\n\n22 . Aia hoi, ke hoomalimali mai la oia i kekahi poe e ae, a ke hai aku la oia ia lakou, Aole he gehena; a ke i mai la oia ia lakou, Aole au he diabolo, no ka mea, aole diabolo; a pela e hawanawana ai oia iloko o na pepeiao o lakou, a, hiki ia ia ke puliki ia lakou me na kaula hoa weliweli ona, mailaila aku aole kahi e pakele ai.\n\n23 . Oiaio, ua puliki ia ae la lakou e ka make, a e gehena; a o ka make, a me gehena, a me ke diabolo, a me ka poe a pau i hopu ia e lakou, e ku no lakou e pono ai imua o ka noho alii o ke Akua, a e hookolokolo ia e like me ka lakou mau hana, mailaila aku e hele ai lakou i kahi i hoomakaukau ia ai no lakou, oiaio, i kahi loko ahi a me ke kukae pele, oia ka ehaeha pau ole.\n\n24 . Nolaila, auwe ia, ka mea e noho ana me ka nanea ma Ziona.\n\n25 . Auwe ia, ka mea e kahea ana, Ua maluhia na mea a pau;\n\n26 . Oiaio, auwe ka mea e hoolohe ana i na kauoha a kanaka, a e hoole ana i ka mana o ke Akua a me ka haawina o ka Uhane Hemolele.\n\n27 . Oiaio, auwe ka mea e olelo ana, Ua loaa ia makou, aole pono no makou e loaa hou mai.\n\n28 . Eia hou, auwe ka poe a pau e haalulu ana, a e huhu ana no ka oiaio o ke Akua. No ka mea, aia hoi, o ka mea i kukulu ia maluna o ka pohaku, e hookipa ana oia ia mea me ka olioli; a o ka mea i kukulu ia maluna o ke kahua one, e haalulu ana oia, o hina.\n\n29 . Auwe ka mea nana e olelo, Ua loaa ia makou ka olelo a ke Akua, aole pono e loaa hou ka olelo a ke Akua, no ka mea, ua lawa makou.\n\n30 . No ka mea, penei wahi a ka Haku, ke Akua, E haawi no au i na keiki a kanaka i lalani maluna o ka lalani, i kauoha maluna o ke kauoha, he uuku ma kela wahi, a he uuku ma keia wahi; a pomaikai ka poe a pau e hoolohe i kaʻu mau kauoha, a haawi i ka pepeiao i kaʻu olelo ao, no ka mea e loaa no ia lakou ka ike; no ka mea, i ka mea i loaa ai, e haawi hou no au; a mai ka poe mai e olelo ana, Ua lawa makou, e kaili ia aku mai o lakou aku na mea a lakou i loaa ai.\n\n31 . E poino ana ke kanaka i hilinai i ke kanaka, a e manao iho i ka io i ikaika nona, a e hoolohe i na kauoha a kanaka, ke haawi ole ia ka lakou mau kauoha e ka mana o ka Uhane Hemolele.\n\n32 . Auwe ka poe Genetile, wahi a ka Haku, ke Akua o na Lehulehu; no ka mea, e kikoo no au i koʻu lima ia lakou ia la aku ia la aku, e hoole nae lakou iaʻu; aka hoi, e aloha no au ia lakou, wahi a ka Haku, ke Akua, ke mihi lakou, a e hele ioʻu nei; no ka mea, ua kikoo aku la koʻu lima i ka la a pau, wahi a ka Haku, ke Akua o na Lehulehu.\n\n", "2-ne 29": "[center][font_size=26]Mokuna 29[/font_size][/center]\n\n1 . Aka hoi, he nui loa ka poe ma ua la la, iaʻu e hoomaka ai e hana i kekahi hana kupanaha iwaena o lakou, i hoomanao ai au i na berita aʻu i hana aku ai i na keiki a kanaka, i hohola hou ai au i koʻu lima i ka lua o ka manawa e hoola i koʻu poe kanaka, o ko ka hale o Iseraela;\n\n2 . A i hoomanao ai no hoi au i na olelo hoopomaikai aʻu i hana aku ai ia oe, e Nepai, a i kou makuakane no hoi, naʻu e hoomanao i ka oukou hua; a e puka aku no na olelo a ka oukou hua noloko aku o koʻu waha i ka oukou hua. A e ha aku na olelo aʻu i na kihi o ka honua, i hae no koʻu poe kanaka, o ko ka hale o Iseraela.\n\n3 . A no ka ha ana aku o na olelo aʻu, e olelo aku no he nui o ka poe Genetile, He baibala, he baibala, he baibala no ko makou, aole i hiki mai i baibala hou.\n\n4 . Aka penei wahi a ka Haku, ke Akua: E na mea naaupo, e loaa no ia lakou he baibala; a e puka aku ia mai ka poe Iudaio ae, koʻu poe kanaka berita kahiko. A heaha ka hoomaikai a lakou i hoomaikai aku ai i ka poe Iudaio no ka baibala a lakou i loaa ai mai o lakou mai? Oiaio, heaha la ke ano o ka ka poe Genetile? Ke hoomanao nei anei lakou i ka hele ana, a i ka luhi, a i na eha o ka poe Iudaio, a me ko lakou molowa ole iaʻu, i ka hoopuka ana aku i ke ola i ka poe Genetile?\n\n5 . E, oukou ka poe Genetile e, ua hoomanao anei oukou i ka poe Iudaio, koʻu poe kanaka berita kahiko? Aole; aka ua hoomainoino aku oukou ia lakou, a ua inaina aku oukou ia lakou, aole hoi oukou i imi e hoihoi ia lakou. Aka hoi, e hoihoi no au i keia mau mea a pau maluna o ko oukou mau poo iho; no ka mea, owau ka Haku, aole au i hoopoina i koʻu poe kanaka.\n\n6 . E ka mea naaupo, e i mai auanei, He baibala, he baibala no ko makou, aole pono e loaa hou he baibala. Ua loaa anei ia oukou he baibala, ke ole ia ma o ka poe Iudaio la!\n\n7 . Aole anei oukou i ike he nui ae na lahuikanaka, aole hookahi wale no? Aole anei oukou i ike ua hana owau ka Haku ko oukou Akua, i na kanaka a pau, a ke hoomanao nei au i ka poe e noho ana maluna o na mokupuni o ke kai; a ke noho alii nei au ma na lani iluna, a ma ka honua ilalo; a ke hoopuka nei au i kaʻu olelo i na keiki a kanaka, oiaio, maluna iho o na lahuikanaka a pau o ka honua?\n\n8 . Nolaila, no ke aha la oukou e ohumu nei, no ka loaa hou ana ae kaʻu olelo ia oukou? Aole anei oukou i ike o ka olelo hoike a na lahuikanaka elua, he hoike ia ia oukou noʻu, owau no ke Akua, a ke hoomanao nei no hoi au i kekahi lahui e like me kekahi? No ia mea, ke olelo nei au i na olelo like i kekahi lahui me kekahi. A ia laua e holo like ai, e holo like no hoi ka laua hoike ana.\n\n9 . A ke hana nei au i keia i hooiaio aku ai au i na kanaka he nui loa, oia mau no au, inehinei, a i keia la, a i ka wa pau ole; a e olelo aku au i kaʻu mau olelo e like me koʻu makemake iho. A no kaʻu olelo ana aku i kekahi olelo, aole o oukou pono e manao ua hiki ole iaʻu ke olelo hou i kekahi; no ka mea, aole i pau kaʻu hana i keia manawa; aole hoi e pau auanei, a hiki i ka hope o kanaka; aole hoi mai ia manawa aku a mau loa aku.\n\n10 . Nolaila, no ko oukou loaa ana he baibala, mai manao oukou eia iloko ona kaʻu mau olelo a pau; mai manao hoi oukou ua kauoha ole au i na mea hou e palapala ia ai;\n\n11 . No ka mea, ke kauoha aku nei au i na kanaka a pau, ma ka hikina, a ma ke komohana, a ma ka akau, a ma ka hema, a ma na mokupuni o ke kai, e palapala lakou i na olelo aʻu e olelo aku ai ia lakou; no ka mea, noloko mai o na buke e palapala ia, e hookolokolo no au i ko ke ao, i kela kanaka i keia kanaka e like me kana hana, e like me ka mea i palapala ia.\n\n12 . No ka mea, aia hoi, e olelo aku au i ka poe Iudaio, a e kakau lakou ia mea; a e olelo aku no hoi au i ko Nepai poe, a e kakau no lakou ia mea; a e olelo no hoi au i na ohana e ae o ka hale o Iseraela, aʻu i alakai aku ai, a e kakau no lakou ia mea; a e olelo aku au i na lahuikanaka a pau o ka honua, a e kakau no lakou ia mea.\n\n13 . A e loaa no i ka poe Iudaio na olelo a ko Nepai poe, a e loaa i ko Nepai poe na olelo a ka poe Iudaio; a o ko Nepai poe a me ka poe Iudaio e loaa no ia lakou na olelo a na ohana nalowale o ka Iseraela; a e loaa no i na ohana nalowale o ka Iseraela na olelo a ko Nepai poe a me ka poe Iudaio.\n\n14 . Eia kekahi, e houluulu ia koʻu poe kanaka o ka hale o Iseraela, i ko lakou wahi i ko lakou aina hooilina; a e houluulu ia no hoi kaʻu olelo i hookahi. A e hoike no au ia lakou, i ka poe i paio i kaʻu olelo a i koʻu poe kanaka o ko ka hale o Iseraela, owau no nei ke Akua, a ua berita no au me Aberahama, e hoomanao i kana hua a mau loa aku.\n\n", "2-ne 30": "[center][font_size=26]Mokuna 30[/font_size][/center]\n\n1 . Ano, aia hoi, e oʻu poe hoahanau i aloha ia, ke makemake nei au e olelo ia oukou; no ka mea, aole owau, o Nepai, e ae aku ia oukou e manao ua oi aku ko oukou pono i ko ka poe Genetile. No ka mea, aia hoi, ke ole oukou e malama pono i na kauoha a ke Akua, e pau like ai oukou i ka make; a no na olelo i olelo ia, he mea pono ole ia oukou ke manao e hoopau loa ia ana ka poe Genetile.\n\n2 . No ka mea, ke i aku nei au ia oukou, o ka poe Genetile i mihi, o lakou no ka poe kanaka berita o ka Haku; a o ka poe Iudaio i mihi ole, e hoolei ia aku auanei lakou; no ka mea, aole e hana berita ka Haku me kekahi mea koe wale no ka poe i mihi a manaoio i kana Keiki, oia no ka Mea Hemolele o ka Iseraela.\n\n3 . Ano, ke makemake nei au e wanana aku i kekahi mau mea e ae no ka poe Iudaio a me ka poe Genetile. No ka mea, mahope iho o ka puka ana aku o ua buke la aʻu i olelo ai, a i palapala ia i ka poe Genetile, a i sila hou ia i ka Haku, e manaoio kekahi poe he nui loa i na olelo i palapala ia; a e halihali aku lakou ia mau mea i ke koena o ka kakou poe hua.\n\n4 . Alaila, e ike ke koena o ka kakou hua i na mea no kakou, no ka puka ana mai o kakou mai Ierusalema mai, a he poe mamo lakou na ka poe Iudaio.\n\n5 . A e hai ia aku ka euanelio o Iesu Kristo iwaena o lakou; nolaila, e hoihoi hou ia auanei lakou i ka ike no na kupuna o lakou, a i ka ike hoi no Iesu Kristo a na kupuna o lakou i loaa ai.\n\n6 . Alaila, e hauoli lakou; no ka mea, e ike lakou he pomaikai ia no lakou mai ka lima mai o ke Akua; a e hoomaka ko lakou mau unahi o ka pouli e haule mai ko lakou mau maka aku; aole he nui na hanauna e hala mai iwaena aku o lakou, a e pau lakou i ka lilo i lahuikanaka keokeo a oluolu.\n\n7 . Eia kekahi, o ka poe Iudaio i hoopuehu ia, e hoomaka no lakou e manaoio ia Kristo; a e hoomaka lakou e houluulu maluna o ka ili o ka aina; a o ka poe e manaoio ia Kristo, e lilo no hoi lakou i lahuikanaka e olioli ai.\n\n8 . Eia kekahi, e hoomaka no ka Haku ke Akua i kana hana, iwaena o na lahuikanaka a pau, na ohana, na olelo, a me na kanaka, e hooko mai i ka hoihoi hou ia ana o kona poe kanaka ma ka honua.\n\n9 . A me ka pono e hookolokolo ai ka Haku i ka poe ilihune, a e hoohewa me ka pololei no ka poe akahai o ka honua; a e hahau no ia i ka honua me ka laau o kona waha; a e luku no ia i ka poe hewa, me ka ha ana o kona mau lehelehe;\n\n10 . No ka mea, e wikiwiki mai ana ka manawa, e hana ai ka Haku ke Akua i mahele nui iwaena o na kanaka; a e luku no oia i ka poe hewa; a e hoopakele oia i kona poe kanaka, oiaio, ina ma o ke ahi la kona luku ana aku i ka poe hewa.\n\n11 . A o ka pono no ke kaei o kona puhaka, a o ka oiaio hoi ke kakoo o kona kikala.\n\n12 . Alaila, e noho pu ka iliohae me ke keikihipa, a e moe pu ka leopadi me ke keikikao; a o ke keikibipi a me ka liona hou, a me ka mea kupalu ia, ma kahi hookahi; a na ke keiki uuku lakou e alakai.\n\n13 . A e ai pu ka bipi wahine a me ka bea; a e moe pu ka laua mau keiki; a e ai ka liona i ka mauu maloo me he bipi la.\n\n14 . A e paani no ke keiki omo waiu ma ka lua o ka moomake, a e kau no ke keiki i ukuhi ia i kona lima, ma ka lua o ka moopepeiaohao.\n\n15 . Aole lakou e hoeha, aole hoi e luku ma koʻu mauna hoano a pau; no ka mea, e piha auanei ka honua i ka ike i ka Haku, e like me ka moana i uhi ia i ke kai.\n\n16 . Nolaila, e hoike ia auanei na mea o na lahuikanaka a pau; oiaio, e hoike ia mai na mea a pau i na keiki a kanaka.\n\n17 . Aohe mea huna i koe e hoike ole ia; aohe hoi kekahi hana o ka pouli i koe e ike ole ia ma ka malamalama; aohe hoi kekahi mea i sila ia maluna o ka honua e hoohemo ole ia auanei.\n\n18 . Nolaila, o na mea a pau i hoike ia i na keiki a kanaka e hoike ia ma ia la; aole mana hou o Satana maluna o na naau o na keiki a kanaka, no ka manawa loihi. Ano, e koʻu poe hoahanau i aloha ia, ke hooki nei au i kaʻu olelo.\n\n", "2-ne 31": "[center][font_size=26]Mokuna 31[/font_size][/center]\n\n1 . Ano, ke hooki nei au, o Nepai, i kaʻu wanana ana ia oukou, e oʻu poe hoahanau i aloha. A he mau mea kakaikahi wale no kaʻu i hiki ai ke palapala, aʻu i ike ai e hiki io mai ana; a he mau olelo kakaikahi wale no hoi, i hiki iaʻu ke palapala o na olelo a koʻu kaikaina o Iakoba.\n\n2 . Nolaila, ea, ua lawa iaʻu na mea aʻu i palapala ai, koe he mau olelo kakaikahi naʻu e olelo aku, no ke ao ana a Kristo; nolaila, e olelo aku au ia oukou me ka maopopo e like me ka maopopo o kaʻu wanana ana.\n\n3 . No ka mea, ke hauoli nei koʻu naau iloko o na mea maopopo; a mamuli o keia ano ke hana la ka Haku ke Akua mawaena o na keiki a kanaka. No ka mea, ke haawi mai nei ka Haku ke Akua i malamalama i ka naau; no ka mea, ke olelo mai la oia i na kanaka e like me ka lakou olelo, i ko lakou hoomaopopo ana.\n\n4 . Nolaila, ua makemake au e hoomanao oukou ua olelo aku au ia oukou, no kela kaula a ka Haku i hoike mai ai iaʻu, ka mea e bapetizo aku auanei i ke Keikihipa a ke Akua, o ka mea nana e lawe aku i na hewa o ko ke ao nei.\n\n5 . Ano, ina he mea e pono ai no ke Keikihipa a ke Akua, a he mea hemolele no hoi ia, ke bapetizo ia me ka wai, e malama ai i ka pono a pau, ea, he nui aku keia mea e pono ai no kakou, he poe hemolele ole, ke bapetizo ia, he oiaio, me ka wai.\n\n6 . Ano, ke makemake nei au e niele ia oukou, e koʻu poe hoahanau, ma ka mea hea i malama ai ke Keikihipa a ke Akua i ka pono a pau, i kona bapetizo ia ana me ka wai?\n\n7 . Aole anei oukou i ike ua hemolele ia? Aka me kona hemolele no, ke hoike mai la nae oia i na keiki a kanaka, e hoohaahaa ana oia ia ia iho ma ke kino imua o ka Makua, a e hoike ana i ka Makua e hoolohe ana oia ia ia, ma ka malama ana i kona mau kanawai;\n\n8 . Nolaila, mahope iho o kona bapetizo ia ana me ka wai, iho iho la ka Uhane Hemolele maluna ona ma ke ano o kahi manu nunu.\n\n9 . A, eia hou, e hoike mai ana keia mea i na keiki a kanaka i ka ololi o ke ala, a me ka pilikia o ka puka kahi e komo ai lakou, ua hana oia ia mea i kumu hoohalike imua o lakou.\n\n10 . A i aku la oia i na keiki a kanaka, E hahai mai oukou iaʻu. Nolaila, e oʻu poe hoahanau i aloha ia, e hiki anei ia kakou ka hahai ia Iesu, ke ae ole aku kakou e malama i na kauoha a ka Makua?\n\n11 . A i mai la ka Makua, E mihi oukou, e mihi oukou, a e bapetizo ia ma ka inoa o ke Keiki punahele.\n\n12 . Aia hoi, hiki mai la no hoi ka leo o ke Keiki iaʻu, i ka i ana, O ka mea e bapetizo ia ma koʻu inoa, ia ia e haawi mai ai ka Makua i ka Uhane Hemolele, e like me au nei; no ia mea, e hahai oukou iaʻu, a e hana i na mea a oukou i ike mai ai iaʻu e hana ana.\n\n13 . Nolaila, e koʻu poe hoahanau i aloha ia, ua ike au ina e hahai oukou i ke Keiki, me ka manao ikaika o ka naau, e hana ole ana i ka hookamani, aole hoi i ka hoopunipuni imua o ke Akua, aka me ka manao oiaio, e mihi ana i ko oukou mau hala, e hoike ana i ka Makua, e ae ana oukou e lawe maluna iho o oukou i ka inoa o Kristo, ma ka bapetizo ia ana; oiaio, ma ka hahai ana i ko oukou Haku a me ko oukou Mea e Ola ai ilalo iloko o ka wai, e like me kana olelo; aia hoi, alaila e loaa ai ia oukou ka Uhane Hemolele; oiaio, alaila e hiki mai ai ka bapetizo ana o ke ahi a me ka Uhane Hemolele; alaila e hiki ai ia oukou ke olelo aku me ka olelo a na anela, a e hooho i ka hoolea ana i ka Mea Hemolele o ka Iseraela.\n\n14 . Aka hoi, e koʻu poe hoahanau i aloha ia, penei i hiki mai ai ka leo o ke Keiki iaʻu, i ka i ana, Mahope iho o ko oukou mihi ana i ko oukou mau hala, a hoike ana aku i ka Makua e ae ana oukou e malama i kaʻu mau kauoha, ma ka bapetizo ana o ka wai, a loaa ana ka bapetizo ana o ke ahi a me ka Uhane Hemolele, a i hiki ke olelo me ka olelo hou, oiaio, me ka olelo a na anela, a mahope iho o keia ina e hoole mai iaʻu, ua aho ia no oukou, ina ua ike ole oukou iaʻu.\n\n15 . A lohe ae la au i kahi leo mai ka Makua mai, i ka i ana, Oiaio, o na olelo a koʻu mea hiwahiwa ua oiaio a ua pololei. O ka mea e hoomau ana a hiki i ka hopena, e hoola ia oia.\n\n16 . Ano, e oʻu poe hoahanau i aloha ia, ua ike au ma keia, i ole e hoomau ke kanaka a hiki i ka hopena, i ka hahai ana i ke kumu hoohalike o ke Keiki a ke Akua ola, aole e hiki ia ia ke hoola ia.\n\n17 . Nolaila, e hana oukou i na mea aʻu i hai aku ai ia oukou aʻu i ike ai, i na mea a ko oukou Haku, ka Mea Hoolapanai, e hana ai auanei; no ka mea, no keia mea ua hoike ia mai la ia mau mea iaʻu, i ike ai oukou i ka puka kahi a oukou e komo ai. No ka mea, o ka puka kahi a oukou e komo ai, oia no ka mihi, a me ka bapetizo ia ana me ka wai; alaila e hiki mai ai ke kala ia ana o ko oukou mau hala i ke ahi, a i ka Uhane Hemolele hoi.\n\n18 . Alaila aia oukou iloko o ke ala ololi a pololei e hiki aku ai i ke ola mau loa; oiaio, ua komo oukou iloko ma ka puka; ua hana oukou e like me na kauoha a ka Makua a me ke Keiki; a ua loaa ia oukou ka Uhane Hemolele, ka mea e hoike ana no ka Makua a me ke Keiki, i ka hooko ana i ka olelo hoopomaikai ana i haawi mai ai, ina e komo oukou ma ke ala, e loaa ai ia oukou.\n\n19 . Ano, e na hoahanau i aloha ia oʻu, mahope iho o ko oukou komo ana iloko o keia ala pololei a ololi, ke ninau nei au, Ua pau anei ka hana? Aia hoi, ke i aku nei au ia oukou, aole; aole oukou i hiki i keia wahi, i ole ma o ka olelo la a Kristo, me ka manaoio naueue ole ia ia, e hilinai loa ana maluna iho o na hana maikai a ka Mea mana e ola ai;\n\n20 . Nolaila, e holo ikaika oukou e pono ai me ke kupaa iloko o Kristo, me ka nani loa o ka manaolana, a me ke aloha i ke Akua a i na kanaka a pau. Nolaila, ina e holo ikaika oukou e ahaaina ana ma na olelo a Kristo, a hoomau a hiki i ka hopena, aia hoi, wahi a ka Makua, E loaa ia oukou ke ola mau loa.\n\n21 . Ano, aia hoi, e na hoahanau i aloha ia oʻu, oia no ke ala; aole kekahi ala e ae, aohe hoi kekahi inoa e ae i haawi ia malalo iho o ka lani, i mea e ola ai ke kanaka iloko o ke aupuni o ke Akua. Ano, aia hoi, o ke ao ana a Kristo no keia, a oia wale no ke ao oiaio ana o ka Makua, a o ke Keiki, a o ka Uhane Hemolele, oia hookahi Akua, me ka hopena ole. Amene.\n\n", "2-ne 32": "[center][font_size=26]Mokuna 32[/font_size][/center]\n\n1 . Ano hoi, e koʻu poe hoahanau i aloha ia, ke manao nei au e noonoo ana oukou ma ko oukou mau naau no na mea e pono ai na oukou e hana, mahope iho o ko oukou komo ana iloko ma ke ala. Aka hoi, no ke aha la oukou e noonoo ai i keia mau mea ma ko oukou mau naau?\n\n2 . Aole anei oukou e hoomanao, i ka mea aʻu i i aku ai ia oukou, mahope iho o ko oukou loaa ana ka Uhane Hemolele, e hiki ia oukou ke olelo aku me ka olelo a na anela? Ano, pehea la e hiki ai ia oukou ke olelo aku me ka olelo a na anela, ina aole ma o ka Uhane Hemolele la?\n\n3 . Ke olelo la na anela ma ka mana o ka Uhane Hemolele; nolaila, ke olelo la lakou i na olelo a Kristo. Nolaila, i i aku ai au ia oukou, e ahaaina ma na olelo a Kristo; no ka mea, aia hoi, e hai no na olelo a Kristo i na mea a pau ia oukou, e pono ai oukou ke hana.\n\n4 . Nolaila, mahope iho o kaʻu olelo ana i keia mau olelo, ina e hiki ole ia oukou ke hoomaopopo ia mau mea, no ko oukou noi ole a no ko oukou kikeke ole ke kumu; no ia mea, aole oukou i lawe ia iloko o ka malamalama, aka e make ana no iloko o ka pouli.\n\n5 . No ka mea, aia hoi, ke i hou aku nei au ia oukou, ina oukou e komo iloko ma ke ala, a e loaa ia oukou ka Uhane Hemolele, e hoike no ia ia oukou i na mea a pau e pono ai oukou ke hana.\n\n6 . Aka hoi, o keia no ke ao ana a Kristo; aole hoi e haawi ia mai ke ao hou ana, a hiki i ka wa mahope iho o kona hoike ana ia ia iho ia oukou ma ke kino. A ia ia e hoike aku ai ia ia iho ia oukou ma ke kino, o na mea ana e olelo aku ai ia oukou, oia ka oukou e malama ai a e hana aku ai hoi.\n\n7 . Ano, ua hiki ole iaʻu, ia Nepai, ke olelo hou; ke hooki mai nei ka Uhane i kaʻu olelo ana, a ua waiho ia au e uwe aku no ka manaoio ole, a me ka hewa, a me ka naaupo, a me ka ai oolea o kanaka; no ka mea, aole lakou e imi i ka ike, aole hoi e hoomaopopo i ka ike nui, i ka wa i haawi ia mai ai ia ia lakou me ke akaka, oiaio, me ke akaka lea o ka olelo e hiki ai.\n\n8 . Ano, e koʻu poe hoahanau i aloha ia, ke ike nei au e noonoo ana oukou i keia manawa ma ko oukou mau naau; a ua hookaumaha ia au, oiai, he mea pono iaʻu ke olelo aku i keia mea. No ka mea, ina e hoolohe oukou i ka Uhane nana e ao i ke kanaka e pule, e ike oukou he mea e pono ai no oukou ke pule; no ka mea, aole e ao mai ana ka uhane ino i ke kanaka e pule, aka e ao ana ia ia e pule ole oia.\n\n9 . Aka hoi, ke i aku nei au ia oukou, e pule mau oukou, aole e hoonawaliwali, aole he mea pono no oukou e hana i kekahi mea i ka Haku, ke ole oukou e pule e mamua i ka Makua ma ka inoa o Kristo, nana e hoolaa mai i ka oukou hana ana ia oukou, i lilo ka oukou hana ana no ka pomaikai o ko oukou mau uhane.\n\n", "2-ne 33": "[center][font_size=26]Mokuna 33[/font_size][/center]\n\n1 . Ano, ua hiki ole iaʻu, ia Nepai, ke kakau iho i na mea a pau i ao ia iwaena o koʻu poe kanaka; aole hoi au ikaika ma ke kakau ana, e like me ka olelo ana; no ka mea, i ka wa a ke kanaka i olelo aku ai ma ka mana o ka Uhane Hemolele, na ka mana o ka Uhane Hemolele i halihali ia mea iloko o na naau o na keiki a kanaka.\n\n2 . Aka hoi, ua nui wale ka poe e hoopaakiki ana i ko lakou mau naau e ku e i ka Uhane Hemolele, i loaa ole ai ia ia kau wahi iloko o lakou; nolaila, ke hoolei aku nei lakou i na mea he nui i palapala ia, a manaoio ia mau mea me he mau mea ole la.\n\n3 . Aka, owau, o Nepai, ua kakau au i na mea aʻu i kakau ai; a ke manao nei au ia mea he mea pomaikai nui, a nui ae i koʻu poe kanaka. No ka mea, ke pule mau nei au no lakou ma ke ao, a e hoopulu ana koʻu mau maka i kuu uluna ma ka po, no lakou; a ke kahea nei au i koʻu Akua ma ka manaoio, a ua ike au e hoolohe no oia i kuu hea ana;\n\n4 . No ka mea, ua ike au e hoolaa no ka Haku ke Akua i kaʻu mau pule no ka pomaikai o koʻu poe kanaka. A e hoolilo ia auanei na olelo aʻu i kakau ai me ka nawaliwali, i mea ikaika ia lakou; no ka mea, e hoohuli ana ia ia lakou e hana pono; ke hoike aku nei ia ia lakou no ko lakou poe kupuna; a ke olelo nei ia no Iesu, a ke hoohuli nei ia lakou e manaoio ia ia, a e hoomau a hiki i ka hopena, oia no ke ola mau loa.\n\n5 . A ke olelo ikaika nei ia e ku e ana i ka hewa, e like me ke akaka o ka oiaio; no ia mea, aole e huhu ana kekahi kanaka ma na olelo aʻu i kakau ai, ke ole no ka uhane o ke diabolo ia.\n\n6 . Ke hauoli nei au ma na mea moakaka; ke hauoli nei au ma ka oiaio; ke hauoli nei au i koʻu Iesu, no ka mea, ua hoolapanai oia i koʻu uhane mai gehena mai.\n\n7 . Iaʻu no ke aloha no koʻu poe kanaka, a me ka manaoio nui iloko o Kristo, e halawai auanei au me na uhane kina ole he nui ma kona noho hookolokolo.\n\n8 . Iaʻu ke aloha no ka Iudaio; ke i aku nei au ka Iudaio, no ka mea, ke olelo nei au no lakou, ka poe nolaila mai au.\n\n9 . Iaʻu hoi ke aloha no ka poe Genetile. Aka hoi, aole iaʻu ka manaolana no kekahi mea o ua poe nei, ke hoolaulea ole ia lakou ia Kristo, a e komo iloko o ka puka ololi, a e hele ma ke ala pololei, e hiki aku ai i ke ola, a e hoomau iloko o ke ala a hiki i ka hopena o ka la o ka noho hoao ana.\n\n10 . Ano, e oʻu poe hoahanau i aloha ia, a me ka Iudaio hoi, a me oukou, e ko na welau o ka honua nei a pau, e hoolohe mai i ua mau olelo nei, a e manaoio oukou ia Kristo: a ina e manaoio ole oukou i ua mau olelo nei, e manaoio oukou ia Kristo. A ina e manaoio auanei oukou ia Kristo, alaila, e manaoio no hoi oukou i ua mau olelo nei; no ka mea, o lakou no na olelo a Kristo, a ua haawi mai oia ia mau mea iaʻu; a e ao ana ia mau mea i na kanaka a pau e hana pono lakou.\n\n11 . A ina aole ua mau olelo nei na Kristo mai, e noonoo pono oukou; no ka mea, na Kristo e hoike mai ia oukou, ma ka la hope, me ka mana a me ka nani nui, nana no ua mau olelo nei; a e ku oukou me au nei, he maka no he maka, imua o kona wahi hookolokolo; a e ike auanei oukou ua kauoha ia au e ia e kakau i keia mau mea, me koʻu nawaliwali nae;\n\n12 . A ke pule nei au i ka Makua ma ka inoa o Kristo, e hoola ia mai ka nui o kakou, i ole kakou a pau loa, iloko o kona aupuni, ma kela la nui mahope.\n\n13 . Ano, e koʻu poe hoahanau i aloha ia, o ka poe a pau o ko ka hale o Iseraela, a me ko na welau o ka honua, ke olelo aku nei au ia oukou, me he leo la o kekahi e hea ana mai ka lepo mai: E aloha auanei oukou a hiki wale mai ua la nui la;\n\n14 . A o oukou hoi, e ka poe i hoao ole i ka lokomaikai o ke Akua, a malama ole i na olelo a ka poe Iudaio, a me kaʻu mau olelo no hoi, a me na olelo e puka mai ana noloko mai o ka waha o ke Keikihipa a ke Akua, aia hoi, ke uwe nei au i ke aloha mau loa ia oukou, no ka mea, na keia mau olelo oukou e hoohewa aku ma ka la hope;\n\n15 . No ka mea, o ka mea aʻu e sila ai ma ka honua nei, e lawe ia auanei ia e ku e ia oukou ma ka noho hookolokolo; no ka mea, pela ka Haku i kauoha mai ai iaʻu, a he pono iaʻu ke hoolohe. Amene.\n\n", "jacob 1": "[center][font_size=26]Ka Buke A Iakoba Ke Kaikaina O Nepai[/font_size][/center]\n\nO na olelo o kana hai olelo ana i kona poe hoahanau. A no kona hoohoka ana i kekahi kanaka i imi e hookahuli i ke ao ana a Kristo. A he mau olelo kakaikahi no ka mooolelo o ko Nepai poe.\n\n[center][font_size=26]Mokuna 1[/font_size][/center]\n\n1 . Eia hoi, ua hala aku la na makahiki he kanalimakumamalima, mai ka manawa mai o Lehi i haalele aku ai ia Ierusalema; nolaila, haawi mai la o Nepai iaʻu, ia Iakoba, i kauoha no na papa uuku, maluna o lakou i kahakaha ia ai keia mau mea.\n\n2 . A haawi mai la oia iaʻu, ia Iakoba, i kauoha i kakau iho ai au maluna o keia mau papa, i na mea kakaikahi o na mea aʻu i manao ai he maikai loa; i kakau uuku wale no au, no ka mooolelo o keia poe kanaka i kapa ia o ka poe kanaka o Nepai.\n\n3 . No ka mea, i mai la oia e kahakaha ia ka mooolelo o kona poe kanaka maluna o kona mau papa e ae, a naʻu e malama i keia mau papa, a e haawi aku i kaʻu poe hua, mai ia hanauna aku ia hanauna aku.\n\n4 . A ina he olelo i hai ia a i laa, a he hoikeana, a he wanana paha i nani, naʻu e kahakaha iho i na mea nui o ia mau mea maluna o keia mau papa, a e palapala nui no ia mau mea e like me ka mea e hiki ai, no Kristo, a no ka pomaikai o ko makou poe kanaka;\n\n5 . No ka mea, no ka manaoio a makemake nui, ua hoike ia mai ia makou no ko makou poe kanaka, i na mea e hiki mai ana maluna o lakou.\n\n6 . A ua loaa ia makou hoi na hoikeana he nui, a me ka Uhane o ka wanana nui; nolaila, ua ike makou no Kristo a no kona aupuni, e hiki mai ana auanei.\n\n7 . Nolaila, ua lawelawe molowa ole makou mawaena o ko makou poe kanaka, i hoohuli mai ai makou ia lakou e hele mai io Kristo la, a e loaa ka lokomaikai o ke Akua, i komo ai lakou iloko o kona maha, o hoohiki mai paha oia iloko o kona huhu, aole lakou e komo iloko, e like me ka hoonaukiuki ana ma na la o ka hoao ia ana, oiai na mamo o ka Iseraela i noho ai ma ka waonahele.\n\n8 . Nolaila, o ko makou makemake i ke Akua, e hiki ia makou ke hoohuli i na kanaka a pau, i kipi ole ai i ke Akua, i hoonaukiuki ole aku ai ia ia e huhu mai, aka, i manaoio ai na kanaka a pau ia Kristo, a e nana i kona make, a e hapai i kona kea, a e hoomanawanui i ka hoohilahila ia mai e ko ke ao nei; nolaila, ke lawe nei au, o Iakoba, maluna oʻu e hooko i ke kauoha a koʻu kaikuaana, a Nepai.\n\n9 . Ano, ua elemakule o Nepai, a ua ike oia aole liuliu a e make ana oia; no ia mea, poni iho la ia i kekahi kanaka i alii a i luna hoi maluna o kona poe kanaka ano, e like me ka noho alii ana o na alii.\n\n10 . Ua aloha nui loa ia o Nepai e na kanaka, he mea hoomalu nui ia ia lakou, ua kaua aku oia me ka pahikaua a Labana i maluhia ai lakou, a ua hana oia i kona mau la a pau no ko lakou pomaikai;\n\n11 . No ia mea, ua makemake na kanaka e hoomanao i kona inoa. A o ka mea e noho alii ana ma kona hakahaka, ua kapa ia e na kanaka, o Nepai elua, o Nepai ekolu, a pela aku e like me ka noho alii ana o na alii; a pela lakou i kapa ia ai e na kanaka, ina paha o ko kela inoa ko keia inoa.\n\n12 . Eia kekahi, make aku la o Nepai.\n\n13 . Ano, o na kanaka aole no ko Lamana poe, no ko Nepai poe lakou; aka hoi, ua kapa ia ko Nepai, ko Iakoba, ko Iosepa, ko Zorama, ko Lamana, ko Lemuela, a me ko Isemaela.\n\n14 . Aka aole au, o Iakoba, e kapa aku ia lakou ma neia hope aku ma keia mau inoa, aka, e kapa aku au i ka poe i imi e luku mai i ka poe kanaka o Nepai, o ko Lamana poe; a o ka poe i oluolu ia Nepai, e kapa no au ia lakou o ko Nepai poe, a i ole ia, o ka poe kanaka o Nepai, e like me na au o na alii.\n\n15 . Ano, eia kekahi, hoomaka iho la ka poe kanaka o Nepai malalo iho o ka noho alii ana o ke alii alua, e hoopaakiki i ko lakou mau naau, a e hookuu ia lakou iho ma kekahi mau hana ino, e like me Davida i ka wa kahiko, a me Solomona hoi, kana keiki, e makemake ana i na wahine a me na haiawahine he nui;\n\n16 . He oiaio, a hoomaka iho la lakou e imi i ka gula a me ke kala he nui, a hoomaka iho la e hookiekie ia iluna me ka haaheo;\n\n17 . Nolaila, haawi aku la wau, o Iakoba, i keia mau olelo ia lakou i koʻu ao ana ia lakou iloko o ka luakini, oiai ua loaa e iaʻu mamua kaʻu olelo mai ka Haku mai.\n\n18 . No ka mea, ua hoolaa ia mai la wau, o Iakoba, a me koʻu kaikaina o Iosepa, e ka lima o Nepai, i mau kahuna, a i mau kumu ao i keia lahuikanaka.\n\n19 . A ua hoonani mau maua i ko maua oihana imua o ka Haku, e auamo ana maluna o maua iho i ke koikoi o ia hana, e lawe ana i na hala o na kanaka maluna o ko maua mau poo iho, ina aole maua e ao aku ia lakou i ka olelo a ke Akua me ka molowa ole; no ia mea, ma ka hana ana me ko maua ikaika a pau, i kau ole mai ai ko lakou koko maluna o ko maua aahu, i ole pela, e kau mai auanei ko lakou koko maluna o ka maua aahu, a, aole maua e loaa me ke kina ole ma ka la mahope.\n\n", "jacob 2": "[center][font_size=26]Mokuna 2[/font_size][/center]\n\n1 . O na olelo a Iakoba, ke kaikaina o Nepai, i olelo ai i ka poe kanaka o Nepai, mahope iho o ka make ana o Nepai:\n\n2 . Ano, e oʻu poe hoahanau i aloha ia, owau, o Iakoba, e like me ka mea i hooili ia mai ai maluna iho oʻu e ke Akua, e hoonani mau aku i kaʻu oihana me ke kuoo, a i hiki no hoi iaʻu ke hoomaemae i koʻu aahu mai ko oukou mau hewa ae, ua pii mai au iloko o ka luakini i keia la, i hiki iaʻu ke hai aku i ka olelo a ke Akua ia oukou;\n\n3 . A ua ike oukou, a hiki i keia manawa ua molowa ole au ma ka hana o kaʻu oihana; aka, o keia la ua hookaumaha ia au ilalo me ka makemake a me ka manao nui loa no ka hoola ia ana o ko oukou poe uhane, i oi aku mamua o koʻu i loaa ai mamua aku nei.\n\n4 . No ka mea, aia hoi, a hiki i keia manawa, ua hoolohe oukou i ka olelo a ka Haku, aʻu i haawi aku ai ia oukou.\n\n5 . Aka hoi, e hoolohe mai oukou iaʻu, a e ike, ua hiki iaʻu ma o ke kokua ana la o ka Mea Mana loa, nana i hana i ka lani a me ka honua, e hai aku ia oukou no ko oukou mau manao, a no ka hoomaka ana o oukou e hana iloko o ka hewa, a o ua hewa nei i koʻu nana ana aku, he mea hoopailua loa ia iaʻu, he oiaio, a he mea hoopailua hoi i ke Akua.\n\n6 . He oiaio, ke hoeha mai nei ia mea i koʻu uhane, a he mea ia e ku emi ai au me ka hilahila imua o ke alo o koʻu Mea nana i hana, i hoike aku ai au ia oukou no ka hewa o ko oukou mau naau;\n\n7 . Eia hoi, he mea e hoeha mai ana iaʻu naʻu e olelo aku me ka wiwo ole i ka olelo no oukou, imua o ka oukou poe wahine a me ka oukou mau keiki, o ka nui o ko lakou mau manao ua palupalu loa, a maemae, a lahilahi imua o ke Akua, a ua oluolu ia mea i ke Akua;\n\n8 . A ke manao nei au ua pii mai lakou maanei e hoolohe mai i ka olelo olioli a ke Akua, he oiaio, o ka olelo e hoola ana i ka uhane i hoeha ia.\n\n9 . Nolaila, ke hookaumaha nei ia mea i koʻu uhane, i koi ia mai ai au no ke kauoha ikaika aʻu i loaa ai mai ke Akua mai, e paipai ia oukou, e like me ko oukou mau hewa, e hoonui i na palapu o ka poe i hoeha ia i keia manawa, aole hoi e hooluolu a e hoola aku i ko lakou mau palapu; a o ka poe i hoeha ole ia hoi, ma kahi o ka ahaaina ana ma ka olelo olioli a ke Akua, e loaa na pahi oi ia lakou e hou i ko lakou mau uhane, a e hoeha i ko lakou mau manao.\n\n10 . Aka, me ka nui nae o ka mea kaumaha, e hana no au e pono ai e like me na kauoha ikaika a ke Akua, a e hai aku ia oukou no ko oukou mau hewa a mau mea ino, imua o ke alo o ka poe maemae ma ka naau, a me ka naau pepe, a malalo iho hoi o ka nana ana mai o ka maka oi o ke Akua Mana Loa.\n\n11 . Nolaila, he mea e pono iaʻu ke hai aku i ka oiaio, e like me ke akaka o ka olelo a ke Akua. No ka mea, iaʻu i ninau aku ai i ka Haku, peneia i hiki mai ai la ka olelo iaʻu, i ka i ana, E Iakoba, e hele ae oe iluna iloko o ka luakini i ka la apopo, a e hai aku i ka olelo, aʻu e haawi aku ai ia oe, i keia poe kanaka.\n\n12 . Ano, aia hoi, e oʻu poe hoahanau, eia ka olelo aʻu e hai aku nei ia oukou, ua hoomaka iho la he nui loa o oukou e imi i ke gula, a i ke kala, a me kela ano keia ano o na mea maikai i eli ia; a ua nui loa o ia mau mea ma keia aina, a he aina pomaikai ia ia oukou, a i ka oukou poe hua.\n\n13 . A ua lokomaikai mai ka lima o ka Haku ia oukou a oluolu loa, i loaa ia oukou ka waiwai a nui loa; a no ka loaa ana i kekahi poe o oukou ka waiwai a nui loa aku mamua o ko oukou mau hoahanau, ua hookiekie ia oukou iluna ma ka haaheo o ko oukou mau naau, a hele me na ai oolea, a me na poo kiekie, no ka nui o ke kumu kuai o ko oukou kapa, a hoomaau ae i ko oukou poe hoahanau, no ko oukou manao wale ua oi aku ko oukou maikai i ko lakou.\n\n14 . Ano, e koʻu poe hoahanau, ke manao nei anei oukou e hoapono ana ke Akua ia oukou ma keia mea? Ke i aku nei au ia oukou, Aole. Aka ke hoohewa nei oia ia oukou, a ina e hoomau aku oukou ma keia mau mea, e hoea hikiwawe mai no kona hoopai ana maluna o oukou.\n\n15 . E! Ina e hoike mai oia ia oukou ua hiki ia ia ke hou mai ia oukou, a ua hiki ia ia ke hahau koke ia oukou i ka lepo, me ka nana hookahi ana mai o kona maka.\n\n16 . E! Ina e hoohemo ae oia ia oukou mailoko ae o keia hewa a mea hoopailua. A ina e hoolohe mai oukou i ka olelo a kana mau kauoha, a e ae ole aku i keia haaheo o ko oukou mau naau e luku i ko oukou mau uhane.\n\n17 . E hoomanao i ko oukou mau hoahanau, e like me oukou iho, a e launa me na mea a pau, a e lokomaikai hoi me ko oukou waiwai, i waiwai lakou e like me oukou.\n\n18 . Aka mamua o ko oukou imi ana i ka waiwai, e imi aku no oukou i ke aupuni o ke Akua.\n\n19 . A mahope iho o ko oukou loaa ana ka manaolana iloko o Kristo, e loaa no ia oukou ka waiwai, ke imi oukou ia mea; alaila e imi oukou ia mau mea, me ka manao e hana i ka maikai; e hoaahu i na mea kapa ole, a e hanai i na mea pololi, a e hookuu i ka mea i pio, a e hooluolu i na mea mai, a me na mea pilikia.\n\n20 . Ano, e oʻu poe hoahanau, ua olelo aku la au ia oukou no ka haaheo; a o ka poe o oukou i hoopilikia ae i ko oukou hoalauna, a i hoomaau ae ia ia, no ka haaheo o oukou ma ko oukou mau naau, no na mea a ke Akua i haawi mai ai ia oukou, heaha la ka oukou no ia mea?\n\n21 . Aole anei oukou i manao ua hoopailua ia na mea e like me neia e ia, e ka Mea nana i hana mai i ka io a pau? A ua like ka maikai o kekahi mea me kekahi imua o kona maka. A no ka lepo mai na io a pau; a no ka hopena hookahi oia i hana mai ai ia lakou, i malama lakou i kana mau kauoha, a e hoonani aku ia ia no ka wa pau ole.\n\n22 . Ano, ke hooki aku nei au i kaʻu olelo ana ia oukou no keia haaheo. A ina aole he pono naʻu e olelo aku ia oukou no ka hewa i oi aku ka ino i kela, ina ua olioli nui loa kuu naau, no oukou.\n\n23 . Aka, ke hookaumaha mai nei ka olelo a ke Akua iaʻu no ko oukou mau hewa i oi ae. No ka mea, aia hoi, penei wahi a ka Haku, Ke hoomaka nei keia poe kanaka e mahuahua ma ka hana ino; aole lakou i hoomaopopo i na palapala hemolele; no ka mea, ke imi nei lakou e hoapono ia lakou iho ma ka moekolohe, no na mea i palapala ia no Davida, a me Solomona kana keiki.\n\n24 . Aia hoi, he oiaio no, he nui loa na wahine a me na haiawahine ka Davida a me ka Solomona, a he mea hoopailua ia imua oʻu, wahi a ka Haku; nolaila, penei wahi a ka Haku;\n\n25 . Ua alakai mai la au i keia poe kanaka noloko mai o ka aina o Ierusalema, ma ka mana o koʻu lima, i hiki ai iaʻu ke hoala mai noʻu i kekahi lala pono mai ka hua mai a ka puhaka o Iosepa.\n\n26 . Nolaila, aole owau, ka Haku ke Akua, e ae aku i keia poe kanaka e hana e like me lakou o ka wa kahiko.\n\n27 . Nolaila, e koʻu poe hoahanau, e hoolohe mai iaʻu, a e hoolohe i ka olelo a ka Haku; no ka mea, hookahi wahine wale no ka ke kanaka e loaa ai mawaena o oukou; a o na haiawahine aole nana kekahi;\n\n28 . No ka mea, e oluolu ana owau, ka Haku ke Akua, i ka maemae o na wahine. A o na moekolohe he mea hoopailua ia imua oʻu; pela wahi a ka Haku o na Lehulehu.\n\n29 . Nolaila, e malama mai keia poe kanaka i kaʻu mau kauoha, wahi a ka Haku o na Lehulehu, i ole, e hoomainoino ia ka aina no lakou.\n\n30 . No ka mea, ina wau e makemake, wahi a ka Haku o na Lehulehu, e hoala i hua naʻu, e kauoha aku no au i koʻu poe kanaka; a i ole pela, e hoolohe mai no lakou i keia mau mea.\n\n31 . No ka mea, aia hoi, ua ike au, o ka Haku, i ke kaumaha, a lohe hoi i ka uwe ana o na kaikamahine a koʻu poe kanaka ma ka aina o Ierusalema; he oiaio, a ma na aina a pau o koʻu poe kanaka, no ka hewa a me ka hana hoopailua a ka lakou poe kane.\n\n32 . A aole au e ae aku, wahi a ka Haku o na Lehulehu, e pae mai ioʻu nei ka uwe ana o na kaikamahine ui a keia poe kanaka, aʻu i alakai mai ai mailoko mai o ka aina o Ierusalema, me ke ku e i na kane o koʻu poe kanaka, wahi a ka Haku o na Lehulehu;\n\n33 . No ka mea, aole loa lakou e alakai pio i na kaikamahine a koʻu poe kanaka, no ka palupalu o ua poe kaikamahine nei, ke hahau ole au ia lakou me kekahi mainoino eha, a hiki wale i ka anai ia ana aku, no ka mea, aole loa no lakou e moekolohe, e like me ka poe o ka wa kahiko, wahi a ka Haku o na Lehulehu.\n\n34 . Ano, aia hoi, e koʻu poe hoahanau, ua ike oukou ua haawi ia mai keia mau kauoha i ko kakou makuakane ia Lehi; nolaila, ua ike e oukou i keia mau mea mamua; a ua komo oukou malalo iho o ka hoohewa nui ia; no ka mea, ua hana oukou i keia mau mea, i pono ole ia oukou ke hana.\n\n35 . Aia hoi, ua hana oukou i na mea oi aku mamua o ka ko Lamana poe, ko kakou poe hoahanau. A ua hoopepe oukou i na naau o ka oukou mau wahine palupalu, a ua lilo aku ka paulele o ka oukou mau keiki, no ka oukou hana pono ole imua o lakou; a ke pii aku la ka uwe o ko lakou mau naau i ke Akua la e ku e ia oukou. A no ka ikaika o ka olelo a ke Akua, i iho mai ai e ku e ia oukou, ua make na naau he nui, i hou ia me na eha hohonu.\n\n", "jacob 3": "[center][font_size=26]Mokuna 3[/font_size][/center]\n\n1 . Aka hoi, ke makemake nei au, o Iakoba, e olelo aku ia oukou, i ka poe i maemae ma ka naau. E nana i ke Akua me ka naueue ole o ka naau, a e pule aku ia ia me ka manaoio ikaika, a e hooluolu mai oia ia oukou ma ko oukou mau pilikia, a e kokua oia i ko oukou aoao, a e hoouna mai ilalo i ka hoopai maluna iho o ka poe e imi ana i ko oukou make.\n\n2 . E ka poe a pau i maemae ma ka naau, e hookiekie ae i ko oukou mau poo, a e loaa ka olelo olioli a ke Akua, a e ahaaina ma kona aloha; no ka mea, ua hiki ia oukou no ka wa pau ole, ke naueue ole ko oukou mau naau.\n\n3 . Aka, auwe, auwe oukou ka poe i maemae ole ma ka naau; ka poe i pelapela i keia la imua o ke Akua; no ka mea, ke mihi ole oukou, ua hoomainoino ia ka aina no oukou; a na ko Lamana poe, ka poe i pelapela ole e like me oukou nei, (aka ua hoomainoino ia nae lakou me ka poino nui,) e hahau no auanei ia oukou a hiki i ka anai loa ia ana.\n\n4 . A e hiki wawe mai ana ka manawa, ina aole oukou e mihi, e loaa ia lakou ko oukou aina hooilina, a e alakai aku no ka Haku ke Akua i ka poe pono iwaho, mai o oukou aku.\n\n5 . Aia hoi, o ko Lamana poe, o ko oukou poe hoahanau, a oukou i inaina ai, no ko lakou pelapela a me ka poino i hiki ae maluna o ko lakou ili, ua oi aku ko lakou pono mamua o ko oukou; no ka mea, aole lakou i hoopoina i ke kauoha a ka Haku, i haawi ia mai ai i ko kakou mau makua, i hookahi wale no a lakou wahine; a i haiawahine ole a lakou; a e hana ole ia na moekolohe mawaena o lakou.\n\n6 . Ano, o keia kauoha ke hoolohe la lakou e malama; nolaila, no keia hoolohe ana ma ka malama ana i keia kauoha, aole o ka Haku ke Akua e anai aku ia lakou, aka e lokomaikai aku ia lakou; a ma kekahi la e lilo lakou i poe kanaka i hoopomaikai ia mai.\n\n7 . Aia hoi, ke aloha la ko lakou poe kane i ka lakou mau wahine, a ke aloha la ko lakou poe wahine i ka lakou mau kane; a ke aloha la ko lakou poe kane a me ko lakou poe wahine i ka lakou mau keiki; a o ko lakou hoomaloka a me ko lakou inaina ia oukou, no ka hewa ia o ko lakou mau makua; nolaila, heaha la ko oukou maikai mamua o ko lakou, ma ka nana mai o ka Mea Nui nana oukou i hana?\n\n8 . E oʻu poe hoahanau, ke makau nei au, ina aole oukou e mihi i ko oukou mau hewa e keokeo loa auanei ko lakou mau ili mamua o ko oukou i ka wa a oukou e lawe pu ia mai ai me lakou imua o ka noho alii o ke Akua.\n\n9 . Nolaila, he kauoha kaʻu e haawi aku nei ia oukou, o ka olelo a ke Akua no ia, i kuamuamu hou ole ai oukou ia lakou no ka haulaula o ko lakou mau ili; aole hoi oukou e kuamuamu aku ia lakou no ko lakou pelapela; aka e hoomanao oukou i ko oukou pelapela iho, a e hoomanao hoi ua hiki mai ko lakou pelapela no ko lakou mau makua.\n\n10 . Nolaila, e hoomanao iho i ka oukou mau keiki, i ko oukou hoeha ana i ko lakou mau naau no ka hana a oukou i hana ai imua o lakou; eia hoi, e hoomanao iho, e lawe mai paha oukou, i ka oukou mau keiki i ka make, no ko oukou pelapela, a e hoahu ia ko lakou mau hala maluna iho o ko oukou mau poo ma ka la hope.\n\n11 . E koʻu poe hoahanau, e hoolohe mai i kaʻu olelo; e hoala ae i ka ikaika o ko oukou mau uhane; e lulu ae oukou ia oukou iho, i ala ai oukou mai ka hiamoe o ka make; a e hookuu oukou ia oukou iho mai na eha mai o gehena, i lilo ole ai oukou i poe anela no ke diabolo, e hoolei ia aku iloko o kela loko ahi a me ke kukae pele, oia no ka make lua.\n\n12 . Ano, ua olelo aku au, o Iakoba, i na mea e ae he nui i ka poe kanaka o Nepai, e ao ana ia lakou no ka moekolohe, a me ka makaleho, a i kela ano keia ano o ka hewa, e hai ana ia lakou i ka hopena weliweli o ia mau mea;\n\n13 . A ua hiki ole ke kakau ia maluna iho o keia mau papa ka hapa haneri o ka hana a keia poe kanaka, i hoomaka i keia wa e mahuahua a lehulehu; aka, ua kakau ia he nui loa o ka lakou mau hana ana maluna iho o na papa nui ae, a me ko lakou mau kaua, a me ko lakou mau paio, a me ka noho alii ana o na alii.\n\n14 . Ua kapa ia keia mau papa, o na papa o Iakoba; a ua hana ia lakou e ka lima o Nepai. A ke hooki nei au i kaʻu olelo ana i keia mau olelo.\n\n", "jacob 4": "[center][font_size=26]Mokuna 4[/font_size][/center]\n\n1 . Ano, eia hoi kekahi, ua lawelawe nui aku au, o Iakoba, i koʻu poe kanaka, ma ka olelo, (a he uuku wale no i hiki iaʻu ke kakau iho o kaʻu mau olelo, no ka paakiki o ke kahakaha ana i ka makou olelo maluna o na papa,) a ua ike makou e paa mau ana na mea a makou i kakau iho ai maluna o na papa;\n\n2 . Aka o na mea a makou i kakau iho ai maluna o kekahi mea e, ke ole na papa, e lilo i mea ole a e mae wale iho; aka ua hiki ia makou ke kakau iho he mau olelo kakaikahi maluna o na papa, a na ua mau mea nei e haawi aku i ka makou poe hua, a i ko makou poe hoahanau i aloha ia hoi, he wahi ike no makou, a no ko lakou poe kupuna.\n\n3 . Ano, ma keia mea ke hauoli nei makou; a ke hana ikaika nei makou e kahakaha i keia mau olelo maluna iho o na papa, me ka manaolana e loaa ia mau mea i ko makou poe hoahanau i aloha ia, a me ka makou poe hua, me na naau aloha, a e nana ia mau mea, i ike ai lakou me ka hauoli, aole me ke kaumaha, aole no hoi me ka hoowahawaha, no na kupuna mua o lakou;\n\n4 . No ka mea, no keia manao ua palapala makou i keia mau mea, i ike ai lakou ua ike makou ia Kristo, a he manaolana ko makou no kona nani, he mau haneri makahiki mamua o kona hiki ana mai, a, aole no makou wale no ka manaolana no kona nani, aka o na kaula hemolele no hoi a pau i noho mamua o makou.\n\n5 . Aia hoi, ua manaoio lakou ia Kristo, a hoomana aku la i ka Makua ma kona inoa; a ke hoomana aku nei hoi makou i ka Makua ma kona inoa. A no keia mea, ke malama nei makou i ke kanawai o Mose, e kuhikuhi ana ia mea i ko makou mau uhane ia ia; a no keia mea, ua hoolaa ia ia mea i pono no makou, me ia i hoolilo ia ai ia Aberahama ma ka waonahele, e hoolohe aku i na kauoha a ke Akua, i ke kaumaha ana aku i kana keiki ia Isaaka, he mea like no ia me ke Akua a me kana Keiki Hanau-kahi.\n\n6 . Nolaila, ke imi nei makou i ka na kaula; a he nui ko makou mau hoikeana, a me ka Uhane o ka wanana; a ia makou keia mau hoike a pau, ua loaa he manaolana ia makou, a ua lilo ko makou manaoio i naueue ole, a hiki io ia makou, ke kauoha aku ma ka inoa o Iesu, a e hoolohe mai no na laau ia makou, a o na mauna, a o na ale o ke kai;\n\n7 . Aka e hoike mai ana nae ka Haku ke Akua i ko makou nawaliwali ia makou, i ike ai makou ma o kona lokomaikai la, a me kona aloha nui i na keiki a kanaka, i loaa ai ia makou ka mana e hana i keia mau mea.\n\n8 . Aia hoi, he nani a manomano na hana a ka Haku. E! Hiki ole ke huli ia ka hohonu o na mea pohihihi ona; a he mea hiki ole i ke kanaka ke ike i kona mau aoao a pau. A, aole kekahi kanaka i ike aku i kona mau aoao, ke hoike ole ia mai ia mea ia ia; nolaila, e na hoahanau, mai hoowahawaha i na hoike ana a ke Akua.\n\n9 . No ka mea, ma ka mana o kana olelo, i hiki mai ai ke kanaka ma ka ili o ka honua nei; a o ua honua nei ua hana ia ma ka mana o kana olelo. No ia mea, ina o ke Akua, i hiki ke olelo aku, a ua hana ia ka honua; a ke olelo aku hoi, a ua hana ia ke kanaka, ea, ina pela, no ke aha la i hiki ole ai ke kauoha mai i ka honua, a i ka hana paha a kona mau lima maluna iho o ka ili o ua honua nei, e like me ka oluolu a makemake ona.\n\n10 . Nolaila, e na hoahanau, mai imi e ao aku i ka Haku, aka e loaa mai ka olelo ao mai kona lima mai. No ka mea, ua ike oukou no oukou iho, e ao ana oia ma ke akamai, a ma ka pololei, a ma ka lokomaikai nui, maluna o kana mau mea a pau i hana ai;\n\n11 . Nolaila, e oʻu poe hoahanau i aloha ia, e hoolaulea ia oukou ia ia, ma o ke kalahala la o Kristo, o kana Keiki Hanau-kahi, a e loaa ia oukou ke alahouana e like me ka mana o ke alahouana aia no iloko o Kristo, a e haawi ia aku me he poe hua mua la o Kristo, i ke Akua, i loaa ai ka manaoio, a me ka manaolana maikai o ka nani iloko ona, mamua o kona hoike ana ia ia iho ma ke kino.\n\n12 . Ano, e na pokii, mai kahaha i kaʻu hai ana aku ia oukou i keia mau mea; no ka mea, no ke aha la e olelo ole aku ai no ke kalahala ana o Kristo, a e loaa ai hoi ka ike lea nona, e like me ka loaa ana o ka ike no ke alahouana a me ke ao e hiki mai ana?\n\n13 . Aia hoi, e koʻu poe hoahanau, o ka mea e wanana ana, e wanana aku oia i ka hoomaopopo ana i kanaka; no ka mea, e olelo ana ka Uhane i ka oiaio, a e wahahee ole ana. Nolaila, e olelo ana ia no na mea e like io me ko lakou ano i keia wa, a no na mea e like io me ko lakou ano mahope; nolaila, ua hoike ia mai keia mau mea ia kakou me ke akaka, no ka hoola ia ana o ko kakou poe uhane. Aka hoi, aole o makou wale no na hoike ma keia mau mea; no ka mea, ua olelo no hoi ke Akua i keia mau mea i na kaula o ka wa kahiko.\n\n14 . Aka hoi, he poe kanaka ai oolea ka poe Iudaio; a ua hoowahawaha lakou i na olelo moakaka, a pepehi ae la i ka poe kaula, a imi ae la no na mea i hiki ole ai ia lakou ke hoomaopopo. Nolaila, no ko lakou makapo, a ua hiki mai ua makapo nei ma ka nana ana aku ma o aku o ka mea kupono, e pono lakou ke haule; no ka mea, ua lawe aku la ke Akua i kona moakaka mai o lakou aku, a haawi ae la ia lakou i na mea he nui i hiki ole ai ia lakou ke hoomaopopo, no ko lakou makemake ana ia mea. A no ko lakou makemake ana ia mea, ua hana ae la ke Akua ia mea, i hina ai lakou.\n\n15 . Ano, ua alakai ia mai la au, o Iakoba, e ka Uhane i ka wanana ana; no ka mea, ke ike nei au ma ka hana ana o ka Uhane iloko oʻu, ma o ka hina ana la o ka poe Iudaio e hoolei aku ai lakou i ka pohaku, kahi o lakou i hiki ai ke kukulu, a loaa ke kahua paa.\n\n16 . Aka hoi, e like me ka na palapala hemolele, e lilo auanei keia pohaku i ke kahua nui, a i ke kahua paa, a hope hoi, oia hookahi wale no, kahi o ka poe Iudaio e hiki ai ke kukulu iho.\n\n17 . Ano, e oʻu poe pokii, pehea la e hiki ai i keia poe, mahope iho o ko lakou hoole ana i ke kahua paa, ke kukulu maluna ona, i lilo ai ia i pohaku kumu kihi no lakou?\n\n18 . Ano, e oʻu poe hoahanau i aloha ia, e wehewehe aku au i keia mea pohihihi ia oukou, ke hoonaueue ole ia mai au, ma kekahi mea, mai koʻu kupaa ana ma ka Uhane, a e hina no ka manao nui oʻu no oukou.\n\n", "jacob 5": "[center][font_size=26]Mokuna 5[/font_size][/center]\n\n1 . Aia hoi, e koʻu poe hoahanau, aole anei oukou i hoomanao i ka heluhelu ana i na olelo a Zenosa ke kaula i olelo aku ai i ko ka hale o Iseraela, i ka i ana:\n\n2 . E hoolohe mai oukou, e ko ka hale o Iseraela, a e hoolohe mai i na olelo aʻu, he kaula a ka Haku;\n\n3 . No ka mea, aia hoi, penei wahi a ka Haku, E hoohalike au ia oe, e ko ka hale o Iseraela, e like me kekahi laau oliva kahu, a kekahi kanaka i lawe ai a i malama ai iloko o kona pawaina; a ulu ia, a oo iho la, a hoomaka iho la ia e popopo aku.\n\n4 . Eia kekahi, hele aku la ka Haku o ka pawaina, a ike aku la oia e hoomaka ana kona laau oliva e popopo; a i ae la ia, E paipai aku au ia ia, a e elieli a puni ia, a e kipulu ia ia, anoai e pepeiao mai ia i na lala hou a palupalu, a e make ole ia.\n\n5 . Eia kekahi, paipai ae la oia ia laau, a elieli iho la oia a puni ia, a kipulu ia ia e like me kana olelo.\n\n6 . Eia kekahi, mahope iho o kekahi mau la, hoomaka ae la ia e pepeiao iki mai i na lala hou a palupalu; aka hoi, ua hoomaka ae la ka welau nui ona e make.\n\n7 . Eia kekahi, ike aku la ka Haku o ka pawaina ia mea, a i mai la ia i kana kauwa, He mea e hoeha ana iaʻu ka lilo ana aku o keia laau; nolaila, ea, o hele aku a e uhaki aku i na lala mai kahi laau oliva ulu wale, a e lawe mai ioʻu nei; a e uhaki aku no kaua i kela mau lala kumu e hoomaka ana e mae wale, a e hoolei aku no kaua ia lakou iloko o ke ahi, i wela ai lakou.\n\n8 . Aia hoi, wahi a ka Haku o ka pawaina, e lawe aku au he nui o keia mau lala hou a palupalu, a e pakui aku au i kahi aʻu i makemake ai; a he mea ole ia ina paha e make auanei ke kumu o keia laau, naʻu e malama aku i na hua ona iaʻu iho; nolaila, e lawe aku au i keia mau lala hou a palupalu, a e pakui aku au ia lakou ma kahi aʻu i makemake ai.\n\n9 . E lawe oe i na lala o ka laau oliva ulu wale, a e pakui mai ia lakou, ma ko lakou la wahi; a o keia mau lala aʻu i uhaki aku ai, e hoolei aku au iloko o ke ahi, i wela ai lakou, i hoopilikia ole ai lakou i ka aina o koʻu pawaina.\n\n10 . Eia kekahi, hana iho la ke kauwa a ka Haku o ka pawaina, e like me ka olelo a ka Haku o ka pawaina, a pakui iho la i na lala o ka laau oliva ulu wale.\n\n11 . A kauoha mai la ka Haku o ka pawaina e elieli ia ia a puni, a paipai ia, a e kipulu ia, i ka i ana i kana kauwa, He mea e hoeha ana iaʻu ka lilo ana aku o keia laau; nolaila, ua kanu au i keia mea, i hoola ai paha au i na aa ona i make ole lakou, i malama au ia lakou noʻu iho.\n\n12 . Nolaila, ea, o hele aku oe; e malama i ka laau, a e kipulu ia ia e like me kaʻu olelo.\n\n13 . A o keia mau lala e waiho no au ma kahi malalo loa o koʻu pawaina, ma kahi aʻu i makemake ai, he mea ole ia ia oe; a ke hana nei au i keia, i hiki ai iaʻu ke malama noʻu iho i na lala maoli o ka laau; i hoahu ai hoi au i na hua ona, no ka wa pono, noʻu iho; no ka mea, he mea e hoeha ana iaʻu ka lilo ana aku o keia laau, a me na hua ona.\n\n14 . Eia kekahi, hele aku la ka Haku o ka pawaina, a huna ae la i na lala maoli o ka laau oliva kahu, ma na wahi malalo loa o ka pawaina; o kekahi ma kau wahi, a o kekahi ma kau wahi e, e like me ka makemake a oluolu ona.\n\n15 . Eia kekahi, hala iho la ka manawa loihi, a i mai la ka Haku o ka pawaina i kana kauwa, E hele mai, a e hele kaua ilalo iloko o ka pawaina, i hana ai kaua ma ka pawaina.\n\n16 . Eia kekahi, iho pu iho la ka Haku o ka pawaina, a me kana kauwa hoi, ilalo iloko o ka pawaina e hana. A i aku la ke kauwa i kona Haku, Aia hoi, e nana maanei; e nana i ka laau.\n\n17 . Eia kekahi, nana aku la ka Haku o ka pawaina a ike i ka laau, iloko ona i pakui ia ai na lala oliva ulu wale; a ua ulu mai la ia, a ua hoomaka e hoohua mai i ka hua. A ua ike oia ua maikai; a o na hua ona ua like ia me na hua maoli.\n\n18 . A i mai la ia i ke kauwa, Aia hoi, ua loaa i na lala o ka laau ulu wale ke kohu o ke kumu ona, i hoohua mai ai ke kumu ona me ka ikaika nui; a no ka ikaika loa o ke kumu, ua hoohua mai la na lala ulu wale i na hua maoli; ano, ina ua pakui ole kaua i keia mau lala, ina ua make aku la ke kumu ona. Ano, aia hoi, e hoahu au i na hua he nui a ka laau i hoohua mai ai; a o na hua ona e hoahu no au, no ka wa pono, noʻu iho.\n\n19 . Eia kekahi, i mai la ka Haku o ka pawaina i kana kauwa, E hele mai, a e hele kaua i kahi malalo loa o ka pawaina, a e nana, malia paha ua hoohua mai na lala maoli i na hua he nui no hoi, i hoahu ai au i na hua ona, no ka wa pono, noʻu iho.\n\n20 . Eia kekahi, hele aku la laua i kahi a ka Haku i huna ai i na lala maoli o ka laau, a i mai la ia i ke kauwa, E nana i keia mau mea. A ike aku la oia i ka mua, ua hoohua mai i na hua a nui; a ike aku la hoi ia, ua maikai ia. A i mai la ia i ke kauwa, E lawe aku i ka hua ona, a e hoahu ia mea no ka wa pono, i malama ai au ia mea noʻu iho; no ka mea, aia hoi, wahi ana, ua kipulu au ia mea i keia manawa loihi, a ua hoohua mai ia i na hua he nui.\n\n21 . Eia kekahi, i aku la ke kauwa i kona Haku, Pehea la i hiki ai oe ia nei e kanu i keia laau, i ole, i keia lala o ka laau? No ka mea, aia hoi, o kahi panoa loa ia o ka aina a pau o kou pawaina.\n\n22 . A i mai la ka Haku o ka pawaina ia ia, Mai ao mai oe iaʻu; ua ike au he wahi panoa ia o ka aina; nolaila, i aku la au ia oe, ua kipulu au ia mea i keia manawa loihi; a ke ike nei oe ua hoohua mai la ia i na hua he nui.\n\n23 . Eia kekahi, i mai la ka Haku o ka pawaina i kana kauwa, E nana mai maanei; aia hoi, ua kanu aku la au i kekahi lala e o ka laau hoi; a ua ike oe ua panoa loa keia wahi o ka aina mamua o ko ka mua. Aka, e nana i ka laau; ua kipulu au ia ia i keia manawa loihi, a ua hoohua mai la ia i na hua he nui; nolaila, e hoiliili oe ia lakou, a e hoahu ia mau mea, no ka wa pono, i malama au ia mau mea noʻu iho.\n\n24 . Eia kekahi, i hou mai la ka Haku o ka pawaina i kana kauwa, E nana mai maanei, a e ike i kekahi lala e hoi aʻu i kanu aku ai; e nana, ua kipulu au ia ia no hoi, a ua hoohua mai i na hua.\n\n25 . A i mai la ia i kana kauwa, E nana mai maanei, a e ike i ka mea hope; aia hoi, ua kanu au i keia ma kahi maikai o ka aina; a ua kipulu au ia ia i keia manawa loihi, a ua hoohua mai kekahi hapa o ka laau wale no i na hua maoli; a o kekahi hapa o ka laau ua hoohua mai i na hua ulu wale; aia hoi, ua kipulu au i keia laau e like me na laau e ae.\n\n26 . Eia kekahi, i mai la ka Haku o ka pawaina i kana kauwa, E uhaki aku i na lala i hoohua ole mai i ka hua maikai, a e hoolei aku ia lakou iloko o ke ahi.\n\n27 . Aka hoi, i aku la ke kauwa ia ia, E paipai kaua ia ia, a e elieli a puni ia, a e kipulu ia ia i kekahi manawa pokole, malia paha e hoohua mai ia i ka hua maikai nou, i hiki ia oe ke hoahu no ka wa pono.\n\n28 . Eia kekahi, malama iho la ka Haku o ka pawaina, a me ke kauwa a ka Haku o ka pawaina i na hua a pau o ka pawaina.\n\n29 . Eia kekahi, ua hala aku la kekahi manawa loihi, a i mai la ka Haku o ka pawaina i kana kauwa, E hele mai, e iho pu kaua ilalo iloko o ka pawaina, i hana hou aku ai kaua iloko o ka pawaina. No ka mea, aia hoi, ke kokoke mai nei ka manawa, a e hiki koke mai ana ka hopena; nolaila, he pono noʻu e hoahu i na hua no ka wa pono, noʻu iho.\n\n30 . Eia kekahi, iho pu iho la ka Haku o ka pawaina, me ke kauwa, ilalo iloko o ka pawaina; a hiki laua i ka laau nona na lala maoli i haihai ia ai, a i pakui ia ai na lala ulu wale; a, aia ka, luluu iho la ka laau i na ano a pau o ka hua.\n\n31 . Eia kekahi, hoao aku la ka Haku o ka pawaina i na hua, o kela ano keia ano e like me kona helu. A i mai la ka Haku o ka pawaina, Aia hoi, o keia manawa loihi ua malama kaua i keia laau, a ua hoahu au noʻu iho no ka wa pono, i na hua he nui.\n\n32 . Aka hoi, o keia manawa ua hoohua mai ia i na hua he nui loa, aole kekahi ona i maikai. A, aia no na ano a pau o na hua ino; aole he mea noʻu e pomaikai ai, me ka kaua hana nae a pau; ano, he mea e hoeha ana iaʻu ka lilo ana o keia laau.\n\n33 . A i mai la ka Haku o ka pawaina i ke kauwa, Heaha la ka kaua e hana aku ai i ka laau, i hoola hou ai au i na hua maikai ona noʻu iho.\n\n34 . A i aku la ke kauwa i kona Haku, Aia hoi, no kou pakui ana i na lala o ka laau oliva ulu wale, ua hookawowo lakou i na aa, i ola lakou, a, aole lakou i make; nolaila, ke ike nei oe ua maikai lakou i keia manawa.\n\n35 . Eia kekahi, i mai la ka Haku o ka pawaina i kana kauwa, Aole o ka laau mea e hoopomaikai mai ai iaʻu; aole no o na aa mea e hoopomaikai mai nei iaʻu, ia ia i hoohua mai ai i na hua ino.\n\n36 . Aka hoi, ua ike au ua maikai na aa ona; a no kaʻu hana ua malama au ia lakou; a no ko lakou ikaika nui, ua hoohua mai a hiki i keia manawa i na hua maikai mai na lala ulu wale mai.\n\n37 . Aka hoi, ua ulu aku la na lala ulu wale, a ua lanakila maluna o na aa ona; a no ka lanakila ana o na lala ulu wale maluna o na aa ona, ua hoohua mai la ia i na hua ino a nui loa; a no ka hoohua ana mai ona i na hua ino a nui loa, ke ike nei oe e hoomaka ana ia e make; a e lilo koke ia i oo, i hoolei ia ai ia iloko o ke ahi, ke hana ole kaua i kekahi mea e hoola ia ia.\n\n38 . Eia kekahi, i mai la ka Haku o ka pawaina i kana kauwa, e iho kaua ilalo i na wahi ilalo loa o ka pawaina, a e ike, malia paha ua hua mai la hoi na lala maoli i na hua ino.\n\n39 . Eia kekahi, hele aku la laua ilalo i na wahi ilalo loa o ka pawaina. Eia kekahi, ike aku la laua ua lilo na hua o na lala maoli i ino no hoi; he oiaio, o ka mua, o ka lua, a o ka hope no hoi; a ua lilo lakou a pau i ino.\n\n40 . A o na hua ulu wale o ka mea hope, ua lanakila ia maluna o ka hapa o ka laau nana i hua mai ai i na hua maikai, a ua mae ua lala la a make.\n\n41 . Eia kekahi, uwe iho la ka Haku o ka pawaina, a i mai la i ke kauwa, Heaha la ka mea hou i hiki iaʻu ke hana no koʻu pawaina?\n\n42 . Aia hoi, ua ike e au ua lilo na hua o koʻu pawaina a pau, i ino, o keia mau mea wale no i koe. A, ano, o keia mau lala i hoohua mai la i hookahi manawa i na hua maikai, ua lilo ka hoi i ino. Ano, o na laau a pau o koʻu pawaina aohe o lakou mea e pono ai, eia wale no e kua ia ilalo a e hoolei ia aku i loko o ke ahi.\n\n43 . Aia hoi, o keia laau hope, nona ka lala i mae, ua kanu au iloko o kahi maikai o ka aina; he oiaio, ma kahi maikai loa iaʻu, mamua o na wahi a pau o ka aina o koʻu pawaina.\n\n44 . A ua ike oe ua kua aku au i ka mea i hoopilikia i keia wahi o ka aina, i hiki iaʻu ke kanu iho i keia laau ma kona hakahaka.\n\n45 . A ua ike oe i kekahi hapa ona, i hoohua mai la i na hua maikai; a o kekahi hapa ona, ua hoohua mai la i na hua ulu wale. A no koʻu uhaki ole i na lala ona, a hoolei iloko o ke ahi, aia hoi, ua lanakila lakou maluna o ka lala maikai, a ua mae ia.\n\n46 . Ano, aia hoi, me koʻu malama ana a pau aʻu i malama ai i koʻu pawaina, ua lilo nae na laau ona i ino, i hoohua ole mai lakou i na hua maikai; a ua lana koʻu manao e malama au i keia mau mea, e hoahu i na hua o lakou, no ka wa pono, noʻu iho. Aka hoi, ua lilo ka lakou i like me ka laau oliva ulu wale; a, aole o lakou mea e pono ai, e kua ia ilalo wale no, a e hoolei ia hoi iloko o ke ahi: a he mea e hoeha ana iaʻu ka lilo ana o lakou.\n\n47 . Aka, heaha la ka mea hou i hiki iaʻu ke hana iloko o koʻu pawaina? Ua hoonawaliwali anei au i kuu lima, i kipulu ole au ia ia? Aole; ua kipulu au ia ia, a ua elieli au a puni ia, a ua paipai au ia ia, a ua kipulu au ia ia; a ua o aku la au i kuu lima aneane pau loa ka la; a ke kokoke mai nei ka hopena. A he mea e hoeha ana iaʻu koʻu kua ana ilalo i na laau a pau o koʻu pawaina, a hoolei ana aku ia lakou iloko o ke ahi, i wela ai lakou. Owai la ka i hana ino mai i kuu pawaina?\n\n48 . Eia kekahi, i aku la ke kauwa i kona Haku, Aole anei ia no ke kiekie o kou pawaina? Aole anei na lala ona i lanakila maluna o na aa i maikai? A no ka lanakila ana o na lala maluna o na aa ona, aia hoi, ua ulu nui aku lakou mamua o ka ikaika o na aa, e loaa ana ka ikaika no lakou iho. Aia hoi, ke i aku nei au, aole anei keia ke kumu o ka lilo ana o na laau o kou pawaina i ka hoino ia?\n\n49 . Eia kekahi, i mai la ka Haku o ka pawaina i ke kauwa, E haele kaua, a e kua aku ilalo i na laau o ka pawaina, a e hoolei aku ia lakou iloko o ke ahi, i hoopilikia ole ai lakou i ka aina o koʻu pawaina; no ka mea, ua hana au i na mea a pau; heaha la ka mea hou i hiki iaʻu ke hana no koʻu pawaina?\n\n50 . Aka hoi, i akula ke kauwa i ka Haku o ka pawaina, E hookoe mai ia ia i kekahi manawa hou aku.\n\n51 . A i mai la ka Haku, He oiaio, e hookoe aku no au ia ia i kekahi manawa hou aku; no ka mea, he mea e hoeha ana iaʻu ka lilo ana o na laau o koʻu pawaina.\n\n52 . Nolaila, ea, e lalau aku kaua i na lala o keia mau mea aʻu i kanu ai ma na wahi ilalo loa o koʻu pawaina, a e pakui aku kaua ia lakou iloko o ka laau nona mai lakou; a e uhaki aku kaua mai ka laau aku i keia mau lala nona na hua awaawa loa, a e pakui aku i na lala maoli o ka laau ma ko lakou hakahaka.\n\n53 . A o keia kaʻu e hana ai, i make ole ka laau, malia paha e hoola au noʻu iho i na aa ona, no kaʻu hana iho.\n\n54 . Aia hoi, o na aa o na lala maoli o ka laau aʻu i kanu aku ai ma kahi aʻu i makemake ai, aia no ke ola la; nolaila, i hoola ai no hoi au ia lakou, no kaʻu hana iho, e lalau no au i na lala o keia laau, a e pakui au ia lakou iloko o lakou la. He oiaio, e pakui aku au iloko o lakou la i na lala o ko lakou la laau makua, i hoola ai au i na aa hoi noʻu iho, i ka wa e ikaika pono ai lakou, malia paha e hoohua mai lakou i na hua maikai noʻu, a e loaa paha ka nani iaʻu mahope ma na hua o koʻu pawaina.\n\n55 . Eia kekahi, lawe aku la laua no ka laau maoli mai i lilo i ulu wale, a pakui aku la iloko o na laau maoli, i lilo hoi i ulu wale;\n\n56 . A lawe aku la hoi laua no na laau maoli mai i lilo i ulu wale, a pakui aku la iloko o ko lakou laau makua.\n\n57 . A i mai la ka Haku o ka pawaina i ke kauwa, Mai uhaki aku i na lala ulu wale mai na laau aku, o na mea i awaawa loa wale no; a iloko o lakou e pakui aku oe, e like me ka mea aʻu i i aku ai.\n\n58 . A e kipulu hou aku kaua i na laau o ka pawaina, a e paipai aku kaua i na lala ona; a e uhaki aku mai na lala aku i kela mau lala i oo, ku pono e make, a e hoolei aku ia lakou iloko o ke ahi.\n\n59 . A o keia kaʻu e hana ai, malia paha e loaa i na aa ona ka ikaika, no ko lakou maikai; a no ka loli ana o na lala, i lanakila ai ka maikai maluna o ka ino;\n\n60 . A no koʻu hoola ana i na lala maoli, a me na aa ona; a no koʻu pakui hou ana i na lala maoli, iloko o ko lakou laau makua; a hoola hoi i na aa o ko lakou laau makua, i hoohua hou mai paha na laau o koʻu pawaina i na hua maikai; a i loaa hou iaʻu ka olioli ma ka hua o koʻu pawaina; anoai e hauoli nui loa au, i koʻu hoola ana i na aa a me na lala o na hua mua.\n\n61 . Nolaila, o hele aku, a e kahea aku i na kauwa, i hana molowa ole ai kakou me ko kakou ikaika iloko o ka pawaina, i hoomakaukau ai kakou i ke ala, e hoohua hou mai ai au i na hua maoli, a o ua hua maoli nei he ono ia, a maikai loa mamua o na hua e ae a pau.\n\n62 . Nolaila, e haele kakou, a e hana aku me ko kakou ikaika, i keia manawa hope; no ka mea, ke kokoke mai nei ka hopena; a o ka manawa hope keia naʻu e paipai aku ai i koʻu pawaina.\n\n63 . E pakui aku i na lala; e hoomaka ma ka hope, i lilo lakou i mua, a i lilo ka mua i hope, a e elieli ae a puni na laau, o na mea kahiko pu me na mea hou, o ka mua a me ka hope, a o ka hope a me ka mua, i hooulu ia ai lakou a pau i hookahi manawa hou no ka manawa hope.\n\n64 . Nolaila, e elieli ae a puni lakou, a e paipai ia lakou, a e kipulu hou ia lakou i hookahi kipulu ana, no ka manawa hope; no ka mea ke kokoke mai nei ka hopena. A ina paha e ulu auanei keia mau mea i pakui hope ia, a e hoohua mai i na hua maoli, alaila na oukou e hoomakaukau i ke ala imua o lakou, i ulu lakou;\n\n65 . A ia lakou e hoomaka ai e ulu, e waele aku oukou i na lala e hoohua mai ana i na hua awaawa, e like me ka ikaika a me ka nui o na lala maikai; aole na oukou e waele aku i na mea ino ona, ma ka manawa hookahi, o ikaika loa na aa mamua o ka lala i pakui ia, a e make auanei ka lala i pakui ia, a e lilo aku na lala o koʻu pawaina.\n\n66 . No ka mea, he mea e hoeha ana iaʻu ka lilo ana o na laau o koʻu pawaina; nolaila, ea, e waele aku oukou i ka ino, e like me ka ulu ana o ka maikai, i like pu ka ikaika o ke kumu a o ka welau, a hiki mai ka wa i lanakila a ai ka maikai maluna o ka ino, a e kua ia ka ino ilalo, a e hoolei ia aku iloko o ke ahi, i hoopilikia ole ai lakou i ka aina o koʻu pawaina; a pela au e kahili aku ai i ka ino mailoko aku o koʻu pawaina.\n\n67 . A e pakui hou no au i na lala o ka laau maoli, iloko o ka laau maoli;\n\n68 . A o na lala o ka laau maoli, e pakui no au iloko o na lala maoli o ka laau; a pela au e hoohui pu hou ai ia lakou, i hoohua mai lakou i na hua maoli; a e lilo lakou i hookahi.\n\n69 . A e hoolei ia aku ka ino; he oiaio, mailoko aku o ka aina a pau o koʻu pawaina; no ka mea, aia hoi, o keia manawa hookahi wale no kaʻu e paipai aku ai i koʻu pawaina.\n\n70 . Eia kekahi, hoouna aku la ka Haku o ka pawaina i kana kauwa; a hele aku la ke kauwa a hana iho la e like me ka ka Haku kauoha ai ia ia, a lawe mai la oia i na kauwa e ae; a he kakaikahi wale no lakou.\n\n71 . A i mai la ka Haku o ka pawaina ia lakou, E, o haele aku, a e hana iloko o ka pawaina, me ko oukou ikaika. No ka mea, aia hoi, o ka manawa hope keia e malama ai au i koʻu pawaina; no ka mea, ua kokoke mai ka hopena, a e hiki wawe mai ana ka wa pono; a ina e hana oukou me ko oukou ikaika pu me au, e loaa auanei ia oukou ka hauoli ma na hua aʻu e hoahu ai auanei noʻu iho, no ka wa e hiki koke mai ana.\n\n72 . Eia kekahi, hele aku la na kauwa, a hana iho la me ko lakou ikaika; a hana pu mai la hoi ka Haku o ka pawaina me lakou; a hoolohe aku la lakou i na kauoha a ka Haku o ka pawaina, ma na mea a pau.\n\n73 . A hoomaka iho la na hua maoli e ulu hou ma ka pawaina; a hoomaka na lala maoli e ulu a kawowo nui loa; a ua hoomaka ae la e uhaki ia ae na lala ulu wale, a hoolei ia aku no; a ua malama lakou i ke kumu a me ka welau ona, i like pu, e like me ka ikaika ona.\n\n74 . A pela lakou i hana ai, me ka ikaika loa, e like me na kauoha a ka Haku o ka pawaina, a hiki i ka wa i hoolei ia aku ai ka ino mawaho o ka pawaina, a ua hoola ka Haku nona iho, i lilo hou na laau i na hua maoli; a lilo iho la lakou me he kino hookahi la; a ua like pu na hua; a ua malama iho la ka Haku o ka pawaina nona iho i na hua maoli, i maikai loa ia ia mai kinohi mai.\n\n75 . Eia kekahi, i ka wa a ka Haku o ka pawaina i ike ai ua maikai kona hua, a ua ino hou ole kona pawaina, kahea aku la oia i kana poe kauwa, a i mai la ia lakou, Aia hoi, no keia manawa hope ua malama kakou i koʻu pawaina; a ke ike nei oukou ua hana aku la au e like me koʻu makemake; a ua malama iho la au i na hua maoli, i maikai ia, e like me ia ma kinohou; a pomaikai o oukou. No ka mea, ua molowa ole oukou i ka hana pu ana me au iloko o koʻu pawaina, a ua malama i kaʻu mau kauoha, a ua lawe hou mai iaʻu i na hua maoli, i ino hou ole ai koʻu pawaina, a o ka ino ua hoolei ia aku ia, aia hoi, e loaa no ia oukou ka hauoli nui me au, no na hua o koʻu pawaina.\n\n76 . No ka mea, aia hoi, no kekahi wa loihi e hoahu ai au i na hua o koʻu pawaina noʻu iho, no ka wa pono, e hiki koke mai ana; a ua malama au i koʻu pawaina no ka manawa hope, a paipai ia ia, a elieli a puni ia, a kipulu ia ia; nolaila, e hoahu ai au noʻu iho i na hua, no kekahi wa loihi, e like me ka mea aʻu i olelo ai.\n\n77 . A hiki mai ka manawa e komo hou ai na hua ino iloko o koʻu pawaina, alaila e hoiliili aku au i ka maikai a me ka ino; a e hoola mai au i ka maikai noʻu iho; a e hoolei aku au i ka ino iloko o kona wahi iho. Alaila e hiki mai ana ka wa pono a me ka hopena; e puhi aku au i koʻu pawaina i ke ahi.\n\n", "jacob 6": "[center][font_size=26]Mokuna 6[/font_size][/center]\n\n1 . Ano, aia hoi, e koʻu poe hoahanau, e like me kaʻu i olelo aku ai e wanana ana au, aia hoi, eia no kaʻu wanana: E hiki io mai no na mea a ua kaula nei, o Zenosa i olelo mai ai, no ko ka hale o Iseraela, ma ua olelo nei ua hoohalike mai oia ia lakou i ka laau oliva kahu.\n\n2 . A ma ka la ana e hohola hou mai ai i kona lima i ka lua o ka manawa e hoola i kona poe kanaka, oia no ka la, he oiaio, oia no ka manawa hope, e hele aku ai na kauwa a ka Haku ma o kona mana, e kipulu a e paipai i kona pawaina; a mahope iho o ia mea e hiki koke mai ana ka hopena.\n\n3 . E! Nani ka pomaikai o lakou ka poe i hana molowa ole iloko o kona pawaina; e, nani hoi ka poino o lakou ka poe e hoolei ia aku mawaho, iloko o ko lakou wahi iho! A e puhi ia auanei ka honua i ke ahi.\n\n4 . E! Nani ka lokomaikai o ke Akua ia kakou; no ka mea, ke hoomanao mai la oia i ko ka hale o Iseraela, o na aa a me na lala pu; a ke kikoo mai nei oia i kona mau lima ia lakou, a pau loa ka la; a he lahuikanaka ai oolea a me ka pakike lakou; aka o ka poe e hoopaakiki ole i ko lakou mau naau, e hoola ia mai auanei lakou iloko o ke aupuni o ke Akua.\n\n5 . Nolaila, e oʻu poe hoahanau i aloha ia, ke noi nei au ia oukou me na olelo kuoo, e mihi, a e hele mai me ka manao ikaika o ka naau, a e pili aku i ke Akua me ia e pili nei ia oukou. A oiai kona lima aloha i kikoo mai ai ia oukou ma ka malamalama o ka la, mai hoopaakiki oukou i ko oukou mau naau.\n\n6 . He oiaio, i keia la, ke hoolohe oukou i kona leo, mai hoopaakiki i ko oukou mau naau; no ke aha la oukou e make ai?\n\n7 . No ka mea, aia hoi, mahope iho o ko oukou hanai ia ana me ka olelo maikai a ke Akua, a pau loa ae la ka la, e hoohua mai anei oukou i na hua ino, i kua ia ai oukou ilalo a e hoolei ia aku iloko o ke ahi?\n\n8 . Aia hoi, e hoomalau anei oukou i keia mau olelo? E hoomalau anei oukou i na olelo a ka poe kaula? A e hoomalau anei oukou i na olelo a pau i olelo ia ai no Kristo, mahope iho o ka olelo ana a keia poe he nui loa nona; a e hoole aku i ka olelo maikai a Kristo a me ka mana o ke Akua, a me ka haawina o ka Uhane Hemolele, a e kinai i ka Uhane Hemolele? A e hoomaewaewa anei i ke kumu manao nui o ka hoolapanai ana i hooholo ia ai no oukou?\n\n9 . Aole anei oukou i ike, ina e hana oukou i keia mau mea, na ka mana o ka hoolapanai ana a me ke alahouana iloko o Kristo e kai mai ia oukou, e ku me ka hilahila a me ka hewa weliweli imua o kahi hookolokolo o ke Akua?\n\n10 . A e like me ka mana o ka hoopai pono, no ka mea, aole e hiki ke hoole ia ka hoopai pono, e hele aku oukou e pono ai iloko o kela loko ahi a me ke kukae pele, o kona lapalapa he pio ole ia, a o kona uahi e pii ana ia, ia ao aku ia ao aku, a o ua loko ahi la a me ke kukae pele, o ka ehaeha pau ole ia.\n\n11 . Nolaila, e koʻu poe hoahanau, e mihi oukou, a komo iloko ma ka puka pololei, a e hoomau iloko o ke ala i ololi, a hiki i ka wa e loaa ai ia oukou ke ola mau loa.\n\n12 . E, e naauao oukou; heaha la kaʻu e olelo hou ai?\n\n13 . Eia ka hope, ke uwe nei au ia oukou me kuu aloha, a hiki i ka wa e halawai pu ai au me oukou imua o kahi hookolokolo o ke Akua, e hoowalania ana ua wahi hookolokolo nei i ka poe hewa me ka makau weliweli a me ka hopohopo. Amene.\n\n", "jacob 7": "[center][font_size=26]Mokuna 7[/font_size][/center]\n\n1 . Eia kekahi, mahope iho o kekahi mau makahiki i hala aku, hele mai la kekahi kanaka mawaena o ka poe kanaka o Nepai, a o Serema kona inoa.\n\n2 . Eia kekahi, hoomaka aku la oia e hai olelo iwaena o na kanaka, a e hai aku ia lakou, aole loa no he Kristo mahope. A hai aku la oia i na mea he nui e hoomalimali ana i na kanaka; a ua hana oia i keia e hiki ia ia ke hookahuli ae i ke ao ana a Kristo.\n\n3 . A hana ikaika aku la oia e hiki ia ia ke alakai aku i na naau o na kanaka, a ua alakai aku oia i na naau he nui wale; a e ike ana oia he manaoio koʻu, ko Iakoba, ia Kristo, ka mea e hele mai ana, imi mai la ia i ka wa pono e hiki mai ioʻu nei.\n\n4 . A ua ao ia oia, i ike lea oia i ka olelo a na kanaka; nolaila, ua hiki ia ia ke hoomalimali nui, a ke olelo aku me ka mana o ka olelo, mamuli o ka mana o ke diabolo.\n\n5 . A he manaolana kona e hoonaue mai iaʻu mai ka manaoio aku, me na hoikeana he nui nae, a me na mea he nui wale aʻu i ike ai no keia mau mea; no ka mea, ua ike io au i na anela, a ua lawelawe mai la lakou iaʻu. A ua lohe no au i ka leo o ka Haku e olelo mai ana iaʻu me ka olelo io, ia manawa aku ia manawa aku; nolaila, ua hiki ole iaʻu ke hoonaueue ia mai.\n\n6 . Eia kekahi, hele mai la ia iaʻu; a eia ke ano o kana olelo ana iaʻu, i ka i ana: E Iakoba, e ka hoahanau, ua imi nui au i ka wa pono e olelo aku ai au ia oe; no ka mea, ua lohe au a ike no hoi, e hele nui ana oe a puni, e hai ana i ka mea au i kapa aku ai ka euanelio, oia hoi ke ao ana a Kristo;\n\n7 . A ua alakai aku la oe i kekahi poe he nui loa o keia lahuikanaka, i hookapae ai lakou i ka aoao pololei o ke Akua, aole hoi i malama i ke kanawai o Mose, oia no ka aoao pololei; a hoohuli ae i ke kanawai o Mose i ka hoomana ana i kekahi mea au i olelo ai e hele mai ana ma kekahi mau haneri makahiki, ma neia hope aku. Ano, aia hoi, ke hai aku nei au, o Serema, ia oe, he olelo hoino keia; no ka mea, aohe kekahi kanaka i ike no ia mau mea; no ka mea, ua hiki ole ia ia ke hai mai i na mea e hiki mai ana. A mamuli o keia ano, paio mai la o Serema iaʻu.\n\n8 . Aka hoi, ninini mai la ka Haku ke Akua i kona Uhane iloko o koʻu naau, a hoohoka aku la au ia ia ma kana mau olelo a pau.\n\n9 . A i aku la au ia ia, Ke hoole mai nei anei oe i ke Kristo ka mea e hele mai ana? A i mai la ia, Ina he Kristo kekahi, aole au e hoole aku ia ia; aka, ua ike au aole he Kristo, aole mamua aku, aole ma neia hope aku.\n\n10 . A i aku la au ia ia, Ke manaoio nei anei oe i na palapala hemolele? A i mai la ia, Ae.\n\n11 . A i aku la au ia ia, Ina pela, aole oe i hoomaopopo ia mau mea; no ka mea, ke hoike io mai nei ia mau mea no Kristo.\n\n12 . Aia hoi, ke i aku nei au ia oe, aole kekahi o na kaula i palapala, aole hoi i wanana, ke olelo ole mai lakou no ua Kristo nei. Aole o keia wale no; ua hoike ia mai ia mea iaʻu, no ka mea, ua lohe no au a ike no hoi; a ua hoike ia mai iaʻu no hoi ma ka mana o ka Uhane Hemolele; nolaila, ua ike au, ke hana ole ia mai ke kalahala ana, e lilo loa aku no na kanaka a pau.\n\n13 . Eia kekahi, i mai la ia iaʻu, E hoike mai iaʻu i hoailona ma keia mana o ka Uhane Hemolele, ma o na la i ike nui ai oe me neia.\n\n14 . A i aku la au ia ia, Heaha la owau, i hoao aku ai au i ke Akua e hoike mai i hoailona ia oe, ma ka mea au i ike ai he oiaio? Aka e hoole nae oe ia mea, no ka mea, no ke diabolo oe. Aole nae e hana ia koʻu makemake; aka ina e hahau mai ke Akua ia oe, e lilo ia mea i hoailona nou he mana kona, ma ka lani a ma ka honua; a e hiki mai ana no hoi o Kristo. A o kou makemake, e ka Haku, ke hana ia, aole o koʻu.\n\n15 . Eia kekahi, iaʻu, ia Iakoba, i olelo aku ai i keia mau olelo, haule mai la ka mana o ka Haku maluna ona, a hina iho la oia i ka honua. Eia kekahi, ua hanai ia oia no na la he nui wale.\n\n16 . Eia kekahi, i aku la ia i na kanaka, E akoakoa mai i ka la apopo, no ka mea, e make ana au; nolaila, ke makemake nei au e olelo aku i na kanaka mamua o kuu make ana.\n\n17 . A ia la ae, ua hoakoakoa ia mai la na kanaka; a olelo maopopo mai la oia ia lakou, a hoole ae la i na mea ana i ao aku ai ia lakou; a ae mai la oia no Kristo, a me ka mana o ka Uhane Hemolele, a me ka lawelawe ana o na anela.\n\n18 . A olelo maopopo mai la oia ia lakou, ua hoopunipuni ia oia ma ka mana o ke diabolo. A olelo ae la ia no gehena, a no kela ao aku, a no ka hoopai pau ole.\n\n19 . A i mai la ia, Ke makau nei au anoai ua hana au i ka hala e kala ole ia, no ka mea, ua wahahee aku au i ke Akua; no ka mea, ua hoole aku au ia Kristo, me ka i aku ua manaoio au i na palapala hemolele; a ke hoike io mai nei lakou nona. A no kuu wahahee ana peia i ke Akua, ke makau nui nei au o weliweli ino auanei koʻu noho ana; aka ke hooiaio aku nei au i ke Akua.\n\n20 . Eia kekahi, ia ia i olelo aku ai i keia mau olelo, aole i hiki ia ia ke olelo hou; a lele ae la ke aho.\n\n21 . A i ka ike ana o ka lehulehu ua olelo mai la oia i keia mau mea i ka wa aneane lele ae ke aho, ua pihoihoi nui loa lakou; a haule mai la ka mana o ke Akua maluna o lakou, a maule iho la lakou, a hina iho la lakou i ka honua.\n\n22 . Ano, he mea oluolu keia iaʻu, ia Iakoba; no ka mea, ua noi aku au i koʻu Makua ma ka lani no ia mea; no ka mea, ua lohe oia i kuu hea ana, a hooko mai la i kaʻu pule.\n\n23 . Eia kekahi, ua hoi hou mai ka maluhia a me ke aloha o ke Akua mawaena o na kanaka; a huli iho la lakou i na palapala hemolele, a hoolohe hou ole aku i na olelo a keia kanaka hewa.\n\n24 . Eia kekahi, ua nui na mea i hana ia e hoohuli mai ai a e hoihoi hou mai ai i ko Lamana poe, i ka ike i ka oiaio; aka, ua make hewa na hana a pau; no ka mea, e lealea ana lakou ma na kaua a ma ka hookahe koko ana; a he inaina pau ole ko lakou ia makou, ko lakou poe hoahanau. A imi mai la lakou ma ka mana o ko lakou mau mea kaua e luku mau mai ia makou;\n\n25 . Nolaila, i paku aku ai ka poe kanaka o Nepai ia lakou la me ko lakou poe koa, a me ko lakou ikaika a pau, me ka paulele ana i ke Akua a i ka pohaku o ko lakou ola; nolaila, ua lilo lakou a hiki i keia wa, i poe lanakila maluna o ko lakou poe enemi.\n\n26 . Eia kekahi, ua hiki mai ka wa elemakule oʻu, o Iakoba; a ua kakau ia ka mooolelo o keia lahuikanaka ma na papa e ae o Nepai, nolaila, ke hoopau nei au i keia mooolelo, me ka hai ana aku ua kakau iho au mamuli o ka mea aʻu i ike ai, me ka i ana, ua hala aku ka manawa me makou, a ua hala aku hoi ko makou ola, e like me he moe uhane la ia ia makou; he lahuikanaka mehameha a kuoo makou, he poe aea, i hoolei ia mai ai mailoko mai o Ierusalema; hanau ia mai la ma ka popilikia, iloko o ka waonahele, a inaina ia e ko makou poe hoahanau, oia no ke kumu o na kaua a me na paio; no ia mea, ua kaniuhu makou i ko makou mau la a pau.\n\n27 . A ua ike au, o Iakoba, e iho koke ana au i koʻu lua kupapau; nolaila, i aku la au i kaʻu keiki o Enosa, E lawe i keia mau papa. A hai aku la au ia ia i na mea a koʻu kaikuaana, a Nepai, i kauoha mai ai iaʻu; a ae mai la ia e hoolohe i na kauoha. A ke hoopau nei au i kaʻu kakau ana maluna o keia mau papa, a o ua kakau ana nei ua uuku ia; a ke aloha aku nei au i ka mea heluhelu, me ka lana o ka manao e heluhelu na mea he nui wale o koʻu poe hoahanau i kaʻu mau olelo. E na hoahanau, e aloha auanei.\n\n", "enos 1": "[center][font_size=26]Ka Buke A Enosa[/font_size][/center]\n\n[center][font_size=26]Mokuna 1[/font_size][/center]\n\n1 . Aia hoi, ua ike no au, o Enosa, i koʻu makuakane, he kanaka pono ia; no ka mea, ao mai la oia iaʻu ma kana olelo iho, a ma ka hoopono a me ka hoonaauao o ka Haku. A e hoomaikai mau ia ka inoa o koʻu Akua no ia mea.\n\n2 . A e hai aku no au ia oukou no ka hakoko ana oʻu imua o ke Akua, mamua o ka loaa ana iaʻu ke kala ia o koʻu mau hala.\n\n3 . Aia hoi, hele aku la au e alualu aku i na holoholona hihiu ma ka ululaau; a o na olelo aʻu i lohe pinepine ai i kuu makuakane e olelo ana no ke ola mau loa, a me ka hauoli o ka poe hoano, ua komo loa iloko o kuu naau.\n\n4 . A pololi ae la koʻu uhane; a kukuli iho la au ilalo imua o koʻu Mea nana i hana, a kahea aku la ia ia ma ka noi a me ka pule ikaika, no koʻu uhane iho; a pau loa ae la ka la koʻu hea ana ia ia; he oiaio, a hiki mai la ka po, e hookiekie mau ana au i koʻu leo iluna, i hiki ai ia i na lani.\n\n5 . A pae mai la kekahi leo iaʻu, i ka i ana, E Enosa, ua kala ia ae la kou mau hala nou, a e pomaikai auanei oe.\n\n6 . A, ua ike au, o Enosa, ua hiki ole i ke Akua ke wahahee; nolaila, ua kahili ia ae la koʻu mau hewa.\n\n7 . A i aku la au, E ka Haku, pehea la ia i hana ia ai?\n\n8 . A i mai la ia iaʻu, No kou manaoio ia Kristo, ka mea au i lohe ole e ai mamua, aole hoi i ike. A e hala ana na makahiki he nui loa mamua o kona hoike ana ia ia iho ma ke kino; nolaila, o hele aku, ua ola oe i kou manaoio.\n\n9 . Ano, eia kekahi, iaʻu i lohe ai i keia mau olelo, hoomaka ae la ka makemake iloko oʻu no ka pomaikai o koʻu poe hoahanau, o ko Nepai poe; nolaila, ninini aku la au i koʻu uhane a pau i ke Akua no lakou.\n\n10 . A oiai au e aumeume ana pela ma ka uhane, aia hoi, hiki hou mai la ka leo o ka Haku iloko o koʻu naau, i ka i ana, E hele no au i kou poe hoahanau, e like me ko lakou ikaika ma ka malama ana i kaʻu mau kauoha. Ua haawi aku au i keia aina ia lakou a he aina hoano ia; a e hoomainoino ole ana au ia ia, ke ole no ka hana hewa; nolaila, e hele aku au i kou poe hoahanau me aʻu i olelo aku ai; a e hoohaule au i ko lakou mau lawehala me ke kaumaha maluna o ko lakou mau poo iho.\n\n11 . A mahope iho o koʻu lohe ana i keia mau olelo, hoomaka ae la ka manaoio oʻu e onipaa i ka Haku; a pule aku la au ia ia me na aumeume loihi no koʻu poe hoahanau, no ko Lamana poe.\n\n12 . Eia kekahi, mahope iho o koʻu pule, a hana ana me ka ikaika a pau, i mai la ka Haku iaʻu, E ae aku au ia oe e like me kou makemake, no kou manaoio.\n\n13 . Ano hoi, eia no ka makemake aʻu i makemake aku ai ia ia: Ina paha, e haule aku koʻu poe kanaka, ko Nepai poe, iloko o ka hewa, a ma o kekahi mea la e anai ia ai, a e anai ole ia ko Lamana poe, na ka Haku ke Akua e malama i kekahi mooolelo o koʻu poe kanaka, o ko Nepai poe; ina paha ma o ka mana la o kona lima hemolele i hoopuka ia aku ai ia mea, ma kekahi la aku, i ko Lamana poe, i kai ia mai ai paha lakou i ke ola:\n\n14 . No ka mea, ua makehewa ko makou hooikaika ana i keia manawa, e hoihoi hou ia lakou i ka manaoio. A hoohiki ae la lakou ma ko lakou huhu, ina he mea hiki, e hoopau loa lakou i ko makou mau mooolelo i kakau ia, a me makou pu kekahi; a, i na mooolelo a pau no hoi o ko makou poe kupuna.\n\n15 . Nolaila, no koʻu ike ana ua hiki i ka Haku ke Akua ke malama i ko makou mau mooolelo, kahea mau aku la au ia ia; no ka mea, ua i mai la oia iaʻu, O ka mea au e noi mai ai ma ka manaoio, me ka paulele ana hoi e loaa ana ia oe ma ka inoa o Kristo, e loaa no ia ia oe.\n\n16 . A he manaoio koʻu, a kahea aku la au i ke Akua nana e malama i na mooolelo; a berita mai la oia iaʻu, nana e hoopuka aku ia mau mea i ko Lamana poe, i kona wa ku pono.\n\n17 . A ua ike au, o Enosa, e like auanei ia me ka berita ana i hana mai ai; nolaila, ua maha kuu uhane.\n\n18 . A i mai la ka Haku iaʻu, Ua noi mai kou mau makua a me na kupuna hoi iaʻu i keia mea; a e hana ia auanei ia mea ia lakou e like me ko lakou manaoio, no ka mea, ua like ko lakou manaoio me kou.\n\n19 . Eia kekahi, kaahele aku la au, o Enosa, iwaena o ka poe kanaka o Nepai, me ka wanana ana aku no na mea e hiki mai ana, a e hoike aku ana no na mea aʻu i lohe ai a i ike ai hoi.\n\n20 . A ke hoike aku nei au ua imi ikaika ka poe kanaka o Nepai e hoihoi hou mai i ko Lamana poe i ka manaoio oiaio i ke Akua. Aka, ua makehewa ka makou hana; ua paa ko lakou inaina, a ua alakai ia aku lakou e ko lakou ano ino, i lilo lakou i lahuikanaka hihiu, a hae, a puni koko; piha me ka hoomana kii, a me ka pelapela; e ai ana i na holoholona hihiu, e noho ana ma na halelewa, a e auwana ana a puni iloko o ka waonahele, me ke kaei ili pokole a puni i ko lakou mau puhaka, a ua kole ia ko lakou mau poo; a o ko lakou akamai aia no ma ke kakaka, a ma ka pahikaua pokole, a me ke koi lipi. A he nui loa na mea o lakou i ai i ka io maka wale no; a e imi mau ana lakou e pepehi mai ia makou.\n\n21 . Eia kekahi, mahi aku la ka poe kanaka o Nepai i ka aina, a loaa mai la kela ano keia ano o na hua liilii, a o na hua laau, a me na pua o na mea wawae eha, a me na pua o na holoholona a pau, o kela ano keia ano, a o na kao, a o na kao hihiu, a me na lio he nui loa.\n\n22 . A ua lehulehu na kaula mawaena o makou. A o na kanaka he poe ai oolea lakou, he paakiki ma ka hoomaopopo ana.\n\n23 . Aole o kekahi mea, o ka paipai ikaika wale no, e hai olelo ana a e wanana ana no na kaua, a me na paio, a me na poino, a e olelo mau ana ia lakou no ka make, a me ka mau loa ana o kela ao aku, a me na hoopai a me ka mana o ke Akua; a o keia mau mea a pau e hoeueu ana ia lakou, i noho ai lakou me ka makau i ka Haku. Ke i aku nei au, aohe kekahi mea ke ole keia mau mea, a me ka olelo aku me ka maopopo loa, i hoola ai ia lakou mai ka iho koke ana i ka make. A mamuli o keia ano aʻu e kakau iho nei no lakou.\n\n24 . A ike aku la au i na kaua mawaena o ko Nepai poe a me ko Lamana poe, ma na la oʻu.\n\n25 . Eia kekahi, hiki mai ka wa elemakule oʻu, a ua hala na makahiki hookahi haneri kanahikukumamaiwa mai ka manawa a ko makou kupunakane, a Lehi, i haalele aku ai ia Ierusalema.\n\n26 . A ua ike au e iho koke ana au i koʻu lua kupapau; a ua hooikaika ia au ma ka mana o ke Akua i hai olelo aku ai a i wanana aku ai au i keia lahuikanaka, a i hai aku ai i ka olelo e like me ka oiaio iloko o Kristo. A ua hai aku au ia mea, ma na la a pau oʻu, a ua hauoli loa au ma ia mea, imua o ko ke ao nei.\n\n27 . A e hele koke ana au i kahi oʻu e maha ai, oia pu no me koʻu Mea Hoolapanai; no ka mea, ua ike au iloko ona e maha ai au; a ke hauoli nei au i ka la e aahu ai koʻu palaho i ka palaho ole, a e ku imua ona; alaila, e ike au i kona maka me ka olioli, a e i mai oia iaʻu, E hele mai ioʻu nei, e ka mea pomaikai, aia no he wahi i hoomakaukau ia ai nou ma na hale o koʻu Makua. Amene.\n\n", "jarom 1": "[center][font_size=26]Ka Buke A Iaroma[/font_size][/center]\n\n[center][font_size=26]Mokuna 1[/font_size][/center]\n\n1 . Ano hoi, ke kakau nei au, o Iaroma, i mau olelo kakaikahi, e like me ke kauoha a koʻu makuakane o Enosa, i malama ia ai ko makou kuauhau.\n\n2 . A he uuku no keia mau papa, a ua kakau ia keia mau mea mamuli o ka manao, he mau mea ia e pomaikai ai ko makou poe hoahanau, ko Lamana poe, nolaila, he mea e pono ai naʻu ke kakau uuku; aka aole au e kakau i na mea o kaʻu wanana ana, aole hoi o koʻu mau hoikeana. No ka mea, heaha la ka mea nui aku i hiki iaʻu ke kakau mamua o na mea a koʻu mau kupuna i kakau ai? No ka mea, aole anei lakou i hoike mai i ke kumu manao o ke ola? Ke i aku nei au ia oukou, Ae; a ua lawa keia noʻu.\n\n3 . Aia hoi, he mea e pono ai ke hana ia na mea he nui iwaena o keia lahuikanaka, no ka paakiki o ko lakou mau naau, a me ke kuli o ko lakou mau pepeiao, a me ka makapo o ko lakou mau naau, a me ke oolea o ko lakou mau ai; aka hoi, ua lokomaikai nui mai ke Akua ia lakou, a, aole oia i kahili aku ia lakou a hiki i keia wa, mai ka ili aku o ka aina.\n\n4 . A he nui wale na mea iwaena o makou i loaa ai na hoikeana he nui; no ka mea, aole lakou a pau he poe ai oolea. A o ka poe a pau i ai oolea ole, a i loaa ka manaoio, he kohu ko lakou me ka Uhane Hemolele, ka mea e hoike mai ana i na keiki a kanaka e like me ko lakou manaoio.\n\n5 . Ano hoi, ua hala ae la na makahiki elua haneri, a ua mahuahua ikaika ae la ko Nepai poe ma ka aina. Ua malama aku la lakou i ke kanawai o Mose, a me ka la Sabati hoano i ka Haku. Aole lakou i hoohiki ino; aole no hoi i kuamuamu. A ua ikaika loa na kanawai o ka aina.\n\n6 . A ua hookauliilii ia lakou maluna o ka ili he nui o ka aina; a me ko Lamana poe hoi. A ua oi aku ka lehulehu o lakou mamua o ka poe o ko Nepai; a o ka lakou puni ka pepehi kanaka, a inu hoi i ke koko o na holoholona.\n\n7 . Eia kekahi, hele mai la lakou i na manawa he nui e ku e mai ia makou, i ko Nepai poe, ma ke kaua. Aka he poe kanaka ikaika ko makou mau alii a me ko makou mau alihi kaua ma ka manaoio i ka Haku; a ao mai la lakou i na kanaka i na aoao o ka Haku; nolaila, ua ku e makou i ko Lamana poe, a kahili aku la ia lakou mailoko aku o ko makou aina, a hoomaka ae la makou e paku aku i ko makou mau kulanakauhale, a me kela wahi keia wahi o ko makou hooilina.\n\n8 . A mahuahua nui loa iho la makou, a laha aku la ma ka ili o ka aina, a lilo iho la i poe waiwai loa ma ke gula, a ma ke kala, a ma na mea maikai, a ma ka hana nani o ka laau, i na hale, a i na mikini, a i ka hao no hoi, a me ke keleawe ulaula, a me ke keleawe, a me ke kila, e hana i na mea paahana o kela ano keia ano e mahi i ka aina, a me na mea kaua; he oiaio, i ka pua maka winiwini, a me ka aa pua, a me ka ihe liilii, a me ka ihe, a me na mea lako a pau no ke kaua;\n\n9 . A pela i hoomakaukau ia ai e kaua aku me ko Lamana poe, aole o lakou lanakila mai maluna o makou. Aka, ua hooiaio ia ka olelo a ka Haku ana i olelo mai ai i ko makou poe kupuna, i ka i ana, Ina e malama pono oukou i kaʻu mau kauoha, e hoopomaikai ia oukou ma ka aina.\n\n10 . Eia kekahi, hooweliweli iho la na kaula a ka Haku i ka poe kanaka o Nepai, e like me ka olelo a ke Akua, Ina aole lakou e malama i kana mau kauoha, aka e haule iloko o ka hewa, e luku ia aku lakou mai ka ili aku o ka aina;\n\n11 . Nolaila, ua hana ikaika na kaula, a me na kahuna, a me na kumu, e hooikaika ana me ke ahonui, i na kanaka e molowa ole; e ao ana i ke kanawai o Mose, a me ke kumu o ka haawi ia ana o ia mea; e kono ana ia lakou e nana imua i ka Mesia, a e manaoio ia ia e hiki mai ana, me he mea la ua hiki mai oia. A mamuli o keia ano, ao aku la lakou ia lakou la.\n\n12 . Eia kekahi, ma ka hana ana pela, ua hoopakeke lakou ia lakou la i luku ole ia ai lakou la mai ka ili aku o ka aina; no ka mea, ua o aku la lakou i ko lakou la mau naau me ka olelo, e hoeueu mau ana ia lakou la i ka mihi.\n\n13 . Eia kekahi, ua hala aku la elua haneri kanakolukumamawalu makahiki, mamuli o ke ano o na kaua a me na paio, a me na ku e, no ka hapa nui o ka manawa.\n\n14 . A, aole au, o Iaroma, e kakau hou aku, no ka mea, ua uuku na papa. Aka hoi, e oʻu poe hoahanau, ua hiki ia oukou ke nana i na papa e ae o Nepai; no ka mea, aia hoi, maluna o lakou ua kahakaha ia ka mooolelo o ko makou mau kaua, e like me na palapala ana o na alii, oia hoi na palapala a lakou i kauoha aku ai e palapala ia ai.\n\n15 . A ke haawi aku nei au i keia mau papa iloko o na lima o kaʻu keiki o Omanai, i malama ia ai lakou e like me na kauoha a koʻu mau kupuna.\n\n", "omni 1": "[center][font_size=26]Ka Buke A Omanai[/font_size][/center]\n\n[center][font_size=26]Mokuna 1[/font_size][/center]\n\n1 . Aia hoi, ua kauoha ia mai au, o Omanai, e koʻu makuakane o Iaroma, e kakau iho i kekahi mau mea maluna o keia mau papa, i mea e malama ai i ko makou kuauhau;\n\n2 . Nolaila ma koʻu mau la, ua makemake au e ike oukou ua kaua nui aku au me ka pahikaua, no ka hoopakele ana i koʻu poe kanaka, i ko Nepai poe, i haule ole ai iloko o na lima o ko lakou poe enemi, oia ko Lamana poe. Aka hoi, owau la, he kanaka hewa au, a ua malama ole au i na kanawai a me na kauoha a ka Haku, me ka mea oʻu e pono ai.\n\n3 . Eia kekahi, ua hala aku la na makahiki elua haneri kanahikukumamaono, a ua loaa ia makou na kau maluhia he nui loa; a he nui wale na kau o na kaua kaumaha a me ka me ka hookahe koko. He oiaio hoi, ua hala aku la elua haneri kanawalu a me na makahiki keu elua, a ua malama au i keia mau papa e like me na kauoha a koʻu mau kupuna; a haawi aku la au ia mau mea i kaʻu keiki ia Amarona. A ke hooki nei au.\n\n4 . Ano, ke kakau iho nei au, o Amarona, i na mea aʻu e kakau ai, he kakaikahi nae ia mau mea, iloko o ka buke a koʻu makuakane.\n\n5 . Eia hoi kekahi, ua hala aku la ekolu haneri makahiki a me iwakalua, a ua luku ia ka poe hewa loa o ko Nepai poe;\n\n6 . No ka mea, aole ka Haku e ae aku, mahope iho o kona alakai ana ia lakou mailoko mai o ka aina o Ierusalema, a malama ana a hoopakele ana ia lakou i haule ole ai lakou iloko o na lima o ko lakou poe enemi; he oiaio, aole oia e ae aku i hooiaio ole ia ai na olelo, ana i olelo mai ai i ko makou poe kupuna, i ka i ana, Ina aole oukou e malama pono i kaʻu mau kauoha, aole e hoopomaikai ia aku oukou ma ka aina.\n\n7 . Nolaila, ua hele mai ka Haku io lakou la me ka hoopai nui; aka hoi, ua hookoe mai oia i ka poe pono, i make ole lakou, aka ua hoopakele mai oia ia lakou mailoko mai o na lima o ko lakou poe enemi.\n\n8 . Eia kekahi, ua haawi aku la au i na papa i koʻu kaikaina ia Kemisa.\n\n9 . Ano, ke kakau nei au, o Kemisa, i na mea kakaikahi aʻu e kakau ai, iloko o ka buke hookahi me koʻu kaikuaana; no ka mea, ua ike au i ka mea hope ana i kakau ai, nana ia i kakau me kona lima ponoi; a ua kakau ia e ia ma ka la ana i haawi mai ai ia mau mea iaʻu. A mamuli o keia ano ke malama nei makou i ko makou mau mooolelo, no ka mea, ua like ia me na kauoha a ko makou poe kupuna. A ke hooki nei au.\n\n10 . Aia hoi, he keiki no au, o Abinadoma, na Kemisa. Aia hoi, ua ike au i ke kaua a me ka paio he nui mawaena o koʻu poe kanaka, ko Nepai poe, a me ko Lamana poe; a ua lawe aku la au, me kaʻu pahikaua iho, i na ola o na mea he nui o ko Lamana poe, i ka hoomalu ana i koʻu poe hoahanau.\n\n11 . Aia hoi, ua kahakaha ia ka mooolelo o keia poe kanaka maluna o na papa aia no i na alii, e like me na hanauna; aole au i ike i kekahi hoikeana i kakau ole ia, aole hoi i kekahi wanana; nolaila, ua lawa na mea i kakau ia. Ke hooki nei au.\n\n12 . Aia hoi, he keiki no au, o Amaleki, na Abinadoma. Aia hoi, e olelo aku no au i kekahi mau mea ia oukou no Mosia, ka mea i hoolilo ia i alii maluna o ka aina o Zarahemela; no ka mea, aia hoi, ua ao ia oia e ka Haku e mahuka aku mailoko aku o ka aina o Nepai, a o ka poe i hoolohe aku i ka leo o ka Haku, e hele pu lakou me ia, iloko o ka waonahele.\n\n13 . Eia kekahi, hana iho la oia e like me ke kauoha a ka Haku ia ia. A hele aku la lakou mawaho o ka aina iloko o ka waonahele, o ka poe i hoolohe aku i ka leo o ka Haku; a ua alakai ia lakou ma na hai olelo a me na wanana. A ua ao mau ia lakou ma ka olelo a ke Akua; a ua alakai ia lakou ma ka mana o kona lima, mawaena o ka waonahele, a hiki aku lakou i ka aina i kapa ia o ka aina o Zarahemela.\n\n14 . A loaa iho la ia lakou kekahi lahuikanaka, i kapa ia o ka poe kanaka a Zarahemela. Ano, ua nui ka hauoli ana iwaena o ka poe kanaka o Zarahemela; a o Zarahemela hoi kekahi i hauoli nui loa, no ka mea, ua hoouna mai la ka Haku i ko Mosia poe me na papa keleawe, aia iloko o lakou ka mooolelo o ka poe Iudaio.\n\n15 . Aia hoi, ike aku la o Mosia ua puka mai la ko Zarahemela poe, mailoko mai o Ierusalema, i ka wa i lawe pio ia aku ai o Zedekia, ke Alii o Iuda, i Babulona.\n\n16 . A ua hele ae la lakou ma ka waonahele, a ua lawe ia mai la ma ka lima o ka Haku, maluna mai o na kai nui, i ka aina kahi i loaa ai lakou ia Mosia; a ua noho iho la lakou ilaila ia manawa mai.\n\n17 . A i ka manawa i loaa ai lakou ia Mosia, ua lilo lakou i lehulehu loa. Aka hoi, ua loaa ia lakou na kaua a me na paio kaumaha, a ua haule ma ka pahikaua ia manawa aku ia manawa aku; a ua ano e iho la ka lakou olelo; a, aole lakou i lawe pu mai i na mooolelo me lakou; a hoole aku la lakou i ke ola ana o ko lakou Mea nana i hana; aole i hiki ia Mosia, aole hoi i ko Mosia poe, ke hoomaopopo i ka lakou.\n\n18 . Aka, eia kekahi, kauoha aku la o Mosia e ao ia lakou ma kana olelo. A, mahope iho o ko lakou ao ia ana ma ka olelo a Mosia, haawi mai la o Zarahemela i kuauhau o kona poe kupuna, e like me ka mea paa naau ia ia; a ua kakau ia ia mau mea, aole nae maluna o keia mau papa.\n\n19 . Eia kekahi, hui pu iho la ka poe kanaka o Zarahemela, a me ko Mosia; a ua wae ia aku o Mosia i alii no lakou.\n\n20 . Eia kekahi, ma na la o Mosia, ua lawe ia mai kekahi pohaku nui io na la, me na kaha maluna ona; a hoike mai la oia i ke ano o na kaha, ma ka haawina a me ka mana o ke Akua.\n\n21 . A hoike mai la ia mau mea i ka mooolelo o kekahi mea i kapa ia o Korianatuma, a me kona poe kanaka i pepehi ia. A ua loaa o Korianatuma i ka poe kanaka o Zarahemela; a noho pu iho la oia me lakou, i eiwa mau mahina.\n\n22 . A ua olelo mai la ia he mau olelo kakaikahi no kona poe kupuna. A o kona poe kupuna mua ua hele mai la lakou mai ka hale pakui mai, i ka manawa a ka Haku i hookahuli ai i ka olelo a na kanaka; a haule mai la ka inaina o ka Haku maluna o lakou, e like me kona hoopai ana, a ua pono ia; a ke waiho mokaki la ko lakou mau iwi ma ka aina akau.\n\n23 . Aia hoi, ua hanau ia mai la au, o Amaleki, ma na la o Mosia; a ua ola au a ike i kona make ana; a o Beniamina, o kana keiki, ka i noho alii ma kona hakahaka.\n\n24 . Aia hoi, ua ike au ma na la o Beniamina ke alii, i kekahi kaua kaumaha, a me ka hookahe koko nui ana, mawaena o ko Nepai poe a me ko Lamana poe. Aka hoi, ua loaa ka lanakila i ko Nepai poe maluna o lakou; he oiaio, a no ia lanakila i kipaku aku ai ke alii o Beniamina ia lakou iwaho o ka aina o Zarahemela.\n\n25 . Eia kekahi, hiki mai la ka wa elemakule oʻu; a aole aʻu keiki, a ua ike au he kanaka pono o Beniamina ke alii imua o ka Haku, nolaila, e haawi aku no au i keia mau papa ia ia, e kauleo ana i na kanaka a pau e hele mai i ke Akua la, i ka Mea Hemolele o ka Iseraela, a e manaoio i ka wanana ana, a i na hoikeana, a i ka lawelawe ana o na anela, a i ka haawina o ka olelo ana ma na olelo e, a i ka haawina o ka hoomaopopo ana i ke ano o na olelo, a i na mea a pau i pono; no ka mea, aole kekahi mea pono, ke ole ia mai ka Haku mai; a o ka mea i hewa, mai ke diabolo mai no ia.\n\n26 . Ano, e koʻu poe hoahanau i aloha ia, ke makemake nei au e hele mai oukou io Kristo la, oia no ka Mea Hemolele o ka Iseraela, a e loaa ai kona ola, a me ka mana o kona hoolapanai ana. He oiaio, e hele mai io na la, a e haawi aku i ko oukou uhane a pau me he alana la ia ia, a e hoomau ma ka hooke ai ana a me ka pule ana, a e hoomau a hiki i ka hopena; a ma ke ola o ka Haku, e hoola ia oukou.\n\n27 . Ano, ke makemake nei au e olelo aku i kekahi mau mea no kekahi poe i pii aku i ka waonahele, e hoi aku ai i ka aina o Nepai; no ka mea, ua nui no ka poe i makemake e loaa ko lakou aina hooilina;\n\n28 . Nolaila, pii aku la lakou i ka waonahele. A o ko lakou luna he kanaka ikaika a mana ia, a he kanaka ai oolea, nolaila, nana i hookomo i ka paio mawaena o lakou; a ua pepehi ia lakou a pau, ma ka waonahele, koe wale no he kanalima, a hoi hou mai la lakou i ka aina o Zarahemela.\n\n29 . Eia kekahi, kai aku la hoi lakou i kekahi poe e ae, he nui loa, a hele hou aku la i ka waonahele.\n\n30 . A he hoahanau koʻu, ko Amaleki, i hele pu hoi me lakou; aole au i lohe hou no lakou mahope mai. A kokoke au e moe ilalo ma koʻu lua kupapau; a ua piha keia mau papa. A ke hooki nei au i kaʻu olelo ana.\n\n", "w-of-m 1": "[center][font_size=26]O Na Olelo A Moramona[/font_size][/center]\n\n[center][font_size=26]Mokuna 1[/font_size][/center]\n\n1 . Ano, owau, o Moramona, ua aneane au e haawi aku i ka mooolelo aʻu i hana ai iloko o na lima o kaʻu keiki, o Moroni, aia hoi, ua ike au i ka aneane e pau koʻu poe kanaka, o ko Nepai poe i ka luku ia.\n\n2 . A he mau haneri makahiki ia mea mahope iho o ka hiki ana mai o Kristo, ka haawi ana oʻu i keia mau mooolelo iloko o na lima o kaʻu keiki; a ke manao nei au e ike oia i ka luku loa ia ana o koʻu poe kanaka. Aka na ke Akua e ae mai ia ia e ola mahope aku o ko lakou make ana, i kakau ai oia i kekahi mau mea no lakou, a i kekahi mau mea no Kristo, i pomaikai ai paha lakou ma ia mea ma kekahi manawa aku.\n\n3 . Ano, ke olelo nei au i kekahi mau mea no ka mea aʻu i kakau ai; no ka mea, mahope iho o kaʻu hana ana i ka mooolelo i hoopokole ia mai, mai na papa mai o Nepai, a hiki i ke au o keia alii o Beniamina, a Amaleki i olelo mai ai, imi iho la au iwaena o na mooolelo i haawi ia mai ai iloko o koʻu mau lima, a loaa iho la iaʻu keia mau papa, iloko o lakou keia mooolelo uuku o na kaula, mai Iakoba, a hiki i ke au o keia alii o Beniamina; a a me na olelo he nui no hoi a Nepai.\n\n4 . A no ka oluolu o na mea maluna iho o keia mau papa iaʻu, no na wanana e pili ana i ka hiki ana mai o Kristo; a no ka ike ana o koʻu poe kupuna ua hooko ia he nui loa o ia mau mea; he oiaio, a owau kekahi i ike ua hooko ia na mea i wanana ia no makou a hiki i keia la; a o na wanana no na mea mahope aku o keia la, e hiki io mai e pono ai;\n\n5 . Nolaila, ke koho nei au i keia mau mea e hoopaa i ke koena o koʻu mooolelo maluna iho o lakou, a e lawe au i ua koena nei mai na papa mai o Nepai; a aole i hiki iaʻu ke kakau i ka hapa haneri o na mea o koʻu poe kanaka.\n\n6 . Aka hoi, e lawe au i keia mau papa, aia no iloko o lakou keia mau wanana a me na hoikeana, a e hui pu ia lakou me ke koena o koʻu mooolelo, no ka mea, he mau mea i makemake ia e au; a ke ike nei au e makemake nui ia auanei ia mau mea e koʻu poe hoahanau.\n\n7 . A ke hana nei au i keia no kekahi manao naauao; no ka mea, pela ia i hawanawana mai ai iaʻu, e like me ka hana ana o ka Uhane o ka Haku iloko oʻu. Ano, aole au i ike i na mea a pau; aka ua ike ka Haku i na mea a pau e hiki mai ana; nolaila, ke hoolalelale nei oia iloko oʻu e hana e like me kona makemake.\n\n8 . A no koʻu poe hoahanau, kaʻu pule i ke Akua, i hiki aku ai lakou i hookahi manawa hou i ka ike i ke Akua; he oiaio, i ka hoolapanai ana o Kristo; i lilo ai lakou i kekahi manawa hou aku i lahuikanaka e olioli ai.\n\n9 . Ano, ke hoopau nei au, o Moramona, i ke koena o koʻu mooolelo, aʻu i lawe mai ai mai na papa mai o Nepai; a ke hana nei au ia mea e like me ka naauao a me ka ike a ke Akua i haawi mai ai iaʻu.\n\n10 . Nolaila, eia kekahi, mahope iho o ka haawi ana o Amaleki i na papa iloko o na lima o ke alii o Beniamina, lawe aku la oia ia lakou a waiho pu me na papa e ae, i piha ai me na mooolelo i hoili ia mai ai e na alii ia hanauna aku ia hanauna aku, a hiki i na la o ke alii o Beniamina;\n\n11 . A ua hoili ia mai ia mau mea mai ke alii Beniamina mai, ia hanauna aku ia hanauna aku, a hiki lakou iloko o koʻu mau lima nei. A ke pule nei au, o Moramona, i ke Akua, i malama ia ai ia mau mea, mai keia manawa aku. A ke ike nei au e malama ia no lakou; no ka mea, ua kakau ia na mea nui maluna iho o lakou, noloko mai o ia mau mea e hookolokolo ia ai koʻu poe kanaka a me ko lakou poe hoahanau, ma ka la nui mahope, e like me ka olelo a ke Akua i palapala ia.\n\n12 . Ano, no keia alii o Beniamina: He mau paio kekahi ona iwaena o kona poe kanaka ponoi.\n\n13 . Eia hoi kekahi, iho mai la ka poe kaua o ko Lamana poe mailoko mai o ka aina o Nepai, e kaua mai i kona poe kanaka. Aka hoi, houluulu ae la o Beniamina ke alii i kona poe kaua, a ku iho la oia me ke ku e aku ia lakou; a kaua aku la oia me ka ikaika o kona lima ponoi, me ka pahikaua a Labana;\n\n14 . A ma ka ikaika o ka Haku i paio aku ai lakou i ko lakou poe enemi, a, pepehi ia aku la he nui na tausani o ko Lamana poe e lakou. Eia kekahi, paio aku la lakou i ko Lamana poe, a hiki i ka wa i kipaku ia aku ai ua poe la mawaho o na aina hooilina a pau o lakou nei.\n\n15 . Eia kekahi, a mahope iho o ka hiki ana mai o na Kristo wahahee, a i papani ia ko lakou mau waha, a i hoopai ia lakou e like me ko lakou mau hewa;\n\n16 . A mahope iho o ka hiki ana mai o na kaula wahahee, a me na kahuna hai ao a me na kumu wahahee, mawaena o na kanaka, a i hoopai ia lakou a pau e like me ko lakou mau hewa; a mahope iho o ka hiki ana mai o na paio he nui a me na mokuahana he nui, e hoopili aku ana i ko Lamana poe, aia hoi, o ke alii o Beniamina, me ke kokua pu ana o na kaula hemolele e noho ana waena o kona poe kanaka, hookupaa iho la ia i ka maluhia.\n\n17 . No ka mea, he kanaka hemolele o ke alii o Beniamina, a noho alii oia maluna o kona poe kanaka ma ka pono; a he nui na kanaka hemolele ma ka aina; a hai aku la lakou i ka olelo a ke Akua, me ka ikaika a me ka mana; a olelo aku la lakou me ka ooi nui no ka ai oolea o na kanaka;\n\n18 . Nolaila, me ke kokua ana o keia poe, o ke alii o Beniamina, ma kana hana ana me ka ikaika o kona kino a me ka makaukau o kona uhane holookoa, a me ka na kaula no hoi, ua hookupaa hou oia i ka maluhia ma ka aina.\n\n", "mosiah 1": "[center][font_size=26]Ka Buke A Mosia[/font_size][/center]\n\n[center][font_size=26]Mokuna 1[/font_size][/center]\n\n1 . Ano, aole paio hou ma ka aina a puni o Zarahemela, mawaena o ko ke alii Beniamina poe kanaka, no ia mea, ua maluhia mau ke koena a pau o kona mau la.\n\n2 . Eia kekahi, aia he mau keikikane kana ekolu; a kapa aku la oia i ko lakou mau inoa, o Mosia, a o Heloruma, a me Helamana. A kauoha aku la oia e ao ia lakou ma ka olelo a pau o kona poe kupuna, i lilo ai lakou ma ia mea i mau kanaka naauao, i ike ai lakou no na wanana i olelo ia ma na waha o ko lakou poe kupuna, i haawi ia mai ai ia lakou ma ka lima o ka Haku.\n\n3 . A ao aku la hoi oia ia lakou no na mooolelo i kahakaha ia maluna o na papa keleawe, i ka i ana, E aʻu mau keiki, ke makemake nei au e hoomanao oukou, ina aole no keia mau papa, me keia mau mooolelo a me keia mau kauoha iloko, alaila, ua noho pilikia kakou iloko o ka naaupo, ma keia manawa, e ike ole ana i na mea pohihihi o ke Akua;\n\n4 . No ka mea, he mea i hiki ole ai i ko kakou kupuna kane o Lehi ke hoomanao i keia mau mea a pau, e ao mai i kana poe keiki, ina aole no ke kokua ana o keia mau papa; no ka mea, ua ao ia oia ma ka olelo a ko Aigupita, nolaila, ua hiki ia ia ke heluhelu i na kaha nei, a e ao mai ia mau mea i kana poe keiki, i hiki ia lakou ma ia mea ke ao mai i ka lakou poe keiki, a pela e hooko ana i na kauoha a ke Akua, a hiki loa no i keia manawa.\n\n5 . Ke i aku nei au ia oukou, e aʻu mau keiki, ina aole no keia mau mea, i malama ia ai a hoola ia ai ma ka lima o ke Akua, i hiki ia kakou ke heluhelu a ke hoomaopopo i kona mau mea pohihihi, a i loaa mau ai kana mau kauoha imua o ko kakou mau maka, ina no ua emi iho no hoi ko kakou poe kupuna iloko o ka hoomaloka, a alikealike kakou me ko kakou poe hoahanau, o ko Lamana poe, ka poe i ike ole no keia mau mea, aole hoi i manaoio ia mau mea, i ka wa i ao ia aku ai ia mau mea ia lakou, no na mooolelo pololei ole o ko lakou poe kupuna.\n\n6 . E aʻu mau keiki, ke makemake nei au e hoomanao oukou he oiaio ua mau olelo nei; a he oiaio no hoi ua mau mooolelo nei. A me na papa no hoi a Nepai, aia no iloko o lakou na mooolelo a me na olelo a ko kakou poe kupuna, mai ka manawa a lakou i haalele ai ia Ierusalema, a hiki i keia manawa; a he oiaio no ia mau mea; a ua hiki ia kakou ke ike i ko lakou oiaio, no ka mea, aia no lakou imua o ko kakou mau maka.\n\n7 . Ano, e aʻu mau keiki, ke makemake nei au e hoomanao oukou e huli ia mau mea me ka molowa ole, i pomaikai ai oukou ma ia mea; a ke makemake nei au e malama oukou i na kauoha a ke Akua, i hoopomaikai ia ai oukou ma ka aina e like me na olelo i olelo mua ia ai, a ka Haku i hana mai ai i ko kakou poe kupuna.\n\n8 . A he nui loa na mea e ae a ke alii o Beniamina i ao aku ai i kana mau keiki, i palapala ole ia iloko o keia buke.\n\n9 . Eia kekahi, mahope iho o ka pau ana o ke ao ana o ke alii o Beniamina i kana mau keiki, elemakule iho la oia, a ike iho la ia e hele koke auanei oia i ke ala o ko ka honua a pau; nolaila, manao iho la ia he mea e pono ai, e hoili aku i ke aupuni maluna iho o kekahi o kana poe keiki.\n\n10 . Nolaila, kauoha aku la oia e kai ia mai o Mosia imua ona; a eia no na olelo ana i olelo aku ai ia ia, i ka i ana: E kaʻu keiki, ke makemake nei au ia oe e kukala aku i olelo hoolaha a puni o keia aina a pau, mawaena o keia poe kanaka a pau, oia hoi ka poe kanaka o Zarahemela, a me ka poe kanaka o Mosia no hoi e noho nei ma ka aina, i houluulu ia mai ai lakou ma o ua mea la; no ka mea, i ka la apopo e kukala aku ai au i keia poe kanaka mai kuu waha ponoi aku, ooe ke Alii, a me ka luna maluna o keia poe kanaka a ka Haku ke Akua i haawi mai ai ia kaua.\n\n11 . A eia hoi, e haawi aku no au i keia lahuikanaka he inoa, i kaulana ai lakou ma o ia inoa la imua o na kanaka a pau, a ka Haku ke Akua i lawe mai ai mailoko mai o ka aina o Ierusalema; a ke hana nei au i keia, no ka mea, he poe kanaka molowa ole lakou ma ka malama ana i na kauoha a ka Haku.\n\n12 . A ke haawi aku nei au he inoa ia lakou, e holoi ole ia a mau loa aku, ke ole ma o ka lawehala la.\n\n13 . He oiaio, a eia hoi, ke i aku nei au ia oe, ina e haule aku keia poe kanaka i hoopomaikai loa ia e ka Haku iloko o ka lawehala, a e lilo i lahuikanaka hewa a moekolohe, e hookuu aku ka Haku ia lakou, i lilo ai lakou ma o ua mea la i nawaliwali, e like me ko lakou poe hoahanau; aole oia e hoola hou ia lakou, ma o kona mana kupanaha like ole la, me ia i hoola mai ai i ko kakou poe kupuna mamua aku.\n\n14 . No ka mea, ke i aku nei au ia oe, ina aole oia i o mai la i kona lima ma ka hoopakele ana i ko kakou poe kupuna, ina ua haule aku lakou iloko o na lima o ko Lamana poe, a lilo lakou i poe make i ko lakou la inaina.\n\n15 . Eia kekahi, mahope iho o ka pau ana o keia mau olelo a Beniamina ke alii i kana keiki, kauoha aku la oia ia ia no na mea a pau e pili ana i kona aupuni.\n\n16 . A eia hoi, kauoha aku la oia ia ia no na olelo i kahakaha ia maluna o na papa keleawe; a me na papa o Nepai no hoi; a me ka pahikaua hoi a Labana, a me ka mea poepoe, o ka mea kuhikuhi no ia, o ka mea i alakai mai ai i ko makou poe kupuna mawaena o ka waonahele, i hoomakaukau ia ma ka lima o ka Haku, i alakai ia ai lakou ma o ua mea la, o kela mea keia mea e like me ka hoolohe a me ka molowa ole o lakou ia ia.\n\n17 . Nolaila, me lakou i malama pono ole ai, aole lakou i pomaikai, aole hoi i holo mua ma ko lakou huakai hele, aka ua hoihoi ia lakou ihope, a loaa ia lakou ka huhu o ke Akua maluna o lakou; a, nolaila, ua hahau ia lakou me ka wi a me na popilikia eha, e hoeueu ai ia lakou ma ka hoomanao i ko lakou mea pono ke hana.\n\n18 . Ano, eia kekahi, hele aku la o Mosia, a hana iho la e like me ka kona makuakane i kauoha mai ai ia ia, a kukala aku la i na kanaka a pau ma ka aina o Zarahemela, i hiki ai ia lakou ke hoakoakoa ia lakou iho, e pii aku i ka luakini, e hoolohe aku i na olelo a kona makuakane e olelo aku ai ia lakou.\n\n", "mosiah 2": "[center][font_size=26]Mokuna 2[/font_size][/center]\n\n1 . Eia kekahi, mahope iho o ka Mosia hana ana e like me ka kona makuakane i kauoha mai ai ia ia, a ua kukala aku i kahi olelo hoolaha ma ka aina a puni, hoakoakoa mai la na kanaka ia lakou iho mawaena o ka aina a pau, i hiki ia lakou ke pii aku i ka luakini, e hoolohe i na olelo a ke alii o Beniamina e olelo aku ai ia lakou.\n\n2 . A he lehulehu loa lakou, a no ka nui loa aole lakou i helu aku ia lakou; no ka mea, ua laha nui loa aku la lakou, a paapu ma ka aina.\n\n3 . A lalau aku la hoi lakou i na hanau mua o ko lakou pua holoholona, e hiki ai ia lakou ke kaumaha iho i mohai a me na mohai kuni e like me ka ke kanawai o Mose;\n\n4 . A i hiki hoi ia lakou ke hoalohaloha aku i ka Haku, i ko lakou Akua, nana i lawe mai ia lakou mailoko mai o ka aina o Ierusalema, a nana i hoopakele mai ia lakou mailoko mai o na lima o ko lakou poe enemi, a i wae aku i na kanaka pono i poe kumu no lakou; a i kekahi kanaka pono i alii no lakou, nana i hookupaa i ka maluhia ma ka aina o Zarahemela, a nana i ao aku ia lakou e malama i na kauoha a ke Akua, i hauoli ai lakiou a e hoopiha ia ai me ke aloha i ke Akua, a me na kanaka a pau.\n\n5 . Eia kekahi, ia lakou i hiki aku ai iluna i ka luakini, kukulu iho la lakou i ko lakou mau halelewa a puni, o kela kanaka keia kanaka e like me kona ohana, oia hoi o kana wahine, a me kana mau keikikane, a me kana mau kaikamahine, a me ka lakou mau keikikane, a me ka lakou mau kaikamahine, mai ka hiapo a hiki i ka panina, o kela ohana keia ohana i kaawale kekahi mai kekahi ae;\n\n6 . A kukulu iho la lakou i ko lakou mau halelewa a puni ka luakini, o ko kela kanaka keia kanaka halelewa me ka puka ona e huli ana i ka luakini, i hiki ai ia lakou ke noho iloko o ko lakou mau halelewa, a e hoolohe aku i na olelo a Beniamina ke alii e olelo mai ai ia lakou;\n\n7 . No ka mea, no ka lehulehu nui wale, ua hiki ole i ke alii Beniamina ke ao aku ia lakou a pau iloko o na pa ia o ka luakini; nolaila, kauoha ae la oia e kukulu ia kekahi hale kiai, i hiki i kona poe kanaka ma o ua mea la ke hoolohe i na olelo ana e olelo aku ai ia lakou.\n\n8 . Eia kekahi, hoomaka iho la oia e olelo aku i kona poe kanaka mai ka hale kiai; a ua hiki ole ia lakou a pau ke lohe i kana mau olelo, no ka lehulehu o na kanaka; nolaila, kauoha ae la ia e palapala ia na olelo ana i olelo aku ai, a e hoouna ia aku i ka poe i lohe ole i ka pae ana o kona leo, i loaa ai no hoi ia lakou kana mau olelo.\n\n9 . A eia na olelo ana i olelo aku ai a i kauoha aku ai e palapala ia, i ka i ana, E koʻu poe hoahanau, o oukou a pau i hoakoakoa mai nei ia oukou iho, ka poe i hiki ke hoolohe mai i kaʻu mau olelo, aʻu e olelo aku ai ia oukou i keia la; no ka mea, aole au i kauoha aku ia oukou e pii mai maanei e paani me na olelo aʻu e olelo aku ai, aka i hoolohe mai ai oukou iaʻu, a hoohamama i ko oukou mau pepeiao i lohe ai oukou, a i ko oukou mau naau i hoomaopopo ai oukou, a i ko oukou manao i wehe ia mai ai na mea pohihihi o ke Akua i ko oukou ike.\n\n10 . Aole au i kauoha aku ia oukou e pii mai maanei i makau mai ai oukou iaʻu, aole hoi i manao ai oukou ua kela aku au mamua o ke kanaka ku i ka make;\n\n11 . Aka ua like au me oukou iho, e noho ana malalo iho o kela ano keia ano o ka nawaliwali ma ke kino, a me ka naau no hoi; aka me au i koho ia mai ai e keia poe kanaka, a hoolaa ia mai ai e koʻu makuakane, a ae ia mai ai ma ka lima o ka Haku, i lilo ai au i luna, a i alii hoi maluna iho o keia poe kanaka; a ua malama ia mai a hoola ia mai ma kona mana like ole, e hookauwa na oukou me ka mana, naau, a me ka ikaika a pau a ka Haku i haawi mai ai iaʻu;\n\n12 . Ke i aku nei au ia oukou, me au i ae ia mai ai e hoopau aku i koʻu mau la ma ka oukou hana, a hiki loa i keia manawa, me ka imi ole i ke gula, aole hoi i ke kala, aole no hoi i kela ano i keia ano o ka waiwai mai o oukou mai;\n\n13 . Aole hoi au i ae aku e hoopaa ia aku oukou iloko o na halepaahao pouli, aole hoi i hoolilo ae oukou ia oukou iho i mau kauwa hooluhi kekahi na kekahi, aole hoi e pepehi kanaka oukou, aole e powa, aole e aihue, aole e moekolohe, aole au i ae aku i hana aku ai oukou i kela ano keia ano o ka hewa; a ua ao aku ia oukou he mea pono no oukou ke malama i na kauoha a ka Haku, ma na mea a pau ana i kauoha mai ai ia oukou;\n\n14 . A owau hoi, owau iho, ua hana me koʻu mau lima ponoi, i hiki iaʻu ke kokua ia oukou, a i hookaumaha ole ia ai oukou me na auhau, a i ole ai i hiki mai kekahi mea maluna o oukou he luhi ke halihali; a no keia mau mea a pau aʻu i olelo ai, he mau hoike oukou i keia la.\n\n15 . Aka, e koʻu poe hoahanau, aole au i hana i keia mau mea i hiki iaʻu ke kaena, aole au i hai aku i keia mau mea i hiki iaʻu ma ia mea ke hoohewa ia oukou; aka, ke hai aku nei au i keia mau mea, i ike ai oukou ua hiki iaʻu ke hoike aku he lunaikehala maemae imua o ke Akua i keia la.\n\n16 . Aia hoi, ke i aku nei au ia oukou, no kuu i ana ia oukou ua hoopau aku au i koʻu mau la ma ka oukou hana, aole oʻu makemake e kaena, no ka mea, ma ka hana a ke Akua wale no au.\n\n17 . Aia hoi, ke hai aku nei au ia oukou i keia mau mea, i loaa ia oukou ka ike; i ike ai oukou i ka wa a oukou e noho ai ma ka hana a ko oukou poe hoa noho, aia wale no oukou ma ka hana a ko oukou Akua.\n\n18 . Aia hoi, ua kapa mai oukou iaʻu, o ko oukou alii; a ina owau nei, ka mea a oukou i kapa mai ai o ko oukou alii, e hana no ke kokua ana ia oukou, alaila, aole anei e pono no oukou ke hana no ke kokua ana i kekahi i kekahi?\n\n19 . Aia hoi, ina owau, ka mea a oukou i kapa mai ai o ko oukou alii, ka mea i hoopau aku i kona mau la ma ka oukou hana, ma ka hana nae a ke Akua, e hoalohaloha ia mai e oukou e pono ai, E! Pehea la ko oukou pono e hoalohaloha aku ai i ko oukou Alii lani!\n\n20 . Ke i aku nei au ia oukou, e oʻu poe hoahanau, ina e haawi aku oukou i ke aloha a me ka hoonani a pau i hiki i ko oukou uhane a pau ke loaa i kela Akua nana i hana mai ia oukou, a i malama mai, a i hoola mai ia oukou, a i hoohauoli mai ia oukou, a i ae mai hoi i noho ai oukou ma ka maluhia kekahi me kekahi;\n\n21 . Ke i aku nei au ia oukou, ina e hookauwa aku oukou na ka mea nana oukou i hana mai mai kinohou mai, a e hoola ana ia oukou ia la aku ia la aku, ma ka haawi ana ia oukou i ea, i ola ai oukou a i hele ai, a hana e like me ko oukou makemake iho, a e hanai ana ia oukou mai kekahi minute aku i kekahi; ke i aku nei au ia oukou, ina paha e hookauwa aku oukou nana me ko oukou mau uhane a pau, he poe kauwa nae oukou e waiwai ole aku ai.\n\n22 . Aia hoi, o ka malama ana i kana mau kauoha, oia wale no ka mea ana i makemake ai ia oukou; a ua olelo hoopomaikai mai oia ia oukou, ina e malama oukou i kana mau kauoha, e hoopomaikai ia oukou ma ka aina; aole ia e lauwili ae mai ka mea ana i olelo mai ai; nolaila, ina e malama oukou i kana mau kauoha, e hoopomaikai oia ia oukou, a e hoolako ia oukou.\n\n23 . Ano, eia ka mua, ua hana mai oia ia oukou, a haawi mai la ia oukou i ko oukou ola; no ia mea, ua aie aku oukou ia ia.\n\n24 . A eia ka lua, ke makemake mai nei oia e hana oukou me ia i kauoha mai ai ia oukou; no ia mea, ina e hana oukou, e hoopomaikai koke mai oia ia oukou, a nolaila, ua uku mai oia ia oukou. A ua aie nae oukou ia ia; i keia manawa, a ia manawa aku, a mau loa aku a mau loa aku; nolaila, o ka mea hea la ka oukou e kaena ai?\n\n25 . Ano, ke ninau aku nei au, e hiki anei ia oukou ke olelo iki no oukou iho? Ke pane aku nei au ia oukou, Aole. Aole i hiki ia oukou ke olelo, he lepo o ka honua oukou; aka, ua hana ia nae oukou mai ka lepo mai o ka honua; aka hoi, nana no ia, na ka mea i hana mai ia oukou.\n\n26 . A owau, owau nei hoi, ka mea a oukou i kapa mai ai o ko oukou alii, aole au i maikai loa aku mamua o oukou; no ka lepo hoi au. A ke ike nei oukou ua elemakule au, a kokoke au e kuu ae i keia kino make i kona makuwahine honua;\n\n27 . Nolaila, me au i i aku ai ia oukou ua hookauwa aku no au na oukou, e hele ana me ka naau maemae imua o ke Akua, pela au i kauoha aku ai i hoakoakoa mai oukou ia oukou iho, i loaa hewa ole au, a i kau ole mai ai ko oukou koko maluna oʻu, iaʻu e ku ai e hookolokolo ia e ke Akua no na mea ana i kauoha mai ai iaʻu no oukou.\n\n28 . Ke i aku nei au ia oukou, ua kauoha aku au i hoakoakoa ae oukou ia oukou iho, i hiki iaʻu ke hoomaemae aku i koʻu mau aahu mai ko oukou koko mai, ma keia manawa aʻu i aneane ai e iho ilalo i koʻu lua kupapau, i hiki iaʻu ke iho ilalo me ka malu, a i pii aku ai koʻu uhane palaho ole e hui pu me ka poe mele iluna ma ka hoolea ana i ke Akua pono.\n\n29 . A eia hoi, ke i aku nei au ia oukou, ua kauoha aku au i hoakoakoa oukou ia oukou iho, i hiki iaʻu ke hai aku ia oukou, ua hiki ole iaʻu ke noho hou i kumu no oukou, aole hoi i alii no oukou;\n\n30 . No ka mea, aia no e haalulu nui loa ana koʻu kino a puni i keia manawa, oiai au e hoao ana e olelo aku ia oukou; aka, ke kokua mai nei ka Haku ke Akua iaʻu, a ua ae mai iaʻu e olelo aku au ia oukou, a ua kauoha mai iaʻu e hai aku au ia oukou i keia la, he alii a he luna kaʻu keiki o Mosia, maluna iho o oukou.\n\n31 . Ano, e koʻu poe hoahanau, ke makemake nei au e hana oukou me ka oukou i hana mua ai. Me ka oukou i malama ai i kaʻu mau kauoha, a me na kauoha hoi a koʻu makuakane, a i hoopomaikai ia ai, a i hoopakele ia ai hoi i haule ole ai oukou iloko o na lima o ko oukou poe enemi, pela hoi ina e malama oukou i na kauoha a kaʻu keiki, a i na kauoha a ke Akua, e haawi ia auanei ia oukou e ia, e hoopomaikai ia oukou ma ka aina, aole no he mana ko oukou poe enemi maluna o oukou.\n\n32 . Aka, e koʻu poe kanaka, e makaala, o ala mai auanei na paio mawaena o oukou, a e haliu ae oukou e hoolohe i ka uhane ino, i olelo ia mai ai e koʻu makuakane o Mosia.\n\n33 . No ka mea, aia hoi, ua hookau ia mai kahi poino maluna o ka mea nana e haliu ae e hoolohe i ua uhane la; no ka mea, ina e haliu ae oia e hoolohe ia ia la, a e noho a e make iloko o kona mau hewa, oia ke inu i ka hoohewa ia o kona uhane iho; no ka mea, e loaa ana ia ia kekahi hoopai mau loa i uku nona, oiai, ua lawehala i ke kanawai o ke Akua, me ke ku e i kona ike iho.\n\n34 . Ke i aku nei au ia oukou, aole kekahi mea mawaena o oukou, o ka oukou mau keiki uuku wale no i koe, i ao ole ia no keia mau mea; i ike ole ai he poe aie mau loa oukou i ko oukou Makua i ka lani, e haawi aku ai ia ia i na mea a pau o oukou a me oukou pu kekahi, a i ao ia hoi no na mooolelo i piha ai me na wanana i olelo ia ai e na kaula hemolele, a hiki loa i ka wa a ko kakou kupuna kane a Lehi i haalele mai ai ia Ierusalema;\n\n35 . A me na mea a pau no hoi i olelo ia ai e ko kakou poe kupuna, a hiki i keia manawa. Aia hoi, olelo mai la hoi lakou i na mea i kauoha ia mai ai ia lakou e ka Haku; nolaila, ua oiaio a pololei ia mau mea.\n\n36 . Ano, ke i aku nei au ia oukou, e koʻu poe hoahanau, mahope iho o ko oukou ike ana a ao ana i keia mau mea a pau, ina e lawehala oukou, a e hele me ke ku e i ka mea i olelo ia ai, i hoonee aku ai oukou ia oukou iho mai ka Uhane o ka Haku aku, i ole no kela kau wahi iloko o oukou e alakai ia oukou iloko o na alanui o ka naauao, i hoopomaikai ia ai oukou, i hoolako ia ai, a i hoola ia ai hoi,\n\n37 . Ke i aku nei au ia oukou, o ke kanaka e hana ana i keia, oia kekahi e kipi ana ma ke akea i ke Akua; nolaila, e haliu ana oia e hoolohe i ka uhane ino, a e lilo ana i enemi i ka pono a pau; nolaila, aole no ka Haku kau wahi iloko ona, no ka mea, aole oia e noho ana iloko o na luakini hemolele ole.\n\n38 . Nolaila, ina e mihi ole ana kela kanaka, a noho, a make i enemi i ke Akua, e hoala ana ke koi ana o ko ke Akua hoopai i kona uhane make ole i ka ike lea i kona hewa ponoi, a he mea keia e emi aku ai ia mai ke alo aku o ka Haku, a e hoopiha ai i kona naau me ka hewa, a me ka eha, a me ka walania loa, a ua like ia me ke ahi pio ole, nona na lapalapa e pii ae ana ia ao aku ia ao aku.\n\n39 . Ano, ke i aku nei au ia oukou, aole o ke aloha kuleana maluna o ua kanaka la; nolaila, o ka noho ma ka ehaeha pau ole ka hoopai hope ona.\n\n40 . E, auhea oukou, e na elemakule a pau, a me oukou hoi, e na kanaka opiopio, a me oukou hoi, e na keiki uuku, ka poe i hiki ke hoomaopopo mai i kaʻu mau olelo, (no ka mea, ua olelo akaka au ia oukou, i hiki ia oukou ke hoomaopopo,) ke noi aku nei au e ala ae oukou i ka hoomanao ana i ka noho weliweli ana o ka poe i haule iloko o ka hala;\n\n41 . A eia hoi, ua makemake au e noonoo oukou ma ka noho pomaikai a hauoli ana o ka poe i malama i na kauoha a ke Akua. No ka mea, aia hoi, ua hoopomaikai ia lakou ma na mea a pau, o ko ke kino a me ko ka uhane hoi; a ina e hoomau pono lakou a hiki i ka hopena, e hookipa ia aku lakou ma ka lani, i hiki ai ia lakou ke noho pu me ke Akua ma kekahi noho ana o ka pomaikai pau ole. E hoomanao, e hoomanao he oiaio keia mau mea; no ka mea, ua olelo mai ka Haku ke Akua ia mea.\n\n", "mosiah 3": "[center][font_size=26]Mokuna 3[/font_size][/center]\n\n1 . A eia hou, e oʻu poe hoahanau, ke makemake nei au e maliu mai oukou, no ka mea, he mau mea hou kaʻu e olelo aku ai ia oukou; no ka mea, aia hoi, he mau mea kaʻu e hai aku ai ia oukou, no na mea e hiki mai ana;\n\n2 . A o na mea aʻu e hai aku ai ia oukou, ua hoike ia mai iaʻu, e kekahi anela mai ke Akua mai. A i mai la oia iaʻu, E ala; a ala ae la au, a aia, e ku ana oia imua oʻu.\n\n3 . A i mai la oia iaʻu, E ala, a e hoolohe mai i na olelo aʻu e hai aku ai ia oe; no ka mea, ua hiki mai nei au e hai aku ia oe i na olelo olioli e hauoli nui ai.\n\n4 . No ka mea, ua lohe no ka Haku i kau mau pule, a ua hoopono mai i kou pono, a ua hoouna mai iaʻu e hai aku ia oe i hauoli ai oe, a i hai aku ai oe i kou poe kanaka, i hoopiha ia ai no hoi lakou me ka hauoli.\n\n5 . No ka mea, aia hoi, e hiki mai ana ka manawa, aole e liuliu aku ia, e iho mai mai ka lani mai me ka mana, ka Haku Mana kiekie loa, ka mea e noho alii ana, ka mea mamua, a eia hoi ano mai ia ao aku ia ao aku a mau loa aku, mawaena o na keiki a kanaka, a e noho iloko o kahi kino maole, a e hele aku no mawaena o na kanaka, e hana ana i na hana mana nui, e like me ka hoola ana i na mea mai, e hoala ana i na mea make, e hoohele ana i na mea oopa, e haawi ana i ka ike i na mea makapo, a me ka lohe i na kuli, a e hoola ana i kela ano i keia ano o na mai;\n\n6 . A e mahiki aku oia i na daimonio, i ole ia, i na uhane ino e noho ana iloko o na naau o na keiki a kanaka.\n\n7 . Aia hoi, e loaa no ia ia na hoowalewale, a me ka eha o ke kino, ka pololi, ka makewai, a me ka luhi, e nui aku ana mamua o ka mea i hiki i ke kanaka ke hoomanawanui ai, ke ole nae ia he mea e make ai. No ka mea, aia hoi, e puka mai ana ke koko mai kela makalua keia makalua, no ka nui launa ole o kona ehaeha no ka hewa a me na mea ino o kona poe kanaka.\n\n8 . A e kapa ia oia o Iesu Kristo, ke Keiki a ke Akua, ka Makua o ka lani a me ka honua, ka Mea nana i hana i na mea a pau, mai kinohi mai; a o kona makuwahine e kapa ia oia o Maria.\n\n9 . Aia hoi, e hiki mai ana ia i kona poe iho, i hiki mai ai ke ola i na keiki a kanaka, ma o ka manaoio la ma kona inoa; a mahope iho o keia mau mea a pau, e manao nae lakou he kanaka ia, a e olelo aku he daimonio kona, a e hahau aku ia ia, a e kau aku ia ia ma ke kea.\n\n10 . A e alahou no oia i ke kolu o ka la mai ka make mai; aia hoi, e ku ana oia e hookolokolo i ko ke ao nei. A, aia hoi, ua hana ia keia mau mea a pau, i hiki mai ai ka hooponopono pololei maluna o na keiki a kanaka.\n\n11 . No ka mea, ke huikala nei kona koko i na hewa o ka poe i haule ma o ka lawehala la o Adamu, ka poe i make, me ka ike ole i ka makemake o ke Akua no lakou, oia hoi ka poe i hana hewa no ka naaupo.\n\n12 . Aka, auwe, auwe ka mea i ike e kipi ana oia i ke Akua; no ka mea, aole e hiki mai ke ola i ka poe e like me ia, koe wale no ma o ka mihi la a me ka manaoio i ka Haku, ia Iesu Kristo.\n\n13 . A ua hoouna mai ka Haku ke Akua i kana poe kaula hemolele mawaena o na keiki a pau a kanaka, e hai aku i keia mau mea i kela ohana i keia ohana, i ko kela aupuni i ko keia aupuni, a i kela olelo i keia olelo, ma o ia mau mea la i hiki ai i ka poe e manaoio ana i ka hiki ana mai o Kristo, ke loaa ke kala ia ana o ko lakou mau hala, a e hauoli me ka olioli nui loa, me he mea la ua hiki io mai oia mawaena o lakou.\n\n14 . Aka, ike mai la ka Haku ke Akua he poe kanaka ai oolea kona poe kanaka, a hookau mai la oia i kanawai, oia hoi ke kanawai o Mose.\n\n15 . A he nui na ouli, a me na mea kupanaha, a me na hoailona, a me na aka, ana i hoike mai ai ia lakou, no kona hiki ana mai; a olelo ae la no hoi na kaula hemolele ia lakou no kona hiki ana mai; aka hoopaakiki aku la nae lakou i ko lakou mau naau, a hoomaopopo ole he mea e pono ole ai ke kanawai o Mose, ke ole ma o ke kalahala ana la o kona koko;\n\n16 . A ina paha he mea e hiki ai i na keiki uuku ke hana hewa, aole e hiki ia lakou ke hoola ia; aka ke i aku nei au ia oe, ua pomaikai lakou; no ka mea, e like me ko lakou haule ana ma o Adamu la, i ole ma ke ano maoli, pela no e kalahala ai ke koko o Kristo i ko lakou mau hewa.\n\n17 . A eia hoi, ke i aku nei au ia oe, aole e haawi ia mai kekahi inoa e ae, aole hoi kekahi ala e ae, aole hoi mea ma o na la e hiki mai ai ke ola i na keiki a kanaka, maloko a ma o ka inoa la wale no o Kristo, ka Haku Mana kiekie loa.\n\n18 . No ka mea, e hookolokolo ana oia, a ua pololei kona hooponopono ana, a e make ole ana ke keiki uuku, ka mea i make ma kona wa uuku; aka e inu ana na kanaka i ka hoohewa ia o ko lakou mau uhane iho, ke hoohaahaa ole lakou ia lakou iho, a e lilo e like me na keiki uuku, a e manaoio aia no ke ola mamua, a i keia manawa, a e hiki mai ana, iloko a ma o ke koko kalahala la o Kristo, ka Haku Mana kiekie loa.\n\n19 . No ka mea, he enemi no ke kanaka ma kona ano maoli i ke Akua, a ua like pela, mai ka haule ana o Adamu mai, a pela aku ia ao aku ia ao aku a mau loa aku; ke ole e ae aku oia i ke komo ana o ka Uhane Hemolele, a e waiho aku i ko ke kanaka ano maoli, a e lilo i mea hoano, ma o ke kalahala ana la o Kristo, ka Haku, a e lilo e like me he keiki la, e malama ana, e akahai, e haahaa, e ahonui, piha me ke aloha, e ae ana e noho malalo iho o na mea a pau a ka Haku i ike ai he pono ke hoili iho maluna ona, me he keiki la hoi e hoolohe ana i kona makuakane.\n\n20 . A eia hoi, ke i aku nei au ia oe, e hiki mai ana ka manawa, e hoolaha ia aku ka ike o ka Mea e Ola ai mawaena o ko kela aina ko keia aina, a me na ohana, a me na olelo, a me na kanaka.\n\n21 . Aia hoi, a hiki mai ia manawa, aole e loaa hewa ole kekahi imua o ke Akua, koe nae na keiki uuku, eia wale no ma ka mihi a me ka manaoio ma ka inoa o ka Haku ke Akua Mana kiekie loa;\n\n22 . A i keia manawa hoi, ia oe e ao aku ai i kou poe kanaka i na mea a ka Haku ke Akua i kauoha mai ai ia oe, alaila hoi, e loaa hou ole lakou me ka hewa ole ma ka nana mai o ke Akua, ina aole ku like me na olelo aʻu i olelo aku ai ia oe.\n\n23 . Ano, ua olelo aku au i na olelo a ka Haku ke Akua i kauoha mai ai iaʻu.\n\n24 . A penei wahi a ka Haku: E ku auanei ua mau olelo nei me he hoike hulali la e ku e i keia poe kanaka, ma ka la hookolokolo; no ia mea, e hookolokolo ia auanei lakou, o kela kanaka keia kanaka, e like me kana mau hana, ina paha he pono ia mau mea, a ina paha he hewa ia mau mea;\n\n25 . Ina he hewa ia mau mea, e waiho ia lakou i ka ike weliweli i ko lakou hewa iho a me na hana ino hoi, a he kumu ia e ku emi hope ai lakou mai ke alo aku o ka Haku, iloko o kahi poino a me ka ehaeha pau ole mailaila mai i hiki ole ai ia lakou ke hoi mai: nolaila, ua inu lakou i ka hoohewa ia o ko lakou mau uhane iho.\n\n26 . Nolaila, ua inu lakou noloko mai o keia kiaha o ka inaina o ke Akua, ka mea i hiki ole ai i ka hoopono ke hoole ia lakou, e like me ka hiki ole iaia ke hoole i ka haule ana o Adamu, no kona ai ana i ka hua i papa ia; nolaila aole o ke aloha kuleana hou maluna o lakou a mau loa aku.\n\n27 . A o ko lakou eha me he loko ahi la a me ke kukae pele ia, nona na lapalapa e pio ole ana, a nona ka uahi e punohu ana ia ao aku ia ao aku. Pela ka ka Haku i kauoha mai ai iaʻu. Amene.\n\n", "mosiah 4": "[center][font_size=26]Mokuna 4[/font_size][/center]\n\n1 . Ano, eia kekahi, i wa a ke alii o Beniamina i hooki aku ai i ka olelo ana i na olelo i haawi ia mai ai ia ia, e ka anela o ka Haku, alawa ae la oia i kona mau maka a puni maluna o ka lehulehu o kanaka, a, aia hoi, ua haule iho lakou i ka honua, no ka mea, ua kau mai ka makau o ka Haku maluna o lakou;\n\n2 . A ua nana lakou ia lakou iho ma ko lakou noho kino ana, he uuku loa malalo iho o ka lepo o ka honua. A hooho aku la lakou me ka leo hookahi, i ka i ana, E aloha mai, a e hoopili mai i ke koko kalahala o Kristo, i loaa mai ai ia makou ke kala ia ana o ko makou mau hala, a i hoomaemae ia ai ko makou mau naau; no ka mea, ke manaoio nei makou ia Iesu Kristo, ke Keiki a ke Akua, ka mea nana i hana i ka lani a me ka honua, a me na mea a pau; ka mea e iho mai ana mawaena o na keiki a kanaka.\n\n3 . Eia kekahi, mahope iho o ka lakou olelo ana i keia mau olelo, kau mai la ka Uhane o ka Haku maluna o lakou, a ua hoopiha ia lakou me ka hauoli, me ka loaa ana ke kala ia ana o ko lakou mau hala, a me ka maha o ko lakou mau lunaikehala, no ka manaoio nui loa o lakou ia Iesu Kristo, ka mea e hele mai ana, e like me na olelo a Beniamina ke alii i olelo mai ai ia lakou.\n\n4 . A oaka hou ae la o Beniamina ke alii i kona waha, a hoomaka ae la e olelo ia lakou, i ka i ana, E oʻu poe hoaloha a me oʻu poe hoahanau, oʻu ohana a me oʻu poe kanaka, ke makemake hou nei au e maliu mai oukou, i lohe oukou a i hoomaopopo i ke koena o kaʻu mau olelo aʻu e olelo aku ai ia oukou;\n\n5 . No ka mea, aia hoi, ina ua hoala mai ka ike o ka lokomaikai o ke Akua ia oukou i neia manawa e ike i ko oukou ole, a me ko oukou noho haule a maikai ole ana;\n\n6 . Ke i aku nei au ia oukou, ina ua hiki aku oukou i ka ike i ka lokomaikai o ke Akua, a me kona mana like ole, a me kona naauao, a me kona ahonui, a me kona hoomanawanui i na keiki a kanaka, a i ke kalahala hoi i hoomakaukau ia mai mai ka hookumu ia ana mai o ka honua nei, i hiki mai ai ke ola ma o ia mea la i ka mea e paulele ana i ka Haku, a e molowa ole ana ma ka malama ana i kana mau kauoha, a e hoomau ma ka manaoio a hiki i ka hopena o kona ola; ke pili nei kaʻu i ke ola o ke kino make;\n\n7 . Ke i aku nei au, o keia no ke kanaka e loaa ana ke ola, ma o ke kalahala la i hoomakaukau ia ai mai ka hookumu ia ana mai o ke ao nei, no na kanaka a pau, ka poe i ola mahope mai o ka haule ana o Adamu, a e ola nei no hoi, a e ola ana paha ma neia hope aku, a hiki loa i ka hopena o ke ao nei;\n\n8 . A ma o keia mau mea la e hiki mai ana ke ola. Aole kekahi ola e ae, o keia wale no, ka mea i olelo ia ai; aole hoi kekahi hana e ae ma o ia mea la i hiki ai i ke kanaka ke hoola ia, koe wale no ka hana aʻu i hai aku ai ia oukou.\n\n9 . E manaoio i ke Akua; e manaoio ke ola la oia, a ua hana mai oia i na mea a pau, ma ka lani a ma ka honua no hoi; e manaoio nona ka naauao a pau, a me ka mana a pau, ma ka lani a ma ka honua no hoi; e manaoio hoi aole ke kanaka i hoomaopopo i na mea a pau i hiki ai i ka Haku ke hoomaopopo.\n\n10 . A eia hou, E manaoio he mea e pono ai ke mihi i ko oukou mau hewa, a e haalele aku ia mau mea a e hoohaahaa ia oukou iho imua o ke Akua; a e noi aku me ka oiaio o ka naau nana e kala mai ia oukou; ano, ina e manaoio oukou i keia mau mea a pau, e makaala oukou a e hana ia mau mea.\n\n11 . A ke i hou aku nei au ia oukou me au i i aku ai mamua, e like me ko oukou hiki ana i ka ike i ka nani o ke Akua, a ina ua ike oukou i kona lokomaikai, a i hoao aku i kona aloha, a i loaa ai ke kala ia ana o ko oukou mau hala, ka mea e hookomo ana i neia hauoli nui loa iloko o ko oukou mau naau, pela no au e makemake ai ia oukou e hoomanao, a e hoopaa naau i hoomanao mau ai, i ka nui o ke Akua, a me ko oukou ole, a i kona lokomaikai a hoomanawanui ia oukou ka poe pono ole, a e hoohaahaa ia oukou iho i haahaa loa, e kahea ana i ka inoa o ka Haku i kela la i keia la, a e kupaa naueue ole ana ma ka manaoio i ka mea e hiki mai ana, i olelo ia ai ma ka waha o ka anela;\n\n12 . Aia hoi, ke i aku nei au ia oukou, ina e hana oukou i keia, e hauoli mau no oukou, a e hoopiha ia me ke aloha i ke Akua, a e loaa ke kala mau ia ana o ko oukou mau hala; a e mahuahua aku oukou ma ka ike no ka nani o ka mea nana oukou i hana, a ma ka ike i ka mea i pololei a i oiaio hoi.\n\n13 . Aole hoi o oukou makemake e hana ino aku kekahi i kekahi, aka e noho maluhia, a e haawi aku i kela kanaka i keia kanaka, e like me ka mea ku pono ia ia.\n\n14 . Aole hoi oukou e ae aku i ka oukou mau keiki, e hele pololi lakou, a me ke kapa ole; aole hoi o oukou e ae aku e lawehala lakou i na kanawai o ke Akua, a e paio a e hakaka kekahi me kekahi, a e hookauwa na ke diabolo, oia no ka haku o ka hewa, oia hoi ka uhane ino i olelo ia ai e ko kakou poe kupuna; he enemi ia i ka pono a pau;\n\n15 . Aka e ao aku no oukou ia lakou e hele ma na aoao o ka oiaio a me ke kuoo; e ao aku no oukou ia lakou e aloha aku i kekahi i kekahi, a e kokua aku i kekahi i kekahi;\n\n16 . A o oukou iho no kekahi e kokua aku no i ka poe i ku pono e kokua ia aku ai e oukou; e manawalea aku oukou i ko oukou waiwai i ka mea nele; aole no oukou e ae aku i ka mea ilihune e noi mai ia oukou me ka loaa ole aku, a e hookuke aku ia ia e make.\n\n17 . Malia paha e i mai oe, Ua hoili ae la ke kanaka i kona poino maluna ona iho; nolaila, e kaohi au i kuu lima, aole au e haawi aku i kaʻu ai ia ia, aole hoi au e manawalea aku ia ia i koʻu waiwai, i ole ai e pilikia oia, no ka mea, ua pono kona hoopai ia ana.\n\n18 . Aka ke i aku nei au ia oe, e ke kanaka, o ka mea e hana ana i keia, he kumu nui kona e mihi ai; a ke mihi ole oia i ka mea ana i hana ai, e make mau loa ana oia, a, aole ona kuleana iloko o ke aupuni o ke Akua.\n\n19 . No ka mea, aia hoi, aole anei he poe noi kakou a pau? Aole anei kakou a pau e hilinai ana maluna o ka mea hookahi, oia ke Akua, no ka lako a pau i loaa ai ia kakou; no ka ai a me ke kapa, a no ke gula, a no ke kala, a no ka waiwai a pau i loaa ai ia kakou o kela ano keia ano?\n\n20 . Aia hoi, ma keia manawa hoi, ua kahea aku oukou i kona inoa, a e noi ana no ke kala ia ana o ko oukou mau hala. A ua ae mai anei oia i noi aku ai oukou me ka makehewa? Aole; ua ninini mai la oia i kona Uhane maluna o oukou, a ua hoopiha mai la i ko oukou mau naau me ka hauoli, a ua papani mai i ko oukou mau waha, i hiki ole ai ia oukou ke ekemu, no ka nui loa o ko oukou hauoli.\n\n21 . Ano, ina o ke Akua, nana i hana mai ia oukou, maluna ona oukou e hilinai nei no ko oukou ola, a no na mea a pau a oukou i loaa ai a me oukou no hoi, ke haawi mai nei ia oukou i ka mea i pono a oukou i noi aku ai, ma ka manaoio, me ka manaoio ana e loaa ana ia oukou, E, aole anei he pono ia oukou ke manawalea aku i ka waiwai a oukou i loaa ai, kekahi i kekahi?\n\n22 . A ina e hookolokolo oukou i ke kanaka nana e noi ia oukou no ko oukou waiwai, i make ole ai oia, a e hoohewa aku ia ia, e nui aku ana ka pono o ko oukou hoohewa ia ana, no ko oukou aua ana i ko oukou waiwai, ka mea aole na oukou, aka na ke Akua, ka mea nana no hoi ko oukou ola; a, aole nae oe e pule aku, aole hoi mihi i ka mea au i hana ai.\n\n23 . Ke i aku nei au ia oukou, auwe kela kanaka, no ka mea, e make pu kona waiwai me ia; ano, ke i aku nei au i keia mau mea i ka poe i waiwai, mamuli o na mea o keia ao.\n\n24 . A eia hou, ke i aku nei au i ka poe hune, ka poe i nele i ka mea e lako ai, aka i lawa nae me ka mea i ola ai oukou mai kekahi la aku i kekahi la; ke olelo nei au ia oukou a pau ka poe e hoole ana i ka mea noi, no ka nele o oukou; ke makemake nei au e nalu iho oukou iloko o ko oukou mau naau, ke haawi ole nei au no kuu nele; aka ina he lako koʻu, ina e haawi aku au.\n\n25 . Ano, ina e nalu iho oukou i keia iloko o ko oukou mau naau, ua hewa ole oukou, a i ole ia, ua hoohewa ia oukou, a ua pono ko oukou hoohewa ia ana; no ka mea, ke kuko nei oukou i ka mea a oukou i loaa ole ai.\n\n26 . Ano, no ka pomaikai o keia mau mea aʻu i olelo aku ai; oia hoi, no ka pomaikai o ka loaa ana ke kala ia ana o ko oukou mau hala ia la aku ia la aku, i hele hewa ole ai oukou imua o ke Akua, ke makemake nei au e manawalea aku oukou i ko oukou waiwai i ka poe ilihune, o kela kanaka keia kanaka e like me ka mea i loaa ia ia, me neia, e hanai ana i ka poe pololi, e hoaahu ana i ka poe kapa ole, a e hele ana e ike i na mai, e kokua ana i maha ai lakou, ma ko ka uhane a ma ko ke kino, e like me ko lakou nele.\n\n27 . A e ike e hana ia keia mau mea a pau ma ka naauao a me ka pololei; no ka mea, aole he mea e pono ai no ke kanaka e holo kiki mamua o kona ikaika. A eia hou; He mea e pono ai ke hooikaika oia, i hiki ia ia ma ia mea ke loaa ka uku; nolaila, e hana ia na mea a pau ma ka pololei e pono ai.\n\n28 . A ke makemake nei au e hoomanao oukou, o ka mea mawaena o oukou e noi lilo ole ana i kona hoalauna, he mea pono ke hoihoi hou aku oia i kona mea i noi lilo ole ai, e like me kana olelo, a i ole ia, e hana hewa ana oia, a malia paha e lilo oia i kumu no kona hoalauna e hana hewa ai no hoi.\n\n29 . A eia ka hope, ua hiki ole iaʻu ke hai aku ia oukou i na mea a pau e hewa ai oukou; no ka mea, ua nui loa na aoao a me na kumu, a no ka nui ua hiki ole iaʻu ke helu ia mau mea.\n\n30 . Aka o keia ua hiki iaʻu ke hai ia oukou, ina aole oukou e kiai ia oukou iho, a me ko oukou mau manao, a i ka oukou mau olelo, a me ka oukou mau hana, a e malama i na kauoha a ke Akua, a e hoomau ma ka manaoio a oukou i lohe ai no ka hiki ana mai o ko kakou Haku, a hiki loa i ka hopena o ko oukou mau ola, e make io no oukou. Ano, e ke kanaka, e hoomanao, a e make ole hoi.\n\n", "mosiah 5": "[center][font_size=26]Mokuna 5[/font_size][/center]\n\n1 . Ano, eia kekahi, i ka wa a ke alii o Beniamina, i olelo aku ai pela i kona poe kanaka, hoouna aku la oia iwaena o lakou, me ka makemake e ike no kona poe kanaka mai, ina ua manaoio lakou i na olelo ana i olelo aku ai ia lakou.\n\n2 . A hooho aku la lakou me ka leo hookahi, i ka i ana, Ae, ke manaoio nei makou i na olelo a pau au i olelo mai ai ia makou; a ua ike makou ua paa loa, a oiaio ia mau mea, na ka Uhane o ka Haku Mana kiekie loa, i hana mai he hoololi mana iloko o makou, oia hoi ko makou mau naau, i ole makou makemake hou e hana ino, aka e hana mau i ka pono.\n\n3 . A o makou hoi, ma o ka lokomaikai mana loa la o ke Akua, a me na hoikeana o kona Uhane, ua loaa ia makou iho ka ike nui no na mea e hiki mai ana; a ina he mea e pono ai, ua hiki ia makou ke wanana aku no na mea a pau.\n\n4 . A o ka manaoio a makou i loaa ai no na mea a ko makou alii i olelo mai ai ia makou, oia ka i lawe mai ia makou i keia ike nui, ma o ia mea la e hauoli nei makou me keia olioli nui loa;\n\n5 . A ke ae aku nei makou e komo iloko o kahi berita me ko makou Akua, e hana i kona makemake, a e hoolohe i kana mau kauoha, ma na mea a pau ana e kauoha mai ai ia makou, i ke koena a pau o ko makou mau la, i ole ai makou e hooili mai maluna o makou iho i ka ehaeha pau ole, me ia i olelo ia ai e ka anela, i ole makou e inu noloko mai o ke kiaha o ka inaina o ke Akua.\n\n6 . Ano, o keia no na olelo a ke alii o Beniamina i makemake ai mai o lakou mai; a nolaila i aku la oia ia lakou, Ua olelo mai oukou i na olelo aʻu i makemake ai; a o ka berita a oukou i hana ai, he berita pono ia.\n\n7 . Ano, no keia berita a oukou i hana ai, e kapa ia oukou na keiki a Kristo, o kana poe keikikane, a me kana poe kaikamahine; no ka mea, aia hoi, i keia la ua hanau mai oia ia oukou ma ka Uhane; no ka mea, ke i mai nei oukou ua hoano e ia mai ko oukou mau naau ma o ka manaoio la i kona inoa; nolaila, ua hanau ia mai oukou nana, a ua lilo oukou i poe keikikane a i poe kaikamahine nana.\n\n8 . A malalo iho o keia inoa, ua hookuu ia mai oukou; aohe e hiki ia oukou ke hookuu ia ae ma o kekahi inoa e ae la. Aohe e haawi ia mai kekahi inoa e ae, ma o na la e hiki mai ai ke ola; nolaila, ke makemake nei au ia oukou e lawe maluna o oukou i ka inoa o Kristo, e ka poe a pau i komo iloko o ka berita me ke Akua, e hoolohe oukou a hiki i ka hopena o ko oukou mau ola.\n\n9 . A e hiki mai keia, o ka mea e hana ana i keia, e loaa no auanei oia ma ka lima akau o ke Akua, no ka mea, e ike no oia i ka inoa i kapa ia mai ai oia; no ka mea, e kapa ia oia ma ka inoa o Kristo.\n\n10 . Ano, e hiki mai keia, o ka mea e lawe ole maluna ona i ka inoa o Kristo, e kapa ia no oia ma kekahi inoa e ae; nolaila, e loaa ana oia ia ia iho ma ka lima hema o ke Akua.\n\n11 . A ke makemake nei au e hoomanao hoi oukou, o keia no ka inoa aʻu i olelo aku ai e haawi ana au ia oukou, e holoi ole ia ana a mau loa aku, ke lawehala ole; nolaila, e malama oukou i lawehala ole ai, i holoi ole ia ai keia inoa mai ko oukou mau naau aku.\n\n12 . Ke i aku nei au ia oukou, ke makemake nei au e hoomanao oukou e hoopaa i ka inoa i kakau mau ia ma ko oukou mau naau, i ole ai e loaa oukou ma ka lima hema o ke Akua, aka i lohe oukou a i ike i ka leo o oukou e kahea ia mai ai, a i ka inoa hoi ana e kapa mai ai ia oukou;\n\n13 . No ka mea, pehea la i ike ai kahi kanaka i ka haku ana i hookauwa ole aku ai, a he malihini oia hoi ia ia, a i mamao aku mai na manao a me na makemake o kona naau?\n\n14 . A eia hou; ke lawe nei anei kekahi kanaka i kahi hoki o kona hoalauna, a malama ia ia? Ke i aku nei au ia oukou, Aole; aole hoi oia e ae aku e ai ia mawaena o kona mau pua holoholona, aka e hooemu aku no ia ia, a e hookuke aku ia ia mawaho. Ke i aku nei au ia oukou, pela no ia auanei mawaena o oukou, ina aole oukou e ike i ka inoa o oukou i kapa ia mai ai.\n\n15 . Nolaila, ke makemake nei au e kupaa a e naueue ole oukou, e lawa mau ana ma na hana maikai, i sila ai o Kristo, ka Haku ke Akua Mana kiekie loa, ia oukou nona, i lawe ia ai oukou i ka lani, i loaa ia oukou ka hoola ia a me ke ola mau loa, ma o ka naauao la, a me ka mana, a me ka hoopono, a me ke aloha ona, nana i hana i na mea a pau, ma ka lani a ma ka honua, oia no ke Akua maluna o na mea a pau. Amene.\n\n", "mosiah 6": "[center][font_size=26]Mokuna 6[/font_size][/center]\n\n1 . Ano, manao iho la o ke alii o Beniamina he mea e pono ai, mahope iho o ka pau ana o ka olelo i na kanaka, e hoopaa oia i na inoa o ka poe a pau i komo iloko o ka berita me ke Akua, e malama i kana mau kauoha.\n\n2 . Eia kekahi, aole kekahi mea i komo ole iloko o ka berita, a i lawe ole maluna ona i ka inoa o Kristo, o na keiki uuku wale no i koe.\n\n3 . A eia hou kekahi; i ka wa a Beniamina ke alii i hoopau ai i keia mau mea a pau, a i hoolaa ai i kana keiki ia Mosia, i luna a i alii maluna o kona poe kanaka, a i haawi aku ai ia ia i na kauoha a pau no ke aupuni, a i wae ai no hoi i na kahuna e ao aku i na kanaka, i hiki ia lakou ke hoolohe a ke ike i na kauoha a ke Akua, a e hoeueu ia lakou e hoomanao i ka hoohiki a lakou i hana ai, hookuu ae la oia i na kanaka, a hoi aku la lakou, kela mea keia mea e like me ka lakou mau ohana, i ko lakou mau hale iho.\n\n4 . A hoomaka ae la o Mosia e noho alii ma ko kona makuakane hakahaka. A hoomaka ae la oia e noho alii ma kona makahiki kanakolu, ke hui holookoa ia, aneane eha haneri kanahikukumamaono makahiki mai ka wa mai a Lehi i haalele ai ia Ierusalema.\n\n5 . A ola ae la o ke alii o Beniamina i ekolu makahiki, a make aku la ia.\n\n6 . A eia kekahi, hele aku la o ke alii o Mosia ma na aoao o ka Haku, a ua hoolohe oia i kana mau olelo paa, a me kona mau kanawai, a ua malama i kana mau kauoha, ma na mea a pau ana i kauoha mai ai ia ia.\n\n7 . A kauoha ae la ke alii o Mosia i kona poe kanaka e mahi lakou i ka honua. A ua mahi oia no hoi i ka honua, i hiki ia ia ma ia mea ke lilo i mea hookaumaha ole i kona poe kanaka, i hiki ia ia ke hana mamuli o ka mea a kona makuakane i hana ai, ma na mea a pau. A he paio ole mawaena o kona poe kanaka a pau, no na makahiki ekolu.\n\n", "mosiah 7": "[center][font_size=26]Mokuna 7[/font_size][/center]\n\n1 . Ano, eia kekahi, mahope iho o ka loaa ana i ke alii o Mosia ka maluhia mau, no na makahiki ekolu, ua makemake oia e ike no na kanaka i pii aku i ka aina o Lehi-Nepai, oia hoi i ke kulanakauhale o Lehi-Nepai; no ka mea, aole kona poe kanaka i lohe i kekahi mea no lakou, mai ka wa mai a lakou i haalele ai i ka aina o Zarahemela; nolaila, hoouluhua aku lakou ia ia me ko lakou noi nui ana.\n\n2 . Eia kekahi, ae aku la ke alii Mosia i na kanaka he umikumamaono o ko lakou poe kanaka ikaika e pii aku i ka aina o Lehi-Nepai, e imi i ko lakou poe hoahanau.\n\n3 . Eia hoi kekahi, ia la ae, ala ae la lakou e pii aku, a aia pu me lakou kekahi mea i kapa ia o Amona, a he kanaka ikaika a mana hoi ia, a he mamo ia na Zarahemela; a o ko lakou luna hoi ia.\n\n4 . Ano, aole o lakou i ike i ke ala a lakou e hele aku ai ma ka waonahele, e pii aku i ka aina o Lehi-Nepai; nolaila auwana lakou no na la he nui ma ka waonahele, he oiaio, i hookahi kanaha la ko lakou auwana ana.\n\n5 . A ia lakou i auwana ai no na la he kanaha, hiki aku la lakou i kahi puu, aia no ia ma ka akau o ka aina o Sailoma, a malaila lakou i kukulu ai i ko lakou mau halelewa.\n\n6 . A lawe aku la o Amona i na hoahanau ekolu ona, o Amaleki, o Helema, a me Hema ko lakou mau inoa, a iho aku la lakou iloko o ka aina o Nepai;\n\n7 . A, aia hoi, halawai ae la lakou me ke alii o ka poe kanaka, i noho ma ka aina o Nepai, a ma ka aina o Sailoma; a ua hoopuni ia lakou e ko ke alii poe koa, a hopu ia, a nakinaki ia, a hahao ia iloko o ka halepaahao.\n\n8 . A eia kekahi, ia lakou i noho ai ma ka halepaahao i elua la, ua lawe hou ia lakou imua o ke alii, a wehe ia ae la ko lakou mau mea i paa ai; a ku ae la lakou imua o ke alii, a ua ae ia, e aho ke olelo, ua kauoha ia lakou, e pane aku i na niele ana e ninau mai ai ia lakou.\n\n9 . A i aku la oia ia lakou, aia hoi, Owau no o Limai, ke keiki a Noa, oia ke keiki a Zenifa, ka mea i pii mai mailoko mai o ka aina o Zarahemela e loaa keia aina, o ka aina ia o ko lakou poe kupuna, a i hoolilo ia mai i alii ma ka leo o na kanaka.\n\n10 . Ano, ke makemake nei au e ike i ke kumu o ko oukou aa ana e hookokoke mai i na pa o ke kulanakauhale, oiai au me koʻu poe koa, mawaho o ka puka?\n\n11 . Ano, no keia mea ua ae aku au e hoola ia oukou, i hiki iaʻu ke ninau aku ia oukou, i ole keia ua ae aku au i koʻu poe koa e pepehi ia oukou a make. Ua ae ia oukou e olelo mai.\n\n12 . Ano, ia Amona i ike ai ua ae ia mai oia e olelo, hele aku la ia a kulou iho la imua o ke alii; a i ke ala ana ae i aku la oia, E ke alii, ke aloha nui aku nei au imua o ke Akua i keia la, no koʻu ola ana i keia manawa, a i ae ia mai au e olelo; a e hoao no au e olelo me ka wiwo ole;\n\n13 . No ka mea, ua ike paka au ina ua ike mai oukou iaʻu, aole oe i ae mai iaʻu e hele me keia mau mea i paa ai. No ka mea, owau no o Amona, a he mamo no na Zarahemela, a ua pii mai nei au mai ka aina o Zarahemela mai, e imi i ko makou poe hoahanau, a Zenifa i lawe mai ai mailoko mai o kela aina.\n\n14 . Ano, eia kekahi, mahope iho o ko Limai lohe ana i na olelo a Amona, ua olioli nui loa ia, a i mai la, Ano, ua ike oiaio au ke ola la i keia manawa koʻu poe hoahanau, ka poe i noho ma ka aina o Zarahemela. Ano, e hauoli no au; a i ka la apopo, e hoohauoli ai au i koʻu poe kanaka.\n\n15 . No ka mea, aia hoi, ua hooluhi ia mai makou e ko Lamana poe, a ua auhau ia mai i kekahi auhau kaumaha e hali ai. A, ano hoi, e hoopakele mai no ko makou poe hoahanau ia makou mailoko mai o ko makou luhi, a mailoko mai o na lima o ko Lamana poe, a e lilo makou i poe kauwa na lakou; no ka mea, ua maikai loa ko makou lilo ana i poe kauwa na ko Nepai poe, mamua o ka hookupu ana aku i ka waiwai i ke alii o ko Lamana poe.\n\n16 . Ano, kauoha aku la ke alii o Limai i kona poe koa, aole lakou nakiikii hou ia Amona, aole hoi i kona mau hoahanau, aka, kena aku la ia lakou e hele i ka puu ma ka akau o Sailoma, a e lawe mai i ko lakou poe hoahanau iloko o ke kulanakauhale, e hiki ia lakou ke ai, a ke inu, a ke hoomaha ia lakou iho mai ka luhi mai o ko lakou hele ana; no ka mea, ua hoehaeha ia lakou ma na mea he nui wale; ua loohia lakou i ka pololi, i ka makewai, a i ka luhi.\n\n17 . Ano, eia kekahi, ia la ae, hoouna ae la ke alii o Limai, i olelo hoolaha mawaena o kona poe kanaka a pau, e hiki ia lakou ke hoakoakoa ia lakou iho i ka luakini, e hoolohe i na olelo ana e olelo aku ai ia lakou.\n\n18 . A eia kekahi, ia lakou i hoakoakoa mai ai ia lakou iho, olelo aku la oia ia lakou peneia, i ka i ana, E, auhea oukou, e koʻu poe kanaka, e hoea mai oukou i ko oukou mau poo a e hooluolu ia; no ka mea, aia hoi, ua kokoke mai ka manawa, aole loihi aku, e noho hou ole ai kakou malalo iho o ko kakou poe enemi, me ka nui loa nae o ko kakou aumeume ana me ka make hewa; aka, ke manaolana nei au aia hookahi aumeume ikaika ku pono i koe e hana ia.\n\n19 . Nolaila, e hoea mai oukou i ko oukou mau poo, a e hauoli, a e paulele aku i ke Akua, i kela Akua oia no ke Akua o Aberahama, a o Isaaka, a me Iakoba; A i ua Akua la nana i lawe mai i na mamo a Iseraela mailoko mai o ka aina o Aigupita, a i hoohele ia lakou mawaena o ke Kai Ula ma ka aina maloo, a i hanai mai ia lakou i ka mane, i make ole ai lakou ma ka waonahele; a he nui na mea e ae, ana i hana mai ai no lakou.\n\n20 . A eia hou: Ua lawe mai la ua Akua hookahi la i ko kakou poe kupuna mailoko mai o ka aina o Ierusalema, a ua malama a ua hoola mai i kona poe kanaka, a hiki i keia wa. A, aia hoi, no ka kakou hana hewa a me na hana ino, i lawe ia mai ai kakou iloko o ka hana luhi.\n\n21 . A he poe hoike oukou a pau i keia la, o Zenifa, ka mea i hoolilo ia i alii maluna o keia poe kanaka, ua makemake loa oia e loaa ka aina o kona poe kupuna, nolaila, i hoopunipuni ia ai ma ke akamai a me ka maalea o ke alii Lamana, nana i hana i ke kuikahi me ke alii Zenifa, a ua haawi mai la ma na lima ona i na okana o kekahi hapa o ka aina, oia no ke kulanakauhale o Lehi-Nepai, a me ke kulanakauhale o Sailoma; a me ka aina a puni;\n\n22 . A ua hana oia i keia a pau, me ka manao nui e lawe aku i keia lahuikanaka malalo iho ona, a iloko o ka noho luhi ana. A, aia hoi, ke hookupu aku nei kakou i ka waiwai i ke alii o ko Lamana poe, i ka hapalua o ko kakou kurina, a me ko kakou bale, a me ko kakou hua liilii a pau, o kela ano o keia ano, a me ka hapalua o ka mahuahua o ko kakou mau pua, a me ko kakou mau ohana holoholona; he oiaio, i ka hapalua hoi o na mea a pau a kakou i loaa ai, oia ka ke alii o ko Lamana poe e kii mai nei, a i ole ia, i ko kakou mau ola.\n\n23 . Ano, aole anei keia he mea kaumaha e auamo ai? A, aole anei he nui ko kakou popilikia nei? Ano hoi, he kumu nui ko kakou e kaniuhu ai.\n\n24 . He oiaio, ke i aku nei au ia oukou, ua nui ko kakou mau kumu e kaniuhu ai; no ka mea, aia hoi, he nui loa o ko kakou poe hoahanau ka i pepehi ia, a i hookahe wale ia ko lakou koko, a o keia a pau no ka hewa.\n\n25 . No ka mea, ina aole o keia poe kanaka i haule iloko o ka hala, ina ua ae ole mai ka Haku i ili mai ai keia ino nui maluna o lakou. Aka hoi, aole lakou i hoolohe i kana mau olelo; aka, ala ae la na paio mawaena o lakou, a no ia mea hookahe ae la lakou i ke koko mawaena o lakou iho.\n\n26 . A ua pepehi aku la lakou i kekahi kaula a ka Haku; he oiaio, he kanaka i wae ia e ke Akua, ka mea i hai aku ia lakou no ka lakou mau hana hewa a hana ino, a wanana mai la no na mea he nui e hiki mai ana, he oiaio, no ka hiki ana mai o Kristo.\n\n27 . A no kana i ana ae ia lakou, o Kristo no ke Akua, ka Makua o na mea a pau, a i aku la hoi e lawe ana maluna iho ona i ke ano o kanaka, a o ke ano ia o ke kanaka i hana ia ai i kinohi; oia hoi, i aku la oia ua hana ia ke kanaka mamuli o ke ano o ke Akua, a e iho mai auanei ke Akua mawaena o na keiki a kanaka, a e lawe maluna iho ona i ka io a me ke koko, a e hele aku ma ka ili o ka honua;\n\n28 . Ano, no kana olelo ana i keia, pepehi ae la lakou ia ia a make; a he nui na mea e ae a lakou i hana ai, i lawe mai ai ilalo nei i ka inaina o ke Akua maluna iho o lakou. Nolaila, owai la ka mea e kahaha ana no ko lakou noho luhi ana, a no ko lakou hanau ia ana me na popilikia eha?\n\n29 . No ka mea, aia hoi, ua i mai la ka Haku, Aole au e kokua aku i koʻu poe kanaka i ka la o ko lakou lawehala ana; aka e keakea aku no au i ko lakou mau ala, i pomaikai ole ai lakou; a e lilo ko lakou mau hana me he mea hina la imua o lakou.\n\n30 . A eia hou, ke i mai nei oia, Ina e lulu aku koʻu poe kanaka i ka paumaele, e ohi auanei lakou i ka opala ona, iloko o ka puahiohio; a o ka hope ona, o ka awaawa make no ia.\n\n31 . A eia hou, ke i mai nei oia, Ina e lulu aku koʻu poe kanaka i ka paumaele, e ohi no auanei lakou i ka makani hikina, ka mea e lawe mai ana i ka make koke.\n\n32 . Ano, aia hoi, ua ko ka olelo a ka Haku; a ua hahau ia oukou, a hoopilikia ia.\n\n33 . Aka ina e huli ae oukou i ka Haku me ka manao ikaika o ka naau, a e paulele aku ia ia, a e hookauwa aku nana me ka molowa ole o ka manao; ina e hana oukou i keia, nana no, e like me kona makemake a oluolu iho, e hoopakele mai ia oukou mailoko mai o ka noho luhi ana.\n\n", "mosiah 8": "[center][font_size=26]Mokuna 8[/font_size][/center]\n\n1 . Eia kekahi, mahope iho o ka pau ana o ka ke alii Limai olelo ana i kona poe kanaka, no ka mea, olelo aku la oia i na mea he nui wale ia lakou, a he kakaikahi wale no o ia mau mea kaʻu i kakau ai ma keia buke, hai aku la oia i kona poe kanaka i na mea a pau no ko lakou poe hoahanau, ma ka aina o Zarahemela;\n\n2 . A hooku ae la oia ia Amona imua o ka ahakanaka, nana e hai aku ia lakou i na mea a pau a ko lakou poe hoahanau i loaa mai ai, mai ka wa a Zenifa i pii mai ai mailoko mai o ka aina, a hiki i kona wa i pii mai ai mailoko mai o ka aina.\n\n3 . A hai aku la hoi oia ia lakou i na olelo hope a ke alii Beniamina i ao mai ai ia lakou, a wehewehe aku la ia mau mea i na kanaka o ke alii Limai, i hiki ia lakou ke hoomaopopo i na olelo a pau ana i olelo mai ai.\n\n4 . A eia kekahi, mahope iho o kana hana ana i keia a pau, hookuu ae la o ke alii Limai i ka ahakanaka, a kauoha ae la e hoi aku lakou, o kela mea keia mea i kona hale iho.\n\n5 . Eia kekahi, kauoha ae la oia e lawe ia mai na papa, kahi i kakau ia ai ka mooolelo o kona poe kanaka, mai ka manawa a lakou i haalele aku ai i ka aina o Zarahemela, imua o Amona, i heluhelu ai oia ia mau mea.\n\n6 . Ano, ia Amona i heluhelu ai i ka mooolelo, ninau mai la ke alii ia ia, e ike ina ua hiki paha ia ia ke unuhi i na olelo. A hai aku la o Amona ia ia ua hiki ole ia ia.\n\n7 . A i mai la ke alii ia ia, Ua kaumaha iho la au no na pilikia o koʻu poe kanaka, a hoouna aku la au i hookahi kanaha a me na mea keu ekolu o koʻu poe kanaka, e hele aku iloko o ka waonahele, e hiki ia lakou ma ia mea ke loaa ka aina o Zarahemela; i hiki ia makou ke nonoi aku i ko makou poe hoahanau e hoopakele mai ia makou mailoko aku o ka noho luhi ana;\n\n8 . A ua hili lakou ma ka waonahele, no na la he nui wale, aka ua molowa ole lakou, aole nae i loaa ka aina o Zarahemela, aka hoi hou mai la i keia aina, mahope o ka hele ana aku ma kahi aina mawaena o na wai he nui wale; ua loaa kahi aina i uhi ia me na iwi o na kanaka, a o na holoholona, a pela aku, a ua uhi ia me na koena o na hale o kela ano o keia ano; ua loaa kekahi aina i hoopiha e ia mamua me kekahi poe kanaka i kinikini e like me na lehulehu o ka Iseraela.\n\n9 . A i mea e hoike mai ai he mau mea oiaio ka lakou i olelo mai ai, ua lawe mai lakou i na papa he iwakaluakumamaha, i piha me na kaha; a he gula maemae ia mau mea.\n\n10 . Aia hoi, ua lawe mai hoi lakou i na pale umauma, a ua nunui; a he keleawe melemele, a me ke keleawe ulaula ia mau mea, a, aohe kina iki.\n\n11 . A eia hou, ua lawe mai lakou i na pahikaua, ua popopo na au o ia mau mea, a ua ai ia hoi na pahi me ke kukae hao; aole kekahi mea ma ka aina i hiki ke unuhi mai i ka olelo a me na kaha maluna o na papa. Nolaila, i aku ai au ia oe, E hiki anei ia oe ke unuhi?\n\n12 . A ke i hou aku nei au ia oe, ke ike nei anei oe i kekahi mea e hiki ke unuhi? No ka mea, ua makemake au e unuhi ia keia mau mooolelo iloko o ka kakou olelo. No ka mea, malia paha e haawi mai no ia mau mea i ka ike, no kekahi koena o keia poe kanaka i luku ia, mai ia lakou mai keia mau mooolelo; a i ole ia, e haawi mai paha ia mau mea i ka ike no keia poe kanaka ponoi, ka poe i luku ia; a ua makemake au e ike i ke kumu o ko lakou luku ia ana.\n\n13 . Ano, i aku la o Amona ia ia, ua hiki io iaʻu ke hai aku ia oe, e ke alii, no kekahi kanaka i hiki ke unuhi i na mooolelo; no ka mea, nona na mea i hiki ai ia ia ke nana, a ke unuhi i na mooolelo a pau o ka wa kahiko; a he haawina ia mai ke Akua mai. A ua kapa ia keia mau mea he mau mea unuhi olelo; aole e hiki i kekahi kanaka ke nana iloko o laua, ke kauoha ole ia oia, o nana oia no ka mea e pono ole ai ia ia, a e make oia. A o ka mea i kauoha ia mai e nana iloko o laua, ua kapa ia oia, He mea nana-Urima.\n\n14 . Aia hoi, o ke alii o na kanaka ma ka aina o Zarahemela, oia no ke kanaka i kauoha ia e lawelawe i keia mau mea, a nana keia haawina kiekie mai ke Akua mai.\n\n15 . A i mai la ke alii, Ua nui loa aku ka mea nana-Urima mamua o ke kaula.\n\n16 . A i aku la o Amona, O ka mea nana-Urima he mea hoike oia, a he kaula hoi; aole e hiki i ke kanaka, ke loaa ka haawina nui ae, ke ole loaa ia ia ka mana o ke Akua, ka mea e hiki ole ai i ke kanaka; aka e hiki no i ke kanaka ke loaa ka mana nui ke haawi ia mai ia ia mai ke Akua mai.\n\n17 . Aka o ka mea nana-Urima ua hiki ia ia ke ike i na mea i hala, a i na mea hoi e hiki mai ana; a ma o lakou la e hoike ia mai na mea a pau, e aho ke olelo, e hoike ia mai na mea huna, a e puka mai i ka malamalama na mea nalo, a o na mea i ike ole ia, e hoike ia mai auanei ma o lakou la; a e hoike ia mai no hoi na mea ma o lakou la, aole e hiki ke ike ia ke ole lakou.\n\n18 . Pela ke Akua i hoomakaukau ai i ala i hiki i ke kanaka, ma o ka manaoio la, ke hana i na hana mana nui; nolaila, e lilo ana oia i mea e pomaikai nui ai kona poe hoanoho.\n\n19 . Ano, ia Amona i hoopau ai i ka olelo ana i keia mau olelo, hauoli nui loa iho la ke alii, a hoalohaloha aku la i ke Akua, me ka i ana, He oiaio no paha, aia no he mea pohihihi nui iloko o neia mau papa; a he oiaio no, ua hoomakaukau ia keia mau mea unuhi olelo no ka wehewehe ana i na mea pohihihi a pau me neia i na keiki a kanaka.\n\n20 . E! Kupanaha na hana a ka Haku, a loihi kona hoomanawanui ana me kona poe kanaka; he oiaio, nui ka makapo a me ka paakiki o ka hoomaopopo o na keiki a kanaka; no ka mea, aole lakou e imi i ka naauao, aole o lakou makemake e noho alii oia maluna o lakou.\n\n21 . He oiaio, ua like lakou me he pua hihiu la, e mahuka ana mai ke kahu hipa aku, a e hele liilii ana, a i hoa ia, a i ai ia e na holoholona o ka ululaau.\n\n", "mosiah 9": "Ka Mooolelo a Zenifa—He mooolelo o kona poe kanaka, mai ka wa a lakou i haalele aku ai i ka aina o Zarahemela, a hiki i ka wa i hoopakele ia ai lakou mailoko aku o na lima o ko Lamana poe.\n\n[center][font_size=26]Mokuna 9[/font_size][/center]\n\n1 . Owau, o Zenifa, ua ao ia au ma ka olelo a pau a ko Nepai poe, a ua loaa e iaʻu ka ike no ka aina o Nepai, o ka aina hoilina mua o ko makou poe kupuna, a ua hoouna ia au me he kiu la mawaena o ko Lamana poe, e hoomakakiu aku ai au i ko lakou poe koa, i hiki i ko makou poe koa ke lele maluna o lakou a ke luku aku ia lakou; aku iaʻu i ike ai i ka mea pono mawaena o lakou, ua makemake au e pepehi ole ia lakou;\n\n2 . Nolaila, paio aku la au me koʻu poe hoahanau ma ka waonahele; no ka mea, ua makemake au i ka luna o makou e hana i kuikahi me lakou. Aka he kanaka makona a puni koko no oia, kauoha mai la ia e pepehi ia au; aka ua hoopakele ia au ma ka hookahe nui ia ana o ke koko; no ka mea, kaua aku la ka makuakane i ka makuakane, a me ka hoahanau i ka hoahanau, a, luku ia ka nui o ko makou poe koa ma ka waonahele; a hoi hou aku la makou, ka poe o makou i koe, i ka aina o Zarahemela, e hai aku ia mooolelo i ka lakou poe wahine, a me ka lakou poe keiki.\n\n3 . Aka ua iini ikaika loa nae au e loaa ka aina o ko makou poe kupuna, a houluulu ae la au i na mea a pau e makemake ana e pii aku e loaa ka aina, a hele hou aku la makou ma ko makou hele ana iloko o ka waonahele, e pii aku i ka aina; aku ua hahau ia mai makou me ka wi a me na popilikia eha; no ka mea, ua lohi makou e hoomanao i ka Haku ko makou Akua.\n\n4 . Aka hoi, mahope iho o ka auwana ana i na la he nui ma ka waonahele, kukulu aku la makou i ko makou mau halelewa ma kahi o ko makou poe hoahanau i pepehi ia ai, a ua kokoke ia i ka aina o ko makou poe kupuna.\n\n5 . Eia kekahi, hele hou aku la au me na kanaka oʻu eha, iloko o ke kulanakauhale, iloko i ke alii la, i ike ai au i ke ano o ko ke alii manao, a i ike ai hoi au ina paha e hiki iaʻu ke hele iloko me koʻu poe kanaka, a e loaa ka aina me ka maluhia.\n\n6 . A hele aku la au iloko i ke alii la, a hana berita mai la oia me au, e lilo iaʻu ka aina o Lehi-Nepai, a me ka aina o Sailoma.\n\n7 . A kauoha aku la no hoi oia i kona poe kanaka e hele aku mailoko aku o ka aina, a hele aku la au me koʻu poe kanaka iloko o ka aina, i noho ai makou malaila.\n\n8 . A hoomaka aku la makou e kukulu aku i na hale, a e hana hou i na pa o ke kulanakauhale, he oiaio, i na pa o ke kulanakauhale o Lehi-Nepai, a me ke kulanakauhale o Sailoma.\n\n9 . A hoomaka ae la makou e mahi i ka honua, he oiaio, me kela ano keia ano o na anoano, me na anoano o ke kurina, a o ka huita, a o ka bale, a me ka neasa, a me ka seuma, a me kela ano keia ano o na anoano o na hua; a hoomaka aku la makou e mahuahua a e hoopomaikai ia mai ma ka aina.\n\n10 . Ano, no ka maalea a me ke akamai o ke alii Lamana, e lawe mai ai i koʻu poe kanaka iloko o ka noho luhi ana, i haawi mai ai oia i ka aina, i noho ai makou malaila.\n\n11 . Nolaila, eia kekahi, mahope iho o ko makou noho ana ma ka aina no na makahiki he umikumamalua, hoomaka ae la ko ke alii Lamana oluolu ole, o mahuahua paha koʻu poe kanaka a ikaika ma ka aina, a e hiki ole ia lakou ke lanakila maluna o lakou nei a e hooluhi mai ia lakou nei.\n\n12 . Ano, he poe molowa a hoomanakii lakou; nolaila, ua makemake lakou e hooluhi mai ia makou, e hiki ai ia lakou ke hoopiha ia lakou iho me ka hana a ko makou mau lima, he oiaio, e hiki ia lakou ke hoomaona ia lakou iho ma na pua holoholona o ko makou kula.\n\n13 . Nolaila, eia kekahi, hoomaka ae la ke alii o Lamana e hookonokono i kona poe kanaka, i paio mai ai lakou me koʻu poe kanaka; nolaila, hoomaka aku la na kaua a me na paio ma ka aina.\n\n14 . No ka mea, i ka makahiki umikumamakolu o ka noho alii oʻu ma ka aina o Nepai, ma o ma ke kukulu hema o ka aina o Sailoma, i ka wa a koʻu poe kanaka e hoohainu ana a e hanai ana i ko lakou mau pua holoholona, a e mahi ana i ko lakou mau aina, hiki mai la kekahi poe kaua he lehulehu o ko Lamana poe maluna o lakou, a hoomaka ae la e pepehi ia lakou a make, a e lawe aku i ko lakou mau pua holoholona, a me ke kurina o ko lakou mau kihapai.\n\n15 . He oiaio, a auhee mai la lakou, ka poe a pau i hopu ole ia, iloko o ke kulanakauhale o Nepai, a noi mai la iaʻu no ka hoomalu ana.\n\n16 . Eia kekahi, kahiko aku la au ia lakou me na kakaka, a me na pua, me na pahikaua, a me na pahikaua pokole, me na newa, a me na maa, a me kela ano keia ano o na mea kaua i hiki ia makou ke hana, a hele aku la au me koʻu poe e ku e aku i ko Lamana poe ma ke kaua;\n\n17 . He oiaio, ma ka ikaika o ka Haku makou i hele aku ai e kaua aku i ko Lamana poe; no ka mea, kahea ikaika aku la au me koʻu poe kanaka i ka Haku, nana e hoopakele mai ia makou mailoko mai o na lima o ko makou poe enemi, no ka mea, ua hoala ia mai makou e hoomanao i ka hoopakele ia ana o ko makou poe kupuna.\n\n18 . A lohe mai la ke Akua i ka makou hea ana, a hooko mai la i ka makou mau pule; a hele aku la makou ma kona ikaika. He oiaio, hele aku la no makou e ku e i ko Lamana poe; a i ka la a me ka po hookahi, i pepehi aku ai makou i ekolu tausani a me kanahakumamakolu; a pepehi aku la makou ia lakou, a hiki i ka wa a makou i hooauhee aku ai ia lakou mailoko aku o ka aina o makou.\n\n19 . A owau hoi, ua kokua au me kuu mau lima iho, e kanu i ko lakou poe make. Aia hoi, no ka pepehi ia ana he elua haneri a me kanahikukumamaiwa o ko makou poe hoahanau, ua piha makou i ke kaumaha a kupinai nui.\n\n", "mosiah 10": "[center][font_size=26]Mokuna 10[/font_size][/center]\n\n1 . Eia kekahi, hoomaka hou aku la makou e hookupaa i ke aupuni; a hoomaka hou makou e noho ma ka aina me ka malu. A kauoha ae la au e hana ia kela ano keia ano o na mea kaua, e hiki iaʻu ma ia mea ke loaa na mea kaua no koʻu poe kanaka, no ka wa e hele hou mai ko Lamana poe e kaua mai i koʻu poe kanaka.\n\n2 . A hoonoho iho la au i na mea kiai a puni ka aina, i hiki ole ai i ko Lamana poe ke lele hou mai maluna o makou me ka ike ole ia aku, a e luku mai ia makou; a pela au i kiai ai i koʻu poe kanaka, a me koʻu mau pua holoholona, a malama ia lakou mai ka haule ana aku iloko o na lima o ko makou poe enemi.\n\n3 . Eia kekahi, noho iho la makou ma ka aina o ko makou poe kupuna, no na makahiki he nui; he oiaio, no na makahiki he iwakaluakumamalua.\n\n4 . A kauoha ae la au i na kanaka e mahi i ka honua, a e hooulu i na ano a pau o na hua liilii, a i na hua laau a pau, o kela ano keia ano.\n\n5 . A kauoha aku la au e milo na wahine, a e hooikaika, a e hana, a e hana i na ano a pau o ka ie makalii; he oiaio, a me ka lole o kela ano keia ano, e hiki ia makou ke hoaahu i ko makou olohelohe; a pela makou i pomaikai ai ma ka aina; a pela no hoi makou i loaa ai ka maluhia mau ma ka aina no na makahiki he iwakaluakumamalua.\n\n6 . Eia kekahi, make aku la ke alii Lamana, a hoomaka ae la kana keiki e noho alii ma kona hakahaka. A hoomaka ae la oia e hoeu i kona poe kanaka i ke kipi ku e i koʻu poe kanaka; nolaila, hoomaka mai la lakou e hoomakaukau no ke kaua, a e pii mai e kaua i koʻu poe kanaka.\n\n7 . Aka ua hoouna e aku au i koʻu poe kiu ma o a maanei a puni ka aina o Semalona, i loaa ai iaʻu ka ike no ko lakou hoomakaukau ana, i pale aku ai au ia lakou, i hiki ole mai ai lakou maluna o koʻu poe kanaka a e luku mai ia lakou.\n\n8 . Eia kekahi, pii mai la lakou ma ka akau o ka aina o Sailoma, me ko lakou poe kaua he lehulehu, o na kanaka i kahiko ia me na kakaka, a me na pua, a me na pahikaua, a me na pahikaua pokole, a me na ala, a me na maa, a ua kole ia ko lakou mau poo, i olohelohe ai lakou; a ua kakoo ia me kekahi kaei ili a puni ko lakou mau puhaka.\n\n9 . Eia kekahi, kauoha aku la au e huna ia na wahine a me na keiki a koʻu poe kanaka ma ka waonahele; a kauoha aku la hoi au i na elemakule a pau oʻu i hiki ke hali i na mea kaua, a me koʻu poe kanaka hou hoi i hiki ke hali i na mea kaua, e houluulu ia lakou iho e hele e kaua aku i ko Lamana poe; a hoonoho papa ae la au ia lakou, kela kanaka keia kanaka e like me kona mau makahiki.\n\n10 . Eia kekahi, pii aku la makou e kaua i ko Lamana poe. A owau hoi, i koʻu wa elemakule, owau kekahi i pii aku e kaua i ko Lamana poe. Eia kekahi, pii aku la makou ma ka ikaika o ka Haku, e kaua.\n\n11 . Ano, aole o ko Lamana poe i ike i kekahi mea no ka Haku, aole no hoi i ka ikaika o ka Haku; nolaila, paulele aku la lakou i ko lakou ikaika iho. Aka, he poe kanaka ikaika lakou, ma ka ikaika o kanaka;\n\n12 . He poe hihiu, a hae, a puni koko lakou e manaoio ana i ka mooolelo a ko lakou poe kupuna, eia ia: E manaoio ana ua kipaku ia mai lakou mailoko mai o ka aina o Ierusalema, no na hewa o ko lakou poe kupuna, a ua hoolawehala ia lakou ma ka waonahele e ko lakou poe hoahanau; a ua hoolawehala ia no hoi lakou, oiai e holo mai ana ma ke kai.\n\n13 . A eia hou: Ua hoolawehala ia lakou oiai ma ko lakou aina hoilina mua, mahope iho o ko lakou hiki ana mai ma keia aoao o ke kai; a o keia mau mea a pau, no ka oi ana aku o ko Nepai ikaika ma ka malama ana i na kauoha a ka Haku; nolaila, ua lokomaikai ia mai oia e ka Haku, no ka mea, lohe ka Haku i kana mau pule a hooko mai la ia mau mea, a oia no ka mea i alakai ma ko lakou hele ana ma ka waonahele.\n\n14 . A ua huhu kona mau hoahanau ia ia, no ka mea, aole lakou i hoomaopopo i na hana a ka Haku; ua huhu no hoi lakou ia ia maluna o na kai; no ka mea, ua hoopaakiki iho la lakou i ko lakou mau naau e ku e i ka Haku.\n\n15 . A eia hou: Ua huhu lakou ia ia, ia lakou i hiki mai ai i ka aina i olelo mua ia ai, no ka mea, i mai la lakou ua lawe aku oia i ka noho alii ana maluna o na kanaka mailoko aku o ko lakou mau lima; a imi aku la lakou e pepehi ia ia.\n\n16 . A eia hou: Ua huhu lakou ia ia, no kona haalele ana, a me ka hele ana iloko o ka waonahele me ka Haku i kauoha mai ai ia ia, a lawe pu ana i na mooolelo i kahakaha ia maluna o na papa keleawe; no ka mea, i mai la lakou ua hao mai la oia ia lakou.\n\n17 . A pela lakou i ao aku ai i ka lakou poe mamo, e inaina mai ai lakou ia lakou nei, a e pepehi mai ai lakou ia lakou nei, a e powa mai ai a e hao mai ai ia lakou nei, a e hana lakou i na mea a pau i hiki ke anai mai ai ia lakou nei; nolaila, he inaina mau loa ko lakou i na mamo a Nepai.\n\n18 . No keia kumu i hoopunipuni mai ai ke alii Lamana, ma kona maalea a akamai wahahee, a me kana olelo malimali iaʻu, i lawe mai ai au i koʻu poe kanaka nei, iloko o keia aina, e hiki ia lakou ke luku mai ia lakou nei; he oiaio, a ua pilikia iho la makou iloko o keia mau makahiki he nui ma ka aina.\n\n19 . Ano, owau, o Zenifa, mahope iho o kaʻu hai ana i keia mau mea a pau i koʻu poe kanaka no ko Lamana poe, hooikaika aku la au ia lakou e hele e kaua me ko lakou ikaika a pau, e paulele ana i ka Haku; nolaila, paio aku la makou me lakou, he maka no he maka.\n\n20 . A eia kekahi, hooauhee hou aku la makou ia lakou mailoko aku o ko makou aina; a pepehi aku la makou ia lakou me ka luku nui, a no ka nui loa aole makou i helu ia lakou.\n\n21 . Eia kekahi, hoi hou aku la makou i ko makou aina iho, a hoomaka hou ae la koʻu poe kanaka e malama i ko lakou mau pua holoholona, a e mahi i ka honua.\n\n22 . Ano, ua elemakule au, a hoili aku la au i ke aupuni maluna o kekahi o kaʻu mau keiki; nolaila, aole au e olelo hou aku. A na ka Haku e hoopomaikai i koʻu poe kanaka. Amene.\n\n", "mosiah 11": "[center][font_size=26]Mokuna 11[/font_size][/center]\n\n1 . Eia kekahi, hoili iho la o Zenifa i ke aupuni maluna o Noa, kekahi o kana mau keikikane; nolaila, i hoomaka ai o Noa e noho alii ma kona hakahaka; aole ia i hele ma na aoao o kona makuakane.\n\n2 . No ka mea hoi, aole oia i malama i na kauoha a ke Akua, aka hele aku la oia mamuli o na makemake o kona naau iho. A he nui na wahine a me na haiawahine ana. A he kumu ia no kona poe kanaka e hana ai i ka hewa, a e hana ai i ka mea hoopailua ma ke alo o ka Haku. He oiaio, a ua hana lakou i na moekolohe, a me na ano a pau o ka hewa.\n\n3 . A kau mai la oia i ka auhau hapalima maluna o na mea a pau o lakou; i ka hapalima o ko lakou gula a o ko lakou kala, a i ka hapalima o ko lakou zifa, o ko lakou keleawe ulaula, a o ko lakou keleawe melemele a me ko lakou hao; a i ka hapalima o ko lakou mau holoholona i kupalu ia; a i ka hapalima hoi o ko lakou hua liilii.\n\n4 . A ua lawe oia i keia mau mea a pau, e hanai ia ia iho, a i kana mau wahine, a i kana mau haiawahine, a i kana poe kahuna, a i ka lakou mau wahine, a i ka lakou mau haiawahine; pela oia i hoololi ai i na oihana o ke aupuni.\n\n5 . No ka mea, hoopau ae la oia i na kahuna a pau i hoolaa ia e kona makuakane, a hoolaa ae la i na mea hou ma ko lakou hakahaka, i na mea i hookiekie ia ma ka haaheo o ko lakou mau naau.\n\n6 . He oiaio no, a pela lakou i hanai ia ai ma ko lakou palaualelo ana, a ma ko lakou hoomana kii ana, a ma ko lakou moekolohe ana, ma o na auhau la o ke alii a Noa i kau mai ai maluna o kona poe kanaka; pela i hana ikaika ai na kanaka no ke kokua ana i ka hana hewa.\n\n7 . He oiaio, o lakou hoi ka i lilo i poe hoomana kii, no ka mea, ua hoopunipuni ia ma na olelo haakei a malimali a ke alii a me na kahuna; no ka mea, ua olelo ae la lakou i na mea malimali ia lakou.\n\n8 . Eia kekahi, kukulu iho la o ke alii Noa i na hale nani a akea he nui wale; a hoonani ae la oia i ua mau hale nei me ka hana maikai o ka laau, a me na ano a pau o na mea maikai loa, o ke gula, a o ke kala, a o ka hao, a o ke keleawe melemele, a o ka zifa, a o ke keleawe ulaula;\n\n9 . A kukulu no hoi oia i hale alii akea nona, a i noho alii mawaena konu olaila, o keia mau mea a pau o ka laau maikai ia, a ua hoonani ia me ke gula, a me ke kala, a me na mea maikai loa.\n\n10 . A kauoha ae la no hoi oia i kana poe paahana e hana i na ano a pau o ka hana maikai iloko o na paia o ka luakini, o ka laau maikai, a o ke keleawe ulaula, a o ke keleawe melemele;\n\n11 . A o na noho i hookaawale ia no na kahuna nui, maluna o na noho e ae a pau, oia kana i hoonani aku ai me ke gula maemae; a kauoha aku la ia e hana ia kekahi papa umauma imua o lakou; i wahi no lakou e hilinai ai i ko lakou mau kino a me ko lakou mau lima, oiai lakou e olelo aku ai i na olelo wahahee a haakei i kona poe kanaka.\n\n12 . Eia kekahi, kukulu iho la oia i hale kiai ma kahi kokoke i ka luakini; he oiaio, i kahi hale kiai kiekie loa, a no ke kiekie ua hiki ia ia ke ku maluna olaila, a ke nana aku i ka aina o Sailoma, a i ka aina o Semalona hoi, kahi a ko Lamana poe i noho ai; a ua hiki ia ia ke nana aku maluna o ka aina a puni.\n\n13 . Eia kekahi, kauoha ae la oia e kukulu ia na hale he nui ma ka aina o Sailoma; a kauoha aku la oia e kukulu ia kekahi hale kiai nui ma ka puu aia ma ka akau o ka aina o Sailoma, kahi a ka poe keiki a Nepai i hele nui ai ma ka manawa a lakou i auhee aku ai mailoko aku o ka aina; a pela oia i hana ai me ka waiwai ana i loaa ai ma ka auhau ana i kona poe kanaka.\n\n14 . Eia kekahi, kau aku la oia i kona naau maluna o kona waiwai, a hoomaunauna aku oia i kona manawa, ma ka noho uhauha ana me kana poe wahine a me kana poe haiawahine; a pela hoi kana poe kahuna i hoomaunauna aku ai i ko lakou manawa, me na wahine hookamakama.\n\n15 . Eia kekahi, kanu iho la oia i na malawaina a puni ma ka aina; a kukulu iho la oia i na wahi kaomi waina, a hana oia i ka waina a nui loa; a nolaila, lilo iho la oia i mea pakela waina, a me kona poe kanaka no hoi.\n\n16 . Eia kekahi, hoomaka ae la ko Lamana poe e hele mai maluna o kona poe kanaka, maluna o na mea he kakaikahi, a e pepehi ia lakou a make ma ko lakou mau kihapai, a oiai lakou e malama ana i ko lakou mau pua holoholona.\n\n17 . A hoonoho aku la ke alii Noa i na koa a puni ka aina e pale aku ia lakou; aka aole ia i hoouna aku i ua poe koa nei a lawa, a hiki mai la ko Lamana poe maluna iho o lakou, a pepehi ae la ia lakou a make, a hoa iho la i na pua holoholona he nui o lakou mailoko aku o ka aina; pela i hoomaka ai ko Lamana poe e luku mai ia lakou, a e hoopai mai i ko lakou inaina maluna o lakou nei.\n\n18 . Eia kekahi, hoouna aku la ke alii Noa i kona poe kaua e ku e ia lakou la, a ua hooauhee ia lakou la, oia hoi, hooauhee lakou ia lakou la i hope no kekahi manawa; nolaila, hoi hou ae la lakou e hauoli ana no ko lakou waiwai pio.\n\n19 . Ano, no keia lanakila nui, ua hookiekie ia lakou ma ka haaheo o ko lakou mau naau; a kaena aku la lakou ma ko lakou ikaika iho, me ka i ana, ua hiki i ko lakou kanalima ke ku e aku i na tausani o ko Lamana poe; a pela lakou i kaena aku ai, a olioli i ke koko, a i ka hookahe ana i ke koko o ko lakou poe hoahanau, a o keia mea no ka hewa o ko lakou alii a me na kahuna hoi.\n\n20 . Eia kekahi, aia mawaena o lakou kekahi kanaka, o Abinadi kona inoa; a hele aku la oia iwaena o lakou, a hoomaka iho la e wanana, i ka i ana, Aia hoi, penei wahi a ka Haku, a peneia oia i kauoha mai ai iaʻu, i ka i ana, E hele aku a e olelo aku i keia poe kanaka, penei wahi a ka Haku; Auwe keia poe kanaka, no ka mea, ua ike au i ko lakou mau mea ino, a me ko lakou mau hewa, a me ko lakou mau moekolohe; a ke mihi ole lakou, e hele aku au io lakou la ma kuu inaina.\n\n21 . A ke mihi ole lakou, a huli i ka Haku i ko lakou Akua, aia hoi, e haawi aku au ia lakou iloko o na lima o ko lakou poe enemi; he oiaio, a e lawe ia aku lakou iloko o ka noho luhi ana; a e hoopilikia ia lakou ma ka lima o ko lakou poe enemi.\n\n22 . A e hiki mai keia, e ike auanei lakou owau no ka Haku ko lakou Akua, a he Akua lili, e hoopai ana i na hala o koʻu poe kanaka.\n\n23 . A e hiki mai no hoi keia, ke mihi ole keia poe kanaka a e huli i ka Haku i ko lakou Akua, e lawe ia lakou iloko o ka noho luhi ana; aole loa kekahi mea e hoopakele ia lakou, o ka Haku ke Akua Mana loa wale no.\n\n24 . He oiaio, e hiki mai keia i ka wa a lakou e kahea mai ai iaʻu, e lohi no au i ka hoolohe i ko lakou hea ana; he oiaio, a e hookuu aku au ia lakou e hahau ia lakou e ko lakou poe enemi.\n\n25 . A ke mihi ole lakou iloko o ke kapa inoino a me ka lehu, a e kahea ikaika mai i ka Haku i ko lakou Akua, aole au e hoolohe aku i ka lakou mau pule, aole hoi au e hoopakele aku ia lakou mailoko aku o ko lakou mau popilikia; a pela wahi a ka Haku, a pela oia i kauoha mai ai iaʻu.\n\n26 . Ano, eia kekahi, ia Abinadi i olelo mai ai i keia mau olelo ia lakou, ua huhu lakou ia ia, a imi aku la e kaili aku i kona ola; aka hoopakele aku la no ka Haku ia ia mailoko mai o ko lakou mau lima.\n\n27 . Ano, i ka wa a Noa ke alii i lohe ai no na olelo a Abinadi i olelo mai ai i na kanaka, ua huhu no hoi oia; a i aku la oia, Owai la o Abinadi, i hoohewa ia mai ai au me koʻu poe kanaka e ia? A owai la ka Haku, nana e hoili mai maluna iho o koʻu poe kanaka i na popilikia nui me neia?\n\n28 . Ke kena aku nei au ia oukou e lawe mai ia Abinadi maanei, i pepehi aku ai au ia ia; no ka mea, ua olelo mai la oia i keia mau mea, e hiki ia ia ke hoeueu i koʻu poe kanaka i ka huhu, kekahi me kekahi, a e hoala i na paio mawaena o koʻu poe kanaka; nolaila, e pepehi aku no au ia ia.\n\n29 . Ano, ua hoopouli ia na maka o na kanaka; nolaila, hoopaakiki iho la lakou i ko lakou mau naau e ku e i na olelo a Abinadi, a imi aku la lakou mai ia manawa aku e hopu ia ia. A hoopaakiki iho la ke alii Noa i kona naau e ku e i ka olelo a ka Haku; a, aole oia i mihi i kana mau hana ino ana.\n\n", "mosiah 12": "[center][font_size=26]Mokuna 12[/font_size][/center]\n\n1 . Eia kekahi, mahope iho o na makahiki elua, hele mai la o Abinadi mawaena o lakou me ka pahaohao, i ike ole ai lakou ia ia, a hoomaka ae la e wanana aku mawaena o lakou, i ka i ana, Penei ka ka Haku i kauoha mai ai iaʻu, i ka i ana: E Abinadi, e hele aku a e wanana aku i koʻu poe kanaka nei, no ka mea, ua hoopaakiki aku la lakou i ko lakou mau naau i kaʻu mau olelo; ua mihi ole lakou i ka lakou mau hana ino; nolaila, e hele no au io lakou la ma kuu inaina, he oiaio, ma kuu inaina wela e hele aku ai au io lakou la ma ko lakou mau hewa a hana hoopailua;\n\n2 . He oiaio, auwe keia hanauna. A i mai la ka Haku iaʻu, E o aku i kou lima, a e wanana, me ka i ana, penei wahi a ka Haku: E hiki mai keia, e lawe ia auanei keia hanauna, no ka lakou mau hala, iloko o ka noho luhi ana, a e papai ia ma ka papalina; he oiaio, a e hooauhee ia e na kanaka, a e luku ia; a e ai auanei na manu nui o ka lewa, a me na ilio, a me na holoholona hihiu, i ko lakou io.\n\n3 . A e hiki mai keia, e manaoio ke ola o ke alii Noa me he aahu la iloko o kekahi umu wela; no ka mea, e ike no oia owau no ka Haku.\n\n4 . Eia kekahi, e hahau aku no au i keia poe kanaka oʻu me na popilikia eha; he oiaio, me ka wi a me ke ahulau; a naʻu lakou e hoaoa aku a pau ae ka la.\n\n5 . He oiaio, a e hoohaawe aku no au i na ukana kaumaha maluna o ko lakou mau kua; a e hoeueu ia lakou imua me ka hahau, me he hoki leo ole la.\n\n6 . A e hiki mai keia, e hoouna aku au i ka hua hekili mawaena o lakou, a e pehi ia mea ia lakou; a e papai ia no hoi lakou i ka makani hikina; a e hoopilikia na mea kolo i ko lakou aina hoi, a e ai i ko lakou hua liilii.\n\n7 . A e hahau ia lakou me kekahi ahulau nui; a e hana au i keia mau mea a pau, no ka lakou mau hala a mau hana hoopailua.\n\n8 . A eia kekahi, ke mihi ole lakou, e hoopau loa aku au ia lakou mailuna aku o ka ili o ka honua; aka e waiho iho no lakou i mooolelo mahope iho o lakou, a e malama aku au ia mea no na lahuikanaka e ae, ka poe e loaa auanei ka aina; he oiaio, e hana no au i keia, e hiki iaʻu ka hoakaka aku i ka hana hoopailua a keia poe kanaka i na lahuikanaka e. A he nui wale na mea a Abinadi i wanana ku e mai ai i keia poe kanaka.\n\n9 . Eia kekahi, huhu iho la lakou ia ia; a hopu aku la lakou ia ia a kaikai aku la ia ia me ka paa i ka nakiikii ia imua o ke alii, a i aku la i ke alii, Aia hoi, ua lawe mai makou i kekahi kanaka imua ou, nana i wanana ino mai no kou poe kanaka, a ke i mai la e hoopau ana ke Akua ia lakou;\n\n10 . A ke wanana mai la no hoi oia i ka ino no kou ola, a ke i mai nei e like auanei kou ola me he aahu la iloko o ka umu ahi.\n\n11 . A eia hou, ke i mai nei oia e like auanei oe me he ohe la, oia, me he ohe maloo la o ke kula, i holo ia maluna e na holoholona a hahi ia ilalo o na wawae.\n\n12 . A eia hou, ke i mai nei oia e like auanei oe me na pua o ka puakala, ia ia i oo loa ai, ina e pa mai ka makani, e hoopuehu ia aku ia ma ka ili o ka aina; a ke hookokohu mai nei ia me he mea la na ka Haku i olelo mai ia mea. A ke i mai nei oia e hiki mai keia a pau maluna ou, ke mihi ole oe; a o keia no kau mau hala.\n\n13 . Ano, e ke alii, aia hoi, heaha la ka ino nui au i hana ai, a heaha la hoi na hewa nui a kou poe kanaka i lawehala ai, i hoahewa ia kakou e ke Akua, a i hookolokolo ia e keia kanaka?\n\n14 . Ano, e ke alii, aia hoi, ua hewa ole makou, a ooe, e ke alii, ua lawehala ole; nolaila, ua wahahee mai la keia kanaka nou, a ua wanana mai la me ka makehewa.\n\n15 . A, aia hoi, ua ikaika kakou, aole no kakou e komo iloko o ka noho luhi ana, aole hoi e lawe pio ia e ko kakou poe enemi; he oiaio, a ua hoopomaikai ia oe ma ka aina, a e hoopomaikai ia auanei oe.\n\n16 . Aia hoi, eia no ke kanaka, ke haawi aku nei makou ia ia iloko o kou mau lima; nau no e hana me ia me ka mea maikai ia oe.\n\n17 . Eia kekahi, kena aku la ke alii o Noa e hoolei ia aku o Abinadi iloko o ka halepaahao; a kauoha ae la oia i na kahuna e hoakoakoa ia lakou iho, e hiki ia ia ke kukakuka pu me lakou no kona mea e pono ai ke hana me ia.\n\n18 . A eia kekahi, i aku la lakou i ke alii, E lawe mai ia ia maanei, i niele aku ai makou ia ia. A kauoha aku la ke alii e lawe ia mai oia imua o lakou.\n\n19 . A hoomaka ae la lakou e ninaninau aku ia ia, i hiki ai ia lakou ke hoohauhili ia ia, i hiki ai ia lakou ke loaa kekahi mea e hoahewa ai ia ia; aka pane aku la oia ia lakou me ka wiwo ole, a pale aku la i ko lakou mau niele a pau, he oiaio, ua nui ko lakou kahaha; no ka mea, pane aku la oia ia lakou ma ko lakou mau niele a pau, a hoohoka aku la ia lakou ma ka lakou mau olelo a pau.\n\n20 . Eia kekahi, i mai la kekahi o lakou ia ia, Heaha la ke ano o na olelo i palapala ia, a i ao ia e ko kakou poe kupuna, i ka i ana:\n\n21 . Nani wale ma na mauna na wawae o ka mea e lawe mai ana i ka olelo maikai; ka mea e hoolaha ana i ka malu; ka mea e lawe mai ana i ka olelo maikai o ka olioli; ka mea e hoolaha ana i ke ola; ka mea e olelo ana ia Ziona, ke noho alii nei kou Akua;\n\n22 . O kou poe kiai e hookiekie auanei lakou i ka leo; me ka leo auanei lakou e hookani pu ai, no ka mea, e alikealike auanei ko lakou ike ana, i ka wa a ka Haku e hoihoi hou mai ai ia Ziona.\n\n23 . E hookani olioli; e olioli pu oukou e na wahi neoneo o Ierusalema; no ka mea, ua hoomaha mai ka Haku i kona poe kanaka; ua hoolapanai oia ia Ierusalema.\n\n24 . Ua hoike ka Haku i kona lima hemolele imua o na maka o na lahuikanaka a pau; a e ike auanei na kukulu a pau o ka honua i ka hoola ana o ko kakou Akua.\n\n25 . Ano, i aku la o Abinadi ia lakou, He poe kahuna anei oukou, a e hookokohu ana e ao i keia poe kanaka, a e hoomaopopo i ka Uhane o ka wanana ana, aka e makemake ana nae e ike mai oʻu aku i ke ano o keia mau mea?\n\n26 . Ke i aku nei au ia oukou, auwe oukou no ka hookapae ana i na aoao o ka Haku. No ka mea, ina oukou e hoomaopopo nei i keia mau mea, aole oukou i ao aku ia mau mea; nolaila, ua hookapae oukou i na aoao o ka Haku.\n\n27 . Ua hoopili ole oukou i ko oukou mau naau i ka ike; nolaila, aole oukou i naauao. Nolaila, heaha la ka oukou i ao aku ai i keia poe kanaka?\n\n28 . A i mai la lakou, Ke ao aku nei makou i ke kanawai o Mose.\n\n29 . A i hou aku la oia ia lakou, Ina e ao ana oukou i ke kanawai o Mose, no ke aha la oukou i malama ole ai ia mea? No ke aha la oukou i kau aku ai i ko oukou mau naau maluna o ka waiwai? No ke aha la oukou i moekolohe ai, a i hoomaunauna ai i ko oukou ikaika me na wahine hookamakama, he oiaio, a lilo i kumu no keia poe kanaka e hana hewa ai, i hoouna mai ai ka Haku iaʻu e wanana ku e i keia poe kanaka, he oiaio, i kekahi mea ino nui no keia poe kanaka?\n\n30 . Aole anei oukou i ike, ke olelo nei au i ka oiaio? He oiaio, ua ike no oukou ke olelo nei au i ka oiaio; a he mea e pono ai ke haalulu oukou imua o ke Akua.\n\n31 . A e hiki mai keia, e hahau ia oukou no ka oukou mau hala; no ka mea, ua i mai oukou, e ao ana oukou i ke kanawai o Mose. A heaha la ka oukou i ike ai no ke kanawai o Mose? E hiki mai ana anei ke ola ma ke kanawai o Mose? Heaha ka oukou e olelo mai?\n\n32 . A pane mai la lakou, a i mai la, Ua hiki mai ke ola ma ke kanawai o Mose.\n\n33 . Aka, ano la, i aku la o Abinadi ia lakou, Ua ike au ina e malama oukou i na kauoha a ke Akua, e hoola ia oukou; he oiaio, ina e malama oukou i na kauoha a ka Haku i haawi mai ai ia Mose ma ka mauna o Sinai, i ka i ana:\n\n34 . Owau no ka Haku o kou Akua, ka mea nana oe i lawe mai nei mai ka aina o Aigupita mai, mailoko mai hoi o ka hale hooluhi.\n\n35 . Aole ou Akua e ae imua o koʻu alo.\n\n36 . Mai hana oe i ke kii i kalai ia nou, aole ma ka like ana o kekahi mea i ka lani iluna, a me na mea i ka honua ilalo.\n\n37 . Ano, i aku la o Abinadi ia lakou, Ua hana anei oukou i keia mau mea a pau? Ke i aku nei au ia oukou, Aole, aole loa oukou i hana. A ua ao aku anei oukou i keia poe kanaka e hana i keia mau mea a pau? Ke i aku nei au i oukou, Aole, aole oukou i hana.\n\n", "mosiah 13": "[center][font_size=26]Mokuna 13[/font_size][/center]\n\n1 . Ano, i ka wa a ke alii i lohe ai i keia mau olelo, i aku la oia i kana poe kahuna, E lawe aku i keia kanaka, a e pepehi ia ia; no ka mea, heaha la ka kakou e hana ai me ia, ua hehena oia.\n\n2 . A ku mai la lakou a hoao iho la e kau mai i ko lakou mau lima maluna ona; aka, pale aku la oia ia lakou, a i aku la ia lakou.\n\n3 . Mai hoopa mai iaʻu, no ka mea, e hahau mai no ke Akua ia oukou ina e kau mai oukou i ko oukou mau lima maluna oʻu, no ka mea aole au i hai aku i ka olelo a ka Haku i hoouna mai ai iaʻu e hai; aole hoi au i hai aku i ka mea a oukou i makemake ai iaʻu e hai aku; nolaila, aole e ae mai ke Akua e pepehi ia au i keia manawa.\n\n4 . Aka, he pono iaʻu ke hooko aku i na kauoha a ke Akua, ana i kauoha mai ai iaʻu, a no kuu hai ana aku ia oukou i ka oiaio, ua huhu mai oukou iaʻu. A eia hou, no kaʻu olelo ana i ka olelo a ke Akua, ua manao mai oukou ua hehena au.\n\n5 . Ano, eia kekahi, mahope iho o ka Abinadi olelo ana i keia mau olelo, aole i aa na kanaka o Noa ke alii e kau mai i ko lakou mau lima maluna ona; no ka mea, maluna ona ka Uhane o ka Haku; a alohi aku la kona maka me ke alohilohi nui, e like me ko Mose, oiai ma ka mauna o Sinai, ia ia i olelo ai me ka Haku.\n\n6 . A olelo aku la oia me ka ikaika a me ka mana mai ke Akua mai; a hoomau aku la oia i kana olelo, i ka i ana,\n\n7 . Ke ike nei oukou aole oukou mana e pepehi mai iaʻu, nolaila, ke hai aku nei au, a pau ka olelo aʻu i kauoha ia mai ai. He oiaio, a ke ike nei au ke hou nei ia mea ia oukou i ko oukou mau naau, no kaʻu hai ana ia oukou i ka oiaio no ka oukou mau hala:\n\n8 . He oiaio, a ke hoopiha nei kaʻu mau olelo ia oukou me ke kahaha, a me ka pihoihoi, a me ka huhu.\n\n9 . Aka ke hai aku nei au i kaʻu olelo a pau aʻu i kauoha ia mai ai; alaila, he mea ole kahi aʻu e hele aku ai, ina e hoola ia au.\n\n10 . Aka, eia kaʻu e hai aku nei ia oukou: O ka mea a oukou e hana mai ai iaʻu, mahope aku o keia, e lilo ia i hoailona a he aka hoi o na mea e hiki mai ana.\n\n11 . Ano, ke heluhelu aku nei au ia oukou i ke koena o na kauoha a ke Akua, no ka mea, ke ike nei au aole i kakau ia lakou ma ko oukou mau naau; ke ike nei au ua noonoo oukou a ao aku la i ka hewa, i ka hapa nui o ko oukou ola ana.\n\n12 . Ano, ke hoomanao nei oukou ua olelo aku la au ia oukou, mai hana oe i ke kii i kalai ia nou, aole ma ka like ana o kekahi mea i ka lani iluna, a me na mea i ka honua ilalo, a maloko hoi o ka wai malalo o ka honua.\n\n13 . A eia hou: Mai hookulou oe ia oe iho ilalo ia lakou, aole hoi e hookauwa na lakou; no ka mea, owau no ka Haku o kou Akua, he Akua lili, e hoopai ana i ka na makua hala i na keiki, a hiki aku i ke kuakahi a me ke kualua o ka poe e inaina mai iaʻu;\n\n14 . A e aloha ana i na tausani o ka poe e aloha mai iaʻu, a e malama hoi i koʻu mau kanawai.\n\n15 . Mai hoopuka wale oe i ka inoa o ka Haku kou Akua me ke kumu ole; no ka mea, aole loa e hoapono ka Haku i ka mea e hoopuka i kona inoa, me ke kumu ole.\n\n16 . E hoomanao i ka la Sabati, a e hoano ia la.\n\n17 . I na la eono e hana oe, a e hana ai i kau hana a pau;\n\n18 . Aka, i ka hiku o ka la, o ka Sabati ia o ka Haku o kou Akua, aole loa oe e hana i kekahi hana, aole oe, aole hoi kau keikikane, aole hoi kau kaikamahine, aole hoi kau kauwakane, aole hoi kau kauwawahine, aole hoi kou holoholona, aole hoi kou kanaka e ma kou mau ipuka;\n\n19 . No ka mea, i na la eono i hana ai o ka Haku i ka lani, a me ka honua, a me ke kai, a me na mea a pau maloko o ia mau mea; nolaila hoi i hoomaikai ai o ka Haku i ka la Sabati, a hoano ai hoi oia ia la.\n\n20 . E hoomaikai aku oe i kou makuakane, a me kou makuwahine; i loihi ai kou mau la maluna o ka aina a ka Haku a kou Akua i haawi mai ai ia oe.\n\n21 . Mai pepehi kanaka oe.\n\n22 . Mai moekolohe oe. Mai aihue oe.\n\n23 . Mai hoike hoopunipuni oe e hewa ai kou hoalauna.\n\n24 . Mai kuko oe i ka hale o kou hoalauna, mai kuko oe i ka wahine a kou hoalauna, aole hoi i kana kauwakane, aole hoi i kana kauwawahine, aole hoi i kona bipi, aole hoi i kona hoki, aole hoi i kekahi mea a kou hoalauna.\n\n25 . Eia kekahi, mahope iho o ka hoopau ana o Abinadi i keia mau olelo, i aku la oia ia lakou, Ua ao aku la anei oukou i keia poe kanaka, e hoolohe lakou a e hana i keia mau mea a pau? E malama aku i keia mau kanawai?\n\n26 . Ke i aku nei au ia oukou, aole; no ka mea, ina ua ao aku oukou, ina aole ka Haku i kauoha mai iaʻu e hele mai a e wanana ino no keia poe kanaka.\n\n27 . Ano, ua i mai oukou, E hiki mai ana ke ola ma ke kanawai o Mose. Ke i aku nei au ia oukou, he mea e pono ai no oukou e malama i ke kanawai o Mose i keia manawa; aka, ke i aku nei au ia oukou, e hiki mai auanei ka manawa, e pono ole ai ke malama hou i ke kanawai o Mose.\n\n28 . A eia hoi, ke i aku nei au ia oukou, aole i hiki mai ke ola ma ke kanawai wale no; a ina aole no ke kalahala ana a ke Akua ponoi iho e hana mai ai, no na hewa a me na hala o kona poe kanaka, ina ua make loa lakou me ka pale ole ae me ke kanawai o Mose pu nae.\n\n29 . Ano, ke i aku nei au ia oukou, ua ku pono e haawi ia mai i kanawai i ka poe mamo a Iseraela, he oiaio, he kanawai ikaika; no ka mea, he lahuikanaka ai oolea lakou; hiki wawe e hana i ka hewa, a lohi e hoomanao i ka Haku i ko lakou Akua;\n\n30 . Nolaila, ua haawi ia mai i kanawai ia lakou, he oiaio, he kanawai o na mea e hana ia a me na oihana; he kanawai e malama pono loa ai lakou, ia la aku ia la aku, e paipai ia lakou e hoomanao i ke Akua, a me ka lakou hana ia ia.\n\n31 . Aka hoi, ke i aku nei au ia oukou, o keia mau mea a pau he mau hoailona lakou o na mea e hiki mai ana.\n\n32 . Ano, ua hoomaopopo anei lakou i ke kanawai? Ke i aku nei au ia oukou, aole, aole lakou a pau i hoomaopopo i ke kanawai; a o keia no ka paakiki o ko lakou mau naau; no ka mea, aole lakou i hoomaopopo aole e hiki i kekahi kanaka ke hoola ia, ke ole ia ma o ka hoolapanai ana la o ke Akua.\n\n33 . No ka mea, aia hoi, aole anei o Mose i wanana mai ia lakou no ka hiki ana mai o ka Mesia, a e hoola auanei ke Akua i kona poe kanaka, he oiaio, a o na kaula hoi kekahi a pau, ka poe i wanana mai mai ka makamua mai o ke ao nei? Aole anei lakou i olelo mai i uuku paha i nui paha no keia mau mea?\n\n34 . Aole anei lakou i olelo mai, E iho mai auanei ke Akua, oia iho, mawaena o na keiki a kanaka, a e lawe ae maluna ona i ke ano o kanaka, a e hele aku ma ka mana ikaika maluna o ka ili o ka honua?\n\n35 . He oiaio, aole anei lakou i olelo mai no hoi, nana e lawe mai auanei i ke alahouana o ka poe make, a e hookaumaha ia a e hoopilikia oia?\n\n", "mosiah 14": "[center][font_size=26]Mokuna 14[/font_size][/center]\n\n1 . He oiaio, aole anei o Isaia hoi i olelo mai, Owai ka mea manaoio i ka makou hoike ana, a ia wai la i hoike ia aku ai ka lima o ka Haku?\n\n2 . No ka mea, e ulu mai no oia imua ona me he oha la, e like hoi me ke aa kupu mailoko mai o ka lepo maloo; aole ona maikai o ke kino, aole ona hanohano; a ia kakou e ike aku ai ia ia, aole ona helehelena maikai i makemake aku ai kakou ia ia.\n\n3 . Ua hoowahawaha ia oia, a ua haalele ia hoi e na kanaka; he kanaka eha, a ua ike oia i ka popilikia; a huna kakou me he mea la i ko kakou maka mai ona aku; ua hoowahawaha ia oia, a manao ole hoi kakou ia ia.\n\n4 . He oiaio no, ua kaikai no oia i ko kakou mau popilikia, ua halihali no oia i ko kakou mau eha; aka, manao aku kakou ia ia ua papai ia, ua hahau ia e ke Akua, a hookaumaha ia.\n\n5 . Aka, ua hou ia oia no ko kakou mau hewa, ua paopao ia oia no ko kakou mau hala; maluna ona ka hoopai ana no ko kakou malu; a me kona hahau ia ana ua hoola ia mai kakou.\n\n6 . Ua hele hewa kakou a pau, e like me na hipa; ua huli kela mea keia mea i kona aoao iho; a ua hoouka no ka Haku maluna ona i ka hewa o kakou a pau.\n\n7 . Ua hoino ia oia, a ua hoopilikia ia oia, aole nae i ekemu ae kona waha; e like me ke keikihipa, ua alakai ia oia i ka make, a e like hoi me ka hipa i pane ole imua o ka mea nana ia e ako, pela no oia aole i ekemu ae kona waha.\n\n8 . Ua lawe ia aku la oia, mai ka paa ana, a mai ka hoopai ia hoi; a owai la ka mea e hai i kona hanauna? No ka mea, ua hooki ia aku oia mai ka aina o ka poe ola aku; no ka hewa o koʻu poe kanaka ia i hahau ia ai.\n\n9 . Hana iho la oia i kona lua kupapau me ka poe hewa, a me ka poe waiwai hoi i kona make; no ka mea, aole oia i hana i ka mea hewa, aohe hoi hoopunipuni ma kona waha.\n\n10 . Aka, manao no ka Haku e paopao ia ia; ua hoeha oia ia ia; i ka wa e haawi aku ai oe i kona uhane i mohai hala, e ike no oia i kana hua, a e hooloihi no oia i kona mau la, a e pomaikai auanei ka makemake o ka Haku ma kona mau lima.\n\n11 . E ike aku no oia no ka luhi ana o kona uhane, a e oluolu oia; ma kona ike ana e hoapono no kaʻu kauwa hemolele i na mea he nui; no ka mea, nana no e amo i ko lakou mau hewa.\n\n12 . Nolaila, e mahele aku au nana he wahi haawina me ka poe koikoi, a nana no e mahele i ka waiwai pio me ka poe ikaika; no ka mea, ua ninini aku oia i kona Uhane i ka make; a ua helu pu ia oia me ka poe lawehala; a lawe no oia i ka hewa o na mea he nui, a uwao aku la oia no ka poe i lawehala.\n\n", "mosiah 15": "[center][font_size=26]Mokuna 15[/font_size][/center]\n\n1 . Ano, i aku la o Abinadi ia lakou, ke makemake nei au e hoomaopopo oukou, e iho mai ke Akua, oia iho, ilalo mawaena o na keiki a kanaka, a e hoola i kona poe kanaka;\n\n2 . A no kona noho ana ma ke kino, e kapa ia auanei oia ke Keiki a ke Akua; a ua hoolilo ia aku ke kino malalo iho o ka makemake o ka Makua, o ka Makua a me ke Keiki no ia;\n\n3 . O ka Makua, no ka mea, ua hoohapai ia oia ma ka mana o ke Akua; a o ke Keiki no ke kino; pela e lilo ai i Makua a i Keiki;\n\n4 . A hookahi Akua laua, he oiaio no, o ka Makua io mau loa o ka lani a o ka honua;\n\n5 . A pela ka io i lilo ai malalo iho o ka Uhane, a o ke Keiki malalo iho o ka Makua, o ke Akua hookahi no ia, e loaa ana ka hoowalewale ana, aole nae e ae ana i ka hoowalewale ia, aka e ae ana oia e hoomaewaewa ia, a e hahau ia, a e kipaku ia mawaho, a e hoole ia e kona poe kanaka.\n\n6 . A pau ia hana a pau, mahope iho o ka hana ana i na hana mana nui he nui loa, mawaena o na keiki a kanaka, e alakai ia oia, he oiaio, me Isaia i olelo mai ai, e like me ka hipa i pane ole imua o ka mea nana ia e ako, pela no oia aole i ekemu ae kona waha;\n\n7 . He oiaio, pela no ia e alakai ia ai, kaulia ai, a pepehi ia ai, o ka io e lilo ana ia malalo iho a hiki i ka make, o ka makemake o ke Keiki i ale ia iloko o ka makemake o ka Makua;\n\n8 . A pela ke Akua e uhai aku ai i na apo o ka make; me ka loaa ana ka lanakila maluna o ka make; e haawi ana i ke Keiki i ka mana e uwao no na keiki a kanaka;\n\n9 . I pii aku ai iloko o ka lani; ia ia ka naau o ke aloha; i hoopiha ia me ka lokomaikai no na keiki a kanaka; e ku ana mawaena o lakou a me ka hoopai; i uhai aku ai i na apo o ka make, a lawe ai maluna ona iho i ko lakou mau hewa a me ka lakou mau hala; i hoolapanai ai ia lakou, a hooko aku ai i na makemake o ka hoopai.\n\n10 . Ano, ke i aku nei au ia oukou, owai la ka mea e hai aku i kona hanauna? Aia hoi, ke i aku nei au ia oukou, i kona uhane e lilo ai i mohai hala, e ike oia i kana hua. Ano, heaha la ka oukou e olelo mai ai? A owai la auanei kana hua?\n\n11 . Aia hoi, ke i aku nei au ia oukou, o ka mea i lohe i na olelo a na kaula, he oiaio, o ka poe kaula a pau i wanana mai no ka hiki ana mai o ka Haku; ke i aku nei au ia oukou, o ka poe a pau i hoolohe i ka lakou mau olelo, a i manaoio e hoola ana ka Haku i kona poe kanaka, a ua nana imua i kela la no ke kala ia ana o ko lakou mau hala, ke i aku nei au ia oukou, o kana hua no keia poe, a o lakou nei no na hooilina o ke aupuni o ke Akua;\n\n12 . No ka mea, o keia ka poe no lakou na hewa ana i kaikai ai; o keia no ka poe no lakou ia i make ai, e hoola mai ia lakou mai ko lakou mau hala mai. Ano, aole anei lakou he poe hua nana?\n\n13 . He oiaio, aole anei na kaula kekahi, o kela mea keia mea i ekemu ae kona waha e wanana, i haule ole ai iloko o ka hewa; ke olelo nei au no na kaula hemolele a pau mai ka makamua mai o ke ao nei? Ke i aku nei au ia oukou o lakou no kana poe hua;\n\n14 . A o lakou nei no ka poe i hoolaha mai i ka malu, ka poe i lawe mai i na olelo maikai o ka olioli, ka poe i hoolaha aku i ke ola; a i olelo mai ia Ziona, ke noho alii nei kou Akua!\n\n15 . A nani wale ma na mauna ko lakou mau wawae!\n\n16 . A eia hou, nani wale ma na mauna na wawae o ka poe e hoolaha ana i ka malu, i keia manawa!\n\n17 . A eia hou, e nani wale ma na mauna na wawae o ka poe e hoolaha aku ana auanei i ka malu, he oiaio, mai keia manawa aku a mau loa aku.\n\n18 . A aia hoi, ke i aku nei au ia oukou, aole o keia mea wale no; no ka mea, e nani wale ma na mauna na wawae o ka mea e lawe mai ana i ka olelo maikai, ka mea i hookumu i ka malu; he oiaio, oia ka Haku, ka mea nana i hoolapanai i kona poe kanaka; he oiaio, o ka mea i haawi mai ai i ke ola i kona poe kanaka;\n\n19 . No ka mea, ina aole no ka hoolapanai ana, ana i hana mai ai no kona poe kanaka, i hoomakaukau ia ai mai ka hookumu ia ana mai o ke ao nei; ke i aku nei au ia oukou, ina aole no keia, ina ua make loa io no ka kanaka.\n\n20 . Aka hoi, e uhai ia aku auanei na apo o ka make, a ke noho alii nei ke Keiki, a he mana kona maluna o ka poe make; nolaila, e lawe mai ana oia i ke alahouana o ka poe make.\n\n21 . A e hiki mai ana kekahi alahouana, he oiaio, he ala mua ana; he oiaio, he alahouana o ka poe i ola, a o ka poe e ola nei, a o ka poe e ola nei, a o ka poe e ola ana auanei, a hiki aku i ka alahouana o Kristo; no ka mea, pela oia e kapa ia ai auanei.\n\n22 . Ano, o ke alahouana o ka poe kaula hemolele a pau, a o ka poe a pau i manaoio ma ka lakou olelo, a oia hoi ka poe a pau i malama i na kauoha a ke Akua, e puka mai auanei no lakou ma ke ala mua ana; nolaila, o lakou no ko ke ala mua ana.\n\n23 . Ua hoala ia lakou e noho me ke Akua nana i hoola ia lakou; pela lakou i loaa ai ke ola mau loa ma o Kristo la, nana i uhai aku i na apo o ka make.\n\n24 . A o lakou nei no ka poe e loaa ke ala mua ana; a o lakou no ka poe i make mamua o ko Kristo hiki ana mai, ma ko lakou naaupo, me ka hai ole ia ana o ke ola ia lakou. A pela ka Haku e lawe mai ai ka hoola ia ana o keia poe; a ia lakou hoi ke ala mua ana, a me ke ola mau loa, i hoolapanai ia e ka Haku.\n\n25 . A e loaa no hoi i na keiki uuku ke ola mau loa.\n\n26 . Aka hoi, e weliweli a e haalulu imua o ke Akua; no ka mea, he pono no oukou ke haalulu; no ka mea, aole e hoola ana ka Haku i ka mea e kipi ku e ana ia ia, a make iloko o ko lakou mau hewa; he oiaio, o ka poe a pau i make iloko o ko lakou mau hewa mai ka makamua mai o ke ao nei, o ka poe i kipi hookuli i ke Akua, ka poe i ike i na kanawai o ke Akua, aole nae i malama ia mau mea; o lakou no ka poe e loaa ole ai ke ala mua ana.\n\n27 . Nolaila, aole anei he pono ia oukou ke haalulu? No ka mea, aole e hiki mai ana ke ola i ka poe me neia; no ka mea, ua hoolapanai ole ka Haku i ka poe me neia; he oiaio, aole hoi i hiki i ka Haku ke hoolapanai i ka poe me neia; no ka mea, ua hiki ole ia ia ke hoole ia ia iho; no ka mea, ua hiki ole ia ia ke hoole i ka hoopai ina he kuleana kona.\n\n28 . Ano, ke i aku nei au ia oukou, e hiki mai auanei ka manawa, e hai ia aku ai ke ola o ka Haku i na lahuikanaka a pau, a me na ohana, i na olelo, a me na kanaka.\n\n29 . He oiaio, e ka Haku, e hookiekie auanei kou poe kiai i ko lakou leo; me ka leo auanei lakou e hookani pu ai; no ka mea, e alikealike auanei ko lakou ike ana, i ka wa a ka Haku e hoihoi hou mai ai ia Ziona.\n\n30 . E hookani olioli, e olioli pu oukou, e na wahi neoneo o Ierusalema; no ka mea, ua hoomaha mai ka Haku i kona poe kanaka, ua hoolapanai oia ia Ierusalema.\n\n31 . Ua hoike ka Haku i kona lima hemolele imua o na maka o na lahuikanaka; a e ike auanei na kukulu a pau o ka honua i ka hoola o ko kakou Akua.\n\n", "mosiah 16": "[center][font_size=26]Mokuna 16[/font_size][/center]\n\n1 . Eia kekahi, mahope iho o ka olelo ana a Abinadi i keia mau olelo, o aku la oia i kona lima, a i aku la, E hiki mai auanei ka manawa e ike ai na mea a pau i ka hoola ana o ka Haku; e alikealike ai ka ike ana o na lahuikanaka, a me na ohana, na olelo, a me na kanaka, a e hai aku ai imua o ke Akua ua pololei kona hoopai ana;\n\n2 . Alaila, e kipaku ia aku ka poe hewa mawaho, a he kumu ko lakou e aoa ai, a e uwe ai, a e kanikau ai, a e uwi ai i ko lakou mau niho; a o keia mea no ko lakou hoolohe ole i ka leo o ka Haku; nolaila, e hoolapanai ole ana ka Haku ia lakou;\n\n3 . No ka mea, ma ke ano kino a ma ke ano diabolo lakou, a he mana ko ke diabolo maluna o lakou; he oiaio, o kela nahesa kahiko nana i hoowalewale i ko kakou mau kupuna mua, a o ke kumu no ia o ko laua haule; a o ke kumu no ia o ka lilo ana o na kanaka a pau loa i ko ke kino, i ko ke kuko, a i ko ke diabolo, e ike ana i ka hewa mai ka pono mai, e hoolilo ana ia lakou iho malalo iho o ke diabolo.\n\n4 . Pela i poino ai na kanaka a pau; a, aia hoi, ua poino mau loa lakou, ina ua hoolapanai ole ke Akua i kona poe kanaka mai ko lakou ano poino mai a haule ana hoi.\n\n5 . Aka, e hoomanao, o ka mea e hoomau ana ma ko kona kino ano, e hele ana ma na aoao o ka hewa a me ke kipikipi i ke Akua, e noho ana oia ma kona wahi i haule ai, a aia no i ke diabolo ka mana a pau maluna ona. Nolaila, aia no ia me he mea la i hana ole ia ka hoolapanai; he enemi oia i ke Akua;\n\n6 . A o ke diabolo hoi he enemi oia i ke Akua. Ano, ina aole o Kristo i hiki mai iloko o ke ao nei, e olelo ana no na mea e hiki mai ana, me he mea la ua hiki mai i keia manawa, ina aole loa i hiki mai ka hoolapanai ana.\n\n7 . A ina ua ala ole o Kristo mai ka make mai, a i uhai aku i na apo o ka make, i ole ai lanakila ka lua kupapau, a i huelo hope awa ole ka make, ina ua hiki ole mai ke alahouana.\n\n8 . Aka aia no he alahouana, nolaila, aole o ka lua lanakila ana, a ua ale ia ka huelo hope awa o ka make iloko o Kristo;\n\n9 . Oia no ka malamalama a me ke ola o ko ke ao nei, he oiaio, he malamalama pau ole, i hiki ole ke hoopouli ia a mau loa aku; he oiaio, a he ola pau ole hoi, i ole ai e hoea hou mai ka make ma neia hope aku a mau loa aku.\n\n10 . He oiaio, e aahu ana na mea make i ka make ole, a me na mea palaho i ka palaho ole, a e lawe ia auanei e ku imua o kahi hookolokolo o ke Akua, e hookolokolo ia e ia e like me ka lakou mau hana, ina paha he maikai ia mau mea, ina paha he ino ia mau mea.\n\n11 . Ina he maikai lakou, i ke alahouana o ke ola a me ka pomaikai pau ole; a ina he ino lakou i ke alahouana o ka poino pau ole; e haawi ia aku i ke diabolo nana i hookauwa ia lakou, oia no ka poino ana;\n\n12 . A ua hele e like me ko lakou makemake a iini iho ma ko ke kino; a ua kahea ole aku i ka Haku, oiai na lima o ke aloha i o ia aku ia lakou, no ka mea, ua o ia na lima o ke aloha ia lakou, aole o lakou i makemake; ua ao ia lakou no ka lakou mau hala, aole nae lakou i haalele aku ia mau mea; a ua kauoha ia lakou e mihi, aole nae lakou i mihi.\n\n13 . Ano, aole anei e pono ia oukou ke haalulu, a ke mihi i ko oukou mau hewa, a e hoomanao, iloko a ma o Kristo la wale no e hiki ia oukou ke hoola ia?\n\n14 . Nolaila, ina e ao aku ana oukou i ke kanawai o Mose, e ao aku hoi he aka ia o kela mau mea e hiki mai ana;\n\n15 . E ao aku ia lakou e hiki mai ana ka hoolapanai ana ma o Kristo la ka Haku, oia no ka Makua mau loa. Amene.\n\n", "mosiah 17": "[center][font_size=26]Mokuna 17[/font_size][/center]\n\n1 . Eia kekahi ia Abinadi i hooki ai i keia mau olelo, kauoha ae la ke alii e lawe aku na kahuna ia ia, a e kauoha aku e pepehi ia oia.\n\n2 . Aka aia kekahi mea mawaena o lakou, o Alama kona inoa, a he mamo hoi ia na Nepai. A he kanaka opiopio no ia, a manaoio iho la oia i na olelo a Abinadi i olelo mai ai, no ka mea, ike aku la oia no ka hewa a Abinadi i hoike ku e mai ai ia lakou; nolaila, hoomaka ae la ia e noi aku i ke alii e huhu ole aku ia Abinadi, aka e ae aku ia ia e hele aku me ka malu.\n\n3 . Aka ua huhu nui ae ke alii, a kena aku la e kipaku ia aku o Alama maiwaena aku o lakou, a hoouna aku la oia i kana mau kauwa e alualu ia ia, i pepehi aku ai lakou ia ia.\n\n4 . Aka holo aku la oia imua o lakou, a pee aku la, a loaa ole oia ia lakou. A ua pee iho la oia no na la he nui, a nana i kakau i na olelo a pau a Abinadi i olelo mai ai.\n\n5 . Eia kekahi, kena aku la ke alii i kona poe koa kiai e hoopuni ia Abinadi, a e hopu ia ia; a hikii iho la lakou ia ia a hahao iho la ia ia iloko o ka halepaahao.\n\n6 . A mahope iho o na la ekolu, i kukakuka pu ai oia me kana poe kahuna, kena ae la oia e kai hou ia oia imua ona.\n\n7 . A i aku la oia ia ia, E Abinadi, ua loaa ia makou he mea e hoohewa ai ia oe, a ua ku pono oe e make.\n\n8 . No ka mea, ua i mai oe, e iho mai auanei ke Akua, oia iho, mawaena o na keiki a kanaka; ano, no keia mea e pepehi ia oe a make, ke ole oe e hoole i na olelo a pau au i olelo ino mai ai noʻu, a no koʻu poe kanaka.\n\n9 . Ano, i aku la o Abinadi ia ia: Ke i aku nei au ia oe, aole au e hoole i na olelo aʻu i olelo aku ai ia oukou no keia poe kanaka, no ka mea, he oiaio ia mau mea; a ua ae aku au i hopu ia mai au a i lilo iloko o ko oukou mau lima, i ike ai oukou he oiaio ia mau mea.\n\n10 . He oiaio, a e ae aku au e make au, aole hoi au e hoole i kaʻu mau olelo, a e ku no ia mau mea me he hoike ku e la ia oukou. A ina e pepehi mai oukou iaʻu, e hookahe no oukou i ke koko hala ole, a e ku no auanei ia mea no hoi i hoike ku e ia oukou, ma ka la hope.\n\n11 . Ano, ua aneane ke alii o Noa e hookuu aku ia ia, no ka mea, ua makau oia i kana olelo; no ka mea, ua makau oia o hiki mai auanei na hoopai o ke Akua maluna ona.\n\n12 . Aka hookiekie aku la na kahuna i ko lakou mau leo e ku e ana ia ia, a hoomaka ae la e hoohewa ia ia, i ka i ana: Ua hoino ae oia i ke alii. Nolaila, ua hoonaukiuki ia ke alii me ka huhu ia ia, a hookuu aku la oia ia ia, e pepehi ia oia a make.\n\n13 . Eia kekahi, lalau aku la lakou ia ia, a hikii aku la ia ia, a hahau iho la i kona ili me na laolao laau, he oiaio, a hiki aku i ka make.\n\n14 . Ano, i ka wa i hoomaka ai ka lapalapa e wela ai oia, kahea aku la oia ia lakou, me ka i ana ae:\n\n15 . Aia hoi, e like me ka oukou i hana mai ai iaʻu, pela auanei ia, na kau hua e pepehi i kekahi poe he nui wale, a e loaa na eha o ka make, ma ke ahi; a o keia mea no ko lakou manaoio ma ka hoola ana o ka Haku, o ko lakou Akua.\n\n16 . A e hiki mai keia, e hoopilikia ia oukou me na ano a pau o ka mai, no ka oukou mau hala.\n\n17 . He oiaio, a e hahau ia oukou ma na aoao a pau, a e hooauhee ia a e hoopuehu ia i o a ia nei, me he pua hihiu la i hooauhee ia e na holoholona hihiu a hae.\n\n18 . A ma ia la e alualu ia ai oukou, a e paa oukou i na lima o ko oukou poe enemi, a, alaila e mainoino oukou, me aʻu e mainoino nei, i na eha o ka make ma o ke ahi la.\n\n19 . Pela ke Akua e hoopai aku ai i ka inaina maluna o ka poe e pepehi ana i kona poe kanaka. E ke Akua, e hookipa aku oe i kuu uhane.\n\n20 . Ano, ia Abinadi i olelo aku ai i keia mau olelo, haule iho la ia, ua loaa na eha o ka make ma o ke ahi la; he oiaio, ua pepehi ia; no ka mea, aole oia i hoole i na kauoha a ke Akua; ua sila aku ia i ka oiaio o kana olelo ma kona make.\n\n", "mosiah 18": "[center][font_size=26]Mokuna 18[/font_size][/center]\n\n1 . Ano, eia kekahi, o Alama ka mea i holo aku mai na kauwa aku a Noa ke alii, mihi iho la oia i kona mau hewa a me na hala, a hele malu aku la oia mawaena o na kanaka, a hoomaka ae la e ao aku i na olelo a Abinadi;\n\n2 . He oiaio, no na mea e hiki mai ana, a no ke alahouana hoi o ka poe make, a me ka hoolapanai ia ana o na kanaka, na mea e lawe ia mai ai ma o ka mana la, a me ka eha ana, a me ka make ana o Kristo, a me kona alahouana a me kona pii ana i ka lani.\n\n3 . A o ka poe a pau i hoolohe i kana olelo, ua ao aku oia ia lakou. A ao malu aku la oia ia lakou, i hiki ole ai i ke alii ke ike ia mea. A ua nui loa ka poe i manaoio i kana olelo.\n\n4 . A eia kekahi, o ka poe a pau i manaoio ia ia, hele aku la lakou i kahi i kapa ia ai o Moramona, ua loaa ia wahi kona inoa mai ke alii mai, ma na palena o ka aina i hoopilikia e ia mamua i kekahi manawa, a i kekahi mau kau, e na holoholona hihiu.\n\n5 . Ano, aia no ma Moramona he punawai maemae, a hele pinepine aku la o Alama ilaila, aia kokoke ma ka wai he ululaau o na lauu uuku, malaila ia i pee ai ma ka la, mai ka imi ana aku o ke alii.\n\n6 . Eia kekahi, o ka poe i manaoio ia ia, hele aku la lakou ilaila e hoolohe i kana mau olelo.\n\n7 . A eia kekahi, mahope iho o na la he nui wale, ua hoakoakoa ia na kanaka he nui ma kahi o Moramona, e hoolohe mai i na olelo a Alama. He oiaio, ua hoakoakoa ia lakou a pau, ka poe i manaoio i kana olelo, e hoolohe mai ia ia. A ao aku la oia ia lakou, a hai aku la i ka mihi ia lakou, a me ka hoolapanai ana, a me ka manaoio i ka Haku.\n\n8 . A eia kekahi, i aku la oia ia lakou, Eia no hoi ka wai o Moramona; no ka mea, pela ia wai i kapa ia ai. A, ano, me oukou i makemake ai e komo iloko o ka pa o ke Akua, a e kapa ia kona poe kanaka, a ua ae aku e kaikai kekahi i ko kekahi mau mea kaumaha, i mama lakou;\n\n9 . He oiaio, a ua ae aku e uwe iho me ka poe e uwe ana; he oiaio, a e hooluolu i ka poe ku pono e hooluolu ia, a e ku me he poe hoike la no ke Akua i na manawa a pau, a i na mea a pau, a i na wahi a pau a oukou e noho ai, a hiki aku i ka make, i hoola ia mai ai oukou e ke Akua, a i helu pu ia ai me ka poe o ke ala mua ana, i loaa ai ia oukou ke ola mau loa;\n\n10 . Ano, ke i aku nei au ia oukou, ina o keia ka makemake o ko oukou mau naau, heaha la ko oukou mea ku e ai i ka bapetizo ia ana ma ka inoa o ka Haku, i mea hoike imua ona ua komo oukou iloko o kekahi berita me ia, i hookauwa ai oukou nana, a e malama ai i kana mau kauoha, e hiki ia ia ke ninini mai i kona Uhane he nui loa ae maluna o oukou?\n\n11 . Ano, i ka wa a na kanaka i lohe ai i keia mau olelo, paipai ae la lakou i ko lakou mau lima no ka olioli, a olelo ae la, Oia no ka makemake o ko makou mau naau.\n\n12 . A eia kekahi, lawe aku la o Alama ia Helama, oia no kekahi o na mea mua, a hele ae la a ku iho la iloko o ka wai, a hea aku la, i ka i ana, E ka Haku, e ninini mai oe i kou Uhane maluna o kau kauwa, e hiki ia ia ke hana i keia oihana me ka hemolele o ka naau.\n\n13 . A ia ia i olelo aku ai i keia mau olelo, aia maluna ona ka Uhane o ka Haku, a i ae la ia, E Helama, ke bapetizo aku nei au ia oe, ua loaa ka mana mai ke Akua mana loa mai, i mea hoike ua komo oe iloko o kekahi berita e hookauwa aku nana a hiki aku oe i ka make, ma ke kino make; a e ninini ia mai ka Uhane o ka Haku maluna iho ou; a nana e haawi mai i ke ola mau loa ia oe, ma o ka hoolapanai ana la o Kristo, ka mea ana i hoomakaukau ai mai ka hookumu ia ana mai o ke ao nei.\n\n14 . A mahope iho o ka Alama olelo ana i keia mau olelo, ua kanu pu ia o Alama laua me Helama iloko o ka wai; a ala mai la laua, a hele mai la mailoko mai o ka wai e hauoli ana, i hoopiha ia ai me ka Uhane.\n\n15 . A eia hou, lawe aku la o Alama i kekahi mea e, a hele aku la i ka lua o ka manawa iloko o ka wai, a bapetizo aku la ia ia e like me ka mea mua, aole nae oia i kanu hou ia ia iho iloko o ka wai.\n\n16 . A mamuli o keia ano oia i bapetizo aku ai i kela mea keia mea i hele mai ai i kahi o Moramona; a o ka helu o lakou ua aneane elua haneri a me na mea keu eha; he oiaio no, a ua bapetizo ia lakou iloko o na wai o Moramona, a ua hoopiha ia me ka lokomaikai o ke Akua;\n\n17 . A ua kapa ia lakou ka ekalesia o ke Akua, a o ka ekalesia o Kristo, mai ia manawa aku. Eia kekahi, o ka mea i bapetizo ia ma o ka mana la a me ka pono o ke Akua, ua hui pu ia i kona ekalesia.\n\n18 . Eia kekahi, ua loaa ia Alama ka mana mai ke Akua mai, a hoolilo iho la oia i na kahuna; i hookahi kahuna i kela kanalima i keia kanalima o lakou, oia kana i hoolilo ai e hai olelo ia lakou, a e ao aku ia lakou no na mea e pili ana i ke aupuni o ke Akua.\n\n19 . A kauoha aku la oia ia lakou e ao ole aku lakou i kekahi mea, i ole ia he mea ana i ao aku ai, a i olelo ia ai no hoi ma na waha o na kaula hemolele.\n\n20 . He oiaio, kauoha aku la oia ia lakou e ao ole aku lakou i kekahi mea, koe wale no i ka mihi a me ka manaoio i ka Haku, nana i hoolapanai i kona poe kanaka.\n\n21 . A kauoha aku la oia ia lakou, e paio ole aku kekahi me kekahi, aka e nana lakou imua me ka maka hoohahi, me ka manaoio hookahi a me ka bapetizo hookahi; me ko lakou mau naau i hookui ia iloko o ke kuikahi a o ke aloha, kekahi i kekahi.\n\n22 . A pela oia i kauoha aku ai ia lakou e hai aku. A pela lakou i lilo ai i poe keiki na ke Akua.\n\n23 . A kauoha aku la oia ia lakou e malama lakou i ka la Sabati, a e hoano ia la, a e aloha aku no hoi lakou i ka Haku i ko lakou Akua i kela la i keia la.\n\n24 . A kauoha aku la oia ia lakou, na na kahuna ana i hoolilo aku ai e hana me ko lakou mau lima ponoi no ko lakou ola;\n\n25 . A ua hookaawale ia i hookahi la ma kela hebedoma ma keia hebedoma no lakou e houluulu ia lakou iho e ao aku i na kanaka, a e hoomana aku i ka Haku i ko lakou Akua, a e hoakoakoa no hoi ia lakou iho i na manawa a pau e hiki ai.\n\n26 . Aole no na kahuna e kaukai aku maluna o na kanaka no ko lakou ola; aka, e loaa no ia lakou ka lokomaikai o ke Akua no ka lakou hana, i hiki ai ia lakou ke mahuahua ma ka Uhane, me ka ike o ke Akua, i hiki ia lakou ke ao aku me ka mana a me ka pono mai ke Akua mai.\n\n27 . A eia hou: kauoha aku la o Alama i na kanaka o ka ekalesia e haawi aku i ko lakou waiwai, kela mea keia mea e like me kona lako; ina he lako nui kona, e haawi nui aku oia; a ina he lako uuku kona, he uuku ke makemake ia mai; a e haawi ia aku i ka mea nele.\n\n28 . A pela lakou e haawi aku ai i ko lakou waiwai, no ko lakou aloha maoli iho a me na makemake maikai i ke Akua, a i kela poe kahuna i nele, he oiaio, a i na mea nele, kapa ole a pau.\n\n29 . A hai aku la oia ia mea ia lakou, no kona kauoha ia ana mai e ke Akua; a hele pololei lakou imua o ke Akua, e haawi ana kekahi i kekahi, ma ko ke kino a ma ko ka uhane no hoi, e like me ko lakou nele a me ko lakou makemake.\n\n30 . Ano, eia kekahi, ua hana ia keia mau mea a pau ma Moramona; he oiaio, ma na wai o Moramona, ma ka ululaau kokoke i na wai o Moramona; he oiaio, o kahi o Moramona, o na wai o Moramona, a ka ululaau o Moramona, he nani wale ia mau wahi i na maka o ka poe i loaa malaila ka ike no ko lakou Mea Hoolapanai; he oiaio, he nani ko lakou pomaikai, no ka mea, e memele aku lakou me ka hoolea aku ia ia, ia ao aku ia ao aku.\n\n31 . A ua hana ia keia mau mea ma na palena o ka aina, i hiki ole ai i ke alii ke ike ia mau mea.\n\n32 . Aka hoi, ua ike aku la ke alii i ka naele ana mawaena o na kanaka, a hoouna aku la oia i kana poe kauwa e hoomakakiu. Nolaila, i ka la a lakou e hoakoakoa ana ia lakou iho e hoolohe i ka olelo a ka Haku, ua loaa lakou i ke alii.\n\n33 . Ano, i ae la ke alii e hookonokono ana o Alama i na kanaka e kipi aku ia ia; nolaila, hoouna mai la oia i kona poe koa e luku mai ia lakou.\n\n34 . A eia kekahi, ua ao e ia mai o Alama, a me ka poe kanaka o ka Haku no ka hele ana mai o ko ke alii poe koa; nolaila, lawe aku la lakou i ko lakou mau halelewa a me ko lakou mau ohana, a haele aku la iloko o ka waonahele.\n\n35 . A o ka helu o lakou ua aneane eha haneri a me kanalima.\n\n", "mosiah 19": "[center][font_size=26]Mokuna 19[/font_size][/center]\n\n1 . Eia kekahi, hoi aku la ka poe koa o ke alii, oiai ua imi makehewa no ka poe kanaka o ka Haku.\n\n2 . Ano hoi, he uuku ka poe koa o ke alii, oiai ua hooemi ia, a hoomaka ae la ke ku e mawaena o ke koena o na kanaka.\n\n3 . A hoomaka ae la he poe uuku e ha aku i na olelo hooweliweli i ke alii, a hoomaka iho la ka paio nui mawaena o lakou.\n\n4 . Ano, mawaena o lakou kekahi kanaka o Gideona kona inoa, a he kanaka ikaika ia, a he enemi i ke alii, nolaila, unuhi ae la oia i kana pahikaua a hoohiki iho la ma kona inaina e pepehi oia i ke alii.\n\n5 . A eia kekahi, hakaka aku la oia me ke alii, a i ke alii i ike ai ua kokoke ia e lanakila ai maluna ona, hee aku la oia, a holo a pii ae la maluna o ka hale kiai, e kokoke ana i ka luakini.\n\n6 . A alualu ae la o Gideona ia ia a kokoke oia e pii maluna o ka hale kiai e pepehi aku i ke alii, a alawa ae la ke alii i kona mau maka i ka aina o Semalona, a, aia ka, ka poe koa o ko Lamana poe iloko o na palena o ka aina.\n\n7 . Ano, uwe iho la ke alii i ka eha o kona uhane, me ka i ana ae, E Gideona e, e hookuu mai iaʻu, no ka mea, eia no ko Lamana poe maluna o kakou, a e luku no lakou ia lakou nei; he oiaio, e luku mai no lakou i koʻu poe kanaka.\n\n8 . Ano, aole o ke alii i manao nui i kona poe kanaka, e like me kona ola iho; aka hoi, hoopakele aku la o Gideona i kona ola.\n\n9 . A kauoha ae la ke alii i na kanaka e hee aku, a hele aku la oia imua o lakou, a hee aku la lakou iloko o ka waonahele me ka lakou poe wahine a me ka lakou mau keiki.\n\n10 . A eia kekahi, alualu mai la ko Lamana poe ia lakou, a loaa lakou, a hoomaka iho la e pepehi mai ia lakou.\n\n11 . Ano, eia kekahi, kauoha ae la ke alii ia lakou e haalele aku na kanaka a pau i ka lakou mau wahine a me ka lakou mau keiki, a e auhee aku imua o ko Lamana poe.\n\n12 . Ano, he nui wale ka poe i haalele ole aku ia lakou, aka ua manao e aho ke noho a ke make pu me lakou. A o ke koena, haalele aku la lakou i ka lakou poe wahine a i ka lakou poe keiki a hee aku la.\n\n13 . Eia kekahi, o ka poe i noho me ka lakou poe wahine a me ka lakou mau keiki, kauoha ae la lakou i ka lakou mau kaikamahine ui e ku aku a e noi aku i ko Lamana poe, aole e pepehi mai la lakou.\n\n14 . Eia kekahi, aloha mai la ko Lamana poe ia lakou, no ka mea, ua punihei lakou i ka ui o ka lakou poe wahine;\n\n15 . Nolaila, hoopakele mai la ko Lamana poe i ko lakou mau ola, a lawe pio aku la ia lakou, a kai aku la ia lakou i ka aina o Nepai, a ae mai la ia lakou e noho ma ka aina, ke haawi aku lakou ia Noa ke alii, iloko o na lima o ko Lamana poe, a me ko lakou waiwai, oia, i ka hapalua o na mea a pau a lakou; i ka hapalua o ko lakou gula, a i ko lakou kala, a me ko lakou mau mea maikai a pau; a pela lakou e hookupu waiwai aku ai i ke alii o ko Lamana poe, ia makahiki aku ia makahiki aku.\n\n16 . Ano, mawaena o ka poe i lawe pio ia, kekahi o na keikikane a ke alii, o Limai kona inoa.\n\n17 . Ano, ua makemake o Limai e pepehi ole ia kona makuakane; aka hoi, aole o Limai i naaupo no na hewa o kona makuakane; no ka mea, he kanaka pono no hoi oia.\n\n18 . Eia kekahi, hoouna malu aku la o Gideona i kekahi poe kanaka iloko o ka waonahele, e imi aku i ke alii, a me ka poe pu me ia. A eia kekahi, halawai aku la lakou me na kanaka a pau ma ka waonahele, koe wale no ke alii a me kana poe kahuna.\n\n19 . Ano, ua hoohiki iho la lakou ma ko lakou mau naau e hoi mai i ka aina o Nepai, a ina ua pepehi ia ka lakou poe wahine a me ka lakou mau keiki, a me ka poe hoi i noho pu ai me lakou, alaila e imi iho lakou e hoopai, a e make pu hoi me lakou.\n\n20 . A kauoha ae la ke alii, aole lakou e hoi aku; a ua huhu lakou i ke alii, a pepehi aku la ia ia, a make i ke ahi.\n\n21 . A aneane lakou e lalau i na kahuna hoi a e pepehi ia lakou, a hee aku la lakou la imua o lakou.\n\n22 . Eia kekahi, aneane lakou e hiki mai i ka aina o Nepai, a halawai ae la lakou me na kanaka o Gideona. A hai ae la na kanaka o Gideona ia lakou i na mea a pau i hiki mai ai maluna o ka lakou poe wahine a me na keiki; a no ka ae ana mai o ko Lamana poe i noho ai lakou ma ka aina, ma ka hookupu waiwai ana i ko Lamana poe i ka hapalua o na mea a pau a lakou.\n\n23 . A hai mai la ka poe kanaka i na kanaka o Gideona ua pepehi ae la lakou i ke alii, a ua hee aku la na kahuna ana mai o lakou aku iloko loa o ka waonahele.\n\n24 . A eia kekahi, mahope iho o ka pau ana o keia hana, hoi ae la lakou i ka aina o Nepai, e hauoli ana, no ka pepehi ole ia ana o ka lakou poe wahine a me ka lakou mau keiki; a hai ae la lakou ia Gideona i ka mea a lakou i hana ai i ke alii.\n\n25 . Eia kekahi, hoohiki mai la ke alii o ko Lamana poe i kahi hoohiki ia lakou, aole e pepehi mai kona poe kanaka ia lakou.\n\n26 . A o Limai hoi, o ke keiki a ke alii no ia, a ua hoili ia mai ke aupuni maluna ona e na kanaka, oia ka i hoohiki i ke alii o ko Lamana poe, na kona poe kanaka e hookupu waiwai aku ia ia, oia, i ka hapalua o na mea a pau a lakou.\n\n27 . Eia kekahi, hoomaka ae la o Limai e hookupaa i ke aupuni, a e hookupaa i ka malu mawaena o kona poe kanaka.\n\n28 . A hoonoho iho la ke alii o ko Lamana poe i poe koa a puni ka aina, i hiki ai ia ia ke malama i na kanaka o Limai iloko o ka aina, i hiki ole ia lakou ke haele aku iloko o ka waonahele; a hanai aku la oia i kona poe koa mailoko mai o ka waiwai auhau i loaa ai ia ia mai ko Nepai poe mai.\n\n29 . Ano, ua loaa i ke alii Limai ka malu mau ma kona aupuni, no na makahiki elua, i ole hoopilikia mai ai ko Lamana poe ia lakou, aole hoi i imi e luku mai ia lakou.\n\n", "mosiah 20": "[center][font_size=26]Mokuna 20[/font_size][/center]\n\n1 . Ano, ma Semalona kekahi wahi, kahi a na kaikamahine a ko Lamana poe i akoakoa ai e mele, a e hulahula a e hoolealea ia lakou iho.\n\n2 . A eia kekahi, malaila i kekahi la kekahi poe he uuku o lakou i akoakoa ia ai e mele a e hula.\n\n3 . Ano, ua hilahila na kahuna a ke alii Noa e hoi hou i ke kulanakauhale o Nepai, he oiaio, ua makau no hoi o pepehi mai na kanaka ia lakou, nolaila, aole lakou i aa e hoi hou i ka lakou poe wahine a i ka lakou poe keiki.\n\n4 . A ua noho iho la lakou ma ka waonahele, a ike aku la lakou i na kaikamahine a ko Lamana poe, a pee iho la a hookalakupua iho la lakou ia lakou la;\n\n5 . A i ka wa i akoakoa ai he poe uuku o lakou e hula, puka ae la lakou iwaho o ko lakou mau wahi i pee ai, a hopu ia lakou a kaikai aku la ia lakou iloko o ka waonahele; he oiaio, he iwakalua a me kumamaha o na kaikamahine a ko Lamana poe lakou i lawe aku ai iloko o ka waonahele.\n\n6 . Eia kekahi, i ka wa a ko Lamana poe i ike ai ua nalowale ka lakou mau kaikamahine, huhu iho la lakou i ka poe kanaka o Limai; no ka mea, manao iho la lakou o ka poe kanaka o Limai no ia.\n\n7 . Nolaila, hoouna aku la lakou i ko lakou poe koa; he oiaio, o ke alii kekahi i hele i hele aku la imua o kona poe kanaka; a pii mai la lakou i ka aina o Nepai, e luku mai i na kanaka o Limai.\n\n8 . Ano, ua ike aku o Limai ia lakou mai ka hale kiai aku; ua ike aku la oia i ko lakou mau mea makaukau a pau e kaua ai; nolaila, houluulu ae la oia i kona poe kanaka, a hoohalua iho la ia lakou ma na kula, a ma na ululaau.\n\n9 . A eia kekahi, i ka wa i hiki mai ai ko Lamana poe, hoomaka ae la ka poe kanaka o Limai e lele maluna o lakou mai ko lakou mau wahi i pee ai, a hoomaka e pepehi aku ia lakou.\n\n10 . Eia kekahi, lilo iho la ke kaua i ikaika nui loa, no ka mea, kaua iho la lakou e like me na liona no ko lakou mea i pio ai.\n\n11 . A eia kekahi, hoomaka ae la ka poe kanaka o Limai e hooauhee aku i ko Lamana poe imua o lakou; aka aole i like ka nui o lakou me ko ka hapalua o ko Lamana poe. Aka kaua aku la lakou no ko lakou ola, a no ka lakou poe wahine, a no ka lakou poe keiki; nolaila, hooikaika aku la lakou, a e like me na deragona lakou i kaua ai.\n\n12 . Eia kekahi, loaa iho la ia lakou ke alii o ko Lamana poe mawaena o ko lakou poe make; aole nae i make oia, ua hoeha ia a haalele ia maluna o ka honua, no ka holo kiki o kona poe kanaka.\n\n13 . A lawe aku la lakou ia ia a wahi ae la i kona mau palapu, a kai ae la ia ia imua o Limai, a i ae la, Aia hoi, eia no ke alii o ko Lamana poe; a ua loohia oia i ka eha, a hina iho la mawaena o ka poe make, a ua haalele mai lakou ia ia; a, aia hoi, ua lawe mai makou ia ia imua ou; a, ano, e ae mai oe ia makou e pepehi aku ia ia.\n\n14 . Aka, i aku la o Limai ia lakou, Aole oukou e pepehi ia ia, aka e lawe mai ia ia ia nei, i ike ai au ia ia. A kai ae la lakou ia ia. A i aku la o Limai ia ia, Heaha la ko oukou kumu i pii mai ai e kaua mai i koʻu poe kanaka? Aia hoi, aole o koʻu poe kanaka i uhai aku i ka hoohiki aʻu i hoohiki aku ai ia oe; nolaila, no ke aha la oukou i uhai mai ai i ka hoohiki au i hoohiki mai ai i koʻu poe kanaka?\n\n15 . Ano, i mai la ke alii, Ua uhai aku au i ka hoohiki, no ke kaikai ana ae o kou poe kanaka i na kaikamahine a koʻu poe kanaka; nolaila, i koʻu huhu ua kena aku au i koʻu poe kanaka e pii mai e kaua i kou poe kanaka.\n\n16 . Ano, aole o Limai i lohe e iki no ia mea; nolaila, i aku la oia, E huli aku no au mawaena o koʻu poe kanaka, a o ka mea nana i hana i keia mea e make no oia. Nolaila, kauoha ae la oia e imi ia mawaena o kona poe kanaka.\n\n17 . Ano, ia Gideona i lohe ai i keia mau mea, a o ko ke alii kapena no ia, hele ae la ia a i ae la i ke alii, E, ke noi nei au ia oe e hooki ae, a mai imi i keia poe kanaka, a mai kau i keia mea maluna o lakou.\n\n18 . No ka mea, aole anei oe i hoomanao i na kahuna a kou makuakane, ka poe a keia poe kanaka i imi aku ai e pepehi? A, aole anei lakou iloko o ka waonahele? Aole anei lakou ka poe na lakou i aihue i na kaikamahine a ko Lamana poe?\n\n19 . Ano hoi, e hai aku i ke alii no keia mau mea, i hai aku ai oia i kona poe kanaka, i hoolaulea ia mai ai lakou ia kakou; no ka mea, ke hoomakaukau nei lakou i keia wa e pii ku e mai ia kakou; a, aia hoi, he kakaikahi wale no kakou.\n\n20 . Aia hoi! Ke hele mai la lakou me ko lakou puali he lehulehu; a i ole e hoolaulea aku ke alii ia lakou no kakou e luku io ia no kakou.\n\n21 . No ka mea, aole anei i ko na olelo a Abinadi, ana i wanana ku e mai ai ia kakou? A o keia a pau no ko kakou hoolohe ole i na olelo a ka Haku, a huli ae mai ko kakou hala aku.\n\n22 . Ano, e hoolaulea aku kakou i ke alii, a e hooko aku kakou i ka hoohiki a kakou i hoohiki aku ai ia ia; no ka mea, e aho kakou e noho iloko o ka luhi, mamua o ka lilo ana o ko kakou mau ola; nolaila, e hooki aku kakou i ka hookahe nui ana i ke koko me neia.\n\n23 . Ano, hai aku la o Limai i na mea a pau no kona makuakane, a me na kahuna i hee aku ai iloko o ka waonahele, a hoili aku la i ka halihali ia ana aku o ka lakou mau kaikamahine i ua poe la.\n\n24 . Eia kekahi, hoolaulea ia iho la ke alii i kona poe kanaka; a i mai la oia ia lakou, E haele aku kakou e halawai pu me koʻu poe kanaka, me na mea kaua ole; a ke hoohiki nei au ia oukou me ka hoohiki, aole e pepehi mai koʻu poe kanaka i kou poe kanaka.\n\n25 . Eia kekahi, hahai aku la lakou i ke alii, a hele aku la me na mea kaua ole e halawai me ko Lamana poe. A halawai aku la me ko Lamana poe; a kulou iho la ke alii o ko Lamana poe imua o lakou la, a noi aku la ia lakou no ka poe kanaka o Limai.\n\n26 . A i ko Lamana poe i ike mai ai i ka poe kanaka o Limai, a, aole o lakou mea kaua, menemene mai la lakou ia lakou nei, a ua hoolaulea ia lakou, a hoi aku la me ko lakou alii me ka malu i ko lakou aina iho.\n\n", "mosiah 21": "[center][font_size=26]Mokuna 21[/font_size][/center]\n\n1 . Eia kekahi, hoi aku la o Limai a me kona poe kanaka i ke kulanakauhale o Nepai, a hoomaka ae la e noho hou ma ka aina me ka malu.\n\n2 . Eia kekahi, mahope iho o na la he nui wale, hoomaka hou ko Lamana poe e hooeu ia me ka huhu i ko Nepai poe; a hoomaka lakou e komo mai iloko o na palena o ka aina a puni.\n\n3 . Ano, aole o lakou i aa e pepehi mai ia lakou no ka hoohiki a ko lakou la alii i hoohiki aku ai ia Limai; aka, ua papai mai la lakou la i ko lakou mau papalina, a i hookiekie ae maluna o lakou; a i hoomaka e hoouka mai i na ukana kaumaha maluna o ko lakou mau kua, a e hoa aku ia lakou me lakou la i hana ai i kahi hoki leo ole;\n\n4 . He oiaio, ua hana ia keia a pau, i ko ai ka olelo a ka Haku.\n\n5 . Ano, ua nui na popilikia o ko Nepai poe; a, aole hoi kekahi ala i hiki ai ia lakou ke hoopakele ia lakou iho mailoko ae o ko lakou la mau lima, no ka mea, ua hoopuni ko Lamana poe ia lakou ma kela aoao keia aoao.\n\n6 . A eia kekahi, hoomaka ae la na kanaka e ohumu me ke alii no ko lakou mau popilikia; a hoomaka lakou e makemake e hele ku e aku ia lakou la ma ke kaua. A hoopilikia nui lakou i ke alii me ko lakou ohumu ana; nolaila ae aku la oia ia lakou e hana e like me ko lakou makemake.\n\n7 . A houluulu hou ae la lakou ia lakou iho, a kahiko mai la i ko lakou mau mea kaua, a hele aku la e ku e i ko Lamana poe, e kipaku aku ia lakou mawaho o ko lakou aina.\n\n8 . Eia kekahi, lanakila mai la ko Lamana poe maluna o lakou, a hooauhee mai ia lakou, a pepehi mai la i na mea he nui o lakou.\n\n9 . Ano, he uwe a he kanikau nui mawaena o na kanaka o Limai; e uwe ana ka wahinekanemake no kana kane; ke keikikane a me ke kaikamahine e uwe ana no ko laua makuakane; a me na hoahanau i ko lakou poe hoahanau.\n\n10 . Ano, he nui na wahinekanemake ma ka aina; a uwe ikaika lakou ia la aku ia la aku, no ka mea, ua hiki mai ka makau nui i ko Lamana poe maluna o lakou.\n\n11 . A eia kekahi, ua hoonaukiuki ko lakou uwe mau ana i ka poe i koe o na kanaka o Limai e huhu aku i ko Lamana poe. A hele hou aku la lakou i ke kaua; aka ua hooauhee hou ia lakou, me ka luku nui.\n\n12 . He oiaio, hele hou aku la lakou, i ke kolu o ka manawa, a pela hou hoi i luku ia ai; a o ka poe i pepehi ole ia, hoi hou aku la i ke kulanakauhale o Nepai.\n\n13 . A hoohaahaa iho la lakou ia lakou iho ilalo i ka lepo, e hookauwa ana ia lakou iho i ke auamo hooluhi, e ae ana e papai ia, a e hahau ia i o ia nei, a e hookaumaha ia, mamuli o ka makemake o ko lakou poe enemi.\n\n14 . A hoohaahaa iho la lakou ia lakou iho iloko o ka haahaa; a ua kahea ikaika aku la lakou i ke Akua; he oiaio, a pau ae la ka la lakou i kahea aku ai i ko lakou Akua e hoopakele mai ia lakou mailoko mai o ko lakou mau popilikia.\n\n15 . A, ano, ua lohi ka Haku i ka hoolohe ana i ko lakou hea ana, no ka lakou mau hala; aka hoi, hoolohe mai nae ka Haku i ka lakou pule ana, a hoomaka ae la e hoopalupalu ae i na naau o ko Lamana poe, i hoomaka ai lakou e hoomama mai i na ukana kaumaha o lakou; aole nae ka Haku i manao he pono ke hoopakele ia lakou mailoko aku o ka noho luhi ana.\n\n16 . Eia kekahi, hoomaka lakou e hoopomaikai iki ia ma ka aina, a hoomaka ae la lakou e hooulu i ka hua liilii he nui ae, a me na pua a me na ohana holoholona, i ole lakou i pilikia i ka pololi.\n\n17 . Ano, ua oi aku ka nui o na wahine, mamua o na kane; nolaila, kauoha ae la ke alii o Limai i kela kanaka i keia kanaka e haawi aku no ke ola o na wahinekanemake a me na keiki a lakou, i ole ai lakou e make i ka pololi; a o keia ka lakou i hana ai, no ka nui o ko lakou poe i pepehi ia.\n\n18 . Ano, ua noho pu iho la ka poe kanaka o Limai i kahi hookahi, me ia i hiki ai ia lakou, a malama hoi i ko lakou hua liilii, a me ko lakou mau pua holoholona;\n\n19 . A o ke alii hoi, aole oia i hele wale aku iwaho o na pa o ke kulanakauhale, ke ole kona poe koa kiai pu me ia, no ka makau o haula oia iloko o na lima o ko Lamana poe.\n\n20 . A kauoha ae la oia i kona poe kanaka e kiai i ka aina a puni, i hiki paha ia lakou ke hopu aku i kela poe kahuna, ka poe i hee aku ai iloko o ka waonahele, ka poe i aihue i na kaikamahine a ko Lamana poe, a o ka poe hoi i hoea mai ai i keia luku nui i hiki maluna o lakou;\n\n21 . No ka mea, ua makemake lakou e hopu aku ia lakou la, i hiki ia lakou ke hoopai aku ia lakou la; no ka mea, ua komo mai lakou la iloko o ka aina o Nepai ma ka po, a lawe aku la i ko lakou hua liilii a me na mea he nui o ko lakou mau mea maikai; nolaila, hoomakakiu lakou ia lakou la.\n\n22 . Eia kekahi, aole haunaele hou mawaena o ko Lamana poe a me ka poe kanaka o Limai, a hiki loa i ka wa a Amona me kona mau hoahanau i komo ai iloko o ka aina.\n\n23 . A aia mawaho o na pukapa ke alii me kona poe koa kiai, a ike aku la oia ia Amona a me kona mau hoahanau; a e kuhi ana oia o na kahuna a Noa lakou, nolaila, kena aku la oia e hopu ia lakou, a hikii ia, a hahao ia iloko o ka halepaahao. A ina o lakou na kahuna a Noa, ina ua kauoha aku oia e pepehi ia lakou;\n\n24 . Aka ia ia i ike ai aole o lakou ka, aka o kona mau hoahanau lakou, a ua hiki mai mai ka aina o Zarahemela mai, ua piha oia i ka olioli nui loa.\n\n25 . Ano, ua hoouna e aku la ke alii o Limai, mamua o ka hiki ana mai o Amona ma, i kekahi poe kanaka he uuku e imi aku i ka aina o Zarahemela; aka aole i hiki ia lakou ke loaa ia wahi; a ua hili lakou ma ka waonahele.\n\n26 . Aka hoi, ua loaa ia lakou kahi aina i piha e i na kanaka; he oiaio, he aina i uhi ia me na iwi maloo; he oiaio, i piha e i na kanaka, a i anai e ia mamua; a ua kuhi iho la lakou o ka aina o Zarahemela ia, a hoi hou mai la i ka aina o Nepai, ua hiki e lakou ma na palena o ka aina he mau la uuku mamua o ka hiki ana mai o Amona ma.\n\n27 . A lawe pu mai la lakou i kekahi mooolelo me lakou, he mooolelo hoi ia o ka lahuikanaka no lakou na iwi a lakou i loaa ai; a ua kahakaha ia ia mau mea maluna o na papa gula.\n\n28 . Ano, hoopiha hou ia o Limai me ka olioli, ia ia i lohe ai mai ka waha mai o Amona aia i ke alii Mosia he haawina mai ke Akua mai, i hiki ia ia ke hoike mai i ke ano o na kaha me neia; he oiaio, o Amona hoi kekahi i hauoli pu.\n\n29 . Aka, ua hoopiha ia o Amona a me kona poe hoahanau me ka eha, no ka nui loa o ko lakou poe hoahanau i pepehi ia ai;\n\n30 . A no ka lilo ana hoi o ke alii Noa a me kana poe kahuna i kumu no na kanaka e hana ai i na hewa a me na hala he nui wale i ke Akua; a uwe iho la hoi lakou no ka make ana o Abinadi; a no ka hele ana aku o Alama, a me na kanaka i hele pu me ia, o ka poe i lilo i ekalesia o ke Akua me ka ikaika a me ka mana o ke Akua, a me ka manaoio i na olelo i olelo ia ai e Abinadi;\n\n31 . He oiaio, uwe iho la lakou no ko lakou hele ana aku, no ka mea, aole o lakou i ike i kahi a lakou i holo aku ai. Ano, ina ua hiki ia lakou ke hui pu me lakou la, ina ua olioli, no ka mea, ua komo lakou iho iloko o kahi berita me ke Akua, e hookauwa aku nana, a e malama i kana mau kauoha.\n\n32 . Ano, mahope o ka hiki ana mai o Amona, ua komo aku ke alii o Limai iloko o kahi berita me ke Akua, a me kekahi poe hoi he nui o kona poe kanaka, e hookauwa aku nana, a e malama i kana mau kauoha.\n\n33 . Eia kekahi, ua makemake ke alii o Limai a me na kanaka he nui ona e bapetizo ia; aka aole kekahi mea ma ka aina ia ia ka mana mai ke Akua mai. A makemake ole o Amona e hana i keia mea, e manao ana ia ia iho he kauwa pono ole;\n\n34 . Nolaila, aole lakou i hoolilo ia lakou iho i ekalesea ma ia manawa, e kali ana i ka Uhane o ka Haku. Ano, ua makemake lakou e lilo e like me Alama a me kona poe hoahanau, ka poe i holo aku iloko o ka waonahele.\n\n35 . Ua makemake lakou e bapetizo ia, i mea hoike a i mea e akaka ai e ae ana lakou e hookauwa aku na ke Akua me ko lakou mau naau a pau; aka hoi, ua hoopanee aku la lakou i ka manawa; a e haawi ia aku auanei ka mooolelo o ko lakou bapetizo ia ana.\n\n36 . Ano, e noonoo mau ana o Amona a me kona poe kanaka, a me ke alii Limai a me kona poe kanaka, e hoopakele aku ia lakou iho mailoko aku o na lima o ko Lamana poe, a mai ka noho luhi ana aku.\n\n", "mosiah 22": "[center][font_size=26]Mokuna 22[/font_size][/center]\n\n1 . Ano, hoomaka ae la o Amona a me ke alii Limai e kuka pu me na kanaka, no ka mea a lakou e hana ai, e hoopakele aku ia lakou iho, mailoko aku o ka noho luhi ana; a kauoha ae la laua i na kanaka a pau e hoakoakoa ia lakou iho; a ua hana laua i keia i hiki ia laua ke loaa ka leo o na kanaka no ia mea.\n\n2 . A eia kekahi, aole i hiki ia lakou ke loaa kekahi mea e hoopakele ai ia lakou iho mailoko aku o ka noho luhi ana, eia wale no, e lawe aku i ka lakou poe wahine a me ka lakou mau keiki, a me na pua a me na ohana holoholona o lakou, a me na halelewa o lakou, a e hele aku iloko o ka waonahele; no ka mea, no ka lehulehu o ko Lamana poe ua hiki ole i ka poe kanaka o Limai ke paio aku me lakou, me ka manao e hoopakele ia lakou iho mailoko aku o ka noho luhi ana, ma o ka pahikaua la.\n\n3 . Ano, hele ae la o Gideona a ku iho la imua o ke alii, a i aku la ia ia, Ano, e ke alii, ua hoolohe e mai oe mamua i kaʻu olelo i na manawa he nui, ia kakou e kaua ana me ko kakou poe hoahanau, me ko Lamana poe.\n\n4 . Ano, e ke alii, ina aole oe i ike mai he kauwa pono ole au, a ina ua hoolohe iki mai oe i kaʻu olelo mamua aku nei, a ua pomaikai oe ia mau olelo, pela au e makemake nei ia oe e hoolohe mai i kaʻu olelo i keia manawa, a e lilo au i kauwa nau, a e hoopakele aku i keia poe kanaka mailoko aku o ka noho luhi ana.\n\n5 . A ae aku la ke alii ia ia e olelo mai. A i ae la o Gideona ia ia,\n\n6 . Aia no ke alahele hope ma ka pa hope, ma ke kua o ke kulanakauhale. Ua ona ko Lamana poe, ka poe koa o ko Lamana, ma ka po; nolaila, e hoouna aku kakou i olelo hoolaha mawaena o keia poe kanaka a pau, e houluulu pu mai lakou i na pua a me na ohana holoholona o lakou, e hiki ia lakou ke hoa aku ia lakou la iloko o ka waonahele ma ka po.\n\n7 . A e hele aku au e like me kau kauoha, a e hookupu aku i ka auhau hope o ka waina i ko Lamana poe, a e ona lakou; a e hele aku kakou ma ke alahele huna aia ma ka hema o kahi hoomoana, ia lakou e ona ai a e hiamoe ai;\n\n8 . Pela kakou e hele aku ai me ka kakou poe wahine a me ka kakou mau keiki, o na pua holoholona o kakou, a me na ohana holoholona o kakou iloko o ka waonahele; a e hele no kakou mawaho aku o ka aina o Sailoma.\n\n9 . A eia kekahi, hoolohe aku la ke alii i na olelo a Gideona.\n\n10 . A kauoha aku la ke alii o Limai i kona poe kanaka e houluulu mai i na pua holoholona o lakou; a hoouna aku la oia i ka hookupu o ka waina i ko Lamana poe; a hoouna aku la hoi oia i waina hou ae, i makana ia lakou; a inu nui iho la lakou i ka waina a ke alii Limai i hoouna aku ai ia lakou.\n\n11 . A eia kekahi, hele aku la ka poe kanaka o ke alii Limai ma ka po iloko o ka waonahele, me na pua holoholona o lakou, a me na ohana holoholona o lakou, a hele aku la lakou mawaho aku o ka aina o Sailoma ma ka waonahele, a hele aku la me ka ihu i ka aina o Zarahemela, i alakai ia ai e Amona a me kona poe hoahanau.\n\n12 . A ua lawe aku la lakou i ko lakou gula a pau, a me ke kala, a me ko lakou mau mea maikai, i hiki ai ia lakou ke hali; a me ka lakou ai pu no hoi me lakou, iloko o ka waonahele; a nauwe aku la lakou ma ko lakou hele ana.\n\n13 . A hala na la he nui wale ma ka waonahele, hiki aku la lakou i ka aina o Zarahemela, a hui pu iho la me kona poe kanaka, a lilo ae la i poe kanaka malalo iho ona.\n\n14 . A eia kekahi, loaa ae la lakou ia Mosia me ka olioli; a loaa ia ia hoi ko lakou mau mooolelo, a me na papa mooolelo hoi a ka poe kanaka o Limai i loaa ai.\n\n15 . Ano, eia kekahi, i ka wa i ike ai ko Lamana poe ua haele aku la ka poe kanaka o Limai ma ka po, hoouna aku la lakou i kekahi poe koa iloko o ka waonahele e alualu mai ia lakou nei;\n\n16 . A ia lakou i alualu ai i na la elua, aole i hiki ia lakou ke hahai i ko lakou nei mau meheu; nolaila, ua hili iho la lakou ma ka waonahele. He mooolelo no Alama a me na kanaka o ka Haku, ka poe i kipaku ia mai ai iloko o ka waonahele e ka poe kanaka o Noa ke alii.\n\n", "mosiah 23": "He mooolelo no Alama a me na kanaka o ka Haku, ka poe i kipakuia mai ai iloko o ka waonahele e ka poe kanaka o Noa ke alii.\n\n[center][font_size=26]Mokuna 23[/font_size][/center]\n\n1 . Ano, ua ao ia o Alama i ka Haku, e hiki mai ana ka poe koa o ke alii o Noa maluna o lakou, a ua hoike aku hoi ia mea i kona poe kanaka, nolaila, houluulu ae la lakou i na pua holoholona o lakou, a lawe aku la i ko lakou hua liilii, a haele aku la iloko o ka waonahele imua o ka poe koa o ke alii Noa.\n\n2 . A hooikaika mai la ka Haku ia lakou, i hiki ole ai i ka poe kanaka o ke alii Noa ke loaa aku lakou, e luku ia lakou.\n\n3 . A holo aku la lakou i ko na la ewalu hele ana iloko o ka waonahele.\n\n4 . A hiki aku la lakou i kahi aina, he oiaio, i kahi aina oluolu a nani loa; i kahi aina o ka wai maemae.\n\n5 . A kukulu iho la lakou i na halelewa o lakou, a hoomaka ae la e mahi i ka honua, a hoomaka ae la e kukulu i na hale, a ia mea aku ia mea aku; he oiaio, ua molowa ole lakou, a ua hana ikaika loa.\n\n6 . A ua makemake na kanaka ia Alama i alii no lakou, no ka mea, ua aloha ia oia e kona poe kanaka.\n\n7 . Aka, i aku la oia ia lakou, Aia hoi, aole he mea pono no kakou ke lilo kekahi i alii; no ka mea, penei wahi a ka Haku: Mai manao oukou i kekahi io mamua o ko kekahi, a mai manao kekahi kanaka ia ia iho maluna o kekahi; nolaila, ke i aku nei au ia oukou, aole ia he mea e pono ai i loaa ai ia oukou he alii.\n\n8 . Aka hoi, ina he mea hiki ia oukou ke loaa mau na kanaka pono i poe alii no oukou, ina he mea pono ia no oukou e loaa ai he alii.\n\n9 . Aka e hoomanao i ka hewa o ke alii Noa a me kana poe kahuna; a owau hoi, ua hei ia au iloko o kahi pahele, a hana iho la i na mea hoopailua he nui imua o ka Haku, a he kumu ia noʻu i mihi ai me ka ehaeha;\n\n10 . Aka hoi, mahope iho o ka pilikia nui, hoolohe mai la ka Haku i kaʻu hea ana, a ua hooko mai la i kaʻu pule, a ua hoolilo mai iaʻu i mea hana i kona mau lima, i ka lawe ana ia oukou i ka ike i kona oiaio.\n\n11 . Aka hoi, aole au i kaena aku ma keia, no ka mea, aole au pono ke kaena aku noʻu iho.\n\n12 . Ano, ke i aku nei au ia oukou, ua hooluhi hewa ia mai la oukou e ke alii Noa, a ua noho pio malalo ho ona a me kana poe kahuna, a ua lawe ia iho la iloko o ka hewa e lakou; nolaila, ua nakinaki ia oukou me na mea i paa ai o ka hewa.\n\n13 . Ano, me oukou i hoopakele ia mai ai, ma ka mana o ke Akua, mailoko mai o keia mau mea i paa ai, he oiaio, mailoko mai o na lima o ke alii o Noa a me kona poe kanaka, mailoko mai hoi o na mea i paa ai o ka hewa, pela au i makemake ai e kupaa oukou ma keia lanakila i hookuu ia mai ai oukou, a e hilinai ole i kekahi kanaka e alii ai maluna o oukou;\n\n14 . A e hilinai ole ana i kekahi mea i kumu no oukou, aole hoi i luna no oukou, ke ole ia he kanaka o ke Akua, e hele ana ma kona mau aoao a e malama ana i kana mau kauoha.\n\n15 . Pela o Alama i ao aku ai i kona poe kanaka, e aloha aku kela kanaka keia kanaka i kona hoalauna me ia ia ia iho; i ole ai he paio mawaena o lakou.\n\n16 . Ano, o Alama, oia ko lakou kahuna nui, oia hoi ka i hookumu ai i ko lakou ekalesia.\n\n17 . A eia kekahi, aole i loaa i kekahi ka mana e hai olelo, aole hoi e ao aku, ke ole ma o na la mai ke Akua mai. Nolaila, hoolaa iho la oia i na kahuna a pau o lakou, a me na kumu a pau o lakou, aole i hoolaa ia kekahi ke ole lakou he poe kanaka pono.\n\n18 . Nolaila, kiai aku la lakou maluna o ko lakou poe kanaka, a ua hanai aku ia lakou me na mea e pili ana i ka pono.\n\n19 . A eia kekahi, hoomaka ae la lakou e hoopomaikai nui loa ia ma ka aina; a kapa aku la lakou i ka aina o Helama.\n\n20 . A eia kekahi, mahuahua ae la lakou a hoopomaikai nui loa ia ma ka aina o Helama; a kukulu iho la lakou i kulanakauhale a lakou i kapa aku ai o ke kulanakauhale o Helama.\n\n21 . Aka hoi, he mea ku pono i ko ka Haku manao e paipai mai i kona poe kanaka; he oiaio, e hoao ana oia i ko lakou ahonui a me ko lakou manaoio.\n\n22 . Aka hoi, o ka mea i paulele aku ia ia, oia ke hookiekie ia iluna ma ka la hope. He oiaio, a pela no ia me keia poe kanaka.\n\n23 . No ka mea, e hoike aku no au ia oukou ua lawe ia lakou iloko o ka noho luhi ana, a, aole i hiki i kekahi mea ke hoopakele ia lakou, o ka Haku ko lakou Akua wale no; he oiaio, o ke Akua o Aberahama, a me Isaaka, a o Iakoba.\n\n24 . A eia kekahi, ua hoopakele mai la oia ia lakou, a ua hoike mai la oia i kona mana ikaika ia lakou, a nui ko lakou hauoli ana.\n\n25 . No ka mea, aia hoi, oiai lakou ma ka aina o Helama, he oiaio, ma ke kulanakauhale o Helama, oiai e mahi ana i ka aina a puni, aia ka! He puali o ko Lamana poe ma na palena o ka aina.\n\n26 . Ano, eia kekahi, holo aku la na hoahanau o Alama mai ke kihapai o lakou aku, a houluulu mai la lakou ia lakou iho iloko o ke kulanakauhale o Helama; a nui ko lakou makau no ka ea ana mai o ko Lamana poe.\n\n27 . Aka hele aku la o Alama a ku iho la mawaena o lakou, a kauleo ae la ia lakou aole e pono ke makau, aka, e hoomanao lakou i ka Haku, i ko lakou Akua, a nana no e hoopakele mai ia lakou;\n\n28 . Nolaila, uumi iho la lakou i ko lakou hopohopo, a hoomaka aku la e kahea aku i ka Haku, e hoopalupalu ae oia i na naau o ko Lamana poe, i hookoe mai ai lakou la ia lakou, a me na wahine a lakou, a me na keiki a lakou.\n\n29 . A eia kekahi, hoopalupalu ae la ka Haku i na naau o ko Lamana poe. A hele aku la o Alama a me kona poe hoahanau, a haawi aku la ia lakou iho iloko o na lima o lakou la; a loaa iho la i ko Lamana poe ka aina o Helama.\n\n30 . Ano, o ka poe koa i alualu ai i ka poe kanaka o Limai, ua hili iho la ma ka waonahele no na la he nui wale.\n\n31 . Aia hoi, ua loaa ia lakou kela poe kahuna a Noa, ma kau wahi a lakou i kapa aku ai o Amulona; a ua hoomaka ae lakou e noho ma ka aina o Amulona, a ua hoomaka ae la e mahi i ka honua.\n\n32 . Ano, o ka inoa o ka luna o ua poe kahuna la o Amulona no ia.\n\n33 . A eia kekahi, nonoi aku la o Amulona i ko Lamana poe; a hoouna aku la oia i na wahine a lakou, a o na kaikamahine hoi lakou a ko Lamana poe, e noi aku i ko lakou poe hoahanau, i luku ole ai lakou la i na kane a lakou.\n\n34 . A menemene ae la ko Lamana poe ia Amulona a me kona poe hoahanau, a aole i pepehi aku ia lakou, no ka lakou mau wahine.\n\n35 . A hui pu aku la o Amulona a me kona poe hoahanau me ko Lamana poe, a e hele ana lakou ma ka waonahele e imi i ka aina o Nepai, ia lakou i loaa ai ka aina o Helama, i noho ia ai e Alama a me kona poe hoahanau.\n\n36 . A eia kekahi, olelo paa mai la ko Lamana poe ia Alama a me kona poe hoahanau, ina e hoike aku lakou i ke ala e hiki aku ai i ka aina o Nepai, alaila e ae mai lakou la i ola lakou a i noho pio ole ai hoi.\n\n37 . Aka, mahope iho o ka hoike ana ae o Alama ia lakou la i ke ala e hiki aku ai i ka aina o Nepai, aole ko Lamana poe i malama i ka lakou olelo paa; aka, hoonoho mai la lakou la i na koa kiai a puni ka aina o Helama, maluna o Alama a me kona poe hoahanau.\n\n38 . A hele aku la ka poe i koe o lakou i ka aina o Nepai; a hoi hou mai la kekahi poe o lakou i ka aina o Helama, a lawe pu mai la hoi me lakou i na wahine a me na keiki a ka poe koa kiai i waiho ia ai ma ka aina.\n\n39 . A ua ae aku ke alii o ko Lamana poe ia Amulona, e lilo ai i alii a i luna maluna o kona poe kanaka e noho ana ma ka aina o Helama; aka hoi, aole i loaa ia ia ka mana e hana i kekahi mea ku e i ka makemake o ke alii o ko Lamana poe.\n\n", "mosiah 24": "[center][font_size=26]Mokuna 24[/font_size][/center]\n\n1 . A eia kekahi, loaa iho la ia Amulona ka oluolu imua o na maka o ke alii o ko Lamana poe; nolaila, ae aku la ke alii ia ia a me kona poe hoahanau, e hoolilo ia i poe kumu maluna iho o kona poe kanaka; he oiaio, maluna iho o na kanaka ma ka aina o Semalona, a ma ka aina o Sailoma, a ma ka aina o Amulona.\n\n2 . No ka mea, ua loaa i ko Lamana poe ua mau aina nei; nolaila, ua hoonoho iho ke alii o ko Lamana poe i mau alii maluna o ua mau aina nei a pau.\n\n3 . Ano, o Lamana ka inoa o ke alii o ko Lamana poe, i kapa ia ai mamuli o ka inoa o kona makuakane; a nolaila, ua kapa ia oia o ke alii Lamana. A he alii oia maluna o kahi lahuikanaka he kinikini;\n\n4 . A hoonoho aku la oia i na kumu maiwaena mai o na hoahanau o Amulona, ma kela aina keia aina i noho ia e kona poe kanaka; a pela i hoomaka ai ka olelo a Nepai e ao ia mawaena o na kanaka o ko Lamana poe.\n\n5 . A he lahuikanaka oluolu lakou kekahi me kekahi; aka hoi, aole lakou i ike i ke Akua; aole hoi i ao aku na hoahanau o Amulona ia lakou i kekahi mea no ka Haku, no ko lakou Akua, aole hoi i ke kanawai o Mose; aole hoi i ao aku ia lakou i na olelo a Abinadi;\n\n6 . Ao aku la lakou ia lakou la e kakau i ko lakou la mooolelo, a na lakou la e palapala kekahi i kekahi.\n\n7 . A pela ko Lamana poe i hoomaka ai e mahuahua aku ma ka waiwai, a e kalepa aku kekahi me kekahi, a mahuahua nui, a hoomaka ae la e lilo i lahuikanaka maalea a akamai, ma ke akamai o ke ao nei; he oiaio, he lahuikanaka maalea loa; e lealea ana ma kela ano keia ano o ka hewa a me ka hao wale, koe nae mawaena o ko lakou poe hoahanau iho.\n\n8 . Eia kekahi, hoomaka ae la o Amulona e hoohana i kona mana kaumaha maluna o Alama a me kona poe hoahanau, a hoomaka ae la oia e hoomaau mai ia ia, a hookonokono ae la i kana poe keiki e hoomaau mai i ka lakou poe keiki;\n\n9 . No ka mea, ike mai la o Amulona ia Alama, a ike mai la hoi o kekahi o ka ke alii poe kahuna oia mamua, a oia hoi ka mea i manaoio i na olelo a Abinadi, a i hoohee ia mai ai mai ke alo aku o ke alii; a nolaila, ua huhu mai la oia ia ia, no ka mea, malalo iho oia o ke alii Lamana; aka nae hoohana oia i kona mana maluna o lakou, a kau mai i na hana maluna o lakou, a hoonoho mai la i na luna hooluhi maluna o lakou.\n\n10 . A eia kekahi, no ka nui o ko lakou mau popilikia, hoomaka ae la lakou e kahea ikaika i ke Akua.\n\n11 . A kauoha mai la o Amulona ia lakou e hooki iho i ko lakou hea ana; a hoonoho mai la oia i na koa e makai ia lakou, a o ka mea i loaa ai e kahea ana i ke Akua, e pepehi ia oia.\n\n12 . A, aole, o Alama a me kona poe kanaka i hookiekie aku i ko lakou mau leo i ka Haku, i ko lakou Akua, aka ninini aku la lakou i ko lakou mau naau ia ia; a ua ike mai la oia i na manao o ko lakou mau naau.\n\n13 . Aka, eia kekahi, hiki mai la ka leo o ka Haku ia lakou iloko o na popilikia o lakou, i ka i ana, E, e hoea mai i na poo o oukou, a e hoolana hoi oukou, no ka mea, ua ike au i ka berita a oukou i hana mai ai iaʻu; a e hana aku au i berita me koʻu poe kanaka, a e hoopakele aku ia lakou mailoko aku o ka noho luhi ana.\n\n14 . A e hoomama no hoi au i na ukana kaumaha i hookau ia maluna iho o ko oukou mau poohiwi, i ole ai e hiki ia oukou ke ike ia mau mea maluna iho o na kua o oukou, oiai oukou iloko o ka luhi; a o keia kaʻu e hana ai, i ku auanei oukou i poe hoike noʻu, a i ike lea oukou, e hele ana owau, ka Haku ke Akua, i koʻu poe kanaka iloko o ko lakou mau popilikia.\n\n15 . Ano, eia kekahi, o na ukana kaumaha i hookau ia maluna iho o Alama a me kona poe hoahanau, ua hoomama ia ia mau mea; he oiaio, hooikaika mai la ka Haku ia lakou i hiki ai ia lakou ke hapai aku i ko lakou mau ukana kaumaha me ka oluolu, a ae aku la lakou me ka manaolana a me ke ahonui i ka makemake a pau o ka Haku.\n\n16 . Eia kekahi, no ka nui o ko lakou manaoio a me ko lakou hoomanawanui, hiki hou mai la ka leo o ka Haku ia lakou, me ka i ana, E hoolana i ka manao, no ka mea i ka la apopo e hoopakele no au ia oukou mailoko aku o ka noho luhi ana.\n\n17 . A i aku la oia ia Alama, e hele aku oe imua o keia poe kanaka, a e hele pu au me oe, a e hoopakele aku i keia poe kanaka mailoko aku o ka noho luhi ana.\n\n18 . Ano, eia kekahi, houluulu mai la o Alama a me kona poe kanaka ma ka po, i na pua holoholona o lakou, a i ko lakou hua liilii hoi; he oiaio, a pau ae la ka po i houluulu pu ai lakou i na pua holoholona o lakou.\n\n19 . A i kakahiaka ae, hookau ae la ka Haku i ka hiamoe nui maluna o ko Lamana poe, he oiaio, ua pauhia ko lakou poe luna hooluhi i ka hiamoe loa.\n\n20 . A haele aku la o Alama a me kona poe kanaka iloko o ka waonahele; a ia lakou i hele aku ai a pau ae la ka la, kukulu iho la lakou i na halelewa o lakou iloko o kekahi awawa, a kapa aku la lakou ia wahi o ke awawa o Alama, no ka mea, alakai ae la oia ia lakou ma ka waonahele;\n\n21 . He oiaio, a ma ke awawa lakou i ninini aku ai i ko lakou aloha i ke Akua, no ka mea, ua lokomaikai mai oia ia lakou, a ua hoomaha mai la i ko lakou mau ukana kaumaha, a ua hoopakele mai la oia ia lakou mailoko aku o ka luhi; no ka mea, iloko o ka noho luhi ana lakou, a, aole i hiki i kekahi mea ke hoopakele mai ia lakou, ke ole ka Haku ko lakou Akua.\n\n22 . A aloha aku la lakou i ke Akua, he oiaio, ka poe kane a pau o lakou, a me ka lakou poe wahine a pau, a me ka poe keiki a pau a lakou i hiki ke olelo, hookiekie ae la i ko lakou mau leo i ka hiilani aku i ko lakou Akua.\n\n23 . Ano, i mai la ka Haku ia Alama, E wikiwiki oe a hele aku oe a me keia poe kanaka mawaho o keia aina, no ka mea, ua ala ae la ko Lamana poe, a ke alualu nei ia oukou; nolaila, e hele aku oukou iwaho o keia aina, a naʻu auanei e kaohi i ko Lamana poe ma ua awawa nei, i alualu hou ole aku ai lakou i keia poe kanaka.\n\n24 . A eia kekahi, haele aku la lakou mawaho o ke awawa, a hele aku la iloko o ka waonahele.\n\n25 . A ia lakou ma ka waonahele he umikumamalua la, hiki aku la lakou i ka aina o Zarahemela; a hookipa ae la no hoi ke alii Mosia ia lakou me ka olioli.\n\n", "mosiah 25": "[center][font_size=26]Mokuna 25[/font_size][/center]\n\n1 . Ano, kauoha ae la ke alii Mosia e houluulu ia na kanaka a pau.\n\n2 . Ano, aole e like ka heluna o na keiki a Nepai, aole hoi e like ka heluna o ka poe mamo a Nepai, me ka poe kanaka o Zarahemela, oia no kekahi mamo a Muloka, a me ka poe i hele pu mai me ia ma ka waonahele;\n\n3 . A, aole e like ka heluna o ka poe kanaka o Nepai a me ka poe kanaka o Zarahemela me ko Lamana poe; he oiaio, aole e like ka heluna o lakou me ka hapalua o ko Lamana poe.\n\n4 . Ano, ua hoakoakoa ia ka poe kanaka a pau o Nepai, a me ka poe kanaka a pau hoi o Zarahemela, a ua hoakoakoa ia lakou i elua poe.\n\n5 . A eia kekahi, heluhelu ae la o Mosia, a kauoha ae la e heluhelu ia, na mooolelo o Zenifa i kona poe kanaka, he oiaio, heluhelu ae la oia i na mooolelo o ka poe kanaka o Zenifa, mai ka wa a lakou i haalele ai i ka aina o Zarahemela, a hiki i ka wa a lakou i hoi hou mai ai.\n\n6 . A heluhelu ae la no hoi oia i ka mooolelo o Alama a me kona poe hoahanau, a me ko lakou mau popilikia a pau, mai ka wa a lakou i haalele mai ai i ka aina o Zarahemela, a hiki aku i ka wa a lakou i hoi hou mai ai.\n\n7 . Ano, ia Mosia i hoopau ai i ka heluhelu ana i na mooolelo, ua pau kona poe kanaka i noho ma ka aina i ke kahaha a me ka pihoihoi;\n\n8 . No ka mea, aole lakou i ike i ka mea e manao ai; no ka mea, ia lakou i ike ai i ua poe la i hoopakele ia mai mailoko mai o ka noho luhi ana, ua piha lakou i ka olioli nui loa.\n\n9 . A eia hou, ia lakou i manao ai no ko lakou poe hoahanau, ka poe i pepehi ia ai e ko Lamana poe, ua piha lakou i ke kaumaha, a kulu iho la na waimaka he nui o ke kauamaha;\n\n10 . A eia hou, ia lakou i hoomanao ai i ka lokomaikai koke o ke Akua, a me kona mana i ka hoopakele ana ia Alama a me kona poe hoahanau, mailoko mai o na lima o ko Lamana, a o ka noho luhi ana hoi, hookiekie ae la lakou i ko lakou mau leo, a hoalohaloha aku la i ke Akua.\n\n11 . A eia hou, ia lakou i manao ai no ko Lamana poe, ko lakou poe hoahanau, a no ko lakou noho hewa a haumia ana, ua hoopiha ia lakou me ka walania a me ka ehaeha, no ka pono o na uhane o lakou.\n\n12 . A eia kekahi, huhu iho la kela poe keiki a Amulona a me kona mau hoahanau, ka poe i lawe i na kaikamahine a ko Lamana poe i mau wahine na lakou, me ka hana a ko lakou mau makuakane, aole lakou e kapa hou ia ma ka inoa o ko lakou mau makuakane, nolaila, lawe ae la lakou maluna o lakou iho i ka inoa o Nepai, i kapa ia ai lakou o na keiki a Nepai, a e helu pu ia me ka poe i kapa ia ko Nepai poe.\n\n13 . Ano, ua helu pu ia ka poe kanaka o Zarahemela me ko Nepai poe, a o keia no ka hooili ole ia ana o ke aupuni maluna o na mea ke ole lakou he poe mamo a Nepai.\n\n14 . A eia kekahi, ia Mosia i hoopau ai i ka olelo ana a i ka heluhelu ana i na kanaka, noi ae la oia ia Alama hoi e olelo aku i na kanaka.\n\n15 . A olelo aku la o Alama ia lakou, ia lakou i hoakoakoa ia ai ma na aha nui, a hele aku la ia mai ia poe aku ia poe aku, e hai ana i na kanaka i ka mihi a ma ka manaoio i ka Haku.\n\n16 . A kauleo aku la oia i ka poe kanaka o Limai a me kona poe hoahanau, ka poe a pau i hoopakele ia mai ai mailoko mai o ka noho luhi ana, e hoomanao lakou na ka Haku lakou i hoopakele mai.\n\n17 . A eia kekahi, mahope iho o ke ao ana aku o Alama i na kanaka i na mea he nui, a i pau aku la kana olelo ana ia lakou, ua makemake iho la ke alii Limai e bapetizo ia; a ua makemake kona poe kanaka a pau e bapetizo ia hoi lakou.\n\n18 . Nolaila, hele aku la o Alama iloko o ka wai, a bapetizo iho la ia lakou; he oiaio, bapetizo aku la oia ia lakou mamuli o ke ano ana i bapetizo ai i kona poe hoahanau iloko o na wai o Moramona; he oiaio, a o ka poe ana i bapetizo ai ua hui ia lakou i ka ekalesia o ke Akua; a o keia no ko lakou manaoio ma na olelo a Alama.\n\n19 . A eia kekahi, ae aku la ke alii Mosia ia Alama, i hoonoho aku ai oia i na ekalesia mawaena o ka aina a puni o Zarahemela; a haawi aku ia ia i ka mana e hoolilo i na kahuna a me na kumu maluna o kela ekalesia o keia ekalesia.\n\n20 . Ano, ua hana ia keia no ka lehulehu o na kanaka, no ka hiki ole ke hoomalu ia lakou e ke kumu hookahi; aole hoi i hiki ia lakou ke hoolohe mai i ka olelo a ke Akua i ke anaina hookahi.\n\n21 . Nolaila lakou i akoakoa ai ma na anaina okoa, i kapa ia ai na ekalesia; a ua loaa i kela ekalesia i keia ekalesia kona mau kahuna a me ko mau kumu, a e hai ana kela kahuna keia kahuna i ka olelo e like me ia i haawi ia mai ai ia ia ma ka waha o Alama;\n\n22 . A pela me na ekalesia he nui, hookahi ekalesia nae lakou a pau; he oiaio, o ka ekalesia o ke Akua: no ka mea, aole i hai ia kekahi mea ma na ekalesia a pau i ole ka mihi a me ka manaoio i ke Akua.\n\n23 . Ano, he mau ekalesia ehiku ma ka aina o Zarahemela. A eia kekahi, o na mea e makemake ana e lawe maluna iho o lakou i ka inoa o Kristo, a o ke Akua hoi, hui mai la lakou i na ekalesia o ke Akua;\n\n24 . A ua kapa ia lakou ko ke Akua poe kanaka. A ninini mai la ka Haku i kona Uhane maluna o lakou, a ua pomaikai lakou, a malu ma ka aina.\n\n", "mosiah 26": "[center][font_size=26]Mokuna 26[/font_size][/center]\n\n1 . Ano, eia kekahi, he nui na mea o ka hanauna hou i hiki ole ke hoomaopopo mai i na olelo a ke alii Beniamina, he poe keiki liilii i ka wa ana i olelo ae ai i kona poe kanaka; aole lakou i manaoio i ka mooolelo o ko lakou poe makua.\n\n2 . Aole lakou i manaoio i ka mea i olelo ia no ke alahouana o ka poe make; aole hoi lakou i manaoio no ka hiki ana mai o Kristo.\n\n3 . Ano, no ko lakou hoomaloka, aole i hiki ia lakou ke hoomaopopo mai i ka olelo a ke Akua; a ua hoopaakiki ia na naau o lakou.\n\n4 . A, aole lakou i ae e bapetizo ia; aole hoi lakou i ae e hui mai i ka ekalesia. A he poe okoa lakou ma ko lakou manaoio, a noho mau pela ma ia hope aku, ma ko lakou noho kino hewa ana; no ka mea, aole lakou i kahea aku i ka Haku, i ko lakou Akua.\n\n5 . Ano, ma ke au ia Mosia, aole e like ko lakou nui me ka hapalua o na kanaka o ke Akua; aka, no ka mokuahana mawaena o na hoahanau, ua mahuahua aku lakou.\n\n6 . No ka mea, eia kekahi, hoopunipuni ae la lakou i na mea he nui loa me ka lakou mau olelo malimali, i na mea iloko o ka ekalesia, a ma o lakou la lakou i hana ai i na hewa he nui; nolaila, he mea e pono ai e ao ia ka poe i hana i ka hewa iloko o ka ekalesia, e ka ekalesia.\n\n7 . Eia kekahi, ua lawe ia mai la lakou imua o na kahuna, a haawi ia ae la i na kahuna e na kumu; a lawe mai la na kahuna ia lakou imua o Alama, oia no ke kahuna nui.\n\n8 . Ano, ua haawi aku la ke alii Mosia ia Alama i ka mana maluna iho o ka ekalesia.\n\n9 . Eia kekahi, aole o Alama i ike no lakou, no ka mea, he nui na hoike ku e ia lakou; he oiaio, ku mai la no na kanaka a hoike mai la no ko lakou hala he nui loa.\n\n10 . Ano, aole i hiki mai kekahi mea e like me ia mamua, ma ka ekalesia; nolaila, anoninoni iho la o Alama ma kona uhane, a kauoha ae la ia e lawe ia ae lakou imua o ke alii.\n\n11 . A i ae la oia i ke alii, Eia hoi kekahi poe he nui a makou i lawe mai ai imua ou, he poe i hoopii ia mai e ko lakou poe hoahanau; he oiaio, a ua loaa lakou ma na hewa he nui. Aole lakou i mihi i ko lakou mau hewa; nolaila, ea, ua lawe mai la makou ia lakou imua ou, i hookolokolo mai ai oe ia lakou e like me ka lakou mau hewa.\n\n12 . Aka i aku la ke alii Mosia ia Alama, Aia hoi, aole au e hookolokolo aku ia lakou; nolaila, ke haawi aku nei au ia lakou iloko o kou mau lima e hookolokolo ia ai.\n\n13 . Ano, anoninoni hou iho la ka uhane o Alama; a hele aku la oia, a ninau aku la i ka Haku i ka mea ana e hana ai no ua hana nei, no ka mea, hopohopo iho la oia o hana hewa oia imua o ka maka o ke Akua.\n\n14 . Eia kekahi, mahope iho o kona ninini ana i kona uhane a pau i ke Akua, hiki mai la ka leo o ka Haku ia ia, i ka i ana,\n\n15 . Pomaikai ooe, e Alama, a pomaikai hoi lakou, ka poe i bapetizo ia iloko o na wai o Moramona. Ua pomaikai ooe no kou manaoio ikaika loa ma na olelo wale no a kaʻu kauwa, a Abinadi.\n\n16 . A pomaikai hoi lakou, no ko lakou manaoio ikaika loa ma na olelo wale no au i olelo aku ai ia lakou.\n\n17 . A pomaikai ooe no kou kukulu ana i ekalesia mawaena o keia poe kanaka; a e hookupaa ia lakou, a e lilo no lakou i poe kanaka noʻu.\n\n18 . He oiaio, pomaikai hoi keia poe kanaka, ka poe e ae ana e hali i koʻu inoa; no ka mea, ma koʻu inoa e kapa ia ai lakou; a naʻu no lakou.\n\n19 . A no kou ninau ana mai iaʻu no ka mea lawehala, ua pomaikai oe.\n\n20 . Ooe no kaʻu kauwa; a ke berita nei au me oe, e loaa auanei ia oe ke ola mau loa; a e hookauwa mai no oe naʻu, a e hele aku ma koʻu inoa; a e houluulu mai i kaʻu poe hipa.\n\n21 . A o ka mea e hoolohe mai i koʻu leo, he hipa auanei ia naʻu; a nau ia e hookipa ae iloko o ka ekalesia; a naʻu no hoi ia e hookipa aku.\n\n22 . No ka mea, o keia no koʻu ekalesia; o ka mea e bapetizo ia, e bapetizo ia oia i ka mihi. A o ka mea au e hookipa ae ai, nana no e manaoio mai i koʻu inoa; a naʻu no ia e kala oluolu aku;\n\n23 . No ka mea, owau no ka mea e lawe ana maluna oʻu i na hewa o ko ke ao nei; no ka mea, owau no ka mea nana i hana ia lakou; a owau no ka mea e haawi ana i ka mea i manaoio a hiki aku i ka hopena, i kahi ma kuu lima akau.\n\n24 . No ka mea, ma kuu inoa i kapa ia ai lakou; a ina i ike lakou iaʻu, e puka mai auanei lakou, a e loaa ia lakou kahi mau loa ma kuu lima akau.\n\n25 . A e hiki mai keia i ka wa e kani ai ka ka pu elua, alaila e puka mai ka poe i ike ole mai iaʻu, a e ku auanei imua oʻu;\n\n26 . Alaila e ike no lakou, owau no ka Haku ko lakou Akua, a owau ko lakou Mea Hoolapanai; aka aole o lakou makemake e hoolapanai ia.\n\n27 . Alaila, e hai aku no au ia lakou, aole au i ike ia lakou; a e hele aku no lakou iloko o ke ahi pau ole, i hoomakaukau ia ai no ke diabolo a me kona poe anela.\n\n28 . Nolaila, ke i aku nei au ia oe, o ka mea e hoolohe ole mai i koʻu leo, mai hookipa aku oukou ia ia iloko o koʻu ekalesia, no ka mea, aole au e hookipa aku ia ia ma ka la mahope;\n\n29 . Nolaila, ke i aku nei au ia oe, o hele; a o ka mea e hana hewa mai ana iaʻu, nau ia e hookolokolo ae e like me na hewa ana i hana ai; a ina e hai mai oia i kona mau hewa imua ou a me aʻu nei, a e mihi ma ka oiaio o kona naau, nau ia e kala aku, a e kala aku no hoi au ia ia;\n\n30 . He oiaio, a i na manawa a pau a koʻu poe kanaka e mihi ai, e kala aku no au ia lakou i ko lakou lawehala ana iaʻu.\n\n31 . A e kala aku hoi oukou kekahi i kekahi i ko oukou mau hala; no ka mea, he oiaio kaʻu e olelo aku nei ia oe, o ka mea e kala ole ae i ka kona hoalauna lawehala ana, ia ia e olelo ai ua mihi oia, oia ka i lawe ia ia iho malalo iho o ka hoohewa ia ana.\n\n32 . Ano, ke i aku nei au ia oe, o hele; a o ka mea e mihi ole i kona mau hewa, oia ke helu pu ole ia mawaena o koʻu poe kanaka; a e malama ia keia mea mai keia wa aku.\n\n33 . Eia kekahi, ia Alama i lohe ai i keia mau olelo, palapala iho la oia ia mau mea, i paa ua mau mea nei ia ia, a e hiki ia ia ke hookolokolo i na kanaka o ua ekalesia la e like me na kauoha a ke Akua.\n\n34 . Eia kekahi, hele aku la o Alama a hookolokolo iho la i ka poe i loaa ai ma ka hewa, e like me ka olelo a ka Haku.\n\n35 . A o ka poe i mihi i ko lakou mau hewa a i hai mai ia mau mea, o lakou kana i helu pu ai mawaena o ka poe kanaka o ka ekalesia;\n\n36 . A o ka poe i hai ole mai i ko lakou mau hewa a i mihi ole i ka lakou hala, aole lakou i helu pu ia mawaena o ka poe kanaka o ka ekalesia, a ua holoi ia aku na inoa o lakou.\n\n37 . A eia kekahi, hooponopono iho la o Alama i na hana a pau o ka ekalesia, a hoomaka hou ae la lakou e loaa ke kuapapa nui a me ka pomaikai nui loa ma na mea o ka ekalesia; e hele pololei ana imua o ke Akua; e loaa ana na mea he nui wale, a e bapetizo ana i na mea he nui wale.\n\n38 . Ano, na Alama a me kona poe hoalawehana i hana i ua mau mea nei a pau, ka poe i noho ai maluna iho o ka ekalesia; e hele ana ma ka ikaika a pau; e ao aku ana i ka olelo a ke Akua ma na mea a pau; e loaa ana na ano a pau o na popilikia; i hana ino ia mai e ka poe a pau i hui ole me ka ekalesia o ke Akua;\n\n39 . A ao aku la lakou i ko lakou poe hoahanau; a o lakou hoi kekahi i ao ia mai, kela mea keia mea, ma ka olelo a ke Akua, e like me kona mau hewa, a me kona hala ana i hana ai; i kauoha ia ai e ke Akua e pule hooki ole, a e hoalohaloha aku ma na mea a pau.\n\n", "mosiah 27": "[center][font_size=26]Mokuna 27[/font_size][/center]\n\n1 . Ano, eia kekahi, no ka nui loa o na hana ino i hoili ia mai maluna o ka ekalesia, e na mea hoomaloka, hoomaka ae la ka ekalesia e ohumu, a e hoopii ae i na luna o lakou no ia mea; a hoopii mai la lakou ia Alama. A waiho iho la o Alama i keia mea imua o ko lakou alii, o Mosia. A kuka pu iho la o Mosia me kana poe kahuna.\n\n2 . Eia kekahi, hoouna ae la ke alii o Mosia i olelo hoolaha mawaena o ka aina a puni, i hoomaau ole aku ai kekahi o ka poe hoomaloka i kekahi o ka poe i pili aku i ka ekalesia o ke Akua;\n\n3 . A ua kauoha ikaika ia mawaena o na ekalesia a pau, i ole ai na hoomaau ana mawaena o lakou; i noho like ai na kanaka a pau;\n\n4 . I ole ai lakou e ae aku i ka haaheo, a i ka hookiekie e hoopau ai i ko lakou maluhia; i manao ai hoi kela kanaka keia kanaka i kona hoalauna me ia ia ia iho, e hana ana me ko lakou mau lima iho no ko lakou ola;\n\n5 . He oiaio, a na ko lakou poe kahuna a me ko lakou poe kumu a pau e hana me ko lakou mau lima iho no ko lakou ola, ma na wa a pau, koe wale no ka manawa mai a me ka wa hune maoli; a i ka hana ana i ua mau mea nei, ua lako lakou ma ka lokomaikai o ke Akua.\n\n6 . A hoomaka ae la ka maluhia hou ma ka aina; a hoomaka ae la na kanaka e lehulehu loa aku, a hoomaka ae la e hele palahalaha aku maluna iho o ka ili o ka honua, he oiaio, ma ka akau a ma ka hema, ma ka hikina a ma ke komohana, e kukulu ana i na kulanakauhale nui a me na kauhale ma na kihi a pau o ka aina.\n\n7 . A kokua mai la ka Haku ia lakou, a hoopomaikai iho la ia lakou, a lilo lakou i lahuikanaka nui a waiwai.\n\n8 . Ano, ua helu pu ia na keiki a Mosia mawaena o na mea hoomaloka; a o kekahi hoi o na keiki a Alama i helu pu ia mawaena o lakou, ua kapa ia oia o Alama, mamuli o kona makuakane; aka hoi, lilo iho la oia i kanaka hewa loa a hoomana kii. A he kanaka oia o na olelo he nui wale, a olelo malimali nui aku la oia i na kanaka; nolaila, alakai aku la oia i na mea he nui o na kanaka e hana mamuli o ke ano o kona mau hewa.\n\n9 . A lilo iho la oia i mea i alalai nui ai i ka pomaikai o ka ekalesia o ke Akua; e aihue aku ana i na naau o na kanaka; e hookomo ana i ke ku e nui mawaena o na kanaka; e wehe ana i ka puka no ka enemi o ke Akua e hana mai me kona mana maluna o lakou.\n\n10 . Ano, eia kekahi, oiai oia e hele aku ana e hoohiolo i ka ekalesia o ke Akua; no ka mea, hele malu aku la oia me na keikikane a Mosia, e imi ana e hoohiolo i ka ekalesia, a e alakai hewa i na kanaka o ka Haku, me ke ku e i na kanawai o ke Akua, a o ke alii no hoi;\n\n11 . A me aʻu i aku ai ia oukou, oiai e hele ana lakou e kipi ana i ke Akua, aia hoi! Ikea aku la ka anela a ka Haku e lakou; a iho iho la oia me he mea la iloko o kahi ao; a olelo mai la oia me he mea la o ka leo o ka hekili, a hoonaueue ae la ia i ka honua a lakou i ku iho ai;\n\n12 . A no ka nui loa o ko lakou pihoihoi, hina iho la lakou i ka honua, a hoomaopopo ole i na olelo ana i olelo mai ai ia lakou.\n\n13 . Aka hoi, kahea hou mai la ia, i ka i ana, E Alama, e ala ae a e ku mai, e, no ke aha oe i hoomaau mai ai i ka ekalesia o ke Akua? No ka mea, ua olelo mai ka Haku, O keia no koʻu ekalesia, a e hookupaa aku ai ia ia, aole loa kekahi mea e hoohiolo ia ia, ke ole ia ka hewa o koʻu poe kanaka.\n\n14 . A eia hou, i mai la ka anela, Aia hoi, ua lohe iho la ka Haku i na pule a kona poe kanaka, a me na pule hoi a kana kauwa a Alama, oia no kou makuakane; no ka mea, ua pule aku la oia me ka manaoio nui nou, i lawe ia ai oe i ka ike i ka oiaio; nolaila, ea, ua hele mai nei au e hoomaopopo aku ia oe no ka mana a me ka makaukau o ke Akua, i hooko ia ai na pule o kana mau kauwa e like me ko lakou manaoio.\n\n15 . Ano hoi, e hiki anei ia oe ke hoole mai i ka mana o ke Akua? No ka mea, aia hoi, aole anei i hoohaalulu ae kuu leo i ka honua? Aole anei oe i ike mai hoi iaʻu imua ou? A ua hoouna ia mai nei au mai ke Akua mai.\n\n16 . Ano, ke i aku nei au ia oe, o hele, a e hoomanao i ka noho pio ana o kou mau makua ma ka aina o Helama a ma ka aina o Nepai; a e hoomanao i na mea nui ana i hana ai no lakou; no ka mea, iloko o ka noho luhi ana lakou, a ua hoopakele iho la oia ia lakou. Ano, ke i aku nei au ia oe, e Alama, e hele aku i kou ala, a e imi hou ole e hoohiolo aku i ka ekalesia ma neia hope aku, i hooko ia ai ka lakou mau pule; a e hana i keia ina paha e makemake ana oe e hoolei ia aku nou iho.\n\n17 . Ano, eia kekahi, o ua mau olelo nei oia na olelo hope a ka anela i olelo mai ai ia Alama, a hele aku la.\n\n18 . Ano, hina hou iho la o Alama, a me ka poe pu me ia, i ka honua, no ka mea, nui iho la ko lakou pihoihoi; no ka mea, me ko lakou mau maka ponoi i ike ai lakou i kahi anela a ka Haku; a o kona leo me he hekili la ia, i hoonaueue ai i ka honua; a ua ike lakou aohe kekahi mea, ke ole ia ka mana o ke Akua, i hiki ai ke hoonaueue i ka honua a e hoohaalulu ia ia, me he mea la e kaawale aku ia.\n\n19 . Ano, no ka nui o ka pihoihoi o Alama, lilo iho la oia i aa, i hiki ole ai ia ia ke oaka ae i kona waha; he oiaio, a nawaliwali iho la oia, i hiki ole ai ke oni i kona mau lima; nolaila, lawe ia oia e ka poe pu me ia, a kaikai ia me ka maule, a hiki aku i kahi ona i waiho ia ai imua o kona makuakane.\n\n20 . A hai ae la lakou i kona makuakane i na mea a pau i hiki mai ai ia lakou; a hauoli iho la kona makuakane, no ka mea, ua ike oia o ka mana o ke Akua no ia.\n\n21 . A houluulu mai la oia i na kanaka he nui loa, i ike ai lakou i ka mea a ka Haku i hana mai ai no kana keiki, a no lakou hoi ka poe i hele pu me ia.\n\n22 . A kauoha ae la oia i na kahuna e houluulu mai ia lakou iho; a hoomaka ae la lakou e hooke ai a e pule aku i ka Haku, i ko lakou Akua, nana e hooaka ae i ka waha o Alama, i hiki ai ia ia ke olelo; a i hiki ai hoi i kona mau lala ke loaa ko lakou ikaika, i hookaakaa ia ai na maka o na kanaka e ike a e hoomaopopo i ka lokomaikai a me ka nani o ke Akua.\n\n23 . Eia kekahi, mahope iho o ko lakou hooke ai ana a pule ana no na la elua a me na po elua, loaa iho la i na lala o Alama ko lakou ikaika, a ku ae la oia iluna a hoomaka ae la e olelo aku ia lakou, e hai ana ia lakou e hoolana;\n\n24 . No ka mea, wahi ana, ua mihi iho la au i koʻu mau hewa, a ua hoolapanai ia mai e ka Haku; aia hoi, ua hanau mai au i ka Uhane.\n\n25 . A i mai la ka Haku iaʻu, Mai kahaha kou naau, e hanau hou ia mai na kanaka a pau e pono ai, he oiaio, na kane, a me na wahine, na lahuikanaka a me na ohana, o na olelo a me na kanaka a pau; he oiaio, e hoohanau ia mai e ke Akua, e hoomalule ia ae mai ko lakou noho kino a haule ana, i ka noho hemolele ana, i hoolapanai ia mai e ke Akua, e lilo ana i poe keikikane a i poe kaikamahine nana;\n\n26 . A pela lakou i lilo ai i poe hou; a i ole lakou e hana i keia, aole loa e hiki ia lakou ke loaa ke aupuni o ke Akua.\n\n27 . Ke i aku nei au ia oukou, i ole ai keia e hana ia, e hoole ia aku lakou e pono ai; a ua ike au i keia, no ka mea, ua kokoke au e hoolei ia aku.\n\n28 . Aka hoi, mahope iho o ka auwana ana mawaena o ka popilikia nui, e mihi ana a kokoke i ka make, ma ke aloha ka Haku i ike ai he pono ke kaili mai iaʻu mailoko mai o kahi aa mau loa ana, a ua hoohanau ia mai au e ke Akua;\n\n29 . Ua hoola ia mai kuu uhane mailoko mai o ke au awaawa a me na mea paa o ka hewa. Ma ka lua hohonu pouli loa no au; aka, ano, ke ike nei au i ka malamalama kupaianaha o ke Akua. Ua hoowalania ia mai la koʻu uhane me ka ehaeha mau loa; aka ua kaili ia mai au, aohe i hoowalania hou ia koʻu uhane.\n\n30 . Hoomalau aku la au i koʻu Mea Hoolapanai, a hoole aku la i ka mea i olelo ia ai e ko kakou poe kupuna; aka, ano hoi, i hiki ai ia lakou ke ike e mamua e hiki mai auanei no ia, a e hoomanao ana oia i kela mea i keia mea ana i hana ai, e hoike mai oia ia ia iho i na mea a pau;\n\n31 . He oiaio, e kukuli iho no auanei kela kuli keia kuli, a e ae mai auanei kela alelo keia alelo imua ona. He oiaio, ma ka la mahope, i ka wa e ku ai na kanaka e hookolokolo ia e ia, alaila e ae mai lakou oia no ke Akua; alaila, e ae mai lakou, ka poe i noho me ke Akua ole ma ke ao nei, ua pono ka hoopai ana o ka hoopai mau loa maluna o lakou; a e naueue, a e haalulu lakou, a e emi iho malalo o ka leha ana o kona maka ike i na mea a pau.\n\n32 . Ano, eia kekahi, ma keia manawa aku, hoomaka ae la o Alama a me ka poe pu me ia, i ka wa i ikea ka anela e lakou, e ao aku i na kanaka; e kaahele ana a puni mawaena o ka aina a pau, e hoolaha ana i na kanaka a pau i na mea a lakou i lohe ai a i ike ai hoi, a e hai ana i ka olelo a ke Akua iloko o ka popilikia nui, i hoomaau nui ia mai ai e ka poe hoomaloka, i papai ia mai ai e na mea he nui o lakou;\n\n33 . Aka me ua mau mea nei nae a pau, haawi aku la lakou i ka oluolu nui i ka ekalesia, e hoapaa ana i ko lakou manaoio, a e kauleo ana ia lakou me ke ahonui loihi a me ka hana luhi, e malama i na kauoha a ke Akua.\n\n34 . A eha o lakou na keiki a Mosia; a o Amona, a me Aarona, a o Omanera, a me Himinai ko lakou mau inoa; oia no na inoa o na keiki a Mosia.\n\n35 . A hele aku la lakou mawaena o ka aina a pau o Zarahemela, a mawaena o na kanaka a pau e noho ana malalo iho o ke au o ke alii Mosia, e hooikaika loa ana e papani hou i na poino a lakou i hana aku ai i ka ekalesia; e hai ana i ko lakou mau hewa, a e hoolaha ana i na mea a pau a lakou i ike ai, a e wehewehe ana i na wanana a me na palapala hemolele i ka poe a pau e makemake ana e hoolohe mai i ua mea nei;\n\n36 . A pela lakou i lilo ai i mau mea hana ma na lima o ke Akua, i ka lawe ana mai i na mea he nui i ka ike i ka oiaio, he oiaio, i ka ike i ko lakou Mea Hoolapanai.\n\n37 . E, nani ka pomaikai o lakou! No ka mea, hoolaha aku la lakou i ka malu; hoolaha aku la no lakou i ka olelo maikai o ka olioli; a hai aku la lakou i na kanaka ke noho alii nei ka Haku.\n\n", "mosiah 28": "[center][font_size=26]Mokuna 28[/font_size][/center]\n\n1 . Ano, eia kekahi, mahope iho o ka hana ana o na keiki a Mosia i keia mau mea a pau, lawe pu aku la lakou i kekahi poe he uuku me lakou, a hoi aku la i ko lakou makuakane la, ke alii, a noi ae ia ia e ae mai oia ia lakou, i hele aku ai lakou me ua poe nei a lakou i wae aku ai, e pii aku i ka aina o Nepai, e hiki ia lakou ke hai aku i na mea a lakou i lohe ai, a e hiki ia lakou ke haawi aku i ka olelo a ke Akua i ko lakou poe hoahanau, i ko Lamana poe;\n\n2 . E hiki paha ia lakou ke hoohuli ae ia lakou la i ka ike no ka Haku ko lakou Akua, a hoomaopopo ia lakou i ka hewa o ko lakou poe kupuna; a e hiki paha ia lakou ke hoopau aku i ko lakou la inaina no ko Nepai poe, i hiki hoi lakou ke lawe ia e hauoli iloko o ka Haku ko lakou Akua, e hiki ia lakou ke hoalauna aku a ke hoalauna mai kekahi i kekahi, a e paio hou ole ma ka aina a pau a ka Haku a ko lakou Akua i haawi mai ai ia lakou.\n\n3 . Ano, ua makemake lakou e hai ia aku ke ola i kela mea i keia mea, no ka mea, aole loa o lakou oluolu e make kekahi uhane o kanaka; he oiaio, o ka manao wale ana e loaa paha i kekahi uhane ka ehaeha pau ole, ua lilo ia i nea no lakou e naueue ai a e haalulu ai.\n\n4 . A pela ka Uhane o ka Haku i hana mai ai maluna iho o lakou, no ka mea, he poe hewa loa lakou o na mea hewa. A ike iho la ka Haku ma kona aloha nui loa, he pono ke hookoe ia lakou; aka hoi, pilikia iho la lakou i ka ehaeha o ka naau, no ko lakou mau hewa; a pilikia nui iho la hoi, e hopohopo ana o hoolei ia aku auanei lakou no ka wa pau ole.\n\n5 . A eia kekahi, noi aku la lakou i ko lakou makuakane i na la he nui e pii aku lakou i ka aina o Nepai.\n\n6 . A hele aku la ke alii Mosia a ninau aku la i ka Haku, ina e hookuu aku oia i kana mau keikikane e pii aku mawaena o ko Lamana poe, e hai aku i ka olelo.\n\n7 . A i mai la ka Haku ia Mosia, E hookuu aku ia lakou e pii aku, no ka mea, e manaoio na mea he nui i ka lakou mau olelo, a e loaa auanei ia lakou ke ola mau loa; a e hoopakele aku au i kau mau keiki mailoko mai o na lima o ko Lamana poe.\n\n8 . A eia kekahi, ae aku la o Mosia e hele aku lakou, a e hana e like me ko lakou noi.\n\n9 . A hele aku la lakou ma ko lakou hele ana iloko o ka waonahele, e pii aku e hai aku i ka olelo mawaena o ko Lamana poe; a e haawi aku auanei au i ka mooolelo a ka lakou hana.\n\n10 . Ano, aole mea a Mosia ke alii e hoili aku ai i ke aupuni, no ka mea, aole e lawe kekahi o kana mau keiki i ke aupuni.\n\n11 . Nolaila, lawe aku la oia i na mooolelo i kahakaha ia ai maluna o na papa keleawe, a me na papa a Nepai no hoi, a me na mea a pau ana i malama ai a i pulama ai, e like me na kauoha a ke Akua, mahope iho o kona unuhi ana a kauoha ana e palapala ia na mooolelo i kahakaha ia ai maluna iho o na papa gula, a ka poe kanaka o Limai i loaa ai, a i haawi ia mai ai ia ia e ka lima o Limai;\n\n12 . A ua hana oia i keia, no ka iini o kona poe kanaka, no ka mea, ua makemake nui loa aku lakou, e ike no ua poe kanaka la i luku ia ai.\n\n13 . Ano, unuhi ae la oia ia mau mea ma o ua mau pohaku elua la i hoopaa ia ai iloko o na apo elua o kekahi mea pio.\n\n14 . Ano, ua hoomakaukau ia ua mau mea nei mai kinohi mai, a ua haawi ia mai mai kekahi hanauna aku a i kekahi hanauna aku, no ka oihana o ka unuhi ana i ke ano o na olelo;\n\n15 . A ua malama ia a pulama ia ma ka lima o ka Haku, i hoike mai ai oia i kela mea keia mea e loaa ai ka aina, i na hewa a me na mea hoopailua o kona poe kanaka;\n\n16 . A o ka mea nana ua mau mea nei, ua kapa ia oia he mea nana-Urima, mamuli o ke ano o ka wa kahiko.\n\n17 . Ano, mahope iho o ka hoopau ana o Mosia i ka unuhi ana i ua mau mooolelo nei, aia hoi, he mooolelo ia o ka poe kanaka i luku ia ai, mai ka manawa o lakou i luku ia ai, a hiki aku i ke kukulu ia ana o ka hale pakui nui, i ka manawa a ka Haku i hoookahuli ai i ka olelo a na kanaka; a ua hoopuehu ia aku lakou mao a maanei maluna o ka ili o ka honua a pau; he oiaio, a mai ia wa hoi a hiki i ka hana ia ana o Adamu.\n\n18 . Ano, he kumu ua mooolelo nei no na kanaka o Mosia e uwe nui loa ai; he oiaio, ua piha lakou i ke kaumaha; aka hoi, haawi mai la ia mooolelo ia lakou i ka ike nui, a ma ia mea lakou i hauoli ai.\n\n19 . A e palapala ia ua mau mooolelo nei mahope; no ka mea, aia hoi, he mea e pono ai ia e ike ai na kanaka a pau i na mea i palapala ia ai iloko o ua mooolelo nei.\n\n20 . Ano, me au i olelo aku ai ia oukou, mahope iho o ka hana ana o ke alii Mosia i keia mau mea, lawe aku la oia i na papa keleawe, a me na mea a pau ana i malama ai, a haawi aku la ia Alama, oia no ke keiki a Alama; he oiaio, o na mooolelo a pau, a me na mea unuhi hoi i ke ano o na olelo, a haawi aku la ia mau mea ia ia, a kauoha aku la ia ia e malama a e pulama oia ia mau mea, a e kakau hoi i mooolelo o na kanaka, e haawi aku ana ia mau mea ia hanauna aku ia hanauana aku, e like me ua mau mea nei i haawi ia mai ai mai ka manawa mai o Lehi i haalele aku ai ia Ierusalema.\n\n", "mosiah 29": "[center][font_size=26]Mokuna 29[/font_size][/center]\n\n1 . Ano, ia Mosia i hana ai i keia, hoouna aku la oia mawaena o ka aina a pau, mawaena o na kanaka a pau, e iini ana e ike i ko lakou makemake no ka mea e lilo ai i alii no lakou.\n\n2 . A eia kekahi, hiki mai la ka leo o na kanaka, me ka i ana, Ua makemake makou ia Aarona kau keiki, i alii no makou, a i luna no makou.\n\n3 . Ano, ua pii aku la o Aarona i ka aina o Nepai, nolaila, ua hiki ole i ke alii ke hoili ai i ke aupuni maluna ona; aole hoi o Aarona i ae e lawe maluna ona i ke aupuni; aole hoi i ae mai kekahi o na keiki a Mosia e lawe maluna iho ona i ke aupuni.\n\n4 . Nolaila, hoouna hou aku la o ke alii Mosia mawaena o na kanaka, he oiaio, he olelo i palapala ia kana i hoouna aku ai mawaena o na kanaka. A eia na olelo i palapala ia, i ka i ana:\n\n5 . Aia hoi, e oʻu poe kanaka, a me oʻu poe hoahanau, no ka mea, ke manao nei au ia oukou pela; no ka mea, ke makemake nei au ia oukou e noonoo i ka mea i hea ia ai oukou e noonoo; no ka mea, ke iini nei oukou e loaa i alii.\n\n6 . Ano, ke hai aku nei au ia oukou, o ka mea nona ke kuleana pololei i ke aupuni ua hoole mai, aole e lawe ae maluna iho ona i ke aupuni.\n\n7 . A, ano, ina e wae ia kekahi mea ma kona hakahaka, aia hoi, ke makau nei au e ea mai na paio mawaena o oukou; a owai la ka i ike, e huhu paha auanei kaʻu keiki, ka mea nona ke aupuni, a e kauo aku i kekahi poe o keia poe kanaka mahope ona, a he mea ia e hoala ai i na kaua a me na paio mawaena o oukou; a he mea ia e hookahe aku ai i ke koko a nui, a e hookapae ai i ka aoao o ka Haku; he oiaio, a e luku ai i na uhane o na kanaka he nui.\n\n8 . Ano, ke i aku nei au ia oukou, e naauao kakou a e noonoo i ua mau mea nei, no ka mea, aole o kakou pono ke hoopoino i kaʻu keiki, aole hoi o kakou pono ke hoopoino ia hai, ke wae ia ae oia ma kona hakahaka.\n\n9 . A ina paha e huli hou ae kaʻu keiki i kona haaheo a me na mea lapuwale, e hoole mai oia i na mea ana i olelo mai ai, a e koi mai i kona hooilina no ke aupuni, a he mea ia e hoala ai ia ia a me keia poe kanaka hoi e hana nui i na hewa.\n\n10 . Ano, e naauao kakou, a e nana e imua i ua mau mea nei, a e hana i ka mea e lilo ai no ka malu o keia poe kanaka.\n\n11 . Nolaila, owau no ko oukou alii i ke koena o kuu mau la; aka hoi, e wae aku kakou i na lunakanawai, e hookolokolo i keia poe kanaka e like me ko kakou kanawai, a e hooponopono hou kakou i na oihana o keia poe kanaka, no ka mea, e wae aku no kakou i na kanaka naauao i mau lunakanawai, na lakou a hooponopono aku i ua poe kanaka nei e like me na kanawai o ke Akua.\n\n12 . Ano, e aho ko ke kanaka hookolokolo ia ana e ke Akua, mamua o kona e ke kanaka, no ka mea, ua pololei mau na hoopai o ke Akua, aka aole pololei mau na hoopai o kanaka;\n\n13 . Nolaila, ina paha e hiki ia oukou ke loaa na kanaka pono i poe alii no oukou, he poe e hookupaa ana i na kanawai o ke Akua, a e hooponopono i keia poe kanaka e like me kana mau kauoha; he oiaio, ina paha e hiki ia oukou ke loaa na kanaka i poe alii no oukou, he poe e hana ana e like me koʻu makuakane o Beniamina i hana ai no keia poe kanaka; ke i aku nei au ia oukou, ina he mea hiki mau keia, alaila, he mea kupono ke loaa mau ia oukou na alii e noho alii ai maluna o oukou.\n\n14 . A owau hoi, ua hana owau iho me ka mana a pau o ka noeau i loaa ai iaʻu, e ao aku ia oukou i na kauoha a ke Akua, a e hookupaa aku i ka malu mawaena o ka aina, i ole na kaua a me na paio hoi, i ole aihue, aole hoi powa ana, aole hoi pepehi kanaka ana, aole hoi kela ano keia ano o na hewa.\n\n15 . A o ka mea nana i hana i ka hewa, ia ia wau i hoopai aku ai i ku i ke kanawai i haawi ia mai ai ia kakou e ko kakou poe kupuna.\n\n16 . Ano, ke i aku nei au ia oukou, aole i pono na kanaka a pau, nolaila, aole ia he mea e pono ai no oukou e loaa i alii, a i mau alii, e noho alii ai maluna o oukou.\n\n17 . No ka mea, aia hoi, nui na hewa ma o ke alii hewa hookahi la e hana ia ai! He oiaio, a nui loa ka luku ia ana!\n\n18 . He oiaio, e hoomanao i ke alii o Noa, i kona hewa a me kana hana hoopailua; a me na hewa a me na mea hoopailua hoi o kona poe kanaka. Aia hoi, nui ka luku ana i ili mai maluna iho o lakou; a no ka lakou mau hala hoi, ua lawe ia lakou iloko o ka noho luhi ana.\n\n19 . A ina ua hana ole mai ko lakou Mea naauao loa nana lakou i hana, a o keia no ko lakou mihi io, ina ua noho lakou iloko o ka noho luhi ana me ka hiki ole ke pakele a hiki i keia manawa.\n\n20 . Aka hoi, hoopakele mai la oia ia lakou no ko lakou hoohaahaa ana ia lakou iho imua ona; a no ko lakou kahea nui ana ia ia, hoopakele iho la oia ia lakou mailoko aku o ka noho luhi ana; a pela ka Haku e hana ai me kona mana i na manawa a pau mawaena o na keiki a kanaka, e o mai ana i ka lima o ke aloha i ka poe i paulele aku ia ia.\n\n21 . A, aia hoi, ke i aku nei au ia oukou, ua hiki ole ia oukou ke hoonele aku i kekahi alii hewa i ka noho alii, ke ole ma o ka paio nui ana la, a me ka hookahe ana i ke koko a nui.\n\n22 . No ka mea, aia hoi, ia ia he poe makamaka ma ka hewa, a e hoonoho ana oia i kona poe koa a puni oia; a e hahae ana oia i na kanawai o ka poe i noho alii ai ma ka pono mamua aku ona; a e hehi ana oia malalo iho o kona mau wawae i na kanawai o ke Akua;\n\n23 . A e hooholo ana oia i na kanawai, a e hoouna aku ana ia mau kanawai mawaena o kona poe kanaka; he oiaio, i na kanawai mamuli o ke ano o kona hewa iho; a o ka mea i hoolohe ole i kona mau kanawai, e kena aku oia e pepehi ia; a o ka mea i kipi aku ia ia, e hoouna aku oia i kona poe koa e kaua aku ia lakou, a ina e hiki ia ia, e luku no oia ia lakou; a pela kekahi alii pono ole i hookapae ai i na aoao o ka pono a pau.\n\n24 . Ano hoi, ke i aku nei au ia oukou, aole ia he mea pono ke kau mai i na mea ino me neia maluna iho o oukou;\n\n25 . Nolaila, e koho aku oukou ma ka leo o ua poe kanaka nei i na lunakanawai, i hookolokolo ia ai oukou e like me na kanawai i haawi ia mai ia oukou e ko kakou poe kupuna, a ua pololei ua mau kanawai la, a i haawi ia mai ia lakou ma ka lima o ka Haku.\n\n26 . Ano, he mea i ike pinepine ole ia, ka leo o na kanaka e makemake ana i kekahi mea i ku e i ka mea pololei; aka he mea i ike pinepine ia no ka hapa uuku o na kanaka e makemake i ka mea pololei ole; nolaila, o keia ka oukou e malama ai, a e hoolilo ia i kanawai no oukou, e hana i ka oukou hana ma o ka leo la o na kanaka.\n\n27 . A ina e hiki mai ka manawa e koho aku ai ka leo o na kanaka i ka hewa, alaila, oia ka manawa e ili mai ai na hoopai o ke Akua maluna iho o oukou; he oiaio, alaila, oia ka manawa e hoopai mai ai oia ia oukou me ka luku nui, me ia i hana mai ai mamua aku i ko keia aina.\n\n28 . A, ano, ina he mau lunakanawai ko oukou, a, aole o lakou e hookolokolo aku ia oukou e like me ke kanawai i haawi ia mai ai, alaila ua hiki ia oukou ke hoopii aku e hookolokolo ia ai lakou e kekahi lunakanawai kiekie ae;\n\n29 . Ina e hookolokolo ole ko oukou mau lunakanawai kiekie ae i na hookolokolo pololei, alaila e hoakoakoa oukou i kekahi poe he uuku o ko oukou mau lunakanawai haahaa, a na lakou e hookolokolo aku i ko oukou mau lunakanawai kiekie ae, e like me ka leo o na kanaka.\n\n30 . A ke kauoha aku nei au ia oukou e hana i ua mau mea nei ma ka makau i ka Haku; a ke kauoha aku nei au ia oukou e hana i ua mau mea nei, a e noho oukou me ke alii ole; ke hana ua poe kanaka nei i na hewa a me na hala, e hooili ia ai ua mau hewa la maluna iho o ko lakou mau poo iho.\n\n31 . No ka mea, aia hoi, ke i aku nei au ia oukou, o na hewa o na kanaka he nui ua hana ia ma o na hala la a ko lakou poe alii; nolaila, ua hooili ia ka lakou mau hala maluna iho o na poo o ko lakou poe alii.\n\n32 . Ano, ke makemake nei au i pau ai keia like ole ma neia hope aku ma keia aina, o ka oi aku nae mawaena o koʻu poe kanaka nei; aka, ke makemake nei au i ua aina nei e lilo i aina kuokoa, i loaa alikealike ai i kela kanaka keia kanaka kona mau mea e pono ai a me na mea e pomaikai ai, i ka manawa a pau a ka Haku e ike ai he pono, e ola ai a e noho ai kakou ma ka aina; he oiaio, i ka manawa a pau a kekahi o ka kakou poe mamo e noho ai ma ka ili o ka aina.\n\n33 . A he nui aku na mea e ae a Mosia ke alii, i palapala ai ia lakou, e wehewehe ana ia lakou i na mea hoao a me na pilikia o ke alii pono; he oiaio, i na mea luhi a pau o ka uhane no ko lakou poe kanaka, a me na ohumu ana a pau o na kanaka i ko lakou alii; a hoomaopopo aku la oia i ua mau mea la a pau ia lakou.\n\n34 . A hai aku la oia ia lakou aole ua mau mea nei he mea e pono ai: aka e ili mai ke kaumaha maluna iho o na kanaka a pau, e hiki i kela kanaka keia kanaka ke hapai i kona hapa.\n\n35 . A wehewehe aku la no hoi oia ia lakou i na mea e pilikia ai lakou, ma ka noho alii ana o kekahi alii pono ole maluna o lakou;\n\n36 . He oiaio, i kona mau hala a mau mea hoopailua, a i na kaua, a me na paio, a i ka hookahe koko ana, a i ka aihue ana a me ka powa ana, a i ka hana ana i na moekolohe, a me kela ano keia ano o na hala, i hiki ole ke helu ia; e hai ana ia lakou aole ua mau mea nei he mea e pono ai; e ku e ikaika ana ua mau mea la i na kauoha a ke Akua.\n\n37 . Ano, eia kekahi, mahope iho o ka hoouna ana aku o Mosia ke alii i ua mau mea nei iwaena o na kanaka, ua maopopo ia lakou ka oiaio o kana mau olelo;\n\n38 . Nolaila, haalele iho la lakou i ko lakou makemake ana i alii, a makemake nui loa i alikealike ka pono o kela kanaka keia kanaka mawaena o ka aina a pau; he oiaio, a ae mai la kela kanaka keia kanaka e hoopai ia no kona hewa iho.\n\n39 . Nolaila, eia kekahi, houluulu aku la lakou ia lakou iho ma na aha a puni ka aina, e koho aku i ko lakou poe lunakanawai, e hooponopono ia lakou e like me ke kanawai i haawi ia mai ai ia lakou; a ua hauoli nui loa iho la lakou, no ua pomaikai la i haawi ia mai ai ia lakou.\n\n40 . A mahuahua ikaika ko lakou aloha ia Mosia; he oiaio, ua manao nui aku lakou ia ia mamua o na kanaka e ae a pau; no ka mea, aole lakou i nana aku ia ia me he mea hooluhi la, e imi ana i ka waiwai, he oiaio, no kela waiwai i hoohaumia ai i ka uhane, no ka mea, aole oia i auhau i waiwai mai o lakou aku, aole hoi oia i olioli ma ka hookahe ana i ke koko; aka, ua hookupaa aku oia i ka malu ma ka aina; a ua ae aku la oia i kona poe kanaka e hoopakele ia aku lakou mai na mea ano luhi aku a pau; nolaila, ua manao nui loa lakou ia ia, he oiaio, i hiki ole ke ana ia.\n\n41 . A eia kekahi, wae aku la lakou i na lunakanawai e noho luna maluna o lakou, a e hooponopono iho ia lakou e like me ke kanawai; a o keia ka lakou i hana ai mawaena o ka aina a pau.\n\n42 . A eia kekahi, wae ia aku la o Alama i lunakanawai nui kiekie; a oia no hoi ke kahuna nui; ua hooili mai kona makuakane i ka oihana maluna ona, a i haawi aku ia ia i ka malama ana no na mea a pau no ka ekalesia.\n\n43 . Ano, eia kekahi, hele aku la o Alama ma na aoao o ka Haku, a malama aku la oia i kana mau kauoha, a kau aku la oia i na hoopai pololei; a he maluhia mau mawaena o ka aina;\n\n44 . A pela i hoomaka ai ke au o na lunakanawai mawaena o ka aina a pau o Zarahemela, mawaena o na kanaka a pau i kapa ia ko Nepai poe; a o Alama oia no ka lunakanawai mua, a nui kiekie.\n\n45 . Ano, eia kekahi, make aku la kona makuakane, he kanawalukumamalua kona mau makahiki, ua ola iho la oia e hooko aku i na kauoha a ke Akua.\n\n46 . A eia kekahi, make aku la no hoi o Mosia, ma ka makahiki kanakolukumamakolu o kona noho alii ana, a he kanaonokumamakolu kona mau makahiki; ke hui ia, elima haneri kumamaiwa makahiki mai ka wa mai a Lehi i haalele aku ai ia Ierusalema;\n\n47 . A pela i pau ai ke au o na alii maluna iho o ka poe kanaka o Nepai; a pela i pau ai na la o Alama, ka mea nana i hookumu ae i ko lakou ekalesia.\n\n", "alma 1": "[center][font_size=26]Ka Buke a Alama Ke Keiki a Alama[/font_size][/center]\n\nO ka mooolelo o Alama, oia no ke keiki a Alama ka mua, a o ka lunakanawai nui maluna iho o ka poe kanaka o Nepai, a o ke kahuna nui hoi maluna iho o ka ekalesia. A he mooolelo o ke au o na lunakanawai, a me na kaua a me na paio mawaena o na kanaka. A me kekahi mooolelo hoi o kekahi kaua mawaena o ko Nepai poe a me ko Lamana poe, e like me ka mooolelo o Alama, o ka mua o na lunakanawai nui.\n\n[center][font_size=26]Mokuna 1[/font_size][/center]\n\n1 . Ano, eia kekahi, ma ka makahiki mua o ke au o na lunakanawai maluna iho o ka poe kanaka o Nepai, mai keia manawa aku, a ua hele aku la ke alii o Mosia i ke ala o ko ka honua a pau, ua paio aku la i ka paio maikai, e hele pololei ana imua o ke Akua, e waiho ole ana i kekahi e noho alii ma kona hakahaka; aka hoi, hoonoho paa mai la oia i na kanawai, a ua hooia aku kona poe kanaka ia mau mea; nolaila, ua koi ia lakou e kupaa ma na kanawai ana i hana ai.\n\n2 . A eia kekahi, ma ka makahiki mua o ke au o Alama ma ka noho hookolokolo, ua lawe ia mai la kekahi kanaka imua ona e hookolokolo ia; kekahi kanaka ua nunui, a ua kaulana oia no kona ikaika nui;\n\n3 . A ua hele aku la oia a puni mawaena o na kanaka, e hai ana ia lakou i ka mea ana i kapa ai ka olelo a ke Akua, e hookaumaha ku e ana i ka ekalesia; e hai ana i na kanaka he pono ke lilo kela kahuna keia kahuna a me na kumu i poe mahalo ia; a he mea e pono ole ai no lakou e hana me ko lakou mau lima, aka he pono ke hanai ia lakou e na kanaka;\n\n4 . A hoike aku la oia i na kanaka e hoola ia na kanaka a pau loa ma ka la hope, aole pono no lakou e makau, aole hoi haalulu, aka na lakou e hoea mai i ko lakou mau poo a e hauoli; no ka mea, ua hana mai la ka Haku i na kanaka a pau, a ua hoolapanai mai la hoi i na kanaka a pau; a ma ka hopena, e loaa i na kanaka a pau ke ola mau loa.\n\n5 . A eia kekahi, no ka nui o kona ao ana aku i ua mau mea nei, he nui ka poe i manaoio ma kana mau olelo, a no ka nui o lakou i hoomaka ai lakou e hanai ia ia, a haawi aku i kala ia ia;\n\n6 . A hoomaka ae la ia e hookiekie ia iluna ma ka haaheo o kona naau, a e komo ae i ke kapa kumukuai nui; he oiaio, a hoomaka ae la hoi e kukulu iho i ekalesia, mamuli o ke ano o kana hai olelo ana.\n\n7 . A eia kekahi, ia ia e hele ana e hai aku i ka poe i manaoio i kana olelo, halawai mai la oia me kahi kanaka no ka ekalesia o ke Akua, he oiaio, me kekahi o ko lakou poe kumu; a hoomaka ae la ia e paio ikaika me ia, e hiki ia ia ke alakai aku i ka poe kanaka o ka ekalesia; aka pale ku e aku ke kanaka ia ia, e ao ana ia ia me na olelo a ke Akua.\n\n8 . Ano, o Gideona ka inoa o ua kanaka la; a oia no ka mea paahana ma ka lima o ke Akua, i ka hoopakele ana i ka poe kanaka o Limai mailoko mai o ka noho luhi ana.\n\n9 . Ano, no ko Gideona ku e ana ia ia me na olelo a ke Akua, ua huhu iho la oia ia Gideona, a unuhi ae la oia i kana pahikaua, a hoomaka ae la e hahau mai ia ia. Ano, he nui loa na makahiki o Gideona, nolaila, aole oia i hiki ke pale aku i kona hahau ana, nolaila, ua pepehi loa ia oia ma ka pahikaua;\n\n10 . A ua hopu ia ke kanaka nana ia i pepehi mai e na kanaka o ka ekalesia, a ua kai ia oia imua o Alama, e hookolokolo ia ai e like me na hewa ana i hana ai.\n\n11 . A eia kekahi, ku iho la oia imua o Alama, a olelo pale hihia oia nona iho me ka wiwo ole nui.\n\n12 . Aka i aku la o Alama ia ia, Aia hoi, eia ka manawa mua i hookomo ia ai ka ke kahunapule wahahee mawaena o keia poe kanaka. A aia hoi, aole oe i hewa ma ka wahahee kahunapule wale no, aka, ua hooikaika oe e hoolanakila ia mea me ka pahikaua; a ina paha e hookomo ia ke kahunapule wahahee mawaena o keia poe kanaka, e lilo auanei ia o ko lakou mea e luku loa ia ai.\n\n13 . A ua hookahe aku oe i ke koko o kahi kanaka pono, he oiaio, i kahi kanaka nana i hana i ka pono a nui mawaena o keia poe kanaka; a ina paha e hookuu aku makou ia oe, e ili mai auanei kona koko maluna o makou no ka hoopai ana;\n\n14 . Nolaila, ua hoohewa ia oe e make, e like me ke kanawai i haawi ia mai e Mosia, ko kakou alii hope; a ua ae ia mai ua mau kanawai la e keia poe kanaka; nolaila, he pono no keia poe kanaka e kupaa ma ke kanawai.\n\n15 . A eia kekahi, lawe aku la lakou ia ia; a o Nehora kona inoa; a lawe aku la lakou ia ia maluna iho o ka piko o ka puu o Manati, a malaila oia i ae mai ai, mawaena o na lani a me ka honua, ua ku e na mea ana i ao aku ai i na kanaka i ka olelo a ke Akua; a malaila oia i loohia ai i ka make mainoino.\n\n16 . Aka hoi, aole o keia i hooki ai i ka mahuahua ana o ka kahunapule wahahee mawaena o ka aina; no ka mea, ua aloha no kekahi poe he nui i na mea lapuwale o ko ke ao nei, a hele aku la lakou e hai aku ana i na ao wahahee ana; a o keia ka lakou i hana ai no ka makemake i ka waiwai a me ka hanohano.\n\n17 . Aka hoi, ua aa ole lakou e wahahee, ina i ikea ia, no ka makau i ke kanawai, no ka mea, ua hoopai ia na mea wahahee; nolaila, hookohukohu iho la lakou e hai aku e like me ko lakou manaoio; ano, aole mana o ke kanawai maluna iho o kekahi kanaka no kona manaoio.\n\n18 . A ua aa ole lakou e aihue, no ka makau i ke kanawai; no ka mea, ua hoopai ia ua poe la; aole hoi i aa lakou e powa aku, aole hoi e pepehi kanaka; no ka mea, o ka mea nana i pepehi ua hoopai ia oia i ka make.\n\n19 . Aka, eia kekahi, o na mea aole no ka ekalesia o ke Akua, hoomaka ae la lakou e hoomaau mai i ka poe no ka ekalesia o ke Akua, ka poe i lawe maluna o lakou i ka inoa o Kristo;\n\n20 . He oiaio, hoomaau mai la lakou ia lakou nei, a hoeha mai la ia lakou nei me kela ano keia ano o na olelo, a o keia no ko lakou nei haahaa; no ka haaheo ole o lakou ma ko lakou mau maka iho, a no ko lakou haawi ana i ka olelo a ke Akua, kekahi i kekahi, me ke kala ole a me ke kumukuai ole.\n\n21 . Ano, aia no kekahi kanawai ikaika mawaena o na kanaka o ka ekalesia, i ole e ala ae kekahi kanaka no ka ekalesia, a e hoomaau aku i ka poe aole no ka ekalesia, a i ole hoi he hoomaau mawaena o lakou iho.\n\n22 . Aka hoi, he nui ka poe mawaena o lakou i hoomaka ae e haaheo, a hoomaka ae e paio hahana me ko lakou poe enemi, a kui aku a kui mai; he oiaio, ua kui ae kekahi i kekahi me ko lakou mau puupuu lima.\n\n23 . Ano, ma ka makahiki lua keia o ke au o Alama, a he mea e popilikia nui ai i ka ekalesia; he oiaio, he mea ia e hoao nui ai i ka ekalesia;\n\n24 . No ka mea, ua hoopaakiki ia na naau o na mea he nui wale, a ua holoi ia iho la ko lakou mau inoa, i hoomanao hou ole ia ai lakou mawaena o ka poe kanaka o ke Akua. A haalele iho la no hoi na mea he nui ia lakou.\n\n25 . Ano, he mea hoao nui keia i ka poe i kupaa ma ka manaoio; aka, ua kupaa a naueue ole lakou i ka malama ana i na kauoha a ke Akua, a hoomanawanui lakou me ke ahonui i ka hoomaau i hoahu ia ai maluna iho o lakou.\n\n26 . A i ka wa a ka poe kahuna i haalele aku ai i ka lakou hana e hai aku i ka olelo a ke Akua i na kanaka, haalele aku la no hoi na kanaka i ka lakou hana e hoolohe i ka olelo a ke Akua. A i ka wa a na kahuna i hai aku ai ia lakou i ka olelo a ke Akua, hoi hou ae la lakou a pau me ka ikaika i ka lakou mau hana; a aole e manao nui ana ke kahuna ia ia iho maluna o kona poe i hoolohe mai; no ka mea, aole i maikai ae ka mea hai aku mamua o ka mea i hoolohe mai, aole hoi i maikai ae ka mea i ao aku mamua o ka mea i ao ia mai; a pela lakou i like ai, a hana iho la lakou kela kanaka keia kanaka e like me kona ikaika;\n\n27 . A haawi aku la lakou i ko lakou waiwai kela kanaka keia kanaka e like me ka mea ana i loaa ai, i ka poe hune, a i ka poe nele, a i ka poe mai, a i ka poe pilikia; a aole o lakou i komo i ke kapa i nui ke kumukuai, aka ua maemae a ua maikai nae lakou;\n\n28 . A pela lakou i hookupaa ai i na hana a ka ekalesia; a pela lakou i hoomaka ai e loaa hou ai ka malu mau, me ko lakou hoomaau ia mai nae.\n\n29 . A, ano, no ka naueue ole o ka ekalesia, hoomaka ae la e nui loa ko lakou waiwai; me ka lawa o na mea a pau a lakou i makemake ai; ua lako ma na pua holoholona, a me na ohana holoholona, a me na mea kupalu ia o kela ano o keia ano, a me ka lako no hoi o na hua liilii, a o ke gula, a o ke kala, a o na mea maikai; a me ka lako o ke kilika a me ka ie i milo makalii ia, a me na ano a pau o ka lole manoanoa maikai.\n\n30 . A pela lakou ma ko lakou noho pomaikai ana i kipaku ole aku ai i kekahi mea kapa ole, aole hoi i pololi, aole hoi i makewai, aole hoi i mai, aole hoi i hanai ole ia; aole lakou i kau aku i ko lakou mau naau maluna o ka waiwai; nolaila, ua lokomaikai aku lakou i na mea a pau, i ka poe kahiko a i ka poe hou hoi, i ka poe paa a i ka poe paa ole hoi, i ka poe kane a i ka poe wahine hoi, ina mawaho paha o ka ekalesia, ina iloko paha o ka ekalesia, aole e malama ana kekahi mamua o kekahi o ka poe i nele;\n\n31 . A pela lakou i hoopomaikai ia ai a i lilo ai i poe waiwai nui ae, mamua o ka poe aole no ko lakou ekalesia.\n\n32 . No ka mea, o ka poe aole no ko lakou ekalesia, ua hana aku la lakou ma ka anaana, a i ka hoomana kii a me ka palaualelo, a i ka haanui, a i ka paonioni ana a me ka paio; e komo ana i ke kapa i nui ke kumukuai; i hookiekie ia ai ma ka haaheo o ko lakou mau maka iho; e wahahee ana, e aihue ana, e powa ana, e hana ana i ka moekolohe, a e pepehi kanaka ana, a me na ano a pau o ka hewa; aka hoi, ua hania aku ke kanawai maluna o ka poe a pau e a ae ana maluna ona, me ia i hiki ai.\n\n33 . A eia kekahi, ma ka hana ana i ke kanawai pela maluna iho o lakou, o kela kanaka keia kanaka e loaa ana e like me ka mea ana i hana ai, lilo ae la lakou i poe noho malie ae, a aa ole e hana i kekahi hewa, ina i ikea ia; nolaila, ua nui ka malu mawaena o ka poe kanaka o Nepai, a hiki aku i ka makahiki elima o ke au o na lunakanawai.\n\n", "alma 2": "[center][font_size=26]Mokuna 2[/font_size][/center]\n\n1 . A eia kekahi, ma ka hoomaka ana o ka makahiki elima o ko lakou au, hoomaka ae la kekahi paio mawaena o na kanaka, no kekahi kanaka, i kapa ia o Amaliki; a he kanaka maalea loa oia, he oiaio, he kanaka naauao, ma ka naauao o ko ke ao nei; mamuli no oia o ka aoao o ke kanaka nana i pepehi ia Gideona ma ka pahikaua, ka mea hoi i hoopai ia e like me ko ke kanawai.\n\n2 . Ano, ua hoohuli ae la ua Amaliki nei, ma o kona maalea la, i na kanaka he nui wale mamuli ona; a no ka nui loa i hoomaka ai lakou e lilo i ikaika loa; a hoomaka ae la lakou e hooikaika e hoonoho aku ia Amaliki i alii maluna iho o na kanaka.\n\n3 . Ano, he mea keia e makau ai na kanaka o ka ekalesia, a ka poe no hoi i alakai ole ia ai mamuli o na olelo hoohuli a Amaliki; no ka mea, ua ike lakou mamuli o ko lakou kanawai he pono ke hooholo ia na mea me neia ma ka leo o kanaka;\n\n4 . Nolaila, ina he mea hiki ia Amaliki ke loaa ka leo o na kanaka, a he kanaka hewa no ia, e hoonele mai no oia ia lakou i ko lakou mau mea i pono ai a i pomaikai ai hoi o ka ekalesia, a ia mea aku ia mea aku, no ka mea, o kona manao no ia e hoopau mai i ka ekalesia o ke Akua.\n\n5 . A eia kekahi, houluulu mai la na kanaka ia lakou iho mawaena o ka aina a pau, o kela mea keia mea e like me kona manao, ina paha no Amaliki, ina paha ku e ia ia, ma na aha okoa, ma ka hoopaapaa nui a me na paio kupanaha kekahi me kekahi;\n\n6 . A pela lakou i houluulu ai ia lakou iho, e koho aku no ua mau mea nei; a ua waiho ia mai imua o na lunakanawai.\n\n7 . A eia kekahi, hiki mai la ka leo o na kanaka e ku e ana ia Amaliki, i ole ai oia e lilo i alii maluna iho o na kanaka.\n\n8 . Ano, he mea keia i kupu mai ai ka hauoli nui iloko o na naau o ka poe i ku e ia ia; aka hookonokono ae la o Amaliki i ka poe i makemake ia ia, e huhu aku i ka poe i makemake ole ia ia.\n\n9 . A eia kekahi, houluulu aku la lakou ia lakou iho, a hoolaa iho la ia Amaliki i alii no lakou.\n\n10 . Ano, ia Amaliki i lilo ai i alii maluna iho o lakou, kena aku la oia e lalau aku lakou i na mea kaua e ku e i ko lakou poe hoahanau; a hana iho la oia i keia, e hiki ia ia ke hookauwa mai ia lakou nana.\n\n11 . Ano, ua hookoa ia ka poe kanaka o Amaliki ma ka inoa o Amaliki, i kapa ia ai ko Amaliki poe; a o ka poe i koe ua kapa ia ko Nepai poe, a o ko ke Akua poe kanaka;\n\n12 . Nolaila, ua ike ko Nepai poe i ka makemake o ko Amaliki, a nolaila, hoomakaukau lakou e halawai pu me lakou la; he oiaio, kahiko mai la lakou ia lakou iho me na pahikaua, a me na pahikaua pokole, a me na kakaka, a me na pua, a me na ala, a me na maa, a me na mea kaua a pau, o kela ano o keia ano;\n\n13 . A pela lakou i hoomakaukau ia ai e halawai me ko Amaliki i ka manawa a lakou e hiki mai ai. A ua wae ia na kapena, a me na kapena kiekie ae, a me na kapena kiekie loa, e like me ko lakou helu.\n\n14 . Eia kekahi, kahiko iho la o Amaliki i kona poe kanaka me na mea kaua a pau, o kela ano o keia ano; a wae iho la no hoi oia i na luna a me na alihi kaua maluna o kona poe kanaka, e alakai ia lakou e kaua i ko lakou poe hoahanau.\n\n15 . A eia kekahi, hiki mai la ko Amaliki poe maluna o ka puu Amanihu, aia no ma ka hikina o ka muliwai o Sidona, e kahe ana ma ka aina o Zarahemela, a malaila lakou i hoomaka ai e kaua me ko Nepai poe.\n\n16 . Ano, o Alama no ka lunakanawai nui, a kiaaina hoi no ka poe kanaka o Nepai, nolaila pii pu aku la oia me kona poe kanaka, he oiaio, me kona poe kapena, a poe kapena nui hoi, he oiaio, ma ke alo o kona poe kaua i ko Amaliki poe e kaua;\n\n17 . A hoomaka ae la lakou e hoouka aku i ko Amaliki poe maluna o ka puu ma ka hikina o Sidona. A paio mai la ko Amaliki poe me ko Nepai poe me ka ikaika nui, a haule iho la he nui wale o ko Nepai poe imua o ko Amaliki;\n\n18 . Aka hoi, hooikaika mai la ka Haku i ka lima o ko Nepai poe, a luku aku la lakou i ko Amaliki poe me ka luku nui, a hoomaka ae la lakou e hee aku imua o lakou nei.\n\n19 . Eia kekahi, alualu aku la ko Nepai poe i ko Amaliki a pau ae la kela la, a luku aku la ia lakou me ka luku nui, a pepehi ia aku la o ko Amaliki, he umikumamalua tausani elima haneri kanakolukumamalua; a ua pepehi ia mai la o ko Nepai poe, eono tausani elima haneri kanaonokumamalua.\n\n20 . A eia kekahi, ia Alama i hiki ole ai ke alualu hou aku i ko Amaliki, kauoha ae la oia i kona poe kanaka e kukulu iho i na halelewa o lakou, ma ke awawa o Gideona, ua kapa ia ke awawa mamuli o ua Gideona la i pepehi ia ai ma ka lima o Nehora me ka pahikaua; a maloko o ua awawa nei ko Nepai poe i kukulu ai i na halelewa o lakou no ka po.\n\n21 . A hoouna aku la o Alama i na kiu e hahai aku i ka poe i koe o ko Amaliki poe, e hiki ia ia ke ike no ko lakou mau manao a me ko lakou mau mea e kuka ai, e hiki ia ia ke hoomalu mai ia ia iho ia lakou, e hiki ia ia ke hoopakele mai i kona poe kanaka mai ka luku ia ana mai.\n\n22 . Ano, o ka poe ana i hoouna aku ai e hoomakakiu aku i ka poe kaua o ko Amaliki, ua kapa ia o Zerama, a me Amanora, a me Manati, a me Limera; o lakou no ka poe i hele aku me ko lakou poe kanaka e hoomakakiu aku i ka poe kaua o ko Amaliki.\n\n23 . Eia kekahi, ma ia la ae, hoi hou mai la lakou i kahi hoomoana o ko Nepai, me ka wikiwiki nui, i kahaha nui ia ai, a i loohia ai me ka makau nui, i ka i ana:\n\n24 . Aia hoi, hahai aku la makou i ko Amaliki poe, a me ke kahaha nui o makou, ma ka aina o Minona, maluna ae o ka aina o Zarahemela, i ka ihu o ka aina o Nepai; ike aku la makou i ka puali kinikini o ko Lamana poe; a, aia hoi, ua hui pu aku ko Amaliki poe me lakou,\n\n25 . A, aia no lakou maluna iho o ko kakou poe hoahanau ma ua aina la; a e auhee ana lakou mamua o lakou la me na pua holoholona o lakou, a me na wahine a lakou, a me na keiki a lakou, i ko kakou kulanakauhale; a ke ole kakou e wikiwiki, e loaa ana ia lakou la ko kakou kulanakauhale; a e pepehi ia ko kakou poe makua, a me ka kakou poe wahine, a me ka kakou poe keiki.\n\n26 . A eia kekahi, lawe aku la ka poe kanaka o Nepai i na halelewa o lakou, a haele aku la mawaho o ke awawa o Gideona i ko lakou kulanakauhale, oia no ke kulanakauhale o Zarahemela.\n\n27 . A, aia hoi, me lakou e hele aku ana i kela aoao o ka muliwai Sidona, hiki mai la ko Lamana poe a me ko Amaliki poe, ua kokoke ka lehulehu o lakou, me he mea la, o na one o ke kai, maluna o lakou e luku mai ia lakou;\n\n28 . Aka hoi, o ko Nepai poe, ua hooikaika ia mai la ma ka lima o ka Haku, ua pule ikaika aku ia ia, nana e hoopakele mai ia lakou, mailoko mai o na lima o ko lakou poe enemi; nolaila, hoolohe mai la ka Haku i ko lakou hea ana, a hooikaika mai la ia lakou, a haule iho la ko Lamana poe a me ko Amaliki poe imua o lakou.\n\n29 . A eia kekahi, kaua aku la o Alama me Amaliki me ka pahikaua, he maka no he maka; a paio ikaika ae la laua, kekahi i kekahi.\n\n30 . Eia kekahi, he kanaka no ke Akua o Alama, a ua piha oia i ka manaoio nui, kahea aku la oia, i ka i ana, E ka Haku, e aloha mai a e hookoe mai i koʻu ola, i lilo ai au i mea hana ma kou mau lima, e hoola a e hoopakele ae i keia poe kanaka.\n\n31 . Ano, ia Alama i olelo ai i keia mau olelo, paio hou aku la oia me Amaliki; a ua hooikaika ia mai oia, a pepehi aku la oia ia Amaliki me ka pahikaua.\n\n32 . A paio aku la hoi oia me ke alii o ko Lamana poe; aka hee aku la ke alii o ko Lamana poe mai ke alo aku o Alama, a hoouna ae la oia i kona poe koa kiai e paio mai me Alama.\n\n33 . Aka, paio aku la o Alama, me kona poe koa kiai, me ka poe koa kiai o ke alii o ko Lamana poe, a, luku aku la a hooauhee aku la oia ia lakou;\n\n34 . A pela oia i hooakea ai i ka aina, a me ke kapa, ma ke komohana o ka muliwai Sidona, e hoolei ana i na kino o ko Lamana poe i pepehi ia, iloko o na wai o Sidona, i hiki i kona poe kanaka ma ia mea ke loaa kahi akea e hele aku ai i kela aoao, a e paio aku me ko Lamana poe a me ko Amaliki poe, ma ka aoao komohana o ka muliwai Sidona.\n\n35 . A eia kekahi, ia lakou a pau i hele aku ai i kela aoao o ka muliwai o Sidona, hoomaka ae la ko Lamana poe a me ko Amaliki poe e hee aku imua o lakou, he poe lehulehu loa nae lakou i hiki ole ai ke helu ia;\n\n36 . A auhee aku la lakou imua o ko Nepai poe, i ka waonahele ma ke komohana a ma ka akau, ma o aku o na palena o ka aina; a alualu aku la ko Nepai poe ia lakou me ko lakou ikaika, a luku aku la ia lakou;\n\n37 . He oiaio, ua halawai lakou ma kela a me keia aoao, a luku ia, a hooauhee ia, a, hoopuehu ia lakou ma ke komohana a ma ka akau, a hiki aku lakou i ka waonahele i kapa ia o Heramauna; a oia kahi o ka waonahele i noho ai na holoholona hihiu a hae.\n\n38 . A eia kekahi, he nui ka poe i make ma ka waonahele no na palapu o lakou, a ua ai ia e ua poe holoholona la, a e na manu hoi o ka lewa; a ua loaa mai la ko lakou mau iwi, a ua hoahu ia iho la ma ka honua.\n\n", "alma 3": "[center][font_size=26]Mokuna 3[/font_size][/center]\n\n1 . A eia kekahi, o ko Nepai poe ka poe i pepehi ole ia ma na mea kaua, mahope iho o ko lakou kanu ana i pepehi ia; ano, aole i helu ia ka poe i pepehi ia, no ka nui loa o lakou; mahope iho ka pau ana o ko lakou kanu ana i ko lakou poe make, hoi aku la lakou a pau i na aina o lakou, a i na hale o lakou, a i na wahine a lakou, a me na keiki a lakou.\n\n2 . Ano, ua pepehi ia na wahine a me na keiki he nui me ka pahikaua, a me na pua holoholona o lakou, a me na ohana holoholona o lakou he nui loa no hoi; a ua nui na kihapai hoi o ka hua liilii i hoopau ia, no ka mea, ua hahi ia ilalo e na puali o kanaka.\n\n3 . Ano, o ka poe o ko Lamana poe a me ko Amaliki poe i pepehi ia ma ke kapa o ka muliwai Sidona, ua kiola ia aku iloko o na wai o Sidona; a, aia hoi na iwi o lakou iloko o ka hohonu o ke kai, a he nui loa lakou.\n\n4 . A ua ike okoa ia ko Amaliki poe mai ko Nepai poe ae; no ka mea, ua hoailona aku la lakou ia lakou iho me ka ulaula ma ko lakou mau lae, mamuli o ke ano o ko Lamana poe; aka hoi, aole lakou i kole i ko lakou mau poo e like me ko Lamana poe.\n\n5 . Ano, ua kole ia na poo o ko Lamana poe; a ua olohelohe lakou, koe wale no kahi ili i kaei ia a puni ko lakou mau puhaka, a me ko lakou aahu pale kaua, i kakoo ia a puni lakou, a me na kakaka a lakou, a me na pua, a me na ala a lakou, a me na maa a lakou, a ia mea aku ia mea aku.\n\n6 . A ua haulaula na ili o ko Lamana poe e like me ka hoailona i hookau ia mai maluna iho o ko lakou poe kupuna, oia no kekahi poino maluna o lakou no ka lakou lawehala a me ko lakou kipi ana i ko lakou mau hoahanau, oia o Nepai, o Iakoba, o Iosepa, a me Sama, he mau kanaka pono a hemolele lakou.\n\n7 . A imi mai la ko lakou poe kaikuaana e luku mai ia lakou; nolaila, ua hoomainoino ia lakou; a hookau ae la ka Haku ke Akua i hoailona maluna iho o lakou, he oiaio, maluna iho o Lamana laua me Lemuela, a me na keikikane a Isemaela, a me na wahine a ko Isemaela;\n\n8 . A ua hana ia keia, i ike okoa ia ka lakou poe mamo, mai ka poe mamo ae a ko lakou mau hoahanau, e hiki i ka Haku ma ia mea ke hoola mai i kona poe kanaka, i hui pu ole ai lakou a e manaoio ma na mooolelo pololei ole, na mea hoi e luku ia mai ai lakou.\n\n9 . A eia kekahi, o ka mea nana i hoohui pu i kana hua me ka ko Lamana poe, ua lawe mai la oia i ua poino hookahi la maluna o kana hua;\n\n10 . Nolaila, o ka mea nana i ae aku e alakai ia aku e ko Lamana poe, ua kapa ia ma kela inoa, a ua hookau ia kekahi hoailona maluna ona.\n\n11 . A eia kekahi, o ka poe i manaoio ole i ka mooolelo o ko Lamana poe, aka, i manaoio i kela mau mooolelo i lawe ia mai ai mailoko mai o ka aina o Ierusalema, a ma na mooolelo pololei hoi a ko lakou poe kupuna, ka poe i manaoio i na kauoha a ke Akua, a malama aku ia mau mea, ua kapa ia ko Nepai poe, a o ka poe kanaka hoi o Nepai, mai ia manawa aku;\n\n12 . A o lakou no ka poe i kakau i na mooolelo oiaio o ko lakou poe kanaka, a me ka poe kanaka hoi o ko Lamana.\n\n13 . Ano, e hoi hou aku kakou i ko Amaliki poe, no ka mea, ua hookau ia ae la i hoailona no hoi maluna iho o lakou; he oiaio, hookau ae la lakou i ka hoailona maluna o lakou iho, he oiaio, he hoailona ulaula ma ko lakou mau lae.\n\n14 . Pela i ko ai ka olelo a ke Akua, no ka mea, eia na olelo ana i olelo aku ai ia Nepai; Aia hoi, ua hoomainoino au i ko Lamana poe; a e kau aku au i hoailona maluna iho o lakou, i hookaawale ia ai lakou a me ka lakou poe hua mai ou aku a me kau poe hua, mai keia manawa aku a mau loa aku, ke mihi ole lakou i ko lakou mau hewa a e huli mai iaʻu, i aloha aku ai au ia lakou.\n\n15 . A eia hou, e kau aku au i hoailona maluna o ka mea e hui pu ana i kana hua me kou poe hoahanau, i hoomainoino pu ia ai no hoi lakou.\n\n16 . A eia hou, e kau aku no au i hoailona maluna o ka mea e kaua mai ana ia oe a i kau poe hua.\n\n17 . A ke i hou aku nei au, o ka mea e haalele ae ia oe, aole oia e kapa hou ia kau hua; a e hoopomaikai aku no au ia oe, a pela aku, a me ka mea e kapa ia auanei kau hua, ma neia hope aku a mau loa aku; a oia na olelo hoopomaikai a ka Haku ia Nepai, a i kana poe hua.\n\n18 . Ano, aole o ko Amaliki poe i ike e hooko ana lakou i na olelo a ke Akua, ia lakou i hoomaka ai e hoailona ia lakou iho ma ko lakou mau lae; aka hoi, ua puka mai la lakou ma ke kipi ana ma ke akea i ke Akua; nolaila, he mea e pono ai e haule ae ka hoomainoino maluna iho o lakou.\n\n19 . Ano, ke makemake nei au e ike oukou ua lawe lakou maluna o lakou iho i ka hoomainoino; a pela no o kela kanaka keia kanaka i hoomainoino ia, i lawe ai maluna iho ona i kona hoohewa ia iho.\n\n20 . Ano, eia kekahi, aole he nui na la mahope iho o ke kaua i kaua ia ai ma ka aina o Zarahemela, e ko Lamana a me ko Amaliki poe, hiki mai la kekahi puali koa hou, o ko Lamana poe maluna iho o ka poe kanaka o Nepai ma ua wahi hookahi la, kahi a ka poe kaua mua i halawai pu ai me ko Amaliki poe.\n\n21 . A eia kekahi, ua hoouna ia aku la kekahi poe koa e kipaku aku ia lakou la mawaho o ko lakou aina.\n\n22 . Ano, ua pilikia iho la o Alama me kahi eha, aole oia i hele e kaua aku i keia manawa i ko Lamana poe;\n\n23 . Aka, hoouna aku oia i poe kaua he lehulehu e ku e ia lakou la; a pii aku la lakou a luku iho la i ka poe he nui o ko Lamana poe, a hooauhee aku la i ka poe i koe o lakou mawaho o na palena o ko lakou aina;\n\n24 . Alaila, hoi hou ae la lakou, a hoomaka ae la e hookupaa i ka malu ma ka aina, a ua hoopilikia hou ole ia mai no kekahi manawa e ko lakou poe enemi.\n\n25 . Ano, ua hana ia iho la ua mau mea nei a pau, he oiaio, ua hoomaka ia ua mau kaua a paio nei, a i hoopau ia hoi ma ka makahiki elima o ke au o na lunakanawai;\n\n26 . A i ka makahiki hookahi ua hoouna ia aku na tausani a me na umi tausani o na uhane i ke ao pau ole, e hiki ia lakou ke ohi i ko lakou uku e like me ka lakou hana, ina paha he maikai ia, ina paha he ino ia, e ohi i ka pomaikai mau loa, a i ole ia, i ka poino mau loa, e like me ka uhane a lakou i hoolohe ai a malama, ina paha he uhane maikai, ina paha he ino;\n\n27 . No ka mea, e loaa ana i kela kanaka i keia kanaka ka uku mai ka mea ana i hoolohe mai ai a malama, a ua like keia me na olelo a ka Uhane o ka wanana; nolaila, e like ia me ka oiaio. A pela i pau ai ka makahiki elima o ke au o na lunakanawai.\n\n", "alma 4": "[center][font_size=26]Mokuna 4[/font_size][/center]\n\n1 . Ano, eia kekahi, ma ka makahiki eono o ke au o na lunakanawai maluna iho o ka poe kanaka o Nepai, aole no na paio aole hoi na kaua ma ka aina o Zarahemela;\n\n2 . Aka, ua hoopilikia ia na kanaka, he oiaio, ua hoopilikia nui loa ia no ka poino ana o ko lakou poe hoahanau, a no ka lilo ana aku hoi o na pua a me na ohana holoholona o lakou, a no ka poino ana o na kihapai o ka hua liilii, i hahi ia malalo iho o na wawae a i hoopau ia e ko Lamana poe;\n\n3 . A no ka nui o ko lakou popilikia, he kumu ko kela mea keia mea e uwe ai; a manaoio iho la lakou o ka hoopai ana ia o ke Akua i hoouna ia mai maluna o lakou, no ko lakou hewa a me ko lakou mau mea ino; nolaila, ua hoala ia lakou e hoomanao i na mea e pono ia lakou ke hana.\n\n4 . A hoomaka ae la lakou e hookupaa nui ae i ka ekalesia; he oiaio, a he nui ka poe i bapetizo ia iloko o na wai o Sidona, a i hoohui ia mai i ka ekalesia o ke Akua; he oiaio, ua bapetizo ia lakou ma ka lima o Alama, ka mea i hoolaa ia i kahuna nui maluna o na kanaka o ka ekalesia, ma ka lima o kona makuakane o Alama.\n\n5 . A eia kekahi, ma ka makahiki ehiku o ke au o na lunakanawai, ua aneane ekolu tausani elima haneri mea i hoohui aku ia lakou iho i ka ekalesia o ke Akua, a i bapetizo ia. A pela i pau ai ka makahiki ehiku o ke au o na lunakanawai maluna iho o ka poe kanaka o Nepai; a ua maluhia mau ma ia manawa a pau.\n\n6 . A eia kekahi, ma ka makahiki ewalu o ke au o na lunakanawai, hoomaka ae la ka poe kanaka o ka ekalesia e mahuahua aku ma ka haaheo no ko lakou waiwai nui loa, a me ko lakou mau kilika nani, a me ko lakou ie i milo makalii ia, a no ka nui wale o na pua a me na ohana holoholona o lakou, a me ko lakou gula, a me ko lakou kala, a me na mea maikai o na ano a pau a lakou i loaa mai ai ma ka lakou hana mau; a ma ua mau mea nei a pau ua hookiekie ia ae la lakou ma ka haaheo o ko lakou mau maka, no ka mea, hoomaka ae la lakou e komo i ke kapa i nui loa ke kumukuai.\n\n7 . Ano, he mea keia e hookaumaha nui ai ia Alama, he oiaio, a i na mea he nui hoi o ka poe kanaka a Alama i hoolaa ai i poe kumu, a i poe kahuna, a i poe lunakahiko, maluna iho o ka ekalesia; he oiaio, he nui wale ka poe o lakou i hoeha nui ia, no ka hewa a lakou i ike ai ua hoomaka mawaena o ko lakou poe kanaka.\n\n8 . No ka mea, nana aku la lakou a ike iho la me ke kaumaha nui ua hoomaka ae la ka poe kanaka o ka ekalesia e hookiekie ia ma ka haaheo o ko lakou mau maka, a e kau aku i ko lakou mau naau maluna o ka waiwai a maluna o na mea lapuwale o ko ke ao nei; a hoomaka ae la lakou e haakei, kekahi i kekahi, a hoomaka ae la lakou e hoomaau aku i ka poe i manaoio ole e like me ko lakou makemake iho a oluolu hoi.\n\n9 . A pela ma ua makahiki ewalu nei o ke au o na lunakanawai, hoomaka ae la na paio nui mawaena o na kanaka o ka ekalesia; he oiaio, ua nui na paonioni ana, a me ka hakaka, a me ka lokoino, a me ka hoomaau, a me ka haaheo, e oi aku ana mamua o ka haaheo o ka poe i hui ole ia me ka ekalesia o ke Akua.\n\n10 . A pela i pau ai ka makahiki ewalu o ke au o na lunakanawai; a o ka hewa o ka ekalesia he mea ia e hina ai i ua poe la i hui ole ia i ka ekalesia; a pela ka ekalesia i hoomaka ai e lohi ma kona holo ana.\n\n11 . A eia kekahi, i ka hoomaka ana o ka makahiki eiwa, ike aku la o Alama i ka hewa o ka ekalesia, a ike aku la no hoi oia, e hoomaka ana ka hana a ka ekalesia e alakai aku i ua poe hoomaloka la, mai ia hana hewa aku ia hana hewa aku, pela e lawe mai ana i ka luku ia ana o na kanaka;\n\n12 . He oiaio, ike aku la oia ua nui ka like ole mawaena o na kanaka, o kekahi poe e hookiekie ana ia lakou iho iluna me ko lakou haaheo, e hoowahawaha ana i na mea e ae, e huli ana i ko lakou mau kua i ka poe nele, a kapa ole, a i ka poe i pololi, i ka poe i makewai, a i ka poe i mai a i pilikia.\n\n13 . Ano, he kumu nui keia e kanikau ai mawaena o na kanaka, oiai na mea e ae e hoohaahaa ana ia lakou iho, e kokua ana i ka poe ku pono ke kokua ia, me neia, e haawi ana i ko lakou waiwai i ka poe hune a me ka poe nele; e hanai ana i ka poe pololi; a e loaa ana kela ano keia ano o na popilikia, no ko Kristo pono, ka mea e hele mai auanei e like me ka Uhane o ka wanana;\n\n14 . E nana ana imua i kela la, pela e pau mau ai ke kala ia ana o ko lakou mau hala; i hoopiha ia ai me ka olioli nui, no ke alahou ana o ka poe i make, e like me ka makemake, a me ka mana, a me ka hoopakele ana o Iesu Kristo mai na apo mai o ka make.\n\n15 . Ano, eia kekahi, ua ike o Alama i na popilikia o ka poe hahai haahaa i ke Akua, a me na popilikia i hoili ia maluna iho o lakou e ka poe i koe o kona poe kanaka, a e ike ana i ko lakou like ole a pau, hoomaka ae la oia e hookaumaha nui ia; aka hoi, aole i haalele ka Uhane o ka Haku ia ia.\n\n16 . A wae aku la oia i kekahi kanaka naauao, aia no mawaena o ka poe lunakahiko o ka ekalesia, a haawi ae la ia ia i mana e like me ka leo o na kanaka, e hiki ia ia ke loaa ka mana e hooholo i na kanawai e like me na kanawai i haawi e ia mai, a e hookau mai e like me na hala a me na hewa nui o ka kanaka.\n\n17 . Ano, o Nepaiha ka inoa o keia kanaka, a ua wae ia ae oia i lunakanawai nui; a noho iho la oia ma ka noho hookolokolo, e hookolokolo aku a e hoomalu aku i na kanaka.\n\n18 . Ano, aole o Alama i haawi aku ia ia i ka oihana o ke kahuna nui maluna iho o ka ekalesia, aka aua mai la oia i ka oihana o ke kahuna nui ia ia iho; aka, haawi aku la oia i ka noho hookolokolo ia Nepaiha;\n\n19 . A o keia kana i hana ai, e hiki ia ia ke hele aku mawaena o kona poe kanaka, a oia hoi mawaena o ka poe kanaka o Nepai, e hiki ia ia ke hai aku i ka olelo a ke Akua ia lakou, e hoeueu aku ia lakou e hoomanao i na mea pono no lakou ke hana, a e hiki ia ia, ma o ka olelo la a ke Akua, ke hoohaahaa i ka haaheo a me ka maalea a pau, a me na paio a pau mawaena o kona poe kanaka, e ike ole ana i kekahi ala e hiki ia ia ke hoola hou ia lakou, ke ole ma ke kaomi ana ma ka hoike pololei ana ia lakou.\n\n20 . A pela ma ka hoomaka ana o ka makahiki eiwa o ke au o na lunakanawai maluna iho o ka poe kanaka o Nepai, haawi aku la o Alama i ka noho hookolokolo ia Nepaiha, a e hoopaa loa ana ia ia iho i ka oihana kahuna nui o ka aoao hemolele o ke Akua, i ka hoike ana i ka olelo, e like me ka Uhane o ka hoike ana a me ka wanana.\n\n", "alma 5": "O na olelo a Alama, ke kahuna nui, mamuli o ka aoao hemolele o ke Akua, ana i hai aku ai i na kanaka, ma na kulanakauhale a me na kauhale o lakou mawaena o ka aina a pau.\n\n[center][font_size=26]Mokuna 5[/font_size][/center]\n\n1 . Ano, eia kekahi, hoomaka ae la o Alama e hai aku i ka olelo a ke Akua i na kanaka, ka mua i ka aina o Zarahemela, a mailaila aku mawaena o ka aina a pau.\n\n2 . Ano, eia na olelo ana i olelo aku ai i na kanaka iloko o ka ekalesia i kukulu ia ma ke kulanakauhale o Zarahemela, e like me kona mooolelo ponoi, i ka i ana:\n\n3 . Owau o Alama, ua hoolaa ia mai au e koʻu makuakane o Alama i kahuna nui maluna iho o ka ekalesia o ke Akua, ia ia ka mana a me ka pono mai ke Akua mai e hana i keia mau mea, aia hoi, ke i aku nei au ia oukou, ua hoomaka ae la oia e kukulu i ekalesia ma ka aina e kokoke ana i na palena o Nepai; he oiaio, o ka aina i kapa ia ka aina o Moramona; he oiaio, a bapetizo iho la oia i kona poe hoahanau iloko o na wai o Moramona.\n\n4 . Aia hoi, ke i aku nei au ia oukou, ua hoopakele ia mai lakou mailoko mai o na lima o ka poe kanaka o Noa ke alii, ma ka lokomaikai a me ka mana o ke Akua.\n\n5 . A, aia hoi, mahope mai o ia mea, ua lawe ia mai lakou iloko o ka noho luhi ana e ko Lamana poe, iloko o ka waonahele; he oiaio, ke i aku nei au ia oukou, iloko o ka noho pio ana lakou a hoopakele hou mai la ka Haku ia lakou mailoko mai o ka noho pio ana ma ka mana o kana olelo; a lawe ia mai la kakou iloko o keia aina, a maanei kakou i hoomaka ai e kukulu iho i ka ekalesia o ke Akua mawaena hoi o keia aina.\n\n6 . Ano hoi, ke i aku nei au ia oukou, e oʻu poe hoahanau, ka poe noloko o keia ekalesia, ua hoomanao pono anei oukou i ka noho pio ana o ko oukou poe makua? He oiaio, a ua hoomanao pono anei oukou i kona aloha a hoomanawanui mai ia lakou? A eia hoi, ua hoomanao pono anei oukou, ua hoopakele ae la oia i ko lakou poe uhane mai gehena aku?\n\n7 . Aia hoi, hoololi mai la oia i ko lakou mau naau; he oiaio, hoala mai la oia ia lakou mai ka hiamoe loa ae, a ala ae la lakou i ke Akua. Aia hoi, mawaena o ka pouli lakou; aka hoi, ua hoomalamalama ia mai la ko lakou mau naau ma ka malamalama o kana olelo mau loa; he oiaio, ua hoopuni ia lakou i na apo o ka make a me na kaulahao o ka po, a e kali ana ka make mau loa ia lakou.\n\n8 . Ano, ke ninau nei au ia oukou, e oʻu poe hoahanau, ua luku ia anei lakou? Ke i aku nei au ia oukou, Aole, aole lakou i luku ia.\n\n9 . A ke ninau hou nei au, ua uhai ia anei na apo o ka make, a o na kaulahao o ka po a lakou i hoopuni ia ai, ua hookuu ia mai anei ia mau mea? Ke i aku nei au ia oukou, ae, ua hookuu ia mai, a hooakea ia na uhane o lakou, a memele aku la lakou i ke aloha hoolapanai. A ke i aku nei au ia oukou, ua hoola ia lakou.\n\n10 . Ano, ke ninau nei au ia oukou, ma na hana hea lakou i hoola ia ai? He oiaio, heaha ko lakou mau kumu i lana ai ka manao no ke ola? Heaha la ke kumu o ko lakou hookuu ia ana mai na apo ae o ka make? He oiaio, a o na kaulahao no hoi o ka po?\n\n11 . Aia hoi, ua hiki iaʻu ke hai aku ia oukou, aole anei koʻu makuakane o Alama i manaoio i na olelo i hai ia mai ma ka waha o Abinadi? A, aole anei oia he kaula hemolele? Aole anei oia i olelo mai i na olelo a ke Akua, a i manaoio hoi koʻu makuakane o Alama ia mau mea?\n\n12 . A e like me kona manaoio pela i hana ia ai he hoololi mana loa ma kona naau. Aia hoi, ke i aku nei au ia oukou, he oiaio iho ua mau mea nei a pau.\n\n13 . Aia hoi, hai aku la oia i ka olelo i ko oukou poe makua, a ua hana ia he hoololi mana loa no hoi ma ko lakou mau naau; a hoohaahaa iho la lakou ia lakou iho, a paulele aku la lakou i ke Akua oiaio a ola. Aia hoi, ua onipaa iho la lakou a hiki aku i ka hopena; nolaila, ua hoola ia ai lakou.\n\n14 . Ano hoi, ke ninau nei au ia oukou, e oʻu poe hoahanau o ka ekalesia, ua hoohanau ia anei oukou ma ka uhane e ke Akua? Ua loaa anei ia oukou kona ano like ma ko oukou maka? Ua loaa anei ia oukou ua hoololi loa nei ma ko oukou mau naau?\n\n15 . Ke hana nei anei oukou me ka manaoio ma ka hoolapanai ana o ka mea nana oukou i hana mai? Ke nana aku nei anei oukou imua me ka maka o ka manaoio, a e ike i keia kino make e hoala ia mai i ka make ole, a o keia palaho e hoala ia mai i ka palaho ole, e ku iho imua o ke Akua, e hookolokolo ia e like me na hana i hana ia ma ua kino make nei?\n\n16 . Ke i aku nei au ia oukou, ua hiki anei ia oukou ke manao wale e hoolohe ana oukou i ka leo o ka Haku, i ka i ana ia oukou, ma ia la, E hele mai oukou ioʻu nei, e ka poe i hoomaikai ia, no ka mea, aia hoi, o ka oukou mau hana o na hana ia o ka pono maluna iho o ka ili o ka honua?\n\n17 . A i ole ia, ke manao wale nei anei oukou ua hiki ia oukou ke wahahee aku i ka Haku ma ua la la, a e i aku, E ka Haku, o ka makou mau hana he mau hana pono ia mau mea maluna iho o ka ili o ka honua, a e hoola mai auanei oia ia oukou?\n\n18 . A i ole ia, ua hiki anei ia oukou ke manao wale ua lawe ia oukou imua o kahi hookolokolo o ke Akua, me ko oukou mau naau i piha i ka hala a me ka walania; me ka hoomanao i ka oukou mau hala a pau; he oiaio, me ka hoomanao loa i ko oukou mau hewa a pau; he oiaio, me ka hoomanao ua aa aku e ku e i na kanawai o ke Akua?\n\n19 . Ke i aku nei au ia oukou, e hiki anei ia oukou ke nana iluna i ke Akua ma ia la, me ka naau maemae a me na lima lepo ole? Ke i aku nei au ia oukou, e hiki anei ia oukou ke nana iluna, me ke ano like o ke Akua i kahakaha ia ma ko oukou maka?\n\n20 . Ke i aku nei au ia oukou, e hiki anei ia oukou ke manao e hoola ia oukou, ia oukou i ae aku ai e lilo i poe kauwa na ke diabolo?\n\n21 . Ke i aku nei au ia oukou, e ike oukou ma ia la, aole e hiki ia oukou ke hoola ia; no ka mea, aole e hiki i kekahi kanaka ke hoola ia ke ole kona mau aahu i holoi ia a keokeo: he oiaio, e huikala ia no kona mau aahu, a, hoomaemae ia aku ia mau mea mai na kohu mai a pau, ma o ke koko la o ka mea i olelo ia e ko kakou poe kupuna, ka mea e hele mai a e hoolapanai mai i kona poe kanaka mai ko lakou mau hewa ae.\n\n22 . Ano, ke ninau nei au ia oukou, e oʻu poe hoahanau, pehea la auanei ka manao o kekahi poe o oukou, ina e ku auanei oukou imua o kahi hookolokolo o ke Akua, me ko oukou mau aahu i kohu ia me ke koko, a me ka paumaele o na ano a pau? Aia hoi, heaha ka keia mau mea e hoike ku e mai ai ia oukou?\n\n23 . Aia hoi, aole anei ua mau mea nei e hoike mai he poe pepehi kanaka oukou, he oiaio, a he poe hewa no hoi oukou ma na hewa o na ano a pau?\n\n24 . Aia hoi, e koʻu poe hoahanau, ke kuhi nei anei oukou e hiki i kekahi mea me neia ke loaa kahi e noho ai iloko o ke aupuni o ke Akua, me Aberahama, me Isaaka, a me Iakoba, a me na kaula hemolele a pau, ka poe no lakou na aahu i huikala ia, a i kina ole, a maemae a keokeo?\n\n25 . Ke i aku nei au ia oukou, aole, ke ole oukou e hoolilo ae i ko kakou Mea nana kakou i hana i mea wahahee mai kinohi mai, a kuhi paha he mea wahahee oia mai kinohi mai, aole e hiki ia oukou ke kuhi e hiki i kekahi mea me neia ke loaa ke kau wahi iloko o ke aupuni o ka lani, aka, e kiola ia aku lakou no ka mea, o lakou no na keiki o ke aupuni o ke diabolo.\n\n26 . Ano hoi, ke i aku nei au ia oukou, e oʻu poe hoahanau, ina ua loaa ia oukou kekahi ano e o ka naau, a ina manao oukou e memele aku i ka mele o ke aloha hoolapanai, ke makemake nei au e ninau, e hiki anei ia oukou ke manao pela ano?\n\n27 . Ua hele anei oukou, e malama ana ia oukou iho me ka hewa ole imua o ke Akua? Ua hiki anei ia oukou ke olelo, iloko o oukou iho, ina ua kahea ia mai oukou e make i keia manawa, ua haahaa pono oukou? A ua hoomaemae ia no hoi ko oukou mau aahu a hoolilo ia i keokeo, ma o ke koko la o Kristo, ka mea e hele mai e hooalapanai mai i kona poe kanaka mai ko lakou mau hewa ae?\n\n28 . Aia hoi, ua nele anei oukou i ka haaheo? Ke i aku nei au ia oukou, i ole pela, aole oukou makaukau e halawai pu me ke Akua. Aia hoi, e hoomakaukau koke oukou, no ka mea, ua kokoke mai no ke aupuni o ka lani, aole hoi no kekahi mea me neia ke ola mau loa.\n\n29 . Aia hoi, ke i aku nei au, aia mawaena o oukou anei kekahi mea i haalele ole i ka paonioni? Ke i aku nei au ia oukou, aole i makaukau kekahi mea me neia, a ke makemake nei au e hoomakaukau koke oia, no ka mea, ua kokoke mai ka hora, aole oia i ike i ka manawa e hiki mai ai ka hora; no ka mea, aole e loaa kekahi mea me neia me ka hewa ole.\n\n30 . A eia hou kaʻu e i aku nei ia oukou, aia mawaena o oukou anei kekahi mea nana i hoolilo ae i kona hoahanau i mea e hoomaewaewa ia ai, a e hooili ana paha maluna ona i ka hoomaau ana?\n\n31 . Auwe kekahi mea me neia, no ka mea, aole oia i makaukau, a ua kokoke mai ka manawa e mihi oia e pono ai, i ole, aole e hiki ia ia ke hoola ia;\n\n32 . He oiaio, auwe oukou a pau ka poe e hana ana i ka hewa; e mihi, e mihi, no ka mea, ua olelo mai la ka Haku ke Akua ia mea.\n\n33 . Aia, ke hoouna mai la oia i olelo kono i na kanaka a pau; no ka mea, ua o ia na lima o ke aloha ia lakou, a ke i ma la oia, E mihi, a e hookipa no au ia oukou;\n\n34 . He oiaio, ke i mai la oia, E hele mai ioʻu nei, a e ai no oukou i ka hua o ka laau o ke ola; he oiaio e ai a e inu no oukou i ka berena a me na wai o ke ola me ke alalai ole ia;\n\n35 . He oiaio, e hele mai ioʻu nei a e hoohua mai i na hana o ka pono, a, aole oukou e kua ia ilalo a e kiola ia aku iloko o ke ahi;\n\n36 . No ka mea, aia hoi, ua kokoke mai ka manawa, o ka mea i hoohua ole mai i na hua pono, a o ka mea i hana ole i na hana o ka pono, he kumu kona e uwe ai a e kanikau ai.\n\n37 . E, auhea oukou ka poe e hana nei i ka hewa; ka poe i haakei ma na mea lapuwale o ko ke ao nei; ka poe i olelo ua ike oukou i na ala o ka pono; aka hoi, ua hele hewa nae, me he hipa la me ke kahu ole, ua kahea nae he kahuhipa ia oukou, a e kahea ana i keia manawa ia oukou, aka aole oukou e hoolohe i kona leo.\n\n38 . Aia hoi, ke i aku nei au ia oukou, ke kahea mai nei ke kahuhipa maikai ia oukou; he oiaio, ma kona inoa iho oia e kahea nei ia oukou, oia no ka inoa o Kristo; a ina aole oukou e hoolohe mai i ka leo o ke kahuhipa maikai, i ka inoa a oukou i kahea ia mai ai, aia hoi, ina no aole oukou na hipa o ke kahuhipa maikai.\n\n39 . Ano, ina aole oukou na hipa o ke kahuhipa maikai, no ka pa hea oukou? Aia hoi, ke i aku nei au ia oukou, o ke diabolo no ko oukou kahuhipa, a no kona pa oukou; ano, owai la ka mea e hiki ia ia ke hoole mai i keia? Aia hoi, ke i aku nei au ia oukou, o ka mea e hoole mai ana i keia, he mea wahahee a he keiki o ke diabolo oia;\n\n40 . No ka mea, ke i aku nei au ia oukou, o kela mea maikai keia mea maikai, mai ke Akua mai ia, a o kela mea ino keia mea ino, mai ke diabolo mai ia;\n\n41 . Nolaila, ea, ina e hoohua mai ana ke kanaka i na hana maikai, e hoolohe ana oia i ka leo o ke kahuhipa maikai, a e hahai ana oia ia ia; aka, o ka mea e hoohua mai ana i na hua ino, oia ka i lilo i keiki na ke diabolo; no ka mea, e hoolohe ana oia i kona leo, a e hahai ana ia ia.\n\n42 . A o ka mea nana e hana i keia, he pono ke loaa kona uku mai ona mai; nolaila, no kona uku, e loaa ana ia ia ka make, ma na mea e pili ana i ka pono, oiai ua make oia ma na hana maikai a pau.\n\n43 . Ano, e oʻu poe hoahanau, ke makemake nei au e hoolohe mai oukou iaʻu, no ka mea, ke olelo aku nei au ma ka ikaika o koʻu uhane; no ka mea, ua olelo moakaka aku au ia oukou, i hiki ole ai ia oukou ke kuhihewa, a ua olelo aku e like me na kanawai o ke Akua.\n\n44 . No ka mea, ua kahea ia mai au e olelo aku mamuli o keia ano, e like me ka aoao hemolele o ke Akua, aia no iloko o Kristo Iesu; he oiaio, ua kauoha ia mai au e ku a e hoike aku i keia poe kanaka, i na mea i olelo ia e ko kakou poe kupuna, no na mea e hiki mai ana.\n\n45 . Aole o keia wale no. Aole anei oukou i manao ua ike au i ua mau mea nei noʻu iho? Aia hoi, ke hoike aku nei au ia oukou, ua ike au he oiaio keia mau mea aʻu i olelo aku ai. A pehea la oukou i manao ai ua ike au i ka oiaio o ua mau mea nei?\n\n46 . Aia hoi, ke i aku nei au ia oukou, ua hoike ia mai ia mau mea iaʻu ma ka Uhane Hemolele o ke Akua. Aia hoi, ua hookeai au a pule aku la i na la he nui, i ike ai au i ua mau mea nei noʻu iho. A, ano, ke ike nei au noʻu iho he oiaio ia mau mea; no ka mea, ua hoike mai la ka Haku ke Akua ia mau mea iaʻu ma kona Uhane Hemolele; a oia no ka Uhane o ka hoikeana iloko oʻu.\n\n47 . A eia hoi, ke i aku nei au ia oukou, e like me ia i hoike ia mai ai iaʻu, ua oiaio na olelo i olelo ia e ko kakou poe kupuna, pela io no e like me ka Uhane o ka wanana iloko oʻu, oia no hoi ma ka hoike ana o ka Uhane o ke Akua.\n\n48 . Ke i aku nei au ia oukou, ua ike au noʻu iho o ka mea aʻu e olelo aku ai ia oukou no na mea e hiki mai ana, ua oiaio ia; a ke i aku nei au ia oukou, ua ike au e hele mai ana no o Iesu Kristo; he oiaio, o ke Keiki, ka hanau-kahi a ka Makua, piha me ka lokomaikai, a me ke aloha, a me ka oiaio. A, aia hoi, oia no ka mea e hele mai ana e lawe aku i na hala o ko ke ao nei; he oiaio, i na hala o kela kanaka keia kanaka ke manaoio naueue ole ma kona inoa.\n\n49 . Ano, ke i aku nei au ia oukou, oia no ka aoao mamuli ona i kahea ia ai au; he oiaio, e hai aku i koʻu poe hoahanau i aloha ia; a i kela mea i keia mea hoi e noho ana ma ka aina; he oiaio, e hai aku i na mea a pau loa, i ka poe kahiko a i ka poe opiopio no hoi, i ka poe paa a i ka poe paa ole no hoi; he oiaio, ke i aku nei au ia oukou, e ka poe kahiko, a me ka poe oo hoi, a me ka hanauna e ea mai ana; he oiaio, e kahea aku ia lakou e mihi a e hanau hou ia lakou e pono ai;\n\n50 . He oiaio no, penei wahi a ka Uhane, E mihi oukou, e ko na welau a pau o ka honua, no ka mea, ua kokoke mai ke aupuni o ka lani; he oiaio, ke hele mai la ke Keiki a ke Akua ma kona nani, ma kona ikaika, hanohano, mana a noho alii ana. He oiaio, e koʻu poe hoahanau, ke i aku nei au ia oukou, e i mai ana ka Uhane, E nana aku i ka nani o ke alii o ka honua a pau; a e alohilohi koke mai no hoi ke Alii o ka lani mawaena o na keiki a pau a kanaka;\n\n51 . A ke i mai nei no hoi ka Uhane iaʻu, he oiaio, ke kahea mai nei iaʻu me ka leo mana, i ka i ana, E hele aku a e olelo aku i keia poe kanaka, E mihi, no ka mea, ke ole oukou e mihi, aole loa e hiki ia oukou ke loaa ke aupuni o ka lani.\n\n52 . A eia hou kaʻu e i aku nei ia oukou, ke i mai la ka Uhane, Aia hoi, ke waiho nei ke koi lipi ma ke kumu o ka laau; nolaila, o kela laau a o keia laau e hua ole mai ana i ka hua maikai, e kua ia ia ilalo, a e kiola ia aku iloko o ke ahi; he oiaio, he ahi e hiki ole ke hoopau ia; a he ahi pio ole. Aia hoi, e hoomanao, ua olelo mai ka Mea Hemolele ia mea.\n\n53 . Ano, e oʻu poe hoahanau, ke i aku nei au ia oukou, e hiki anei ia oukou ke ku e mai i ua mau mea nei, he oiaio, e hiki anei ia oukou ke waiho wale i keia mau mea, a e hehi aku i ka Mea Hemolele malalo iho o ko oukou mau wawae; he oiaio, e hiki anei ia oukou ke haakei ia ma ka haaheo o ko oukou naau; he oiaio, e hoomau anei ma ke komo ana i ke kapa kumukuai nui, a e kau ana i ko oukou mau naau maluna o na mea lapuwale o ke ao nei, maluna iho o ko oukou waiwai;\n\n54 . He oiaio, e hoomau anei oukou ma ka manao ana ua maikai ae kekahi mamua o kekahi; he oiaio, e hoomau anei oukou ma ka hoomaau ana i ko oukou poe hoahanau, ka poe i hoohaahaa ia lakou iho, a i hele mamuli o ka aoao hemolele o ke Akua, ma o ua mea la lakou i lawe ia mai ai iloko o keia ekalesia, hoomaemae ia e ka Uhane Hemolele; a ke hoohua mai nei lakou i na hana i ku i ka mihi;\n\n55 . He oiaio, a e hoomau anei oukou ma ka huli ana ae i ko oukou mau kua i ka poe hune, a me ka poe nele, a ma ka aua ana i ko oukou waiwai mai o lakou ae?\n\n56 . A eia ka mea hope, e ka poe a pau e hoomau ana ma ka oukou hana hewa ana, ke i aku nei au ia oukou, o ua poe nei no ka poe e kua ia ilalo a e kiola ia iloko o ke ahi, ke ole lakou e mihi koke.\n\n57 . Ano, ke i aku nei au ia oukou, e ka poe a pau e makemake ana e hahai mai i ka leo o ke kahuhipa maikai, e puka mai oukou mai ka poe hewa mai, a e kaawale a ae oukou, a, aole hoopa aku i ko lakou mau mea haumia; a, aia hoi, e holoi ia auanei ko lakou mau inoa, i helu pu ole ia na inoa o ka poe hewa me na inoa o ka poe pono, i ko ai ka olelo a ke Akua, i ka i ana, E hui pu ole ia na inoa o ka poe hewa me na inoa o koʻu poe kanaka.\n\n58 . No ka mea, e palapala ia na inoa o ka poe pono iloko o ka buke o ke ola; a ia lakou wau e haawi aku ai i hooilina ma koʻu lima akau. Ano, e koʻu poe hoahanau, heaha la ka oukou e olelo ku e mai ai i keia? Ke i aku nei au ia oukou, ina e olelo ku e mai oukou i keia, he mea ole ia, no ka mea, e hooko ia no ka olelo a ke Akua.\n\n59 . No ka mea, owai la ke kahuhipa mawaena o oukou nona na hipa he nui wale, i kiai ole ai ia lakou, i komo ole na ilio hae a e ai i kona pua? A, aia hoi, ina e komo kahi ilio hae iloko o kona pua, aole anei oia i kipaku aku ia ia iwaho? He oiaio, a mahope, ina e hiki ia ia, e pepehi aku no oia ia ia.\n\n60 . Ano, ke i aku nei au ia oukou, ke kahea mai nei ke kahuhipa maikai ia oukou; a ina e hoolohe oukou i kona leo, nana no e lawe mai ia oukou iloko o kona pa, a o kona poe hipa no oukou; a ke kauoha mai nei oia ia oukou aole oukou e ae aku i kahi ilio hae e komo mawaena o oukou, i make ole ai oukou.\n\n61 . Ano, ke kauoha aku nei owau, o Alama, ia oukou ma ka olelo a ka mea nana au i kauoha mai, e malama oukou e hana i na olelo aʻu i olelo aku nei ia oukou.\n\n62 . Ke olelo aku nei au ma ke ano he kauoha ia oukou, ka poe i hui ia mai me ka ekalesia; a i ka poe i hui ole ia me ka ekalesia, ke olelo aku nei au ma ke kono, i ka i ana, e hele mai a e bapetizo ia i ka mihi, i lilo oukou i poe hoaai pu hoi i ka hua o ka laau o ke ola.\n\n", "alma 6": "[center][font_size=26]Mokuna 6[/font_size][/center]\n\n1 . A eia kekahi, a pau ae la ka olelo ana aku a Alama i na kanaka o ka ekalesia, i kukulu ia ma ke kulanakauhale o Zarahemela, hoolilo iho la oia i na kahuna a me na lunakahiko, ma ke kau ana aku i kona mau lima e like me ka aoao o ke Akua, e noho luna a e kiai maluna o ka ekalesia.\n\n2 . A eia kekahi, o na mea i hui ole ia me ka ekalesia, ka poe i mihi i ko lakou mau hewa, ua bapetizo ia i ka mihi, a ua hookomo ia iloko o ka ekalesia.\n\n3 . A eia hoi kekahi, o na mea i hui ia me ka ekalesia, ka poe i mihi ole i ko lakou hewa, a hoohaahaa ia lakou iho imua o ke Akua; ke olelo nei au no ka poe i hookiekie ia ma ka haaheo o ko lakou mau naau; ua kiola ia aku ua poe nei, a holoi ia ae la na inoa o lakou, i helu pu ole ia ko lakou poe inoa me ko ka poe pono;\n\n4 . A pela lakou i hoomaka ai e hookupaa aku i ka noho pololei ana o ka ekalesia ma ke kulanakauhale o Zarahemela.\n\n5 . Ano, ua makemake au e ike oukou ua haawi like ia ka olelo a ke Akua i na mea a pau, aole i hoonele ia kekahi i ka pono o ka hoakoakoa ana ia lakou iho e hoolohe i ka olelo a ke Akua;\n\n6 . Aka hoi, ua kauoha ia mai na keiki a ke Akua e hoakoakoa pinepine ia lakou iho, a e hui ma ka hookeai ana a ma ka pule mana, no ka pomaikai o na uhane o ka poe i ike ole i ke Akua.\n\n7 . Ano, eia kekahi, ia Alama i hooholo mai ai i ua mau mea hooponopono nei, haalele aku la oia ia lakou, he oiaio, i ka ekalesia ma ke kulanakauhale o Zarahemela, a hele aku la ma ka hikina o ka muliwai o Sidona iloko o ke awawa o Gideona, malaila ua kukulu ia kekahi kulanakauhale i kapa ia o ke kulanakauhale o Gideona, ma ke awawa i kapa ia o Gideona, i kapa ia ai mamuli o ke kanaka i pepehi ia ai ma ka lima o Nehora me ka pahikaua.\n\n8 . A hele aku la o Alama, a hoomaka ae la e hai aku i ka olelo a ke Akua i ka ekalesia i kukulu ia ma ke awawa o Gideona, e like me ka hoike ana o ka oiaio o ka olelo i olelo ia ai e kona poe kupuna, a e like me ka Uhane o ka wanana iloko ona, e like me ka hoike ana o Iesu Kristo, ke Keiki a ke Akua, ka mea e hele mai ana e hoolapanai i kona poe kanaka mai ko lakou mau hewa ae, a me ka aoao hemolele hoi ana i hea ia ai. A pela ia i palapala ia ai. Amene.\n\n", "alma 7": "Na olelo a Alama, ana i hai aku ai i ka poe kanaka ma Gideona, mamuli o kona mooolelo iho.\n\n[center][font_size=26]Mokuna 7[/font_size][/center]\n\n1 . Aia hoi, e koʻu poe kanaka, no koʻu ae ia ana e hele mai io oukou nei, nolaila, ke hoao aku nei au e olelo aku ia oukou ma kaʻu olelo; he oiaio, ma kuu waha iho, ua ikea eia ka manawa mua i olelo aku ai au ia oukou ma na olelo a koʻu waha ponoi, oiai, ua hoopaa loa ia au ma ka nohohookolokolo, a no ka nui o kaʻu hana i hiki ole iaʻu ke hele mai io oukou nei;\n\n2 . Aole no hoi au i hiki ke hele mai i keia manawa, ina ua haawi ole ia aku ka nohohookolokolo ia hai, e noho ma kuu hakahaka; a ua ae mai ka Haku ma ke aloha nui i hele mai ai au io oukou nei.\n\n3 . A, aia hoi, ua hele mai nei au me ka manaolana nui a me ka makemake nui, i ike ai au malia paha ua hoohaahaa oukou ia oukou iho imua o ke Akua, a ua hoomau aku ma ka noi ana i kona lokomaikai, i ike ai au ia oukou me ka hewa ole imua ona; i ole ai au e ike ia oukou iloko o ka hihia weliweli o ko kakou poe hoahanau i hihia ai ma Zarahemela;\n\n4 . Aka, e hoomaikai ia ka inoa o ke Akua, ua haawi mai la oia iaʻu e ike, he oiaio, ua haawi mai la iaʻu i ka olioli nui loa i ka ike ana ua hookupaa hou ia lakou ma ke ala o kona pono.\n\n5 . A ke lana nei au, e like me ka Uhane o ke Akua iloko oʻu, he olioli no auanei koʻu no oukou; aole nae au i makemake e hiki mai koʻu olioli no oukou, ma o na pilikia a me na kaumaha la me aʻu i loaa ai no na hoahanau o Zarahemela; no ka mea, aia hoi, ua hiki mai koʻu olioli no lakou mahope iho o ka auhele ana mawaena o na pilikia a me ke kaumaha nui.\n\n6 . Aka hoi, ke lana nei au aole oukou iloko o ka noho hoomaloka nui ana e like me ko oukou poe hoahanau; ke lana nei au aole oukou i hookiekie ia iluna ma ka haaheo o ko oukou mau naau; he oiaio, ke lana nei au aole oukou i kau aku i ko oukou mau naau maluna o ka waiwai, a me na mea lapuwale o ke ao nei; he oiaio, ke lana nei au aole oukou e hoomana kii ana, aka e hoomana ana oukou i ke Akua oiaio a ola; a e nana ana oukou imua no ke kala ia ana o ka oukou mau hala, me ka manaoio mau loa e hiki mai ana.\n\n7 . No ka mea, ke i aku nei au ia oukou, ua nui na mea e hiki mai ana; a, aia hoi hookahi mea i oi aku ka nui mamua o ia mau mea a pau; no ka mea, aole e loihi aku ka manawa, e ola ana ka Mea Hoolapanai, a e hele mai ana mawaena o kona poe kanaka.\n\n8 . Aia hoi, aole au e i aku nei e hele mai oia mawaena o kakou i kona wa e noho ai ma kona kino maoli; no ka mea, aole i olelo mai ka Uhane pela iaʻu. Ano, aole au i ike no ia mea; aka, eia kaʻu i ike ai, he mana ko ka Haku ke Akua e hana i na mea a pau i ku i kana olelo.\n\n9 . Aka hoi, ua olelo mai ka Uhane i keia iaʻu, i ka i ana: E kahea aku i keia poe kanaka, i ka i ana, e mihi oukou, a e hoomakaukau i ke ala o ka Haku, a e hele ma kona mau kuamoo, he pololei lakou; no ka mea, aia hoi, ua kokoke mai ke aupuni o ka lani, a e hele mai ana ke Keiki a ke Akua maluna iho o ka honua.\n\n10 . Aia hoi, e hanau ia mai oia na Maria, ma Ierusalema, oia no ka aina o ko kakou poe kupuna, he wahine puupaa oia, he ipu maikai i wae ia, e hoomalu ia oia, a e hapai ma ka mana o ka Uhane Hemolele, a e hanau mai i kahi keikikane, he oiaio, i ke Keiki a ke Akua;\n\n11 . A e hele aku oia, e auamo ana i na eha, a me na pilikia, a me na hoowalewale o kela ano keia ano; a o keia i hooko ia ai ka olelo e olelo ana, E lawe no oia maluna ona i na eha a me na mai o kona poe kanaka;\n\n12 . A e lawe maluna ona i ka make, e hiki ia ia ke hookuu i na apo o ka make e hoopaa ana i kona poe kanaka; a e lawe no maluna iho ona i na nawaliwali o lakou, e hiki i kona naau ke hoopiha ia me ke aloha, mamuli o ka io, e hiki ia ia ke ike lea mamuli o ka io e kokua i kona poe kanaka mamuli o na nawaliwali o lakou.\n\n13 . Ano, ke ike mai nei ka Uhane i na mea a pau; e popilikia ana nae ke Keiki a ke Akua mamuli o ka io, e hiki ia ia ke lawe maluna ona i na hewa o kona poe kanaka, e hiki ia ia ke holoi mai i ka lakou mau hala, mamuli o ka mana o kona hoopakele ana; ano hoi, oia no ka hoike ana iloko oʻu.\n\n14 . Ano, ke i aku nei au ia oukou, e mihi oukou e pono ai, a e hanau hou ia; no ka mea, ke i mai nei ka Uhane, Ina aole oukou e hanau hou ia, aole e hiki ia oukou ke loaa ke aupuni o ka lani; nolaila, e hele mai a e bapetizo ia i ka mihi, i holoi ia oukou mai ko oukou mau hala ae, i loaa ai ia oukou ka manaoio ma ke Keikihipa a ke Akua, oia ka mea e lawe aku ana i na hala o ko ke ao nei, oia hoi ka mea mana e hoola mai a e hoomaemae mai, mai na mea pono ole ae a pau;\n\n15 . He oiaio, ke i aku nei au ia oukou, e hele mai a e hopohopo ole, a e waiho aku i kela hewa i keia hewa e hoopuni wale ana ia oukou, e nakinaki ana ia oukou ilalo i ka make; oia, e hele a e hele aku, a e hoike aku i ko oukou Akua e ae ana oukou e mihi i ko oukou mau hewa, a e komo iloko o kekahi berita me ia e malama i kana mau kauoha, a e hoike aku ia mea ia ia i keia la, ma ka hele ana iloko o na wai o ka bapetizo;\n\n16 . A o ka mea nana e hana i keia, a e malama i na kauoha a ke Akua mai ia manawa aku, oia ke hoomanao auanei i kaʻu e i aku nei ia ia, he oiaio, e hoomanao no oia ua olelo aku au ia ia, e loaa no auanei ia ia ke ola mau loa, e like me ka hoike ana o ka Uhane Hemolele, e hoike nei iloko oʻu.\n\n17 . Ano, e koʻu poe hoahanau i aloha ia, ke manaoio nei anei oukou i keia mau mea? Aia hoi, ke i aku nei au ia oukou, Ae, ua ike au ua manaoio oukou i ua mau mea nei; a o kuu mea i ike ai e manaoio ana oukou ia mau mea, oia ma o ka hoikeana la o ka Uhane iloko oʻu. Ano, no ka ikaika o ko oukou manaoio no ia mea, he oiaio, no ia mau mea aʻu i olelo ai, ua nui koʻu hauoli.\n\n18 . No ka mea, me aʻu i olelo aku ai ia oukou mai kinohi, ua nui koʻu makemake i ole ai oukou iloko o ka hihia e like me ko oukou poe hoahanau, pela wau i ike ai ua ko mai koʻu makemake.\n\n19 . No ka mea, ke ike nei au aia oukou ma ke ala e hiki aku ai i ke aupuni o ke Akua; he oiaio, ke ike nei au e hoopololei ana oukou i kona mau kuamoo;\n\n20 . Ke ike nei au ua hoike ia mai ia oukou ma ka hoikeana o kana olelo, ua hiki ole ia ia ke hele ma na ala kekee; aole hoi oia e lauwili ae mai ka mea ae, ana i olelo mai ai; aole hoi ona luli iki ae mai ka akau i ka hema, aole hoi mai ka mea i pololei i ka mea i pololei ole; nolaila, o kana hana ana oia hookahi mau loa no ia.\n\n21 . Aole oia i noho iloko o na luakini hemolele ole; aole hoi e hiki i ka paumaele, aole hoi i kekahi mea i maemae ole ke hookipa ia iloko o ke aupuni o ke Akua; nolaila ke i aku nei au ia oukou, e hiki mai ana ka manawa, he oiaio, a ma ka la hope no ia, o ka mea i paumaele, e noho no oia iloko o kona paumaele.\n\n22 . Ano, e koʻu poe hoahanau i aloha ia, ua olelo aku au i keia mau mea ia oukou, i hiki iaʻu ke hoala ia oukou e ike i ka mea pono a oukou e hana aku ai i ke Akua, i hele hewa ole ai oukou imua ona; i hele oukou mamuli o ka aoao hemolele o ke Akua, mamuli o ia mea i loaa ai oukou.\n\n23 . Ano, ke makemake nei au e haahaa oukou, a e hoolohe, a akahai; oluolu ke noi ia mai; piha me ke ahonui a me ka hoomanawanui; e pakiko hoi ma na mea a pau; e molowa ole ma ka malama ana i na kauoha a ke Akua i na manawa a pau; e noi ana no na mea a oukou i nele ai, no ko ka uhane a no ko ke kino hoi; e aloha mau ana i ke Akua no kela mea keia mea i loaa ai ia oukou;\n\n24 . A e ike oukou no oukou ka manaoio, ka manaolana, a me ke aloha, alaila, e lako mau oukou ma na hana pono;\n\n25 . A na ka Haku e hoopomaikai ia oukou, a e malama kina ole i ko oukou mau aahu, i lawe ia oukou mahope e noho pu iho me Aberahama, o Isaaka, a me Iakoba, a me na kaula hemolele, ka poe i ola mai ka hoomaka ana mai o ke ao nei, me ko oukou mau aahu kina ole, e like me ke kina ole o ko lakou mau aahu ma ke aupuni o ka lani, e hele hou ole ae iwaho.\n\n26 . Ano, e oʻu poe hoahanau i aloha ia, ua olelo aku la au i keia mau mea ia oukou, e like me ka ka Uhane hoike ana mai iaʻu; a ke hauoli nui loa nei koʻu uhane, no ka ikaika a malama nui ana o oukou i ka hoolohe mai i kaʻu olelo.\n\n27 . Ano, e kau mai ka maluhia o ke Akua maluna iho o oukou, a maluna iho o ko oukou mau hale a mau aina, a maluna iho o na pua a me na ohana holoholona o oukou, a me na mea a pau a oukou i loaa ai; o na wahine a me na keiki a oukou, e like me ko oukou manaoio a hana maikai, mai keia manawa aku a mau loa aku. A pela wau e olelo aku nei. Amene.\n\n", "alma 8": "[center][font_size=26]Mokuna 8[/font_size][/center]\n\n1 . Eia kekahi, hoi aku la o Alama mai ka aina o Gideona ae, mahope iho o kona ao ana i na kanaka o Gideona i na mea he nui i hiki ole ai ke palapala ia, a ua hoonohonoho i na mea o ka ekalesia, me kana i hana e ai mamua ma ka aina o Zarahemela; he oiaio, hoi aku la oia i kona hale iho ma Zarahemela e hoomaha ia ia iho mai na hana ana i hana aku ai.\n\n2 . A pela i pau ai ka iwa o ka makahiki o ke au o na lunakanawai maluna iho o ka poe kanaka o Nepai.\n\n3 . Eia kekahi, i ka makamua o ka makahiki umi o ke au o na lunakanawai maluna iho o ka poe kanaka o Nepai, haalele aku la o Alama ia wahi, a hele aku la ma o ma ka aina o Meleka, ma ke komohana o ka muliwai o Sidona, ma ke komohana, ma na palena o ka waonahele;\n\n4 . A hoomaka ae la oia e ao aku i na kanaka ma ka aina o Meleka, mamuli o ka aoao hemolele o ke Akua, ona i hea ia mai ai; a hoomaka ae la oia e ao aku i na kanaka a pau ma ka aina o Meleka a puni.\n\n5 . Eia kekahi, hele mai la na kanaka io na la, mai o a o, o na palena a pau o ka aina ma ka aoao waonahele. A ua bapetizo ia lakou mai o a o, o ka aina a puni;\n\n6 . A i ka wa i pau ai kana hana ma Meleka, haalele iho la oia ia wahi, a hele aku la i ko na la ekolu hele ana ma ka akau o ka aina o Meleka; a hiki aku la oia i kekahi kulanakauhale i kapa ia o Amoniha.\n\n7 . Ano, he mea mau ia me ko Nepai poe, e kapa aku i ko lakou mau aina, a i ko lakou mau kulanakauhale, a me ko lakou mau kauhale, he oiaio, i ko lakou mau kauhale uuku hoi a pau, mamuli o ka inoa o ka mea nana i noho mua ma ia mau wahi; a pela hoi ia me ka aina o Amoniha.\n\n8 . A eia kekahi, ia Alama i hiki ai i ke kulanakauhale o Amoniha, hoomaka ae la ia e hai aku i ka olelo a ke Akua i kolaila poe.\n\n9 . Ano, ua nui ka mana o Satana maluna iho o na naau o na kanaka o ke kulanakauhale o Amoniha; nolaila, aole lakou i hoolohe i na olelo a Alama.\n\n10 . Aka hoi, hana nui iho la o Alama ma ka Uhane, e hakoko ana me ke Akua ma ka pule ikaika, e ninini mai oia i kona Uhane maluna o na kanaka iloko o ke kulanakauhale; a nana hoi e ae mai ia ia e bapetizo aku ia lakou i ka mihi;\n\n11 . Hoopaakiki iho la nae lakou i ko lakou mau naau, i ka i ana ia ia, Aia hoi, ua ike makou ooe no o Alama; a ua ike makou ooe no ke kahuna nui maluna iho o ka ekalesia au i kukulu ai ma na wahi he nui o ka aina, e like me ko oukou mooolelo; aole makou no kou ekalesia, aole makou i manaoio i na mooolelo lapuwale me neia.\n\n12 . Ano, ke ike nei makou no ko makou komo ole iloko o kou ekalesia, ua ike makou aole ou mana maluna o makou; a ua haawi aku oe i ka noho hookolokolo ia Nepaiha; nolaila, aole oe ka lunakanawai nui maluna o makou.\n\n13 . Ano, i ka wa o na kanaka i olelo mai ai i keia, a i ku e mai ai i kana mau olelo a pau, a i hoino mai ai ia ia, a i kuha mai ai maluna iho ona, a i kipaku mai ai ia ia iwaho o ko lakou kulanakauhale, haalele iho la oia ia wahi a hele aku la i ke kulanakauhale i kapa ia o Aarona.\n\n14 . Eia kekahi, oiai oia e hele ana ilaila, i hookaumaha ia ilalo me ka eha o ka naau, e auhele ana mawaena o ka pilikia a kaumaha nui loa o ka naau, no ka hewa o na kanaka iloko o ke kulanakauhale o Amoniha, oiai o Alama i hookaumaha ia peia ilalo me ka eha, aia hoi, ikea ae la kekahi anela a ka Haku e ia, a i mai la:\n\n15 . Pomaikai ooe, e Alama; nolaila, e hooea mai i kou poo a e hauoli, no ka mea, he kumu nui kou e hauoli ai; no ka mea, ua ikaika oe i ka malama ana i na kauoha a ke Akua mai ka wa au i loaa ai kau kauoha mua mai ona mai. Aia hoi, owau no ka mea nana i haawi aku ia mea ia oe;\n\n16 . A, aia hoi, ua hoouna ia mai au e kauoha aku ia oe e hoi aku i ke kulanakauhale o Amoniha, a e hai hou aku i ka poe kanaka o ua kulanakauhale la; he oiaio, e hai olelo ia lakou. He oiaio, e i aku ia lakou, ke ole lakou e mihi, e luku no ka Haku ke Akua ia lakou.\n\n17 . No ka mea hoi, ke kuka nei lakou i keia manawa e hiki ia lakou ke hoopau i ke kuokoa ana o kou poe kanaka, (no ka mea, pela wahi a ka Haku,) he mea ku e ia i na olelo kupaa, a me na kauoha, a me na kanawai ana i haawi mai ai i kona poe kanaka.\n\n18 . Ano hoi, mahope iho o ko Alama loaa ana ka olelo mai ka anela mai a ka Haku, hoi koke aku la oia i ka aina o Amoniha. A komo aku la i ke kulanakauhale ma kekahi ala e, he oiaio, ma ke ala ma ka hema o ke kulanakauhale o Amoniha.\n\n19 . A i kona komo ana i ke kulanakauhale ua pololi oia, a i aku la oia i kekahi kanaka: E, e haawi mai anei oe i kekahi kauwa haahaa a ke Akua i kau wahi mea e ai ai?\n\n20 . A i aku la ke kanaka ia ia, No Nepai no wau, a ua ike au he kaula hemolele oe no ke Akua, no ka mea, ooe no ke kanaka a kahi anela i i mai ai ma ka hihio, E hookipa oe; nolaila e hele pu me au iloko o koʻu hale, a e haawi aku no au ia oe i kaʻu ai; a ua ike au e lilo ana oe he mea noʻu a me koʻu hale e pomaikai ai.\n\n21 . A eia kekahi, hookipa mai la ke kanaka ia ia iloko o kona hale; a ua kapa ia ua kanaka nei o Amuleka; a lawe mai la oia i berena a i ia, a kau mai la imua o Alama.\n\n22 . Eia kekahi, ai berena iho la o Alama a ua maona; a hoopomaikai iho la oia ia Amuleka a me kona hale, a aloha aku la oia i ke Akua.\n\n23 . A mahope iho o kona ai ana a maona, i aku la oia ia Amuleka, Owau no o Alama, a o ke kahuna nui no au maluna o ka ekalesia o ke Akua mawaena o ka aina.\n\n24 . A, aia hoi, ua kahea ia mai au e hai aku i ka olelo a ke Akua mawaena o keia poe kanaka a pau, e like me ka Uhane o ka hoike ana a me ka wanana; a ma keia aina no au, aole lakou i hookipa mai iaʻu, aka kipaku aku la lakou iaʻu iwaho, a, aneane au e hoohuli ae i kuu kua i ua aina nei no ka wa pau ole.\n\n25 . Aka hoi, ua kauoha ia mai au e huli hou mai au a e wanana aku i ua poe kanaka nei, he oiaio, a e hoike ku e aku ia lakou no ka lakou mau hala.\n\n26 . Ano, e Amuleka, no ko hanai ana mai iaʻu a hookipa ana mai iaʻu, ua pomaikai oe; no ka mea, ua pololi au, no ka mea, ua hookeai au i na la he nui.\n\n27 . A noho iho la o Alama i na la he nui me Amuleka, mamua o kona hoomaka ana e hai aku i ka olelo i kanaka.\n\n28 . A eia kekahi, mahuahua nui loa aku la na kanaka ma ka lakou hana hewa.\n\n29 . A hiki mai la ka olelo ia Alama, i ka i ana, O hele; a e olelo aku hoi i kaʻu kauwa o Amuleka, e hele aku a e wanana aku i keia poe kanaka, i ka i ana, E mihi oukou, no ka mea, penei wahi a ka Haku, ke ole oukou e mihi, e hoopai aku au i keia poe kanaka iloko o koʻu inaina; he oiaio, aole au e hoohuli ae i kuu inaina wela.\n\n30 . A hele aku la o Alama, a o Amuleka hoi, mawaena o na kanaka e hai aku i na olelo a ke Akua ia lakou; a ua piha laua i ka Uhane Hemolele;\n\n31 . A ia laua ka mana i haawi ia mai ai, i hiki ole ai ia laua ke hoopaa ia iloko o na halepaahao; aole hoi i hiki i kekahi kanaka ke pepehi mai ia laua; aole nae laua e hana aku me ko laua mana a hiki i ka wa i nakinaki ia laua ma na mea paa, a i hoolei ia iloko o ka halepaahao. Ano, ua hana ia mai la keia i hiki i ka Haku ke hoike mai i kona mana ma o laua la.\n\n32 . A eia kekahi, hele aku la laua a hoomaka ae la e hai aku a e wanana aku i na kanaka, e like me ka Uhane a me ka mana a ka Haku i haawi mai ai ia laua.\n\n", "alma 9": "Na olelo a Alama, a me na olelo hoi a Amuleka, i hai ia aku ai i ka poe kanaka e noho ana ma ka aina o Amoniha. A ua hoolei ia hoi laua iloko o ka halepaahao, a hoopakele ia ma ka mana kupaianaha o ke Akua iloko o laua, e like me ka mooolelo a Alama.\n\n[center][font_size=26]Mokuna 9[/font_size][/center]\n\n1 . A eia hou, ua kauoha ia mai owau, o Alama, e ke Akua, i lawe aku ai au ia Amuleka, a e hele aku a e hai olelo hou aku i ua poe kanaka nei, i ka poe kanaka iloko o ke kulanakauhale o Amoniha; a i ka wa aʻu i hoomaka ai e hai olelo aku ia lakou, hoomaka ae la lakou e paio mai me aʻu, i ka i ana,\n\n2 . Owai oe? Ke manao nei anei oe e manaoio makou i ka hoike ana o ke kanaka hookahi, ina e hai mai paha oia ia makou e hala aku ana auanei ka honua?\n\n3 . Ano, aole lakou i hoomaopopo i na olelo a lakou i olelo mai ai; no ka mea, aole lakou i ike e hala aku auanei ka honua.\n\n4 . A i mai la hoi lakou, Aole makou e manaoio i kau mau olelo, ina paha e wanana mai oe e anai ia mai keia kulanakauhale nui i ka la hookahi.\n\n5 . Ano, aole lakou i ike ua hiki i ke Akua ke hana mai i na hana kupanaha me neia, no ka mea, he poe kanaka naau paakiki a ai oolea lakou.\n\n6 . A i mai la lakou: Owai la ke Akua nana i hoouna mai i hookahi kanaka hoike wale no mawaena o keia poe kanaka, e hai mai ia lakou i ka oiaio o na mea nui a kupaianaha me neia?\n\n7 . A ku mai la lakou e kau mai i ko lakou mau lima maluna oʻu; aka hoi, aole lakou i kau mai. A ku iho la au me ka wiwo ole e hai aku ia lakou, he oiaio, hoike wiwo ole aku la au ia lakou, i ka i ana:\n\n8 . Aia hoi, e ka hanauna hewa a kekee, nani wale ko oukou hoopoina ana i na mooolelo o ko oukou poe kupuna; he oiaio, hiki wawe ko oukou hoopoina ana i na kauoha a ke Akua.\n\n9 . Aole anei oukou i hoomanao ua kai ia mai ko kakou kupunakane mailoko mai o Ierusalema ma ka lima o ke Akua? Aole anei oukou i hoomanao ua alakai ia mai lakou a pau e ia mawaena o ka waonahele?\n\n10 . A ua hoopoina anei oukou i keia manawa pokole, i ka nui o na manawa ana i hoopakele mai ai i ko kakou poe kupuna, mailoko mai o na lima o ko lakou poe enemi, a i hoola mai ia lakou i ole ai e luku ia, ma na lima o ko lakou poe hoahanau ponoi?\n\n11 . He oiaio, a ina aole no kona mana loa, a me kona aloha, a me kona hoomanawanui mai ia kakou, ina ua luku loa ia kakou me kahi ole e pakele ai, mai ka ili aku o ka honua, mamua loa o keia manawa, a hahao ia paha i kahi o ka eha a poino pau ole.\n\n12 . Ano, ke i aku nei au ia oukou, ke kauoha mai la oia ia oukou e mihi; a ke ole oukou e mihi, aole loa e hiki ia oukou ke komo iloko o ke aupuni o ke Akua. Aka hoi, aole o keia wale: Ua kauoha mai la oia ia oukou e mihi, i ole ia e luku loa oia ia oukou mailuna aku o ka ili o ka honua nei; he oiaio, e hele mai oia ia oukou ma kona inaina, a ma kona inaina wela aole oia e huli ae.\n\n13 . Aia hoi, aole anei oukou e hoomanao i na olelo ana i olelo mai ai ia Lehi, i ka i ana, Ina e malama pono mai oukou i kaʻu mau kauoha, e hoopomaikai ia oukou ma ka aina? A eia hou, ua olelo ia, Ina aole oukou e malama i kaʻu mau kauoha, e hooki ia aku oukou mai ke alo aku o ka Haku.\n\n14 . Ano, ke makemake nei au e hoomanao oukou, i ko ko Lamana poe malama ole ana i na kauoha a ke Akua, ua hooki ia aku la lakou mai ke alo aku o ka Haku. Ano, ke ike nei kakou ua ko ka olelo a ka Haku ma keia mea, a ua hooki ia aku ko Lamana poe mai kona alo aku, mai ka hoomaka ana mai o ko lakou lawehala ana ma ka aina.\n\n15 . Aka hoi, ke i aku nei au ia oukou, e aho no ka hewa ana o lakou i ko oukou, ma ka la e hookolokolo, ke noho oukou iloko o ko oukou mau hewa; he oiaio, e aho no hoi lakou ia oukou, ma keia ola ana, ke mihi ole oukou,\n\n16 . No ka mea, ua nui na olelo hoopomaikai i o ia i ko Lamana poe; no ka mea, no na mooolelo o ko lakou poe kupuna i noho ai lakou iloko o ko lakou noho naaupo ana; nolaila, e aloha ae no ka Haku ia lakou, a e hooloihi ae i ko lakou ola ma ka aina.\n\n17 . A ma kekahi manawa e lawe ia mai ai lakou e manaoio i kana olelo, a e ike i ka pololei ole o na mooolelo a ko lakou poe kupuna; a e hoola ia he nui wale o lakou, no ka mea, e aloha mai no ka Haku i ka poe a pau i kahea aku i kona inoa.\n\n18 . Aka hoi, ke i aku nei au ia oukou, ina e hoomau aku oukou ma ka oukou hana hewa, aole loa e hooloihi ia ko oukou mau la ma ka aina, no ka mea, e hoouna ia mai auanei ko Lamana poe maluna o oukou; a ke mihi ole oukou, e hele mai lakou i kahi manawa a oukou e ike ole ai, a e hoopai ia oukou me ka luku loa ia ana; a e like ia me ka inaina wela o ka Haku;\n\n19 . No ka mea, aole oia e ae mai ia oukou e noho iloko o ka oukou mau hala, e luku mai ai i kona poe kanaka. Ke i aku nei au ia oukou, aole; ua oi aku ka makemake ona e hookuu mai i ko Lamana poe e luku mai i keia poe kanaka a pau, ka poe i kapa ia ka poe kanaka o Nepai, ina he mea e hiki ai ia lakou ke haule iloko o na hewa a me na hala, mahope iho o ka loaa ana ka malamalama a nui me neia, a me ka ike a nui me neia, i haawi ia mai ia lakou e ka Haku ko lakou Akua;\n\n20 . Mahope iho o ka lilo ana i lahui hoopomaikai nui loa ia mai me neia e ka Haku; he oiaio, mahope iho o ka hoopomaikai loa ia ana mamua o na aupuni, o na ohana, o na olelo, a o na lahuikanaka e ae a pau; mahope iho o ka hoike ia ana mai o na mea a pau ia lakou, e like me ko lakou makemake, a me ko lakou manaoio, a me ka lakou pule, no na mea i hala, a me na mea i neia wa, a e hiki mai ana;\n\n21 . I alakai ia ai ma ka Uhane o ke Akua; i kamailio pu ai me na anela, a i olelo ia mai ai e ka leo o ka Haku; a i loaa ai ka haawina o ka wanana, a me ka Uhane o ka hoikeana, a me na haawina he nui hoi; o ka haawina o ka olelo ana ma na olelo e, a me ka haawina o ka hai-olelo, a me ka haawina o ka Uhane Hemolele, a me ka haawina o ka unuhi olelo ana;\n\n22 . He oiaio, a mahope iho o ka hoopakele ia ana mailoko mai o ka aina o Ierusalema ma ka lima o ka Haku; i hoopakele ia mai ka wi mai, a mai ka mai mai, a mai na eha a pau mai o kela ano keia ano; a ua hoomahuahua ikaika ia mai ma ke kaua, i luku ole ia ai lakou; i lawe ia mai ai mailoko mai o ka noho luhi ana ia manawa aku ia manawa aku, a i malama ia a i hoola ia a hiki i keia manawa; a ua hoomaikai ia lakou a waiwai loa ma kela ano keia ano o na mea a pau.\n\n23 . Ano, ke i aku nei au ia oukou, ina e hana hewa keia poe kanaka, ka poe i loaa ai na mea pomaikai a nui loa me neia mai ka lima mai o ka Haku, me ke ku e i ka malamalama a me ka ike a lakou i loaa ai; ke i aku nei au ia oukou, ina pela ka hana; ina e haule lakou iloko o ka hewa, e aho loa no ko Lamana poe ia lakou.\n\n24 . No ka mea hoi, ua o ia mai na olelo pomaikai a ka Haku i ko Lamana poe, aka, aole ua mau mea nei ia oukou, ke lawehala oukou; no ka mea, aole anei ka Haku i olelo paa mai a i hooholo paa iho, ina e kipi aku oukou ia ia, e luku loa ia auanei oukou mai ka ili aku o ka honua?\n\n25 . Ano, no keia mea, i ole ai oukou e luku ia, ua hoouna mai ka Haku i kona anela e ike i na mea he nui o kona poe kanaka, e hai ana ia lakou, e hele aku no lakou a e kahea ikaika aku i keia poe kanaka, i ka i ana, E mihi oukou, no ka mea, ua kokoke mai ke aupuni o ka lani;\n\n26 . Aole nui na la ma keia hope aku, e hele mai ke Keiki a ke Akua ma kona nani; a o kona nani, o ka nani auanei ia o ka Hanau-kahi o ka Makua, piha i ka lokomaikai, i ka pololei a oiaio, piha i ke ahonui, i ke aloha, a me ka hoomanawanui, hiki wawe e hoolohe i na kahea ana a kona poe kanaka, a e haawi mai e like me ka lakou pule.\n\n27 . A, aia hoi, e hele mai ana oia e hoolapanai mai i ka poe a pau e bapetizo ia i ka mihi, ma o ka manaoio la ma kona inoa;\n\n28 . Nolaila, ea, e hoomakaukau oukou i ke ala o ka Haku; no ka mea, ua kokoke mai ka manawa e ohi ai na kanaka a pau i ka uku o ka lakou mau hana, e like me ke ano o ka lakou mau hana; ina he pono ua mau hana la, e ohi auanei lakou i ke ola no ko lakou poe uhane, e like me ka mana a me ka hoopakele ana o Iesu Kristo; a ina he ino ua mau hana la, e ohi no auanei lakou i ka poino no ko lakou poe uhane, e like me ka mana a me ka hoopio ana o ke diabolo.\n\n29 . Ano hoi, o ka leo o ka anela keia, e kahea aku ana i na kanaka.\n\n30 . Ano, e koʻu poe hoahanau i aloha ia, no ka mea, o koʻu poe hoahanau oukou, a e aloha ia oukou e pono ai, a e hua mai hoi oukou i na hana i ku i ka mihi e pono ai, i ka ike ana ua hoopaakiki loa ia ko oukou mau naau e ku e i ka olelo a ke Akua, a i ka ike ana hoi he poe kanaka lilo a haule oukou.\n\n31 . Aka, eia kekahi, i ka wa aʻu, a Alama, i olelo aku ai i ua mau olelo nei, aia hoi, huhu iho la na kanaka iaʻu, no kaʻu i ana ae ia lakou, he poe kanaka naau paakiki a ai oolea lakou;\n\n32 . A no kaʻu i ana ae ia lakou, he poe kanaka lilo a haule lakou, ua huhu mai lakou iaʻu, a imi iho la e kau mai i ko lakou mau lima maluna iho oʻu, e hiki ia lakou ke hoolei mai iaʻu iloko o ka halepaahao.\n\n33 . Aka, aole i ae mai la ka Haku ia lakou e lawe mai iaʻu ia manawa, a e hoolei mai iaʻu iloko o ka halepaahao.\n\n34 . A eia kekahi, hele ae la o Amuleka a ku iho la, a hoomaka ae la e hai olelo aku ia lakou no hoi. Ano, aole i palapala ia na olelo a pau a Amuleka; he hapa nae o kana mau olelo ka i palapala ia iloko o keia buke.\n\n", "alma 10": "[center][font_size=26]Mokuna 10[/font_size][/center]\n\n1 . Ano, eia na olelo a Amuleka i hai aku ai i ka poe kanaka ma ka aina o Amoniha, i ka i ana:\n\n2 . Owau no o Amuleka; a o ke keiki wau a Gidona, oia no ke keiki a Isemaela, oia no kekahi mamo na Aminadi; a ua Aminadi la no nana i hoakaka mai i ke ano o ka palapala ana maluna o ka paia o ka luakini, i kakau ia ai ma ka lima o ke Akua.\n\n3 . A he mamo o Aminadi na Nepai, oia no ke keiki a Lehi, ka mea i hele mai mailoko mai o ka aina o Ierusalema, he mamo oia na Manase, ke keiki a Iosepa, ka mea i kuai ia iloko o Aigupita ma na lima o kona poe hoahanau.\n\n4 . A, aia hoi, he kanaka kaulana no hoi au mawaena o ka poe a pau i ike mai iaʻu; he oiaio hoi, a ua nui koʻu hanauna a me na makamaka, a ua loaa iaʻu ka waiwai nui ma kaʻu mau hana mau;\n\n5 . Aka hoi, me keia nae a pau, aole au i ike nui i na aoao o ka Haku, a me kona mau mea pohihihi a me kona mana kupanaha. Ua i aku au aole au i ike nui i keia mau mea; aka hoi, ua kuhihewa au, no ka mea, ua ike nui au i kona mau mea pohihihi a me kona mana kupanaha; he oiaio, ma ka malama ia ana i ke ola o keia poe kanaka;\n\n6 . Ua hoopaakiki nae au i kuu naau, no ka mea, ua hea ia mai au i na manawa he nui, aole au i hoolohe; nolaila, ua ike au no keia mau mea, aole nae au i makemake e ike; nolaila, hele aku la au e kipi ana i ke Akua, ma ka hewa o koʻu naau, a hiki aku i ka la eha o keia malama ehiku nei, oia no iloko o ka makahiki umi o ke au o na lunakanawai.\n\n7 . Iaʻu i hele aku ai e ike i kekahi hoahanau pili loa, aia hoi, ikea kekahi anela o ka Haku e au, a i mai la ia, E Amuleka, e hoi aku oe i kou hale iho, no ka mea, e hanai aku oe i kekahi kaula o ka Haku: he oiaio, he kanaka hemolele, oia no he kanaka i wae ia e ke Akua; no ka mea, ua hookeai oia i na la he nui no na hewa o keia poe kanaka, a ua pololi oia, a e hookipa aku oe ia ia iloko o kou hale a e hanai ia ia, a nana e hoopomaikai ia oe a me ko ka hale ou; a e kau mai ka pomaikai o ka Haku maluna ou a me ko ka hale ou.\n\n8 . A eia kekahi, hoolohe iho la au i ka leo o ka anela, a hoi aku la i koʻu hale. A iaʻu i hele aku ai ilaila, loaa iho la iaʻu ke kanaka a ka anela i i mai ai iaʻu, e hookipa oe iloko o kou hale; a aia hoi, oia no ua kanaka la nana i olelo ae nei ia oukou no na mea o ke Akua.\n\n9 . A i mai la ka anela iaʻu, He kanaka hemolele ia; nolaila, ua ike au he kanaka hemolele no ia, no ka mea, ua olelo ia e kahi anela o ke Akua.\n\n10 . A eia hou, ua ike au o na mea ana i hoike mai ai, he oiaio ia mau mea; no ka mea, ke i aku nei au ia oukou, ma ke ola ana o ka Haku, pela oia i hoouna mai ai i kona anela e hoike mai i ua mau mea nei iaʻu; a o keia kana i hana mai ai oiai e noho ana ua Alama nei ma koʻu hale;\n\n11 . No ka mea, ua hoopomaikai oia i ko koʻu hale, ua hoopomaikai mai oia iaʻu, i kaʻu mau wahine, a i kaʻu mau keiki, a i koʻu makuakane, a i koʻu poe hanauna; he oiaio, o koʻu poe pilikoko a pau kana i hoopomaikai ai, a ua kau mai ka pomaikai o ka Haku maluna o makou e like me na olelo ana i olelo mai ai.\n\n12 . Ano, ia Amuleka i olelo aku ai i keia mau olelo, hoomaka na kanaka e kahaha, i ka ike ana ua nui ae mamua o ka hoike hookahi e hoike ana no na mea i hoohewa ia ai laua, a no na mea hoi e hiki mai ana, e like me ka Uhane o ka wanana iloko o laua.\n\n13 . Aka hoi, aia no kekahi poe mawaena o lakou e manao ana e niele ia laua, e hiki ia lakou ma ko lakou mau manao maalea ke hoohihia mai ia laua ma ka laua mau olelo, e hiki ia lakou ke loaa ka mea hoike ku e ia laua, e hiki ia lakou ke haawi aku ia laua i ko lakou mau lunakanawai, e hookolokolo ia laua e like me ke kanawai, a e pepehi ia laua a make, a i ole ia e hoolei ia iloko o ka halepaahao, e like me ka hewa i hiki ia lakou ke hoakaka mai, a e hoike ku e mai ia laua.\n\n14 . Ano, o ua poe kanaka la ka poe i imi ai e pepehi ia laua, he poe loio lakou, i hoolimalima ia, a i wae ia e na kanaka e lawelawe i ke kanawai ma ko lakou wa e hookolokolo ai, a ma na hookolokolo o na hewa o na kanaka, imua o na lunakanawai.\n\n15 . Ano, ua ao ia ua poe loio nei ma na mea akamai a maalea a pau o na kanaka; a o keia mea e kokua ai ia lakou e hiki ke lilo i poe noiau ma ka lakou oihana.\n\n16 . A eia kekahi, hoomaka ae la lakou e niele ia Amuleka, e hiki ia lakou ma ia mea ke hoolilo ia ia i mea ku e i kana olelo iho, a e hoole aku paha i na olelo ana e olelo ai.\n\n17 . Ano, aole lakou i ike ua hiki ia Amuleka ke ike i ko lakou mau manao. Aka, ia lakou i hoomaka ai e niele mai ia ia, ike iho la oia i ko lakou mau manao, a i aku la oia ia lakou, Auwe oukou, e ka hanauna ino a kekee; e na loio a me na hookamani; no ka mea, e hoomakaukau ana oukou i na kahua o ke diabolo; no ka mea, e hoomakaukau ana oukou i na pahele a me na hei e pahele ai i na mea hemolele o ke Akua;\n\n18 . E hoomakaukau ana oukou i na manao e kapae ae i na aoao o ka poe pono, a e hoohaule mai i ka inaina o ke Akua maluna iho o ko oukou mau poo, a hiki i ka luku loa ia ana o keia poe kanaka;\n\n19 . He oiaio, ua pono ka Mosia i olelo mai ai, oia no ko kakou alii hope, ia ia i manao ai e haawi aku i ke aupuni, oiai aohe ana mea e hooili aku ai ia mea, e kauoha ana e hoomalu ia keia poe kanaka e ko lakou mau leo iho; he oiaio, ua pono kana i olelo mai ai, ina e hiki mai ka manawa e koho aku ai ka leo o keia poe kanaka i ka hewa; me neia, ina e hiki mai ka manawa e haule keia poe kanaka iloko o ka hala, alaila, e oo no lakou no ka luku ia ana.\n\n20 . Ano, ke i aku nei au ia oukou, ua pono ko ka Haku hookolokolo ana i ko oukou mau hala; ua pono kana kahea ana i kona poe kanaka, me ka leo o kona poe anela, E mihi oukou, e mihi, no ka mea, ua kokoke mai ke aupuni o ka lani.\n\n21 . He oiaio, he pono kona hea ana, ma ka leo o kona poe anela, E iho aku au mawaena o koʻu poe kanaka, me ka pololei a me ka hoopai iloko o koʻu mau lima.\n\n22 . He oiaio, a ke i aku nei au ia oukou, ina aole no na pule a ka poe pono, e noho la ma ka aina, e hoopai ia oukou ano me ka luku loa ia ana; aole nae ia ma ke kaiakahinalii, e like me na kanaka ma na la o Noa, aka, ma ka wi, ma ke ahulau, a ma ka pahikaua.\n\n23 . Aka, ma o na pule la a ka poe pono oukou i hoola ia ai; ano, ina e hoolei mai oukou i ka poe pono maiwaena ae o oukou, alaila, aole e hooki ka Haku i kona lima, aka e hele mai oia ma kona inaina wela e ku e ia oukou; alaila, e hahau ia oukou ma ka wi, a ma ke ahulau, a ma ka pahikaua; a ua kokoke mai ka manawa, ke mihi ole oukou.\n\n24 . Ano, eia kekahi, ua huhu nui aku na kanaka ia Amuleka, a kahea mai la lakou me ka i ana: Ke hoino mai nei keia kanaka i ko kakou mau kanawai, a he pololei ia mau mea, a i ko kakou poe loio naauao no hoi a makou i wae ai.\n\n25 . Aka, o aku la o Amuleka i kona lima, a kahea ikaika nui ae ia lakou, i ka i ana: E ka hanauna ino a kekee; no ke aha i loaa ai ia Satana ka mana nui me neia maluna o ko oukou mau naau? No ke aha la oukou e hookuu aku ai ia oukou iho i hiki ia ia ke loaa ka mana maluna o oukou, e hoomakapo i ko oukou mau maka, i hoomaopopo ole ai oukou i na olelo i olelo ia ai, e like me ka oiaio o ia mau mea?\n\n26 . No ka mea hoi, ua hoike ku e anei au i ko oukou mau kanawai? Ke hoomaopopo ole nei oukou; ke i mai nei oukou ua olelo ku e au i ko oukou kanawai; aka aole pela; aka ua olelo aku au ma ka aoao o ko oukou kanawai, i ko oukou hoohewa ia ana.\n\n27 . A, ano hoi, ke i aku nei au ia oukou, e hoomaka ana ke kahua e hookumu ia no ka luku ia ana o keia poe kanaka ma ka pono ole o ko oukou poe loio a me ko oukou poe lunakanawai.\n\n28 . Ano, eia kekahi, ia Amuleka i olelo mai ai i keia mau olelo, uwauwa ku e mai la na kanaka ia ia, i ka i ana, Ano, ke ike nei kakou he keiki ua kanaka nei no ke diabolo, no ka mea, ua wahahee mai oia ia kakou; no ka mea, ua olelo ku e mai i ko kakou kanawai; ano, ke i mai nei oia, aole oia i olelo ku e mai ia mea.\n\n29 . A eia hou, ua hoino mai oia i ko kakou poe loio, a me ko kakou poe lunakanawai, a ia mea aku ia mea aku.\n\n30 . A hookomo aku la na loio ia mea iloko o ko lakou mau naau, i hoomanao ai lakou i ua mau mea nei me ke ku e ia ia.\n\n31 . A aia kekahi mea mawaena o lakou o Zezeroma kona inoa. Ano, o ka mea mua oia e hoohewa ai ia Amuleka laua me Alama; oia no kekahi mea akamai loa mawaena o lakou, ia ia ka hana he nui e hana ai mawaena o na kanaka.\n\n32 . Ano, o ka makemake o ua poe loio nei oia no e loaa ai ka uku; a loaa no ia lakou ka uku e like me ko lakou hoolimalima.\n\n", "alma 11": "[center][font_size=26]Mokuna 11[/font_size][/center]\n\n1 . Ano, aia no ma ke kanawai o Mosia, o kela kanaka keia kanaka i lilo i luna ma ke kanawai, oia hoi ka poe i wae ia i poe lunakanawai, e loaa no ia lakou ka uku e like me ka manawa a lakou i hana ai e hookolokolo i ka poe i lawe ia imua o lakou e hookolokolo ia ai.\n\n2 . Ano, ina ua aie kekahi kanaka ia hai, a, aole oia e hookaa i kona mea aie, alaila, ua hoopii ia oia i ka lunakanawai; a na ka lunakanawai i hana aku, a i kena aku i na ilamuku e lawe ia mai ke kanaka imua ona; a hookolokolo aku oia i ua kanaka la mamuli o ke kanawai a me na hoike i lawe ia mai e ku e ia ia, a pela e koi ia ai ua kanaka la e hookaa aku i kona aie, a i ole ia, e hookuke ia aku maiwaena aku o na kanaka, me he aihue la a me ka powa.\n\n3 . A loaa iho la i ka lunakanawai no kona uku e like me kona manawa; he senine o ke gula no ka la hookahi, a i ole ia, he senuma o ke kala, ua like pu ia me kekahi senine o ke gula; a ua like keia me ke kanawai i haawi ia mai ai.\n\n4 . Ano, eia na inoa o kela apana o keia apana o ko lakou gula, a o ko lakou kala, e like me ka nui o ia mau mea. A ua haawi ia na inoa e ko Nepai poe; no ka mea, aole lakou i helu mamuli o ka poe Iudaio ma Ierusalema; aole hoi lakou i ana mamuli o ke ano o ka poe Iudaio, aka hoololi lakou i ko lakou helu ana a me ko lakou ana ana, mamuli o na manao a me ka noho ana o na kanaka, i kela hanauna i keia hanauna, a hiki i ke au o na lunakanawai; a ua hoonohonoho ia ua mau mea nei e ke alii Mosia.\n\n5 . Ano, penei ka helu ana: he senine o ke gula, he seona o ke gula, he suma o ke gula, a he limina o ke gula.\n\n6 . He senuma o ke kala, he amanora o ke kala, he ezaroma o ke kala, a he onati o ke kala.\n\n7 . He senuma o ke kala ua like pu ia me kekahi senine o ke gula; a o kela a o keia no kekahi busela o ka bale, a no kekahi busela o kela ano keia ano o ka hua liilii.\n\n8 . Ano, o ka nui o kekahi seona o ke gula, ua palua ia i ka nui o kekahi senine;\n\n9 . A he suma o ke gula, ua palua ia i ka nui o kekahi seona;\n\n10 . A ua like ka nui o ka limina o ke gula me ko lakou nei a pau;\n\n11 . A ua like ka nui o kahi amanora o ke kala me ko na senuma elua;\n\n12 . A ua like ka nui o kekahi ezaroma o ke kala me ko na senuma eha;\n\n13 . A ua like ka nui o kekahi onati me ko lakou nei a pau.\n\n14 . Ano, eia no ka nui o na mea uuku o ko lakou helu ana:\n\n15 . O kahi sebalona he hapalua ia o kahi senuma; nolaila, hookahi sibalona no ka hapalua o ka busela hookahi o ka bale;\n\n16 . A o kahi sibaluma he hapalua ia o ka sibalona;\n\n17 . A o kahi lea o ka hapalua ia o ka sibaluma.\n\n18 . Ano, oia no ko lakou helu, mamuli o ko lakou helu ana.\n\n19 . Ano, ua like pu kahi anationa o ke gula me na subalona ekolu.\n\n20 . Ano, no ka manao wale no e loaa ka uku, no ka mea, loaa iho la ia lakou ko lakou uku e like me ka lakou hana; nolaila lakou i hookonokono ai i na kanaka i na hana uhauha, a i kela ano i keia ano o ka haunaele a me ka hewa, i nui aku ai ka lakou hana; e hiki ia lakou ke loaa ke kala e like me na hihia i lawe ia mai ai imua o lakou; nolaila, hooeueu ae la lakou i na kanaka e ku e ia Alama laua me Amuleka.\n\n21 . A hoomaka ua Zezeroma nei e niele ia Amuleka, i ka i ana: Ea, e pane mai anei oe iaʻu i mau wahi niele aʻu e niele aku ai ia oe? Ano, he kanaka akamai o Zezeroma ma na manao maalea o ke diabolo, i hiki ia ia ke hoopau i ka mea i pono; nolaila, i mai ai oia ia Amuleka, E pane mai anei oe i na niele aʻu e ninau aku ai ia oe?\n\n22 . A i aku la o Amuleka ia ia, Ae, ina e like ia me ka Uhane o ka Haku iloko oʻu; no ka mea, aole au e olelo aku i kekahi mea i ku e i ka Uhane o ka Haku. A i mai la o Zezeroma ia ia, Eia hoi na onati kala eono, a o ua mea nei a pau kaʻu e haawi aku ai ia oe, ina e hoole mai oe i ke ola ana o ka Mea Kiekie loa.\n\n23 . Ano, i aku la o Amuleka, Auwe oe, e ke keiki o gehena, no ke aha la oe e hoowalewale mai nei iaʻu? Aole anei oe i ike e ae ole ana ka poe pono i na hoowalewale me neia?\n\n24 . Ke manaoio nei anei oe aole he Akua? Ke i aku nei au ia oe, aole; ua ike oe aia no he Akua, aka ke aloha nui loa aku nei oe i ua kala la mamua o kou aloha ana ia ia.\n\n25 . Ano, ua wahahee mai oe imua o ke Akua iaʻu. I mai la oe iaʻu, Eia hoi ua mau onati eono nei, he nui ko lakou waiwai, a e haawi au ia oe, oiai oe i manao ai iloko o kou naau, e aua i ua mau mea la mai oʻu aku; a o kou makemake wale no e hoole aku au i ke Akua oiaio a ola, i loaa ai ia oe ke kumu e hoopoino mai iaʻu. A, ano hoi, no keia hewa nui e loaa auanei ia oe kou uku.\n\n26 . A i mai la o Zezeroma ia ia, Ke i mai nei anei oe aia no he Akua oiaio a ola?\n\n27 . A i aku la o Amuleka, Ae, aia no he Akua oiaio a ola.\n\n28 . Ano, i mai la o Zezeroma, He nui aku anei na akua mamua o ke Akua hookahi?\n\n29 . A pane aku la oia, Aole.\n\n30 . Ano, i hou mai la o Zezeroma ia ia, Pehea la oe i ike ai i ua mau mea nei?\n\n31 . A i aku la oia, Ua hoike mai la kekahi anela i ua mau mea nei iaʻu.\n\n32 . A i hou mai la o Zezeroma ia ia, Owai la ka mea e hele mai auanei? O ke Keiki anei ia o ke Akua?\n\n33 . A i aku la oia ia ia, Ae.\n\n34 . A i hou mai la o Zezeroma, E hoola anei oia i kona poe kanaka iloko o ko lakou mau hala? A i aku la o Amuleka ia ia, Ke i aku nei au ia oe, aole loa, no ka mea, he mea hiki ole ia ia ke hoole mai i kana olelo.\n\n35 . Ano, i ae la o Zezeroma i na kanaka, E hoomanao oukou i keia mau mea; no ka mea, i mai la oia aia hookahi Akua wale no; aka, ke i mai nei nae oia e hele mai auanei ke Keiki a ke Akua, aole nae oia e hoola mai i kona poe kanaka, me he mea la no ia nei ka mana e kauoha aku i ke Akua.\n\n36 . Ano, i aku la o Amuleka ia ia, Aia hoi, ua wahahee oe, no ka mea, ke i mai nei oe ua olelo aku au me he mea la, noʻu ka mana e kauoha aku i ke Akua, no kuu i ana aku aole oia e hoola i kona poe kanaka iloko o ko lakou mau hala.\n\n37 . A ke i hou aku nei au ia oe, aole e hiki ia ia ke hoola mai ia lakou iloko o ko lakou mau hala; no ka mea, aole i hiki iaʻu ke hoole aku i kana olelo, a ua i mai oia, aole e hiki i kekahi mea paumaele ke loaa ke aupuni o ka lani; nolaila, pehea la oukou e hoola ia ai, ke loaa ole ia oukou ke aupuni o ka lani? Nolaila, aole e hiki ia oukou ke hoola ia iloko o ka oukou mau hala.\n\n38 . Ano, i hou mai la o Zezeroma ia ia, O ke Keiki a ke Akua o ka Makua mau loa anei ia?\n\n39 . A i aku la o Amuleka ia ia, Ae, o ka Makua mau loa io oia o ka lani a o ka honua, a me na mea a pau i piha ai; oia no ke kumu a o ke welau, o ka mua a o ka hope;\n\n40 . A e hele mai auanei oia iloko o ke ao nei e hoolapanai mai i kona poe kanaka; a e lawe oia maluna iho ona i na hala o ka poe i manaoio ma kona inoa; a o lakou nei no ka poe e loaa ai auanei ke ola mau loa, a e hiki ole mai ana ke ola i kekahi poe e ae;\n\n41 . Nolaila, e noho ana ka poe hewa me he mea la aole hoolapanai ana i hana ia mai, eia wale no ma ka hookuu ana mai i na apo o ka make; no ka mea, e hiki mai ana ka la e ala ae ai na kanaka a pau mai ka make mai, a e ku imua o ke Akua, a e hookolokolo ia e like me ka lakou mau hana.\n\n42 . Ano, aia no he make i kapa ia he make kino; a e hookuu mai auanei ka make ana o Kristo i na apo o ua make kino nei;\n\n43 . O ka uhane a me ke kino e hoohui pu hou ia auanei, ma kona ano maoli; e hoihoi hou ia ka lala a me ke ami hoi i kona wahi ponoi, e like me kakou e noho nei i keia manawa; a e kai ia kakou e ku imua o ke Akua, e ike ana me kakou e ike nei, a me ka hoomanao hiki wawe i ko kakou mau hewa a pau.\n\n44 . Ano, e hiki mai keia hoihoi hou ana i na mea a pau, o ka poe kahiko a me ka poe hou, o ka poe paa a me ka poe paa ole, o ka poe kane a me ka poe wahine, o ka poe hewa a me ka poe pono; a, aole i lilo ae kekahi mea uuku loa me he lauoho la o ko lakou mau poo; aka e hoihoi hou ia na mea a pau i kona wahi ponoi, me ia i keia manawa, ma ke kino, a e kai ia a e hooku ia imua o ka noho hookolokolo o Kristo ke Keiki, a me ke Akua ka Makua, a me ka Uhane Hemolele, oia ke Akua mau loa hookahi, e hookolokolo ia ai e like me ka lakou mau hana, ina paha he maikai, ina paha he ino.\n\n45 . Ano hoi, ua olelo aku au ia oukou no ka make o ke kino maoli, a no ke alahouana o ke kino maoli. Ke i aku nei au ia oe, ua hookiekie ia ua kino make wale nei i kahi kino make ole; oia no mai ka make mai; mai ka make mua mai hoi, i ke ola, i hiki ole ai ia lakou ke make hou; e hui ana ko lakou poe uhane me ko lakou poe kino, e hookaawale hou ole ia; pela ia mea a pau i lilo ai i kino uhane a i make ole, i hiki ole ai ia lakou ke ike hou i ka palaho.\n\n46 . Ano, ia Amuleka i hooki ai i ua mau olelo nei, hoomaka hou ae la na kanaka e kahaha, a hoomaka hoi o Zezeroma e haalulu. A pela i pau ai na olelo a Amuleka, a o keia na mea a pau aʻu i palapala ai.\n\n", "alma 12": "[center][font_size=26]Mokuna 12[/font_size][/center]\n\n1 . Ano, i ko Alama ike ana ua paa o Zezeroma i na olelo a Amuleka, no ka mea, ike aku la oia ua loaa oia ia Amuleka i kona wahahee ana a hoopunipuni ana, e hoopoino ia ia, a e ike ana ua hoomaka oia e haalulu ma ka ike ana i kona hewa, oaka aku la oia i kona waha a hoomaka ae la e olelo aku ia ia, a e hooia aku i na olelo a Amuleka, a e hoomaopopo i na mea nui aku, a e wehewehe nui loa aku i na palapala hemolele mamua o ka Amuleka i hana e ai.\n\n2 . Ano, o na olelo a Alama i olelo aku ai ia Zezeroma, ua lohea e na kanaka a puni; no ka mea, ua nui loa ka lehulehu o kanaka, a olelo aku la oia penei:\n\n3 . Ano, e Zezeroma, i ka ike ana ua loaa oe ma kou wahahee ana a maalea, no ka mea, aole oe i wahahee mai i kanaka wale no, aka ua wahahee aku oe i ke Akua; no ka mea hoi, ke ike mai nei oia i na manao ou a pau; a ke ike mai nei oe ua hoike ia na manao ou ia maua ma kona Uhane;\n\n4 . A ke ike mai nei oe ua ike maua he manao maalea loa kou manao, ma ka maalea o ke diabolo, e wahahee a e hoopunipuni i keia poe kanaka, i hiki ia oe ke hooku e mai ia lakou ia maua, e hoino mai ia maua, a e hoolei mai ia maua mawaho.\n\n5 . Ano, he manao keia o kou mea ku e, a ua hana mai la oia i kona mana iloko ou. Ano, ke makemake nei au e hoomanao oe o kaʻu e olelo aku ai ia oe, o kaʻu ia e olelo aku ai i na mea a pau.\n\n6 . A, aia hoi, ke olelo aku nei au ia oukou a pau, he pahele keia o ka mea ku e, ana i hoomakaukau ai e hoopahele i ua poe kanaka nei, e hiki ia ia ke lawe ia oukou iloko o ka noho kauwa ana malalo iho ona, e hiki ia ia ke hoopuni ia oukou me kona mau kaulahao a puni, e hiki ia ia ke hoopaa aku ia oukou ilalo i ka make mau loa, e like me ka mana o kona noho pio ana.\n\n7 . Ano, ia Alama i olelo mai ai i keia mau olelo, hoomaka ae la o Zezeroma e haalulu nui loa aku, no ka mea, ua hoomaopopo nui loa ia oia, a nui loa aku no ka mana o ke Akua; a ua hoomaopopo ia no hoi oia he ike ko Alama laua me Amuleka nona, no ka mea, ua hoomaopopo ia oia ua ike laua i na manao a me na makemake o kona naau; no ka mea, ua haawi ia mai ka mana ia laua i hiki ia laua ke ike i keia mau mea, e like me ka Uhane o ka wanana.\n\n8 . A hoomaka o Zezeroma e ninau ikaika ia laua, e hiki ia ia ke ike hou no ke aupuni o ke Akua. A i mai la oia ia Alama, Heaha la ke ano o keia mea a Amuleka i olelo mai ai no ke alahouana o ka poe make, i ala ai auanei na mea a pau mai ka make mai, o ka poe pono a me ka poe pono ole, a e kai ia e ku imua o ke Akua, e hookolokolo ia e like me ka lakou mau hana?\n\n9 . Ano, hoomaka ae la o Alama e hoakaka i ua mau mea nei ia ia, i ka i ana, Ua haawi ia mai i na mea he nui e ike i na mea pohihihi o ke Akua; malalo iho nae lakou o kekahi kauoha ikaika, i ole ai lakou e haawi aku e like wale no me ka hapa o kana olelo, ana i haawi mai ai i na keiki a kanaka; e like me ka malama ana a me ka hoolohe ana o lakou ia ia;\n\n10 . A nolaila la, o ka mea nana e hoopaakiki i kona naau, oia ke loaa ai ka hapa uuku o ka olelo; a o ka mea nana e hoopaakiki ole i kona naau, ua haawi ia ia ia ka hapa nui ae o ka olelo, a hiki i ka wa e haawi ia ia ia e ike i na mea pohihihi o ke Akua, a hiki ia ia ke ike paka i ua mau mea nei a pau;\n\n11 . A o ka poe e hoopaakiki ana i ko lakou mau naau, ia lakou i haawi ia ai ka hapa uuku o ka olelo, a hiki aku lakou i ka ike ole no na mea pohihihi ona; alaila ua lawe pio ia lakou e ke diabolo, a alakai ia ma kona makemake ilalo i ka make. Ano, oia no ka mea i manao ia ma na kaulahao o gehena;\n\n12 . A ua olelo akaka mai o Amuleka no ka make, a no ka hookiekie ia ana mai ua make nei mai i ka noho make ole ana, a e lawe ia imua o ka noho hookolokolo o ke Akua, e hookolokolo ia ai e like me ka kakou mau hana.\n\n13 . Alaila, ina ua hoopaakiki ia ko kakou mau naau, he oiaio, ina ua hoopaakiki kakou i ko kakou mau naau e ku e i kana olelo, i loaa ole ai ia mea iloko o kakou, alaila he weliweli loa ko kakou noho ana, no ka mea, alaila e hoohewa ia ai kakou.\n\n14 . No ka mea, na ka kakou mau olelo kakou e hoohewa mai, he oiaio, na ka kakou mau hana a pau kakou e hoohewa mai; aole kakou e loaa me ke kina ole; a na ko kakou mau manao no hoi kakou e hoohewa; a ma keia noho weliweli loa ana, aole kakou e aa aku e nana ae iluna i ko kakou Akua; a e hauoli no kakou ina ua hiki ia kakou ke kena i na pohaku a me na kuahiwi e haule mai maluna iho o kakou, a e uhi mai ia kakou mai kona alo ae.\n\n15 . Aka, ua hiki ole keia; e hele aku kakou e pono ai a e ku imua ona iloko o kona nani, a iloko o kona mana, a iloko o kona ikaika, a hanohano, a hoomalu ana, a e ae aku me ka hilahila mau loa aku, ua pololei kona mau hoopai a pau; a ua pololei hoi oia i kana mau hana a pau, a ua aloha oia i na keiki a kanaka, a ia ia no ka mana a pau e hoola i kela kanaka i keia kanaka e manaoio ana ma kona inoa, a e hoohua mai ana i ka hua ku i ka mihi.\n\n16 . Ano hoi, ke i aku nei au ia oukou, alaila e hele mai ana kahi make, oia, he make lua, a he make uhane ia; alaila oia ka manawa o ka mea e make ana iloko o kona mau hewa, ma ka make ana ma ke kino, e make no auanei oia i kahi make uhane; he oiaio, e make no oia ma na mea e pili ana i ka pono;\n\n17 . Alaila, oia ka manawa e like ko lakou ehaeha me he loko ahi la a me ke kukae pele, a o kona lapalapa e pii ana ia, ia ao aku ia ao aku; alaila, oia ka manawa e hoopaa ia lakou ilalo i ka make mau loa ana, e like me ka mana a me ka noho pio ana o ka Satana; ua hookauwa aku oia ia lakou e like me kona makemake.\n\n18 . Alaila, ke i aku nei au ia oe, me he mea la lakou aole hoolapanai i hana ia; no ka mea, aole lakou e hiki ke hoolapanai ia mamuli o ko ke Akua hoopono; aole hoi e hiki ia lakou ke make, no ka mea, aole he palaho hou.\n\n19 . Ano, eia kekahi, ia Alama i hoopau ai i ka olelo ana i ua mau olelo nei, hoomaka ae la na kanaka e kahaha nui loa aku;\n\n20 . Aka, malaila kekahi mea, o Anationa, he luna nui oia mawaena o lakou, hele mai la oia a i mai la ia ia, Heaha keia au i olelo mai ai, e ala auanei ke kanaka mai ka make mai, a e hoolilo ia mai ua make nei i ka noho make ole ana, i ole ai e hiki i ka uhane ke make?\n\n21 . Heaha ke ano o ka palapala hemolele, i ka i ana, Hoonoho iho la ke Akua i na kerubima, a me ka pahi wakawaka ma ka hikina o ka mahinaai o Edena, o komo ko kakou mau kupuna mua a ai i ka hua o ka laau o ke ola, a ola mau loa aku? A pela kakou i ike ai aole loa he mea hiki ia laua ke ola mau loa.\n\n22 . Ano, i aku la o Alama ia ia, Oia no ka mea aʻu i manao iho ai e hoomaopopo aku. Ano, ke ike aku nei kakou haule iho la o Adamu ma kona ai ana i ka hua i papa ia, e like me ka olelo a ke Akua; a pela kakou i ike ai, ma kona haule ana, lilo iho la na kanaka a pau i poe poino a haule.\n\n23 . Aia hoi, ke i aku nei au ia oukou, ina he mea hiki ia Adamu ke ai i ka hua o ka laau o ke ola ia manawa, ina aole he make, a ua lilo ka olelo i mea ole, e hoolilo ana i ke Akua i mea wahahee; no ka mea, i mai la oia, Ina e ai oe, he oiaio no e make oe.\n\n24 . A ke ike nei kakou e hiki mai ana ka make maluna o na kanaka, he oiaio, o ka make i olelo ia e Amuleka, oia no ka make kino; ua haawi ia mai nae i kekahi wa i kanaka, e hiki ia ia iloko o ua wa la ke mihi; nolaila, lilo iho la keia ola ana i noho hoao ana; he manawa e hoomakaukau ai e halawai pu me ke Akua; he manawa e hoomakaukau ai no ua noho pau ole ana la, i olelo ia aku ai e maua, oia no mahope aku o ke alahouana o ka poe make.\n\n25 . Ano, ina aole no ka manao hoolapanai, i hookumu ia ai mai ka hookumu ia ana o ke ao nei, ina aole loa he alahouana o ka poe make; aka, aia no he kumumanao hoolapanai i hookumu ia ai, oia no ke lawe mai auanei i ke alahouana o ka poe make, i olelo ia ai.\n\n26 . Ano hoi, ina ua hiki i ko kakou mau kupuna mua ke hele aku a ai i ka hua o ka laau o ke ola, ina ua poino mau loa laua, me kahi ole e hoomakaukau ai; a pela e hoolilo ia ai ke kumumanao hoolapanai i mea ole, a o ka olelo a ke Akua hoi i mea ole, aole ia e ko.\n\n27 . Aka hoi, aole ia pela; aka ua hookau ia mai i kanaka e make lakou e pono ai; a mahope iho o ka make, e hele aku lakou i ka hookolokolo e pono ai; oia ua hookolokolo hookahi la a maua i olelo aku ai, aia no ka hopena.\n\n28 . A mahope iho o ko ke Akua hookau ana i ua mau mea nei e hiki mai ai i kanaka, aia hoi, alaila ike aku la oia, he mea pono e ike ke kanaka no na mea ana i hookau mai ai ia lakou;\n\n29 . Nolaila, hoouna mai la oia i na anela e kamailio pu me lakou, a ma o lakou la na kanaka i ike ai no kona nani.\n\n30 . A hoomaka ae la lakou ma ia manawa aku e kahea aku ma kona inoa; nolaila, kamailio mai la ke Akua me na kanaka, a hoike mai la ia lakou i ke kumumanao hoolapanai i hoomakaukau ia ai mai ka hookumu ia ana mai o ke ao nei; a o keia kana i hoike mai ai ia lakou e like me ko lakou manaoio a mihi, a me ka lakou mau hana hemolele;\n\n31 . Nolaila, haawi mai la oia i na kauoha i na kanaka, ua ae e ae la lakou maluna o na kauoha mua ma na mea o ke kino, a e lilo ana me he poe akua la, e ike ana i ka pono mai ka hewa ae, e hoonoho ana ia lakou iho ma kahi e hana ai, a i hoonoho ia ma kahi e hana ai e like me ka makemake a me na mea oluolu o lakou, ina paha e hana aku i ka ino, a ina paha e hana aku i ka maikai;\n\n32 . Nolaila, haawi mai la ke Akua ia lakou i na kauoha, mahope iho o ka hoike ana ia lakou i ke kumumanao hoolapanai, i ole ai lakou e hana i ka ino, o ka hoopai ana no ia mea oia no he make lua ana, he make mau loa ia ma na mea e pili ana i ka pono; no ka mea, aole loa he mana ko ke kumumanao hoolapanai maluna o ka poe me neia, no ka mea, aole i hiki ke hoopau ia na hana o ka hoopai, e like me ka lokomaikai kiekie loa o ke Akua.\n\n33 . Aka, kahea mai la ke Akua i na kanaka, ma ka inoa o kana Keiki, (oia no ke kumumanao hoolapanai i hookumu ia ai,) i ka i ana: Ina oukou e mihi, a hoopaakiki ole i ko oukou mau naau, alaila, e aloha aku au ia oukou, ma o kaʻu Keiki hanau-kahi la;\n\n34 . Nolaila, o ka mea e mihi ana, a e hoopaakiki ole ana i kona naau, e loaa auanei ia ia ke kuleana ma ke aloha ma o kaʻu Keiki hanau-kahi la, i ke kala ia ana o kona mau hala; a o lakou nei no ka poe e komo ae iloko o koʻu maha.\n\n35 . A o ka mea nana e hoopakiki i kona naau, a e hana i ka hewa, aia hoi, ua hoohiki au ma koʻu inaina aole loa oia e komo mai iloko o koʻu maha.\n\n36 . Ano, e oʻu poe hoahanau, aia hoi, ke i aku nei au ia oukou, ina e hoopaakiki oukou i ko oukou mau naau, aole loa oukou e komo ae iloko o ka maha o ka Haku; nolaila, e hoonaukiuki ana ko oukou mau hewa ia ia a e hoouna mai oia i kona inaina maluna iho o oukou me ia ma kona hoonaukiuki mua ia ana, he oiaio, e like me kana olelo me ka hoonaukiuki hope ia ana, me ia no hoi ma ka mua, i ka make loa ana o ko oukou poe uhane; nolaila, e like me kana olelo, i ka make hope ana, me ia no hoi i ka make mua ana.\n\n37 . Ano, e koʻu poe hoahanau, no ko kakou ike ana i ua mau mea nei, a he oiaio no ia mau mea, e mihi kakou, a e hoopaakiki ole i ko kakou mau naau, i hoonaukiuki ole ai kakou i ka Haku, i ko kakou Akua, e huki mai i kona inaina maluna o kakou ma ka lua o kana mau kauoha ana, ana i haawi mai ai ia kakou; aka e komo aku kakou iloko o ka maha o ke Akua, i hoomakaukau ia ai e like me kana olelo.\n\n", "alma 13": "[center][font_size=26]Mokuna 13[/font_size][/center]\n\n1 . A eia hou, e koʻu poe hoahanau, ke makemake nei au e kuhikuhi aku i ko oukou mau naau, i ka manawa a ka Haku ke Akua i haawi mai ai i ua mau kauoha nei i kana poe keiki; a ke makemake nei au e hoomanao oukou ua hoolilo mai ka Haku ke Akua i poe kahuna, mamuli o kona aoao hemolele, oia no mamuli o ka aoao o kana Keiki, e ao aku i ua mau mea nei i na kanaka;\n\n2 . A ua hoolilo ia ua poe kahuna la mamuli o ka aoao o kana Keiki, ma kekahi ano i hiki ai i ka poe kanaka ma o ua mea la, ke ike i ke ano ku pono e nana imua i kana Keiki no ka hoolapanai ia ana.\n\n3 . A eia no ke ano o ko lakou hoolilo ia ana: Ua kahea ia a hoomakaukau ia mai, mai ka hookumu ia ana mai o ke ao nei, e like me ka ike mua ana o ke Akua, no ko lakou manaoio nui loa a me na hana maikai; ma ka mua ua waiho ia e koho aku i ka maikai, a i ole ia, i ka ino; nolaila, o lakou ka i koho aku i ka maikai, a e hooikaika ana me ka manaoio nui loa, ua kahea ia lakou me kahi oihana hoano me kela oihana hoano i hoomakaukau ia ai me kekahi hoolapanai hoomakaukau, a mamuli no hoi o ia mea, no ka poe e like me ia;\n\n4 . A pela lakou i kahea ia ai i ua oihana hoano nei no ko lakou manaoio, oiai na mea e ae i hoomalau ai i ka Uhane o ke Akua no ka paakiki o ko lakou mau naau a me ka pouli o ka lakou hoomaopopo, oiai, ina aole no ia mea, ina ua hiki ia lakou ke loaa ka pomaikai nui e like me ko lakou poe hoahanau.\n\n5 . No ka mea, mamua aia pu lakou ma kahi hookahi e ku ana me ko lakou poe hoahanau; pela i hoomakaukau ia ai ua oihana hoano nei mai ka hookumu ia ana mai o ke ao nei no ka poe i hoopaakiki ole i ko lakou mau naau, aia no ia iloko a ma o ke kalahala ana la o ke Keiki hanau-kahi, oia ka i hoomakaukau ia;\n\n6 . A pela i kahea ia ai ma ua oihana hoano nei, a hoolilo ia i ka oihana kahuna kiekie o ka aoao hoano o ke Akua, e ao aku i kana mau kauoha i na keiki a kanaka, e hiki no hoi ia lakou ke komo iloko o kona maha;\n\n7 . A o keia oihana kiekie mamuli ia o ka aoao o kana Keiki, a o ua aoao la mai ka hookumu ia ana mai ia o ke ao nei; a ma na olelo e, me ka makamua ole o na la aole hoi hopena o na makahiki, i hoomakaukau ia mai ai ia ao aku ia ao aku a mau loa aku, e like me kona ike mua ana ma na mea a pau.\n\n8 . Ano, ua hoolilo ia lakou mamuli o keia ano: Ua kahea ia me kekahi oihana hoano, a hoolilo ia me kekahi kauoha hoano, a e lawe ana maluna o lakou i ka oihana kahuna kiekie o ka aoao hemolele, a, o keia oihana hoano, a kauoha hoano, a oihana kahuna kiekie, aole makamua aole hoi hopena;\n\n9 . Pela lakou i lilo ai i poe kahuna kiekie no ka wa pau ole, mamuli o ka aoao o ke Keiki, ka hanau-kahi a ka Makua, aole ona makamua o na la aole hoi hopena o na makahiki, a oia ka i piha i ka lokomaikai, i ka pololei a me ka oiaio. A pela io no. Amene.\n\n10 . Ano, ua olelo aku au no ka aoao hemolele o ua oihana kahuna kiekie nei; a he nui no ka poe i hoolilo ia a lilo ae i poe kahuna kiekie o ke Akua; a no ka nui o ko lakou manaoio a mihi ana, a me ko lakou pono imua o ke Akua ia mea, e makemake loa ana lakou e mihi a e hana i ka pono mamua o ka make;\n\n11 . Nolaila, ua kahea ia lakou mamuli o ua aoao hemolele nei, a ua hoomaemae ia, a ua holoi ia ko lakou mau aahu a keokeo, ma o ke koko la o ke Keikihipa.\n\n12 . Ano, o keia poe, mahope iho o ka hoomaemae ia ana e ka Uhane Hemolele, me ko lakou mau aahu i holoi keokeo ia, a ua maemae a kina ole imua o ke Akua, aole i hiki ia lakou ke nana aku i ka hewa, ke ole me ka hoopailua; a ua nui loa ka poe i hoomaemae ia, a komo aku la iloko o ka maha o ka Haku, o ko lakou Akua.\n\n13 . Ano, e koʻu poe hoahanau, ke makemake nei au ia oukou e hoohaahaa ia oukou iho imua o ke Akua, a e hoohua mai i ka hua ku i ka mihi, e hiki no hoi ia oukou ke komo iloko o ua maha la;\n\n14 . He oiaio, e hoohaahaa oukou ia oukou iho, e like me na kanaka ma na la o Melekisedeka, oia no hoi ke kahuna nui mamuli o keia aoao hookahi aʻu e olelo nei, nana hoi i lawe maluna iho ona i ka oihana kahuna kiekie no ka wa pau ole.\n\n15 . A oia ua Melekisedeka hookahi nei ia ia i haawi aku ai o Aberahama i ka hapaumi; he oiaio, haawi aku la ko kakou kupuna kane o Aberahama i ka hapaumi o na mea a pau i loaa ai ia ia.\n\n16 . Ano, ua haawi ia mai ua mau kauoha nei mamuli o keia ano, i hiki i na kanaka ma o ua mea la ke nana imua maluna o ke Keiki a ke Akua, he hoailona ia mea o kona aoao, a o kona aoao no hoi ia; a o keia, e hiki ia lakou ke nana imua ia ia no ke kala ia ana o ko lakou mau hala, e hiki ia lakou ke komo iloko o ka maha o ka Haku.\n\n17 . Ano, he alii o ua Melekisedeka nei maluna iho o ka aina o Salema; a ua mahuahua ikaika aku la kona poe kanaka ma ka hewa a me na mea hoopailua; he oiaio, ua hili aku la lakou a pau; ua piha i kela ano i keia ano a pau o ka hewa;\n\n18 . Aka, ua hooikaika o Melekisedeka me ka manaoio ikaika, a loaa iho la ia ia ka oihana kahuna kiekie, e like me ka aoao hemolele o ke Akua, a hai aku la i ka mihi i kona poe kanaka. A, aia hoi, mihi iho la lakou; a hookupaa iho la o Melekisedeka i ka malu ma ka aina i kona mau la; nolaila, ua kapa ia oia ke alii o ka malu, no ka mea, o ke alii oia o Salema; a ua noho alii oia malalo iho o kona makuakane.\n\n19 . Ano, he nui wale ka poe mamua aku ona, a he nui wale ka poe mahope mai, aka aole kekahi mea nui aku; nolaila, ua olelo nui mai lakou nona.\n\n20 . Ano, aohe he mea e pono ai noʻu e hai hou aku ia mea; ua lawa kaʻu olelo ana. Aia hoi na palapala hemolele imua o oukou; ina e hookapae ae oukou ia mau mea e lilo auanei ia mea no ko oukou make iho.\n\n21 . Ano, eia kekahi, ia Alama i olelo aku ai i ua mau olelo nei ia lakou, o aku la oia i kona lima ia lakou a hea aku la me ka leo ikaika, i ka i ana, Ano ka wa e mihi ai, no ka mea, ke hookokoke mai nei ka la o ke ola;\n\n22 . He oiaio, a ke hai nei ka leo o ka Haku ia mea, ma ka waha o na anela, i na lahuikanaka a pau; he oiaio, ke hai ia nei e hiki ia lakou ke loaa ka olelo olioli o ka hauoli nui; he oiaio, a ke hoolaha nei oia i ua mau olelo olioli nei mawaena o kona poe kanaka a pau, he oiaio, i ka poe hoopuehu ia maluna o ka ili o ka honua; nolaila, ua hiki mai ia mau mea ia kakou.\n\n23 . A ua hoike ia mai ua mau mea la ia kakou ma na olelo maopopo, i hiki ia kakou ke hoomaopopo, i hiki ole ai ia kakou ke kuhihewa; a o keia, no ka mea, he poe aea kakou ma kahi aina e, nolaila kakou i hoopomaikai loa ia ai peia, no ka mea, ua hai ia mai ua mau olelo olioli nei ia kakou ma na wahi a pau o ko kakou pawaina.\n\n24 . No ka mea, aia hoi, e hai ana na anela ia mea i kekahi poe he nui wale i keia manawa ma ko kakou aina; a o keia no ka manao e hoomakaukau ae i na naau o na keiki a kanaka e hookipa mai i kana olelo, ma ka manawa o kona hiki ana mai iloko o kona nani.\n\n25 . Ano, ke kakali wale nei no kakou e lohe i ka olelo olioli e hai ia mai ia kakou, ma ka waha o na anela, no kona hiki ana mai; no ka mea, e hiki mai ana ka manawa, aole kakou i ike i ka loihi. O koʻu makemake i ke Akua e hiki mai ia mea ma koʻu mau la; aka ina he kokoke ina paha he loihi, ma ia mea wau e hauoli ai.\n\n26 . A e hoike ia mai auanei ia mea i na kanaka hemolele a hoopono ma ka waha o na anela, i ka wa o kona hiki ana mai, i ko ai na olelo a ko kakou poe kupuna, e like me ka mea a lakou i olelo mai ai nona, a ua like ia me ka Uhane wanana iloko o lakou.\n\n27 . Ano, e oʻu poe hoahanau, ke makemake nei au mailoko mai o koʻu naau, he oiaio, me ka iini nui, a me ka eha, e hoolohe mai oukou i kaʻu mau olelo, a e hoolei aku i ko oukou mau hewa, a e hoopanee ole aku i ka la o ko oukou mihi ana;\n\n28 . Aka, e hoohaahaa ia oukou iho imua o ka Haku, a e kahea aku ma kona inoa hoano, a e makaala a e pule mau, i hoao ole ia ai oukou mamua o ka mea i hiki ai ia oukou ke hoomanawanui, a pela e alakai ia ai e ka Uhane Hemolele, e lilo ana i haahaa, i akahai, i hoolohe, i ahonui, piha i ke aloha a me ka hoomanawanui;\n\n29 . Me ka manaoio i ka Haku; me ka manaolana e loaa auanei ia oukou ke ola mau loa; me ke aloha o ke Akua i na manawa a pau ma ko oukou mau naau, i hookiekie ia ai oukou iluna ma ka la hope, a e komo iloko o kona maha;\n\n30 . A na ka Haku e haawi ia oukou i ka mihi, i ole ai oia e hoohaule mai ilalo nei i kona inaina maluna iho o oukou, i ole ai oukou e hoopaa ia ma na kaulahao o gehena, i ole ai oukou e loaa i ka make lua.\n\n31 . A olelo aku la o Alama i na olelo e ae he nui i na kanaka, i palapala ole ia iloko o keia buke.\n\n", "alma 14": "[center][font_size=26]Mokuna 14[/font_size][/center]\n\n1 . A eia kekahi, ia ia i hooki ai i kana olelo ana i na kanaka, he nui wale o lakou i manaoio ma kana mau olelo, a hoomaka ae la e mihi, a e imi i na palapala hemolele.\n\n2 . Aka, o ka nui loa o lakou ua makemake e pepehi loa ia Alama a me Amuleka; no ka mea, huhu iho la lakou ia Alama, no ke akaka o na olelo ana ia Zezeroma; a i ae la hoi lakou ua wahahee aku la o Amuleka ia lakou, a hoino aku la i ko lakou kanawai, a i ko lakou poe loio a me na lunakanawai.\n\n3 . A ua huhu no hoi lakou ia Alama laua me Amuleka; no ko laua hoike maopopo ana me ke ku e i ka lakou hana hewa, imi iho la lakou e pepehi malu ia laua.\n\n4 . Aole nae lakou i hana pela; aka, hopu iho la lakou ia laua a hikii iho la me na kaula ikaika, a kai aku la ia laua imua o ka lunakanawai nui o ka aina.\n\n5 . A hele aku la na kanaka a hoike ku e mai ia laua, e hoike ana ua hoino aku laua i ke kanawai, a me ko lakou poe loio a i ka poe lunakanawai o ka aina, a me na kanaka hoi a pau ma ka aina; a hoike aku la no hoi hookahi Akua wale no, a nana e hoouna mai i kana Keiki mawaena o na kanaka, aka, aole oia e hoola ia lakou; a he nui na mea me ia i hoike ku e mai ai na kanaka ia Alama laua me Amuleka. Ano, ua hana ia keia imua o ka lunakanawai nui o ka aina.\n\n6 . A eia kekahi, ua kahaha o Zezeroma i na olelo i olelo ia ai; ua ike no hoi oia no ka pouli o na naau ana i hana ai mawaena o na kanaka, ma na olelo wahahee ana; a hoomaka ae la kona uhane e hoowalania ia ma ka ike ana i kona hewa iho; he oiaio, hoomaka oia e hoopuni ia a puni e na eha o gehena.\n\n7 . A, eia kekahi, hoomaka ae la oia e kahea aku i na kanaka, i ka i ana: Aia hoi, owau no ka i hewa, a ua kina ole ua mau kanaka nei imua o ke Akua. A hoomaka ae la oia e olelo kokua no laua, mai ia hope aku; aka hoino ae la lakou ia ia, i ka i ana: Ooe anei kekahi i uluhia no hoi me ke diabolo? A kuha ae la lakou maluna ona, a hoolei aku la ia ia mawaho maiwaena aku o lakou a me ka poe a pau no hoi i manaoio i na olelo i olelo ia ai e Alama a me Amuleka; a hoolei aku la lakou la ia lakou mawaho, a hoouna aku la i na kanaka e nou aku i na pohaku ia lakou.\n\n8 . A hoakoakoa pu mai la lakou la i ka lakou poe wahine a poe keiki, a o na mea i manaoio, a i ao ia e manaoio i ka olelo a ke Akua, kena aku la lakou la e hoolei ia lakou iloko o ke ahi; a lawe mai la no hoi lakou la i na mooolelo a lakou, i piha ai me na palapala hemolele, a hoolei aku la no hoi i ua mau mea nei iloko o ke ahi, i puhi ia ai a i pau ai ua mau mea la i ke ahi.\n\n9 . A eia kekahi, lawe aku la lakou ia Alama laua me Amuleka, a kaikai aku la ia laua i kahi e make ai, e hiki ia laua ke ike i ka make ana o ka poe i puhi ia ai i ke ahi.\n\n10 . A ia Amuleka i ike ai i na eha o na wahine a me na keiki, ua eha no hoi oia, a i mai la oia ia Alama, Pehea la i hiki ai ia kaua ke ike i keia mea weliweli loa? Nolaila, e o aku kaua i ko kaua mau lima, a e hana me ka mana o ke Akua iloko o kaua, a e hoopakele ia lakou nei i na lapalapa ahi ae.\n\n11 . Aka, i ae la o Alama ia ia, ke koi mai nei ka Uhane e o ole aku au i kuu lima; no ka mea hoi, ke hookipa aku nei ka Haku ia lakou io na la, iloko o ka nani; a ke ae mai nei oia ia lakou e hana i keia mea, a e hana ae na kanaka i keia mea ia lakou, e like me ka paakiki o ko lakou la mau naau, i pololei na hoopai, ana e hana mai ai auanei maluna iho o lakou la ma kona inaina; a e ku auanei ke koko o ka poe hala ole me he hoike ku e la ia lakou, he oiaio, a e kahea ikaika me ke ku e ia lakou ma ka la hope.\n\n12 . Ano, i mai la o Amuleka ia Alama, Aia hoi, malia paha e puhi mai no lakou ia kaua no hoi.\n\n13 . A i ae la o Alama, Aia no e like me ka makemake o ka Haku. Aka hoi, aole i pau ka kaua hana; nolaila, aole lakou e puhi mai ia kaua.\n\n14 . Ano, eia kekahi, i ka wa i pau ai na kino o ka poe i hoolei ia iloko o ke ahi, a me na mooolelo i hoolei pu ia me lakou, hele mai la ka lunakanawai nui o ka aina, a ku iho la imua o Alama laua me Amuleka, ia laua i paa ai; a papai mai la oia ia laua me kona lima ma na papalina o laua, a i mai la ia laua, Ea, mahope iho o ka mea a olua i ike iho nei, e haiolelo hou anei olua i keia poe kanaka, e hoolei ia mai auanei lakou iloko o kekahi loko ahi a me ke kukae pele?\n\n15 . Aia hoi, ke ike nei olua, aole o olua mana e hoopekele aku i ua poe nei, ka poe i hoolei ia iloko o ke ahi; aole hoi ke Akua i hoopakele mai ia lakou, no ko lakou manaoio ana e like me ko olua. A papai hou mai la ua lunakanawai la ia laua ma na papalina, a ninau mai la, Heaha ka olua e i mai ai no olua iho?\n\n16 . Ano, o ua lunakanawai nei mamuli ia o ka aoao a me ka manaoio o Nehora, nana i pepehi aku ia Gideona.\n\n17 . A, eia kekahi, aole ekemu aku o Alama laua me Amuleka ia ia; a papai hou mai la oia ia laua, a haawi aku la ia laua i na ilamuku e hoolei ia iloko o ka halepaahao.\n\n18 . A ia laua i hoolei ia ai iloko o ka halepaahao no na la ekolu, hele mai la na loio he nui, a me na lunakanawai, a me na kahuna, a me na kumu, he poe no ka oihana a Nehora; a komo mai la lakou iloko o ka halepaahao e ike mai ia laua, a nieniele mai la lakou ia laua no na olelo he nui; aka aole laua i ekemu iki aku ia lakou.\n\n19 . A eia kekahi, ku iho la ka lunakanawai imua o laua, a i mai la, No ke aha la olua e ekemu ole mai ai i na olelo a keia poe kanaka? Aole anei olua i ike he mana koʻu e haawi aku ai ia olua i na lapalapa? A kauoha mai la oia ia laua e olelo; aka aole loa laua i ekemu aku.\n\n20 . A eia kekahi, haalele aku la lakou a hoi aku la, aka, haele hou mai la i kakahiaka ae; a papai no hoi ka lunakanawai ia laua ma na papalina o laua. A he nui no hoi ka poe i hele mai, a i papai mai ia laua, i ka i ana, E ku hou anei olua a e hookolokolo mai i keia poe kanaka, a e hoohewa mai i ko makou kanawai? Ina na olua ua mana nui nei, no ke aha la olua e hoopakele ole ai ia olua iho?\n\n21 . A he nui wale na mea me neia a lakou i olelo mai ai ia laua, e uwi ana na niho o lakou ia laua, a e kuha ana maluna o laua, a me ka i ana, Pehea la auanei ke ano o ko makou helehelena i ka wa a makou e hoomainoino ia ai?\n\n22 . A he nui na mea me neia, he oiaio, o na mea a pau me neia o kela ano keia ano ka lakou i olelo mai ai ia laua; a pela lakou i hoomaewaewa mai ai ia laua, no na la he nui. A aua mai la lakou i ka ai ia laua, i pololi laua, a i ka wai hoi, i makewai laua; a kaili mai la no hoi lakou i ko laua mau kapa mai o laua aku, i olohelohe laua; a pela laua i nakinaki ia ai me na kaula ikaika, a hoopaa ia iloko o ka halepaahao.\n\n23 . A eia kekahi, mahope iho o ko laua hooeha ia ana mai peia no na la he nui wale, (a ma ka la umikumamalua ia, ma ka malama umi, ma ka makahiki umi o ke au o na lunakanawai maluna iho o ka poe kanaka o Nepai,) hele mai la ka lunakanawai nui maluna iho o ka aina o Amoniha, a me na mea he nui o ko lakou poe kumu a me ko lakou poe loio, iloko o ka halepaahao, kahi o Alama laua me Amuleka i nakinaki ia ai me na kaula.\n\n24 . A ku iho la ka lunakanawai nui imua o laua, a papai hou mai la ia laua, a i mai la ia laua, Ina ia olua ka mana o ke Akua, e hoopakele ia olua iho i ua mau mea paa nei, alaila, e manaoio makou na ka Haku e hoopau mai i keia poe kanaka, e like me ka olua mau olelo.\n\n25 . A eia kekahi, hele mai la lakou a pau a papai mai la ia laua, e olelo ana i ua mau olelo hookahi la, a hiki aku i ka mea hope; a i ka wa a ka mea hope i olelo mai ai ia laua, maluna iho o Alama laua me Amuleka ka mana o ke Akua, a ala ae la laua a ku iho la ma ko laua mau wawae;\n\n26 . A kahea aku la o Alama, i ka i ana, Pehea la ka loihi, e ka Haku, e auamo ai o maua i keia mau popilikia nui? E ka Haku, e haawi mai ia maua i ka ikaika e like me ko maua manaoio iloko o Kristo, i ka hoopakele ia ana; a moku aku la laua i na kaula i nakinaki ia ai laua; a i na kanaka i ike ai ia mea, hoomaka lakou e naholo aku, no ka mea, ua hiki mai ka makau i ka make maluna iho o lakou.\n\n27 . A eia kekahi, no ka nui o ko lakou makau, haule iho la lakou i ka honua, aole i loaa ia lakou ka puka mawaho loa o ka halepaahao; naueue ikaika ae la ka honua, a naha iho la na paia o ka halepaahao iwaena, a hiolo iho la ia mau mea i ka honua; a o ka lunakanawai nui, a me na loio, a me na kahuna, a me na kumu, ka poe i papai mai ia Alama laua me Amuleka, ua pau loa lakou i ka make ma ka hiolo ana o ia mau mea.\n\n28 . A puka mai la o Alama laua me Amuleka mailoko mai o ka halepaahao, aole laua i eha; no ka mea, ua haawi mai ka Haku i mana ia laua, e like me ko laua manaoio iloko o Kristo. A hele koke mai la laua mailoko mai o ka halepaahao; a ua hookuu ia mai laua i ko laua mau mea i paa ai; a ua hiolo iho la ka halepaahao i ka honua, a ua pau i ka make kela mea keia mea i komo iloko o na paia ona, koe wale no o Alama laua me Amuleka; a hele koke aku la laua iloko o ke kulanakauhale.\n\n29 . Ano, i ka lohe ana o na kanaka i kekahi halulu nui, holo mai la lakou he poe lehulehu loa, e ike i ke kumu o ia mea; a ia lakou i ike ai ia Alama laua me Amuleka e puka mai ana mailoko mai o ka halepaahao, a ua hiolo iho la na paia ona i ka honua, ua loohia iho la lakou i ka makau nui, a auhee aku la mai ke alo aku o Alama laua me Amuleka me he kao la i auhee aku ai me na keiki ana mai na liona elua aku; a pela lakou i hee aku ai mai ke alo aku o Alama laua me Amuleka.\n\n", "alma 15": "[center][font_size=26]Mokuna 15[/font_size][/center]\n\n1 . A eia kekahi, ua kauoha ia mai o Alama laua me Amuleka e hele aku mawaho o ke kulanakauhale; a haalele iho la laua, a hele aku la iloko o ka aina o Sidoma; a, aia hoi, malaila laua i loaa ai na kanaka a pau, ka poe i haalele iho i ka aina o Amoniha, ka poe i hookuke ia mai iwaho a i hailuku ia mai, no ko lakou manaoio ana i na olelo a Alama.\n\n2 . A hai aku la laua ia lakou i na mea a pau i hana ia mai ai i ka lakou poe wahine a poe keiki, a no laua iho no hoi, a no ko laua mana i ka hoopakele ia ana.\n\n3 . A e waiho ana hoi o Zezeroma me ka mai ma Sidoma, me kahi mai kuni wela, no na pilikia nui o kona naau keia mea, no kona hewa, no ka mea, ua manao oia ua make o Alama laua me Amuleka; a ua manao oia ua pepehi ia laua, mamuli o kona hewa. A o keia hewa nui, a me kona mau hewa e ae he nui wale, ua hoowalania iho la i kona naau, a eha nui loa iho la ia, me ka hoopakele ole ia mai; nolaila, hoomaka iho la oia e wela ia me kahi kuni wela.\n\n4 . Ano, ia ia i lohe ai aia o Alama laua me Amuleka ma ka aina o Sidoma, hoomaka ae la kona naau e loaa ka ikaika; hoouna koke ae la oia he kauoha io laua la, e makemake ana ia laua e hele io na la.\n\n5 . A eia kekahi, hele koke aku la laua io na la, e hoolohe ana i ke kauoha i hoouna ia mai ia laua; a komo aku la laua iloko o ka hale io Zezeroma la; a loaa iho la oia ia laua maluna o kona wahi moe, ua mai a nawaliwali loa me ka mai kuni wela; a ua eha loa no hoi kona naau, no kona mau hewa; a ia ia i ike ai ia laua, o mai la oia i kona lima, a noi mai la ia laua e hoola mai laua ia ia.\n\n6 . A eia kekahi, i aku la o Alama ia ia, e lalau ana ia ia ma ka lima, Ke manaoio nei anei oe i ka mana o Kristo i ka hoola ia ana?\n\n7 . A olelo mai la oia, a i mai la, Ae, ke manaoio nei au i na olelo a pau au i ao mai ai.\n\n8 . A i aku la o Alama ia ia, Ina e manaoio oe ma ka hoolapanai ana o Kristo, ua hiki no oe ke hoola ia.\n\n9 . A i mai la oia, Ae, ke manaoio nei au e like me kau mau olelo.\n\n10 . Alaila, kahea aku la o Alama i ka Haku, i ka i ana, E ka Haku, ko makou Akua, e aloha mai i keia kanaka, a e hoola mai ia ia e like me kona manaoio ia Kristo.\n\n11 . A ia Alama i olelo aku ai i ua mau olelo nei, lele ae la o Zezeroma ma kona mau wawae, a hoomaka ae la e hele; a ua hana ia keia mea me ke kahaha nui o na kanaka a pau; a kui aku la ka ike o keia mea mawaena o ka aina o Sidoma a puni.\n\n12 . A bapetizo aku la o Alama ia Zezeroma i ka Haku; a hoomaka ae la oia ma ia hope aku e hai olelo aku i na kanaka.\n\n13 . A kukulu iho la o Alama i kahi ekalesia ma ka aina o Sidoma, a hoolaa iho la i na kahuna a me na kumu ma ka aina, e bapetizo aku i ka Haku i na mea e makemake ana e bapetizo ia.\n\n14 . A eia kekahi, he nui loa lakou; no ka mea, hele paapu mai la lakou mai na wahi a pau e kokoke ana ma Sidoma, a ua bapetizo ia.\n\n15 . Aka, o na kanaka e noho ana ma ka aina o Amoniha, ua noho mau lakou ia manawa he poe naau paakiki a ai oolea; aole lakou i mihi i ko lakou hewa, e manao ana no ke diabolo ka mana a pau o Alama laua me Amuleka; no ka mea, no ka aoao o Nehora lakou, a, aole i manaoio i ka mihi ana no ko lakou mau hewa.\n\n16 . A eia kekahi, o Alama laua me Amuleka; ua haalele o Amuleka i kona gula a pau, a me ke kala, a me kona mau mea maikai, ma ka aina o Amoniha, no ka olelo a ke Akua, ua hookae ia oia e kekahi poe, he poe makamaka lakou nona mamua, a e kona makuakane a me kona ohana no hoi;\n\n17 . Nolaila, mahope iho o ko Alama kukulu ana i ka ekalesia ma Sidoma, ua ike i ke kaohi nui ana, he oiaio, e ike ana ua kaohi ia na kanaka ma ka haaheo o ko lakou mau naau, a i hoomaka ae e hoohaahaa ia lakou iho imua o ke Akua, a i hoomaka ae e hoakoakoa ia lakou iho ma ko lakou mau halelaa e hoomana aku i ke Akua imua o ke kuahu, e makaala ana a e pule mau ana, e hiki ia lakou ke hoopakele ia mai, mai o Satana aku, a mai ka make aku, a mai ka luku aku;\n\n18 . Ano, me aʻu i i aku ai, ua ike o Alama i keia mau mea a pau, nolaila, lawe oia ia Amuleka a hele aku la i ka aina o Zarahemela, a lawe ia ia i kona hale iho, a lawelawe ae la ia ia ma kona mau pilikia, a hooikaika iho la ia ia iloko o ka Haku.\n\n19 . A pela i pau ai ka makahiki umi o ke au o na lunakanawai maluna iho o ka poe kanaka o Nepai.\n\n", "alma 16": "[center][font_size=26]Mokuna 16[/font_size][/center]\n\n1 . A eia kekahi, ma ka makahiki umikumamakahi o ke au o na lunakanawai maluna iho o ka poe kanaka o Nepai, ma ka la elima o ka lua o ka malama, ua nui ka malu mamua o kela la ma ka aina o Zarahemela; aole kekahi kaua aole hoi paio no kekahi mau makahiki; a hiki aku i ka la elima o ka lua o ka malama, ma ka makahiki umikumamakahi, ua lohea ka hooho o ke kaua mawaena o ka aina;\n\n2 . No ka mea, aia hoi, ua hiki mai ka poe koa o ko Lamana poe ma ka aoao waonahele, ma na palena o ka aina, iloko hoi o ke kulanakauhale o Amoniha, a hoomaka ae la e pepehi i na kanaka, a e anai i ke kulanakauhale.\n\n3 . Ano, eia kekahi, mamua o ka wa i hiki ai i ko Nepai ke loaa ka poe koa a lawa e hooauhee aku ia lakou iwaho o ka aina, ua luku e aku la lakou i na kanaka iloko o ke kulanakauhale o Amoniha, a i kekahi poe hoi e kokoke ana ma na palena o Noa, a ua lawe pio aku i kekahi poe e ae iloko o ka waonahele.\n\n4 . Ano, eia kekahi, ua makemake ko Nepai poe e loaa ka poe i lawe pio ia aku iloko o ka waonahele;\n\n5 . Nolaila, o ka mea i wae ia i alii koa nui maluna o ka poe koa o ko Nepai poe, (a o Zorama kona inoa, a elua ana mau keikikane, o Lehi laua me Aha;) ano, o Zorama a me na keiki ana elua, ua ike no o Alama no ke kahuna nui maluna iho o ka ekalesia, a ua lohe hoi, ia ia ka Uhane o ka wanana, nolaila, hele mai la lakou io na la a noi mai la ia ia e ike, ina ua makemake ka Haku e hele aku lakou iloko o ka waonahele e imi i ko lakou poe hoahanau, ka poe i lawe pio ia aku e ko Lamana poe.\n\n6 . A eia kekahi, ninau aku la o Alama i ka Haku no ia mea. A hoi aku la o Alama a i aku la ia lakou, Aia hoi, e hele ae ko Lamana poe i kela kapa o ka muliwai Sidona ma ka waonahele hema, ma o aku o na palena o ka aina o Manati. A, aia hoi, malaila oukou e halawai pu ai me lakou, ma ka hikina o ka muliwai Sidona, a malaila e haawi mai ka Haku ia oukou i ko oukou poe hoahanau, ka poe i lawe pio ia aku e ko Lamana poe.\n\n7 . A eia kekahi, hele ae la o Zorama a me kana mau keiki i kela kapa o ka muliwai Sidona, me ko lakou poe koa, a haele aku la ma o aku o na palena o Manati, iloko o ka waonahele hema, aia no ma ke kapa hikina o ka muliwai Sidona.\n\n8 . A lele aku la lakou maluna iho o ka poe koa o ko Lamana poe a ua hoopuehu ia aku ko Lamana poe a hooauhee ia aku iloko o ka waonahele; a lawe aku la lakou i ko lakou poe hoahanau, ka poe i lawe pio ia aku e ko Lamana poe, aole kekahi mea o lakou i lilo o ka poe i lawe pio ia. A ua lawe ia mai lakou e ko lakou poe hoahanau e noho ma ko lakou mau aina ponoi.\n\n9 . A pela i pau ai ka makahiki umikumamakahi o na lunakanawai, ua hooauhee ia aku ko Lamana poe iwaho o ka aina, a ua luku ia ae ka poe kanaka o Amoniha; he oiaio, ua luku ia kela mea ola keia mea ola o ko Amoniha, a me ka anai ia hoi o ko lakou kulanakauhale nui, a lakou i i mai ai ua hiki ole i ke Akua ke anai mai, no ka nui ona.\n\n10 . Aka hoi, ma ka la hookahi ua waiho neoneo ia oia; a ua haehae ia na heana e na ilio a me na holoholona hihiu o ka waonahele;\n\n11 . Aka hoi, mahope iho o kekahi mau la he nui, ua hoahu ia na kino make o lakou maluna iho o ka ili o ka honua, a ua uhi ia lakou me ka lepo papau. A no ka nui o ka pilau o lakou, aole i hele aku na kanaka e noho ma ka aina o Amoniha no na makahiki he nui wale. A ua kapa ia ia ka neoneo o ko Nehora poe; no ka mea, no ka aoao o Nehora lakou, ka poe i pepehi ia; a waiho neoneo ia iho la na aina o lakou.\n\n12 . A, aole i hele hou mai ko Lamana poe e kaua ku e mai i ko Nepai poe a hiki aku i ka makahiki umikumamaha o ke au o na lunakanawai maluna iho o ka poe kanaka o Nepai. A pela no ma na makahiki ekolu i loaa ai ka poe kanaka o Nepai ka malu ma ka aina a puni.\n\n13 . A hele aku la o Alama laua me Amuleka e hai ana i ka mihi i na kanaka iloko o ko lakou mau luakini, a iloko o ko lakou mau halelaa, a iloko o ko lakou mau halehalawai, i kukulu ia ai mamuli o ke ano o ko ka poe Iudaio.\n\n14 . A o ka poe a pau i hoolohe mai i ka laua olelo, ua haawi mau aku laua ia lakou i ka olelo a ke Akua, me ka manao ole i ko ke kanaka helehelena.\n\n15 . A pela i hele aku ai o Alama laua me Amuleka, a me na mea e ae no hoi he nui wale, he poe i wae ia no ka oihana, e hai aku i ka olelo mawaena o ka aina a puni. A o ke kukulu ia ana o ka ekalesia ua lilo ia i mea laha mawaena o ka aina, ma na wahi a puni, mawaena o ko Nepai poe.\n\n16 . Aole he noho like ole ana mawaena o lakou; ninini mai la ka Haku i kona Uhane maluna iho o ko ka aina a pau, e hoomakaukau mai i na hoomaopopo o na keiki a kanaka, a e hoomakaukau mai i na naau o lakou e hookipa i ka olelo e ao ia ai auanei mawaena o lakou i ka wa o kona hiki ana mai,\n\n17 . I hoopaakiki ole ia ai lakou e ku e i kana olelo, i hoomaloka ole ai lakou, a hele aku i ka make, aka i hiki ia lakou ke hookipa i ka olelo me ka olioli, a me he lala la i pakui ia iloko o ke kumuwaina oiaio, e hiki ia lakou ke komo iloko o ka maha o ka Haku, ko lakou Akua.\n\n18 . Ano, haiolelo aku la, ua poe kahuna la, ka poe i hele aku mawaena o na kanaka, me ke ku e aku i na wahahee ana, a me na hoopunipuni ana, a me na paonioni ana, a me na paio ana, a me ka hoomauhala, a me na hoino ana, a me ka aihue ana, powa ana, hao ana, pepehi kanaka ana, moekolohe ana, a me kela ano keia ano o ka makaleho a pau, e hea ana aole no ua mau mea nei e pono ai;\n\n19 . E hoike ana i na mea e hiki koke mai ana; he oiaio, e hoike ana i ka hiki ana mai o ke Keiki a ke Akua, i kona mau eha a make, a me ke alahouana no hoi o ka poe make.\n\n20 . A ninau mai la kekahi poe he nui o na kanaka no ka wahi a ke Keiki a ke Akua e hele mai ai; a ua ao ia mai lakou e hoike mai oia ia ia iho ia lakou mahope iho o kona alahouana; a lohe iho la na kanaka i keia mea me ka olioli a hauoli nui.\n\n21 . Ano, mahope iho o ke kukulu ia ana o ka ekalesia mawaena o ka aina a puni, a ua loaa ka lanakila maluna iho o ke diabolo, a ua hai ia ka olelo a ke Akua ma kona maemae ma ka aina a puni, a e ninini mai ana ka Haku i na mea e pomaikai ai ona maluna iho o na kanaka; pela i pau ai ka makahiki umikumamaha o ke au o na lunakanawai, maluna iho o ka poe kanaka o Nepai.\n\n", "alma 17": "He mooolelo o na keiki a Mosia, ka poe i hoole ai i ko lakou mau kuleana i ke aupuni, no ka olelo a ke Akua, a pii aku la i ka aina o Nepai, e haiolelo aku i ko Lamana poe. No na eha a me ka hoopakele ia ana o lakou, e like me ka mooolelo a Alama.\n\n[center][font_size=26]Mokuna 17[/font_size][/center]\n\n1 . Ano, eia kekahi, i ko Alama hele ana mai ka aina o Gideona aku i ka hema, i ka aina o Manati, aia hoi! Me ka pihoihoi nui ona, halawai aku la oia me na keiki a Mosia, e hele ana i ka aina o Zarahemela.\n\n2 . Ano, me Alama pu ua poe keiki nei a Mosia i ka wa i ike mua ia ka anela e ia; nolaila, hauoli nui loa iho la o Alama, e ike i kona mau hoahanau; a o ka mea i hoonui aku ai i kona hauoli, o lakou no kona mau hoahanau iloko o ka Haku i keia manawa hoi, he oiaio, a ua mahuahua ikaika ma ka ike i ka oiaio; no ka mea, he mau kanaka me ka hoomaopopo kupono lakou, a imi molowa ole lakou i na palapala hemolele, i hiki ia lakou ke ike i ka olelo a ke Akua.\n\n3 . Aka aole o keia mau mea wale no; ua hoolilo lakou ia lakou iho i ka pule nui, a i ka hooke ai ana, nolaila, ia lakou ka Uhane o ka wanana, a me ka Uhane o ka hoikeana, a i ka wa a lakou e ao aku ai, ao aku lakou me ka ikaika a me ka mana o ke Akua.\n\n4 . A ua ao aku lakou i ka olelo a ke Akua no na makahiki he umikumamaha, mawaena o ko Lamana poe, a ua loaa ka pomaikai nui ma ka lawe ana i na mea he nui loa i ka ike i ka oiaio; he oiaio, ma ka mana o ka lakou mau olelo, ua nui loa ka poe i lawe ia imua o ke kuahu o ke Akua, e kahea aku i kona inoa, a e hai aku i ko lakou mau hewa imua ona.\n\n5 . Ano, eia na mea i pili pu me lakou ma ko lakou hele ana, no ka mea, ua loaa ia lakou na pilikia he nui wale; ua hoopilikia nui loa ia lakou, ma ke kino a ma ka naau hoi; ma ka pololi, a me ka makewai a luhi, a me ka hana nui hoi ma ka uhane.\n\n6 . Ano, eia ko lakou hele ana: Ua haalele iho i ko lakou makuakane ia Mosia, ma ka makahiki mua o ke au o na lunakanawai; ua hoole aku i ke aupuni a ko lakou makuakane i makemake ai e hooili mai maluna o lakou; a o ka manao no hoi keia o na kanaka;\n\n7 . Haalele iho la nae lakou i ka aina o Zarahemela, a lawe aku la i ka lakou mau pahikaua, a me ka lakou mau ihe; a me ka lakou mau kakaka, a me ka lakou mau pua, a me ka lakou mau maa; a o keia mau mea ka lakou i hana ai, i hiki ia lakou ke hoomakaukau i ai na lakou iho, oiai ma ka woanahele;\n\n8 . A pela lakou i hele aku ai iloko o ka waonahele ma ka poe a lakou i wae aku ai, e pii pu aku i ka aina o Nepai, e hai aku i ka olelo a ke Akua i ko Lamana poe.\n\n9 . A eia kekahi, haele aku la lakou i na la he nui wale ma ka waonahele, a hooke ai nui loa aku la lakou, i haawi mai ai ka Haku ia lakou i kona Uhane e hele pu me lakou, a e noho pu me lakou, i hiki ia lakou ke lilo i mea hana ma ka lima o ke Akua, e lawe mai, ina he mea hiki ia, i ko lakou poe hoahanau, i ko Lamana poe, i ka ike i ka oiaio; i ka ike i ka ino o na mooolelo o ko lakou poe kupuna, he pololei ole ia mau mea.\n\n10 . A eia kekahi, hoalauna mai la ka Haku ia lakou me kona Uhane, a i mai la ia lakou, E hooluolu ia; a ua hooluolu ia lakou.\n\n11 . A i mai la ka Haku ia lakou no hoi, E hele aku mawaena o ko Lamana poe, ko oukou poe hoahanau, a e hookupaa aku i kaʻu olelo; aka e ahonui oukou ma ka hoomanawanui a me na popilikia, e hiki ia oukou ke hoike aku i na kumu hoohalike maikai ia lakou iaʻu, a e hoolilo aku au ia oukou i mea hana ma koʻu mau lima, i ka hoola ana i na uhane he nui wale.\n\n12 . A eia kekahi, loaa iho la ka ikaika i na naau o na keikikane a Mosia, a me ka poe a pau no hoi i hele pu me lakou, e hele aku i ko Lamana poe, e hai aku ia lakou i ka olelo a ke Akua.\n\n13 . A eia kekahi ia lakou i hiki ai ma na palena o ka aina o ko Lamana poe, hookaawale aku la lakou ia lakou iho, a haalele aku la kekahi i kekahi, e paulele ana i ka Haku e halawai pu hou ma ka hopena o ko lakou ohi ana; no ka mea, manao iho la lakou ua nui ka hana a lakou i hoomaka ai.\n\n14 . A he oiaio iho la ua nui loa io no ia, no ka mea, ua hoomaka lakou e hai aku i ka olelo a ke Akua i kekahi lahuikanaka hihiu, paakiki, a hae; he lahuikanaka e hauoli ana i ka pepehi ana i ko Nepai poe, a i ka powa ana, a hao wale ana ia lakou; a ua kau ia na naau o lakou maluna o ka waiwai, oia maluna iho o ke gula a me ke kala, a me na pohaku makamae; imi iho la nae lakou e loaa ua mau mea nei ma ka pepehi kanaka ana a ma ka hao wale ana, i hana ole ai lakou no ua mau mea la me ko lakou mau lima ponoi;\n\n15 . A pela iho la he poe kanaka palaualelo loa lakou, a he nui wale ka poe o lakou i hoomana ai i na kii, a ua haule mai ka hoomainoino o ke Akua maluna iho o lakou no na mooolelo o ko lakou poe kupuna; aka hoi, ua o ia mai nae na olelo hoopomaikai a ka Haku ia lakou, ina lakou e mihi;\n\n16 . Nolaila, no keia mea ua hoomaka na keiki a Mosia i ka hana, e hiki paha ia lakou ke lawe mai ia lakou la i ka mihi; e hiki paha ia lakou ke lawe mai ia lakou la e ike i ke kumumanao hoolapanai;\n\n17 . Nolaila, hookaawale iho la lakou ia lakou iho kekahi mai kekahi ae, a hele aku la mawaena o lakou la, o kela kanaka keia kanaka oia wale no, e like me ka olelo a me ka mana o ke Akua, i haawi ia mai ai ia ia.\n\n18 . Ano, o Amona oia no ke pookela mawaena o lakou, a oia no ka i lawelawe ia lakou; a haalele iho la oia ia lakou, mahope iho o kona hoopomaikai ana ia lakou e like me ko lakou mau wahi i ku ai, a ua haawi aku i ka olelo a ke Akua ia lakou, a lawelawe aku la ia lakou mamua o kona hele ana; a pela lakou i hele aku ai i ko lakou kaahele ana iho i ka aina a puni.\n\n19 . A hele aku la o Amona i ka aina o Isemaela, ua kapa ia hoi ia aina mamuli o na keikikane a Isemaela, o lakou no hoi ka i lilo o ko Lamana poe.\n\n20 . A ia Amona i komo ai i ka aina o Isemaela, hopu mai la ko Lamana poe ia ia a nakinaki ia ia, me lakou i maa ai, i nakinaki ai i ko Nepai poe a pau, ka poe i haule iloko o ko lakou mau lima, a kaikai aku ia lakou a pau imua o ke alii; a pela i waiho ia ai i ka makemake o ke alii e pepehi ia lakou, a i ole ia, e hoopaa aku ia lakou iloko o ka noho pio ana, a i ole ia, e hoolei aku ia lakou iloko o ka halepaahao, a i ole ia, e kipaku aku ia lakou iwaho o kona aina, e like me kona makemake a me kona manao;\n\n21 . A pela o Amona i kaikai ia aku ai imua o ke alii, oia no maluna iho o ka aina o Isemaela; a o Lamoni no kona inoa; a he mamo oia na Isemaela.\n\n22 . A ninau mai la ke alii ia Amona, ina o kona makemake anei ia, e noho ai ma ka aina mawaena o ko Lamana poe, mawaena o kona poe kanaka.\n\n23 . A i aku la o Amona ia ia, Ae, ke makemake nei au e noho mawaena o keia poe kanaka i kekahi manawa; he oiaio, a hiki aku paha i ka la aʻu e make ai.\n\n24 . A eia kekahi, ua lealea nui ke alii Lamoni ia Amona, a kauoha aku la ia e wehe ia na mea paa ona; a ua makemake oia ia Amona e lawe mai i kekahi o kana mau kaikamahine i wahine nana.\n\n25 . Aka, i aku la o Amona ia ia, Aole, aka e lilo au i kauwa nau; nolaila, lilo iho la o Amona i kauwa na ke alii Lamoni. A eia kekahi, ua hoonoho ia oia, mawaena o kekahi poe kauwa e ae, e kiai aku i na pua holoholona o Lamoni, e like me ka aoao o ko Lamana poe.\n\n26 . A ia ia ma ka hana a ke alii i na la ekolu, i kona hele ana ae me na kauwa o ko Lamana poe, me na pua o lakou, i kahi o ka wai, oia ka i kapa ia ka wai o Sebusa; (ilaila i hoa ku ai ko Lamana poe a pau i na pua o lakou, i loaa ai ia lakou ka wai;)\n\n27 . Nolaila, ia Amona a me na kauwa a ke alii i hoa aku ai i na pua o lakou i ua wahi nei o ka wai, aia hoi, ku iho la kekahi poe o ko Lamana poe, ka poe i hele aku me na pua o lakou e hoohainu ai, a hoopuehu ae la i na pua o Amona, a me na kauwa a ke alii, a hoopuehu ae la lakou ia lakou, a naholo aku la lakou i na wahi he nui.\n\n28 . Ano, hoomaka iho la na kauwa a ke alii e ohumu, i ka i ana, Ano, e pepehi mai no ke alii ia kakou, me kana i ko kakou poe hoahanau, no ka hoopuehu ia ana o na pua o lakou o ka hana hewa la a keia poe kanaka. A hoomaka ae la lakou e uwe nui loa, i ka i ana, Aia hoi, ua hoopuehu ia aku na pua o kakou ano la.\n\n29 . Ano, uwe iho la lakou no ko lakou makau i ka pepehi ia mai. Ano, ia Amona i ike ai i keia mea, ua piha kona naau i ka hauoli; no ka mea, wahi ana, e hoike aku no au i kuu mana i keia poe, koʻu poe hoakauwa, a i ka mana no iloko oʻu, i ka hoihoi hou ana i keia mau pua i ke alii, e hiki iaʻu ke loaa na naau o ua poe nei, o koʻu poe hoakauwa, e hiki uaʻu ke alakai mai ia lakou e manaoio mai i kaʻu mau olelo.\n\n30 . Ano, oia no na manao o Amona, ia ia i ike ai i na pilikia o ka poe ana i kapa ai he poe hoahanau nona.\n\n31 . A eia kekahi, hoolana aku la oia ia lakou ma kana mau olelo, me ka i ana, E koʻu poe hoahanau, e hoolana i ka manao a e hele aku kakou e imi i na pua, e houluulu mai kakou ia lakou, a e hoihoi hou mai i kahi o ka wai; a pela kakou e malama ai i na pua no ke alii, a aole ao ia e pepehi mai ia kakou.\n\n32 . A eia kekahi, haele aku la lakou e imi i na pua, a hahai mai la lakou ia Amona, a holo kiki aku la lakou, a hoopuni iho la i na pua o ke alii, a houluulu hou mai la i kaho o ka wai.\n\n33 . A ku hou iho la ua poe kanaka la e hoopuehu mai i na pua o lakou; aka i aku la o Amona i kona poe hoahanau, E, e hoopuni oukou i na pua a puni i auhee ole aku ai lakou; a e hele au a e paio aku me ua poe kanaka nei, ka poe i hoopuehu mai nei i na pua o kakou.\n\n34 . Nolaila, hana iho la lakou me Amona i kauoha aku ai ia lakou, a hele aku la ia a ku iho la e paio aku me ua poe la, ka poe i ku ma na wai o Sebusa; aole he kakaikahi o lakou ma ka heluna;\n\n35 . Nolaila, aole lakou i makau ia Amona, no ka mea, ua kuhi lakou ua hiki i kakahi o ko lakou poe kanaka ke pepehi ia ia, e like me ko lakou makemake, no ka mea, aole lakou i ike ua olelo paa mai ka Haku ia Mosia, e hoopakele ae oia i kana mau keiki mailoko mai o ko lakou mau lima; aole hoi lakou i ike i kekahi mea no ka Haku; nolaila, ua hauoli lakou ma ka luku ia ana o ko lakou poe hoahanau; a no keia kumu i ku iho ai lakou e hoopuehu aku i na pua o ke alii.\n\n36 . Aka, ku iho la o Amona a hoomaka ae la e nou aku i na pohaku ia lakou me kona maa; he oiaio, me ka mana ikaika oia i maa aku ai i na pohaku mawaena o lakou; a pela oia i pepehi aku ai i kekahi poe o lakou, a hoomaka ae la lakou e kahaha i kona mana; aka hoi, ua huhu lakou no ka make ana o ko lakou poe hoahanau, a ua paa ko lakou manao e make oia; nolaila, i ka ike ana ua hiki ole ke pa oia ia lakou me ko lakou mau pohaku, hele mai la lakou me na newa e pepehi mai ia ia.\n\n37 . Aka, o kela kanaka keia kanaka i hoaka ae i kona newa e pepehi mai ia Amona, ooki aku la oia i kona lima me kana pahikaua; no ka mea, pale aku la oia i ko lakou hahau ana ma ka hahau ana i ko lakou mau lima me ka maka o kana pahikaua, a hoomaka lakou e hakaka, a hoomaka ae la e auhee aku imua ona; he oiaio, aole hoi he kakaikahi o lakou; ua hooauhee aku oia ia lakou ma ka ikaika o kona lima.\n\n38 . Ano, ua haule eono o lakou i ka maa, aole oia i pepehi loa i kekahi, me kana pahikaua, o ko lakou luna wale no; a ooki aku la oia i na lima a pau o lakou e like me ka nui i hapai ku e mai ia ia, aole lakou he kakaikahi.\n\n39 . A ia ia i hooauhee aku ai ia lakou a mamao aku, hoi aku la oia, a hoohainu iho la lakou i na pua o lakou a hoihoi hou aku ia lakou i ke kula o ke alii, alaila, haele aku la iloko i ke alii la, e hali ana i na lima i ooki ia aku ai ma ka pahikaua a Amona, o ka poe i imi e pepehi mai ia ia; a ua hali ia lakou iloko i ke alii la, i mea hoike no na mea a lakou i hana ai.\n\n", "alma 18": "[center][font_size=26]Mokuna 18[/font_size][/center]\n\n1 . A eia kekahi, kena aku la ke alii Lamoni i kana poe kauwa e ku mai, a e hoike mai i na mea a pau a lakou i ike ai no ia mea.\n\n2 . A ia lakou a pau i hoike aku ai i na mea a lakou i ike ai, a ua ike oia i ka malama pono ana o Amona ma ka hoopakele ana i na pua ona, a no kona mana nui hoi i kona paio ku e ana aku i ua poe la, ka poe i imi e pepehi mai ia, ia, ua kahaha nui loa oia, a i ae la, He oiaio ae la, ua nui ae oia nei mamua o ke kanaka. Aia hoi, aole anei keia ka Uhane Nui nana i hoouna mai i na hoopai nui me neia maluna iho o keia poe kanaka, no ko lakou pepehi kanaka ana?\n\n3 . A pane aku la lakou i ke alii, a i aku la, Ina paha oia ka Uhane Nui, ina paha he kanaka, aole o makou i ike; eia ka makou i ike ai, aole oia e hiki ke pepehi ia mai e na enemi o ke alii; aole hoi e hiki ia lakou ke hoopuehu mai i na pua o ke alii ia ia e hele pu ana me makou, no kona akamai a ikaika nui; nolaila, ua ike makou he hoaaloha oia no ke alii. Ano, e ke alii, aole makou i manaoio na kekahi kanaka ka mana me neia, no ka mea, ua ike makou aole oia e hiki ke pepehi ia mai.\n\n4 . A, ano, i ka wa a ke alii i lohe ai i ua mau olelo nei, i ae la oia ia lakou, Ano, ke ike nei au oia no ka Uhane Nui; a ua iho iho nei oia i keia manawa e malama mai i ko oukou mau ola, i pepehi ole aku ai au ia oukou, me au i ko oukou poe hoahanau. Ano, o keia no ka Uhane Nui nona i olelo mai ai ko kakou poe kupuna.\n\n5 . Ano, oia no ka mooolelo o Lamoni, ana i loaa ai mai kona makua mai, aia no he Uhane Nui. Me ko lakou manaoio i kahi Uhane Nui, ua manao iho la nae lakou o ka mea a lakou i hana ai, he pololei ia; aka hoi, hoomaka iho la o Lamoni e makau nui loa, me ka makau no ka manao ua hana hewa paha ia i ka pepehi ana i kana poe kauwa;\n\n6 . No ka mea, ua pepehi oia i na mea he nui o lakou, no ka hoopuehu ana o ko lakou poe hoahanau i na pua o lakou ma kahi o ka wai; a pela ae la no ka hoopuehu ia ana o na pua o lakou, ua pepehi ia iho la lakou.\n\n7 . Ano, he mea maa i ko Lamana poe, e ku ma na wai o Sebusa, e hoopuehu aku i na pua o kanaka, i hiki ia lakou ke hoa aku i kekahi poe he nui i hoopuehu ia ai, i ko lakou aina iho, he hana ia e powa ai mawaena o lakou.\n\n8 . A eia kekahi, ninau ae la ke alii Lamoni i kana poe kauwa, i ka i ana, Ai la ihea ua kanaka nei nona keia mana nui?\n\n9 . A i aku la lakou ia ia, Aia hoi, e hanai ana oia i kou mau lio. Ano, ua kauoha e mai la ke alii i kana poe kauwa mamua aku o ka wa i hoohainu ai i na pua o lakou, e hoomakaukau lakou i kona mau lio a mau kaakaua, a e alakai aku ia ia i ka aina o Nepai; no ka mea, ua kukala ia he ahaaina nui ma ka aina o Nepai, e ka makuakane o Lamoni, oia no ke alii maluna iho o ka aina a pau.\n\n10 . Ano, i ke alii Lamoni i lohe ai e hoomakaukau ana o Amona i kona mau lio a me kona mau kaakaua, ua pihoihoi nui loa ae oia, no ka malama pono o Amona, i ka i ana, He oiaio, aole kekahi kauwa mawaena o kaʻu poe kauwa a pau, i malama pono me keia kanaka; no ka mea, ke hoomanao iho nei oia i kaʻu mau kauoha a pau e hana aku ia mau mea.\n\n11 . Ano, ke ike lea nei au o keia no ka Uhane Nui; a ua makemake au ia ia e komo mai iloko ioʻu nei, aka ke aa ole nei au.\n\n12 . A eia kekahi, ia Amona i hoomakaukau ai i na lio a i na kaakaua no ke alii a me kana poe kauwa, hele aku la ia iloko i ke alii la, a ike aku la oia ua ano e ae la ka helehelena o ke alii; nolaila, ua anehe oia e hoi aku mai kona alo aku;\n\n13 . A i mai la kekahi o ka ke alii poe kauwa ia ia, E Rabana, oia ma ka hoohalike ana, E ke alii nui a mana, e manao ana i ko lakou poe alii, he poe mana; a pela oia i i mai ai ia ia, E Rabana, ke makemake nei ke alii ia oe e kali;\n\n14 . Nolaila, hoohuli ae la o Amona ia ia iho i ke alii, a i aku la ia ia, Heaha la kou makemake i hana aku ai au nou, e ke alii? A aole o ke alii i ekemu mai ia ia no hookahi hora ka loihi, mamuli o ko lakou manawa, no ka mea, aole oia i ike i kana mea e olelo mai ai ia ia.\n\n15 . A i hou aku la o Amona ia ia, Heaha kou makemake iaʻu? A ekemu ole mai ke alii ia ia.\n\n16 . A eia kekahi, ua piha o Amona i ka Uhane o ke Akua, nolaila, ike iho la oia i na manao o ke alii. A i aku la oia ia ia, No kou lohe ana anei ua hoopakele ae au i kau poe kauwa a me kou mau pua, a pepehi aku la i ehiku o ko lakou poe hoahanau me ka maa, a me ka pahikaua, a ooki aku la i na lima o na mea e ae, i hiki ke hoomalu i kou mau pua a i kau mau kauwa; aia hoi, o keia anei ke kumu o kou kahaha ana?\n\n17 . Ke i aku nei au ia oe, Heaha la ia, i nui ai kou kahaha ana me neia? Aia hoi, he kanaka no au, a o kau kauwa no; nolaila, o ka mea au i makemake ai i pololei, oia kaʻu e hana ai.\n\n18 . Ano, i ke alii i lohe ai i keia mau olelo, kahaha hou iho la oia, no ka mea, ike ae la oia ua hiki ia Amona ke hoomaopopo mai i kona mau manao; aka, me keia nae, oaka mai la ke alii Lamoni i kona waha; a i mai la ia ia, Owai la oe? O kela Uhane Nui anei oe, nana i ike i na mea a pau?\n\n19 . Pane aku la o Amona a i aku la ia ia, Aole ia owau.\n\n20 . A i mai la ke alii, Pehea la oe i ike mai ai i na manao o koʻu naau? Ua hiki ia oe ke olelo wiwo ole mai a ke hai mai no ua mau mea nei; a e hai mai no hoi, ma ka mana hea oe i pepehi aku ai a i ooki aku ai i na lima o koʻu poe hoahanau, ka poe i hoopuehu mai ai i na pua oʻu.\n\n21 . Ano, ina e hai mai oe iaʻu no ua mau mea nei, o ka mea au i makemake mai ai, oia kaʻu e haawi aku ai ia oe; a ina e makemake ia, e hoomalu au ia oe me koʻu poe koa; aka, ua ike au ua nui loa aku kou mana mamua o lakou a pau; aka hoi, o ka mea au e makemake mai ai iaʻu, naʻu ia e haawi aku ai ia oe.\n\n22 . Ano, ua naauao o Amona, a kolohe ole nae, i aku la oia ia Lamoni, E hoolohe mai anei oe i kaʻu mau olelo, ina e hai aku au ia oe, ma ka mana hea la aʻu i hana aku ai i ua mau mea nei? A o keia no ka mea aʻu i makemake ai ou mai.\n\n23 . A pane mai la ke alii ia ia, a i mai la, Ae, e manaoio no au i kau mau olelo a pau. A pela oia i puni ai i ke akamai.\n\n24 . A hoomaka ae la o Amona e olelo aku ia ia me ka wiwo ole, a i aku la ia ia, Ke manaoio nei anei oe aia no he Akua?\n\n25 . A pane mai la ia, a i mai la ia ia, Aole au i ike i ke ano o ia mea.\n\n26 . A alaila, i aku la o Amona, Ke manaoio nei anei oe aia no he Uhane Nui?\n\n27 . A i mai la oia, Ae.\n\n28 . A i aku la o Amona, Oia no ke Akua. A i hou aku la o Amona ia ia, Ke manaoio nei anei oe na ua Uhane Nui nei, oia no hoi ke Akua, i hana mai ai i na mea a pau, iloko o ka lani a iloko o ka honua?\n\n29 . A i mai la oia, Ae, ke manaoio nei au nana i hana mai i na mea a pau iloko o ka honua; aka aole au i ike i na lani.\n\n30 . A i aku la o Amona ia ia, O na lani oia kahi a ke Akua e noho la, a me kona poe anela hemolele a pau.\n\n31 . A i mai la ke alii Lamoni, Aia anei ia maluna o ka honua?\n\n32 . A i aku la o Amona, Ae, a ke nana mai la oia ilalo nei maluna o na keiki a pau a kanaka; a ua ike oia i na manao a me na makemake a pau o ka naau; no ka mea, ma kona lima i hana ia ai lakou a pau, mai kinohi mai.\n\n33 . A i mai la ke alii Lamoni, Ke manaoio nei au i keia mau mea a pau au i olelo mai ai. Ua hoouna ia mai anei oe mai ke Akua mai?\n\n34 . I aku la o Amona ia ia, He kanaka no au; a ua hana ia mai ke kanaka i kinohi, mamuli o ke ano like o ke Akua, a ua kahea ia mai au e kona Uhane Hemolele e ao aku i ua mau mea nei i keia poe kanaka, e lawe ia mai lakou e ike i ka mea i pololei a oiaio;\n\n35 . A ke noho nei kekahi hapa o ua Uhane la iloko oʻu, e haawi mai ana iaʻu i ka ike, a i ka mana hoi, e like me koʻu manaoio a me na makemake iloko o ke Akua.\n\n36 . Ano, ia Amona i olelo aku ai i ua mau olelo nei, hoomaka ae la oia ma ka hana ia ana o ke ao nei, a me ka hana ia ana hoi o Adamu, a hai aku la ia ia i na mea a pau no ka haule ana o kanaka, a hai aku la a waiho ae la imua ona i na mooolelo a me na palapala hemolele o ka poe kanaka, i olelo ia ai e na kaula, a hiki aku i ka wa a ko lakou kupunakane o Lehi i haalele aku ai ia Ierusalema;\n\n37 . A hai aku la no hoi oia ia lakou, (no ka mea, i ke alii a i kana poe kauwa ia olelo,) i na kaahele ana a pau o ko lakou poe kupuna ma ka waonahele, a me ko lakou mau pilikia a pau me ka pololi a makewai, a me ko lakou hele ana, a ia mea aku ia mea aku;\n\n38 . A hai aku la no hoi oia ia lakou no na kipi ana o Lamana laua me Lemuela, a me na keikikane a Isemaela, he oiaio, o ko lakou kipi ana a pau oia kana i hai aku ai ia lakou; a hoomaopopo aku la oia i na mooolelo a me na palapala hemolele a pau, mai ka manawa a Lehi i haalele aku ai ia Ierusalema, a hiki mai i keia manawa;\n\n39 . Aka, aole o keia wale no; no ka mea, hoomaopopo aku la oia ia lakou i ke kumumanao hoolapanai, i hoomakaukau ia ai mai ka hookumu ia ana mai o ke ao nei; a hoike aku la no hoi oia ia lakou no ka hiki ana mai o Kristo; a no na hana a pau a ka Haku i hoike aku ai ia lakou.\n\n40 . A eia kekahi, mahope iho kana olelo ana aku i ua mau mea nei a pau, a wehewehe aku la i ke alii, ua manoio iho la ke alii i kana mau olelo a pau.\n\n41 . A hoomaka aku la oia e kahea aku i ka Haku, i ka i ana; E ka Haku, e aloha mai oe; e like me kou aloha nui loa au i aloha mai ai i ka poe kanaka o Nepai, pela e aloha mai ai iaʻu a me koʻu poe kanaka.\n\n42 . Ano, ia ia i olelo mai ai i keia, haule iho la oia i ka honua, me he mea la ua make oia.\n\n43 . A eia kekahi, lalau iho la na kauwa ana ia ia a halihali aku la ia ia iloko i kana wahine la, a waiho iho la ia ia ma kekahi wahi moe; a moe iho la oia me he mea la ua make oia, no na la elua a me na po elua; a uwe iho la kana wahine, a me kana mau keikikane, a me kana mau kaikamahine nona, mamuli o ke ano o ko Lamana poe, e kanikau nui ana no kona make.\n\n", "alma 19": "[center][font_size=26]Mokuna 19[/font_size][/center]\n\n1 . A eia kekahi, mahope iho o na la elua a me na po elua, ua aneane lakou e lawe aku i kona kino a e waiho aku ia ia iloko o kahi halekupapau a lakou i hana ai no ke kanu ia ana o na mea make o lakou.\n\n2 . Ano, ua lohe ke aliiwahine i ke kaulana o Amona, nolaila, hoouna mai la oia a makemake ia ia e hele aku io na la.\n\n3 . A eia kekahi, hana iho la o Amona me ia i kauoha ia mai ai, a hele aku la iloko i ke aliiwahine la, a ninau aku la ia ia e ike i ka mea ana i makemake ai nana e hana.\n\n4 . A i mai la oia ia ia, Ua hoike mai la na kauwa a kaʻu kane iaʻu, he kaula oe na kekahi Akua hemolele, a ia oe ka mana e hana i na hana mana he nui ma kona inoa;\n\n5 . Nolaila, ina he oiaio keia, ke makemake nei au ia oe e hele iloko a e ike i kaʻu kane, no ka mea, ua waiho ia oia maluna iho o kona wahi moe no na la elua a no na po elua; a ke olelo mai nei kekahi poe aole oia i make, aka, ke olelo mai nei kekahi poe e ae ua make oia, a ua pilau oia, a he mea e pono ai e waiho ia oia iloko o ka halekupapau; aka, iaʻu nei ea, aole oia i pilau iaʻu.\n\n6 . Ano, o keia no ka mea a Amona i makemake ai, no ka mea, ua ike oia malalo iho ke alii Lamoni o ka mana o ke Akua; ua ike oia ua hoolei ia aku ka paku pouli o ka hoomaloka mai kona naau aku, a o ka malamalama nana i hoomalamalama i kona naau, oia no ka malamalama o ka nani o ke Akua, oia he malamalama kupanaha o kona lokomaikai; he oiaio, ua hookomo ua malamalama nei i ka hauoli nui iloko o kona uhane, i hookaawale ia ai ke ao o ka pouli, a ua kuni ia ka olino o ka malamalama mau loa iloko o kona uhane; he oiaio, ua ike oia ua lanakila keia maluna iho o kona kino maoli, a ua kai ia aku oia iloko o ke Akua;\n\n7 . Nolaila, o ka mea a ke aliiwahine i makemake ai ia ia, oia wale no ko ia nei makemake. Nolaila, hele aku la oia iloko e ike i ke alii me ke aliiwahine i makemake ai ia ia; a nana aku la oia i ke alii, a ua ike oia aole oia i make.\n\n8 . A i aku la oia i ke aliiwahine, Aole oia i make, aka ke moe nei oia i ke Akua, a i ka la apopo e ala hou oia; nolaila, mai kanu ia ia.\n\n9 . A i aku la o Amona ia ia, Ke manaoio nei anei oe i keia? A i mai la oia ia ia, Aole oʻu mea hoike, o kau olelo wale no, a me ka olelo a ka maua poe kauwa; ke manaoio nei nae au e ko auanei ia e like me kau olelo.\n\n10 . A i aku la o Amona ia ia, Pomaikai ooe, no kou manaoio nui loa; ke i aku nei au ia oe, e ka wahine, aole kekahi manaoio nui e like me neia mawaena o ka poe kanaka o Nepai a pau.\n\n11 . A eia kekahi, kiai iho la oia maluna iho o ka wahi moe o kana kane, mai ia manawa aku, a hiki aku i ua manawa la ma ka la apopo a Amona i hoomaopopo aku ai e ala mai ia.\n\n12 . A eia kekahi, ala ae la oia, e like me na olelo a Amona; a ia ia i ala ae ai, o ae la oia i kona lima i ka wahine, a i ae la, E hoomaikai ia ka inoa o ke Akua, a pomaikai oe;\n\n13 . No ka mea, he oiaio me oe e ola nei, aia hoi, ua ike au i koʻu Mea Hoolapanai; a e puka mai auanei oia, a e hanau ia e kahi wahine, a e hoolapanai mai oia i na kanaka a pau, ka poe i manaoio ma kona inoa. Ano, ia ia i olelo mai ai i keia mau olelo, ua piha kona naau iloko ona, a haule hou iho la oia me ka olioli; a haule iho la no hoi ke aliiwahine ilalo, i uluhia ia e ka Uhane.\n\n14 . Ano, i ka ike ana o Amona i ka Uhane o ka Haku ua ninini ia mai e like me kana mau pule maluna iho o ko Lamana poe, kona poe hoahanau, ka poe i hookumu i ka uwe nui ana mawaena o ko Nepai poe, a mawaena o na kanaka a pau o ke Akua, no ka lakou hana hewa ana a me ko lakou mau mooolelo, haule iho la oia ma kona mau kuli, a hoomaka ae la e ninini aku i kona uhane ma ka pule a me ka hoomaikai aku i ke Akua, no ka mea ana i hana mai ai i kona poe hoahanau; a ua uluhia ia oia no hoi i ka olioli; a pela i haule iho ai lakou a pau ekolu i ka honua.\n\n15 . Ano, i ka wa a na kauwa a ke alii i ike ai ua haule iho lakou, hoomaka ae la no hoi lakou e kahea aku i ke Akua, no ka mea ua hiki mai ka makau o ka Haku maluna iho o lakou no hoi, no ka mea, o lakou no ka poe i ku imua o ke alii, a hoike aku ia ia no ka mana nui o Amona.\n\n16 . A eia kekahi, hea aku la lakou ma ka inoa o ka Haku, ma ko lakou ikaika, a hiki aku i ka wa i haule ai lakou a pau i ka honua, koe wale no hookahi wahine o ko Lamana poe, o Abisa kona inoa, ua hoohuli ia oia i ka Haku no na makahiki he nui, no kekahi hihio kupaianaha a kona makuakane;\n\n17 . Pela oia i hoohuli ia ai i ka Haku, me ka hoike e ole aku ia mea mamua; nolaila, ia ia i ike ai ua haule iho na kauwa a Lamoni a pau i ka honua, a me kona hakuwahine no hoi, o ke aliiwahine, a me ke alii, a me Amona i moe papu ma ka honua, ua ike oia o ka mana o ke Akua no ia; a e manao ana he manawa kupono keia, ma ka hoike ana i na kanaka i na mea i hiki mai mawaena o lakou, ma ko lakou ike ana i keia mea, e hoohuli mai oia ia lakou e manaoio i ka mana o ke Akua, nolaila, holo ae la oia ia hale aku ia hale aku, e hoike ana ia mea i na kanaka;\n\n18 . A hoomaka lakou e hoakoakoa ia lakou iho i ka hale o ke alii. A hele mai la he poe lehulehu loa, a me ke kahaha nui o lakou, ike aku ai lakou i ke alii, a i ke aliiwahine, a me ka laua poe kauwa, e moe papu ana ma ka honua, a moe iho la lakou ilaila me he mea la ua make lakou; a ike aku la no hoi lakou ia Amona, a, aia hoi, he Nepai oia.\n\n19 . A, ano, hoomaka ae la na kanaka e ohumu mawaena o lakou iho; e olelo ana kekahi poe, he mea ino nui ia i hiki mai maluna iho o lakou, a maluna iho o ke alii a me ko kona hale, no kona ae ana i ua Nepai la e noho ma ka aina.\n\n20 . Aka, papa aku la kekahi poe e ia lakou, me ka i ana, Ua lawe ke alii i keia ino maluna o ko kona hale, no kona pepehi ana i kana poe kauwa, ka poe no lakou na pua i hoopuehu ia ai ma na wai o Sebusa.\n\n21 . A ua papa ia no hoi lakou, e ua poe kanaka la, ka poe i ku ma na wai o Sebusa, a i hoopuehu aku i na pua a ke alii, no ka mea, ua huhu lakou ia Amona, no ka nui o ko lakou poe hoahanau ana i pepehi ai ma na wai o Sebusa, oiai e paku ana i na pua a ke alii.\n\n22 . Ano, o kekahi o lakou, nona ka hoahanau i pepehi ia ai me ka pahikaua a Amona, ua huhu nui loa ia Amona, unuhi ae la oia i kana pahikaua a hele aku la e hiki ia ia ke hoohaule ia mea maluna iho o Amona, e pepehi ia ia; a ia ia i hoaka ae ai i ka pahikaua e hahau ia ia, aia hoi! Haule iho la oia a make aku la.\n\n23 . Ano, ke ike nei kakou ua hiki ole ke pepehi ia mai o Amona, no ka mea, ua olelo mai la ka Haku ia Mosia, kona makuakane, E hoopakele au ia ia, a e hana ia auanei ia ia e like me kou manaoio; nolaila, ua hookuu aku o Mosia ia ia i ka Haku.\n\n24 . A eia kekahi, i ka wa i ike ai ka lehulehu ua haule ke kanaka a make loa, ka mea i hoaka ae i kana pahikaua e pepehi ia Amona, hiki mai la ka makau maluna iho o lakou a pau, aole lakou i aa e o ae i ko lakou mau lima e hoopa mai ia ia, aole hoi i kekahi o ka poe i haule; a hoomaka ae la lakou e kahaha hou mawaena o lakou iho no ke kumu o keia mana nui, a me ke ano o keia mau mea.\n\n25 . A eia kekahi, ua nui wale ka poe mawaena o lakou, i olelo ae, o Amona oia no ka Uhane Nui, a olelo ae la kekahi poe e ae ua hoouna ia mai oia e ka Uhane Nui;\n\n26 . Aka, papa aku la kekahi poe e ia lakou a pau, i ka i ana, He mea ano e oia, he mea i hoouna ia mai, mai ko Nepai poe mai e hoeha mai ia kakou;\n\n27 . A aia kekahi poe i olelo ae, ua hoouna ia mai o Amona e ka Uhane Nui e hoopilikia mai ia lakou, no ka lakou hana hewa; a o ka Uhane Nui ia, ka mea i hele pu mau me ko Nepai poe, nana i hoopakele mau ia lakou mailoko aku o ko lakou nei mau lima; a i ae la lakou o ua Uhane Nui nei ia, nana i luku mai i kekahi poe he nui o ko lakou poe hoahanau, ko Lamana poe;\n\n28 . A pela i hoomaka ai ka paio ana e ikaika nui loa ae mawaena o lakou. A oiai lakou e paio ana peia, hele mai la ke kauwa wahine nana i hoakoakoa ai i na kanaka; a ia ia i ike ai i ka paio mawaena o na kanaka, ua kaumaha nui loa iho la oia, a kulu kona waimaka.\n\n29 . A eia kekahi, hele aku la oia a lalau aku la i ke aliiwahine ma ka lima, e hiki paha ia ia ke hoala mai ia ia mai ka honua ae; a i kona hoopa ana i kona lima, ala ae la oia a ku iluna ma kona mau wawae, a kahea aku la me ka leo nui, i ka i ana, E Iesu pomaikai, nana i hoola mai iaʻu mai kahi gehena weliweli mai! E ke Akua pomaikai, e aloha mai i keia poe kanaka.\n\n30 . A ia ia i olelo mai ai i keia, puili iho la oia i kona mau lima, ua piha hoi i ka olioli, e olelo ana i na olelo he nui i hoomaopopo ole ia; a ia ia i hana ai i keia, lalau aku la oia i ke alii, ia Lamoni, ma ka lima, a, aia hoi, ala ae la oia a ku iho la ma kona mau wawae;\n\n31 . A i kona ike ana i ka paio mawaena o kona poe kanaka, hele koke aku la oia, a hoomaka ae la e papa aku ia lakou, a e ao aku ia lakou i na olelo ana i lohe ai mai ka waha mai o Amona; a o ka poe i lohe i kana mau olelo, manaoio iho la, a ua hoohuli ia mai i ka Haku.\n\n32 . Aka, ua nui ka poe mawaena o lakou i hoolohe ole ae i kana mau olelo; nolaila, haele aku la lakou.\n\n33 . A eia kekahi, ia Amona i ala ae ai; lawelawe iho la no hoi oia ia lakou, a me na kauwa a pau a Lamoni no hoi; a hai aku la lakou i na kanaka i ka mea hookahi; ua hoololi ia ko lakou mau naau; i ole lakou i makemake hou e hana aku i ka ino.\n\n34 . A, aia hoi, hai aku la kekahi poe he nui i na kanaka ua ike lakou i na anela, a ua kamailio pu me lakou; a pela i hai ia mai ai ia lakou i na mea o ke Akua, a o kona pono.\n\n35 . A eia hoi kekahi, ua nui loa ka poe i manaoio i ka lakou mau olelo; a o ka poe a pau i manaoio, ua bapetizo ia; a lilo iho la lakou i poe kanaka pono, a kukulu iho la lakou i ekalesia mawaena o lakou;\n\n36 . A pela i hoomaka ai ka hana a ka Haku mawaena o ko Lamana poe; a pela ka Haku i hoomaka ai e ninini mai i kona Uhane maluna iho o lakou; a ke ike nei kakou ua o ia kona lima i na kanaka a pau, ka poe e mihi a manaoio i kona inoa.\n\n", "alma 20": "[center][font_size=26]Mokuna 20[/font_size][/center]\n\n1 . A eia kekahi, ia lakou i kukulu ai i ekalesia ma ia aina, makemake mai la ke alii Lamoni ia Amona e hele pu aku me ia i ka aina o Nepai, i hoikeike aku ai oia ia ia i kona makuakane.\n\n2 . A hiki mai la ka leo o ka Haku io Amona la, i ka i ana, Aole loa oe e pii aku i ka aina o Nepai, no ka mea hoi, e imi no ke alii i kou ola; aka, ea, e hele aku oe i ka aina o Midoni; no ka mea, aia kou kaikuaana o Aarona, a me Muloki, a me Ama hoi iloko o ka halepaahao.\n\n3 . Ano, eia kekahi, ia Amona i lohe ai i keia, i aku la oia ia Lamoni, Aia hoi kuu kaikuaana a me na hoahanau iloko o ka halepaahao ma Midoni, a e hele ana au, i hoopakele aku ai au ia lakou.\n\n4 . Ano, i mai la o Lamoni ia Amona, ke ike nei au, ma ka ikaika o ka Haku, ua hiki ia oe ke hana i na mea a pau. Aka hoi, e hele pu au me oe i ka aina o Midoni; no ka mea, o ke alii o ka aina o Midoni, o Anatiomano kona inoa, he hoaaloha ia noʻu; nolaila, e hele aku ai au i ka aina o Midoni, i hoomalimali aku ai au i ke alii o ka aina; a e hoolei mai oia i kou mau hoahanau iwaho o ka halepaahao. Ano, i mai la o Lamoni ia ia, Nawai la oe i hai aia o kou mau hoahanau iloko o ka halepaahao?\n\n5 . A i aku la o Amona ia ia, Aole na kekahi i hai mai iaʻu o ke Akua wale no; a i mai la oia iaʻu; E hele aku a e hoopakele aku i kou mau hoahanau, no ka mea, aia no lakou iloko o ka halepaahao ma ka aina o Midoni.\n\n6 . Ano, ia Lamoni i lohe ai i keia, kena aku la oia i kana poe kauwa e hoomakaukau i kona mau lio, a me kona mau kaakaua.\n\n7 . A i mai la oia ia Amona, E, e hele pu au me oe ilalo i ka aina o Midoni, a malaila au e noi aku ai i ke alii, e hookuu mai i kou mau hoahanau iwaho o ka halepaahao.\n\n8 . A eia kekahi, i ka hele ana ae o Amona laua me Lamoni, halawai pu iho la laua me ka makuakane o Lamoni, oia no ke alii maluna iho o ka aina a pau.\n\n9 . A, aia hoi, i ae la ka makuakane o Lamoni ia ia, No ke aha la oe i hele ole mai ai i ka ahaaina, ma kela la nui iaʻu i hana ai i kahi ahaaina i kaʻu mau keiki, a i koʻu poe kanaka?\n\n10 . A i ae la no hoi oia ia ia, E hele ana oe ihea me keia Nepai, oia no kekahi o na mamo a kekahi mea wahahee?\n\n11 . A eia kekahi, hai aku la o Lamoni ia ia i kona wahi e hele aku ai, no ka mea, makau iho la oia o huhu mai kela.\n\n12 . A hai aku la oia ia ia i ke kumu o kona noho ana ma kona aupuni iho, i hele ole aku ai oia i kona makuakane la, i ka ahaaina ana i hoomakaukau ai.\n\n13 . Ano, ia Lamoni i hai aku ai ia ia i ua mau mea nei a pau, aia hoi, me kona kahaha, ua huhu kona makuakane ia ia, a i mai la, E Lamoni, e hele ana oe e hoopakele aku i keia mau Nepai, he mau mamo lakou a kekahi mea wahahee. Aia hoi, hao wale mai la oia i ko kaua poe kupuna; a, ano la, ua hele mai no hoi kana poe mamo mawaena o kakou, e hiki ia lakou, ma ko lakou maalea a wahahee ana, e hoopunipuni mai ia kakou, e hiki ia lakou ke hao hou wale mai ia kakou i ko kakou waiwai.\n\n14 . Ano, kauoha ae la ka makuakane o Lamoni ia ia e pepehi ia Amona me ka pahikaua. A kauoha ae la no hoi oia ia ia, aole e hele oia i ka aina o Midoni, aka e hoi pu oia me ia, i ka aina o Isemaela.\n\n15 . Aka, i aku la o Lamoni ia ia, Aole au i pepehi aku ia Amona, aole hoi au e hoi hou i ka aina o Isemaela, aka, e hele ana au i ka aina o Midoni, e hiki iaʻu ke hookuu aku i na hoahanau o Amona, no ka mea, ua ike au he mau kanaka pono lakou, a he mau kaula hemolele o ke Akua oiaio.\n\n16 . Ano, i ka wa a kona makuakane i lohe ai i keia mau olelo, ua huhu oia ia ia, a unuhi ae la oia i kana pahikaua, e hiki ia ia ke hahau ia ia i ka honua.\n\n17 . Aka ku iho la o Amona a i aku la ia ia, Aia hoi, aole loa oe e pepehi mai i kau keiki; e aho nae kona haule ana mamua o kou; no ka mea hoi, ua mihi oia i kona mau hewa; aka, ina e haule oe i keia manawa, iloko o kou huhu, aole e hiki ke hoola ia kou uhane.\n\n18 . A eia hou, he mea pono nou e oki; no ka mea, ina e pepehi mai oe i kau keiki, (he kanaka hala ole no ia,) e kahea aku no kona koko mai ka lepo ae, i ka Haku i kona Akua, no ka hoopai e hiki mai maluna ou; a e lilo aku paha kou uhane.\n\n19 . Ano, ia Amona i olelo aku ai i ua mau olelo nei ia ia, pane mai la oia ia ia, i ka i ana, Ua ike au ina e pepehi aku au i kaʻu keiki, e hookahe no au i ke koko hala ole; no ka mea, ooe no ka mea nana i imi e hoopoino ia ia.\n\n20 . A o mai la oia i kona lima e pepehi mai ia Amona. Aka, pale ae la o Amona i kona hahau ana, a hahau iho la no hoi i kona lima i hiki ole ai ia ia ke hoohana ia mea.\n\n21 . Ano, i ka wa a ke alii i ike ai ua hiki ia Amona ke pepehi mai ia ia, hoomaka ae la oia e noi aku ia Amona, e hookoe mai i kona ola.\n\n22 . Aka, hoaka ae la o Amona i kana pahikaua, a i aku la ia ia, Aia hoi, e hahau aku no au ia oe, ke ole oe e ae mai iaʻu e hookuu ia mai koʻu mau hoahanau iwaho o ka halepaahao.\n\n23 . Ano, no ka makau o ke alii o lilo aku kona ola, i mai la, Ina e hookoe mai oe iaʻu, e haawi aku au ia oe i kela mea keia mea au e noi mai ai, ina paha ia o ka hapalua o ke aupuni.\n\n24 . Ano, ia Amona i ike ai ua hana aku ma ke alii kahiko e like me kona makemake, i aku la oia ia ia, Ina e ae mai oe e hoolei ia mai koʻu mau hoahanau iwaho o ka halepaahao, a e noho no hoi o Lamoni ma kona aupuni, aole hoi oe e huhu aku ia ia, aka e ae mai e hana aku oia e like me na makemake ona, ma na mea ana e manao ai, alaila, e hookoe au ia oe; a i ole, e hahau au ia oe i ka honua.\n\n25 . Ano, ia Amona i olelo aku ai i keia mau olelo, hoomaka ae la ke alii e hauoli no kona ola.\n\n26 . A ia ia i ike ai aole o Amona makemake e pepehi ia ia, a ia ia i ike ai hoi i ke aloha nui ona i kana keiki ia Lamoni, ua kahaha nui loa iho la oia, a olelo mai la, No kou makemake ana i keia mau mea wale no, i hookuu aku ai au i kou mau hoahanau, a i ae aku ai i kaʻu keiki Lamoni e noho ma kona aupuni, aia hoi, e ae aku no au ia oe e noho kaʻu keiki ma kona aupuni mai keia manawa aku a mau loa aku; aole au e noho alii hou maluna ona ma neia hope aku.\n\n27 . A e ae aku no hoi au ia oe e hookuu ia aku kou mau hoahanau mawaho o ka halepaahao, a ooe me kou mau hoahanau e hele mai iaʻu, ma koʻu aupuni; no ka mea, e makemake nui auanei au e ike ia oe; no ka mea, ua pihoihoi nui ke alii ma na olelo ana i olelo aku ai, a ma na olelo hoi i olelo ia ai e kana keiki o Lamoni; nolaila, ua makemake oia e ao ia mau mea.\n\n28 . A eia kekahi, hele aku la o Amona laua me Lamoni i ka aina o Midoni. A loaa iho la ia Lamoni ka oluolu ma na maka o ke alii o ka aina; nolaila, ua lawe ia mai na hoahanau o Amona mailoko mai o ka halepaahao.\n\n29 . A ia Amona i halawai pu ai me lakou, ua kaumaha nui loa ia, no ka mea hoi, ua olohelohe lakou, a ua pohole nui ko lakou ili, no ka nakinaki ia ana me na kaula ikaika. A ua loaa no hoi ia lakou ka pololi, ka makewai, a me kela ano keia ano o na pilikia a pau; aka hoi, ua hoomanawanui lakou iloko o ko lakou mau eha ana a pau.\n\n30 . A me ia i hiki mai ai, o ko lakou puu ia e haule iloko o na lima o kekahi poe kanaka i oi aku ka paakiki a ai oolea; nolaila, aole o lakou la i hoolohe i na olelo a lakou, a ua hoolei mai ia lakou iwaho, a ua hahau mai ia lakou, a i hookuke mai ia lakou ia hale aku ia hale aku, a ia wahi aku ia wahi aku, a hiki aku lakou i ka aina o Midoni; a malaila lakou i hopu ia ai a i hoolei ia ai iloko o ka halepaahao, a i nakinaki ia me na kaula ikaika, a hoopaa ia iloko o ka halepaahao no na la he nui; a ua hoopakele ia e Lamoni laua me Amona.\n\n", "alma 21": "He mooolelo o ka haiolelo ana a Aarona laua me Muloki, a me na hoahanau o laua, i ko Lamana poe.\n\n[center][font_size=26]Mokuna 21[/font_size][/center]\n\n1 . Ano, i ka wa a Amona a me kona mau hoahanau i hookaawale ae ai ia lakou iho ma na palena o ka aina o ko Lamana poe, aia hoi, hele aku la o Aarona i ka aina i kapa ia ai e ko Lamana poe, o Ierusalema; ua kapa ia ia mamuli o ka aina hanau o ko lakou poe kupuna, a ma o aku ia e pili ana i na palena o Moramona.\n\n2 . Ano, o ko Lamana poe, a me ko Amaleki poe, a me ka poe kanaka o Amulona, ua kukulu iho la i kekahi kulanakauhale nui, i kapa ia o Ierusalema.\n\n3 . Ano, ua nui ka paakiki o ko Lamana poe, no lakou iho, aka, ua paakiki nui ae ko Amaleki, a me ko Amulona; nolaila, ma o lakou la i hoopaakiki iho ai ko Lamana poe i ko lakou mau naau, i mahuahua ikaika ai lakou ma ka hana hewa, a me ko lakou mau mea ino.\n\n4 . A eia kekahi, hiki aku la o Aarona i ke kulanakauhale o Ierusalema, a hoomaka mua oia e haiolelo aku i ko Amaleki poe. A hoomaka ae la oia e hai aku ia lakou iloko o ko lakou mau halehalawai, no ka mea, ua kukulu iho la lakou i na halehalawai, mamuli o ka aoao o ko Nehora; no ka mea, ua nui ka poe o ko Amaleki poe a me ko Amulona poe mamuli o ka aoao o ko Nehora.\n\n5 . Nolaila, me Aarona i komo aku ai iloko o kekahi o ko lakou mau halehalawai e hai aku i na kanaka, a i kana olelo ana ia lakou, aia hoi, ku iho la kekahi o ko Amaleki, a hoomaka iho la e paio me ia, i ka i ana, Heaha kela mea au i hoike mai ai? Ua ike anei oe i kekahi anela? No ke aha la aole i ikea na anela e makou? Aia hoi, aole anei i like ka maikai o keia poe kanaka me kou poe kanaka?\n\n6 . A ke i mai nei no hoi oe, Ina aole makou e mihi, e make no auanei makou. Pehea la oe i ike ai i ka manao a me ka makemake o ko makou naau? Pehea la oe i ike ai he kumu ko makou e mihi ai? Pehea la oe i ike ai aole makou he poe kanaka pono? Aia hoi, ua kukulu iho makou i na halelaa, a ke akoakoa nei makou e hoomana aku i ke Akua. Ke manaoio nei makou e hoola mai no ke Akua i na kanaka a pau.\n\n7 . Ano, i aku la o Aarona ia ia, Ke manaoio nei anei oe, e hele mai auanei ke Keiki a ke Akua e hoolapanai mai i na kanaka a pau mai ko lakou mau hala ae?\n\n8 . A i mai la ua kanaka la ia ia, Aole makou i manaoio ua ike oe i kekahi mea e like me ia. Aole makou i manaoio i keia mau mooolelo lapuwale. Aole makou i manaoio ua ike oe no na mea e hiki mai ana, aole hoi makou i manaoio ua ike kou poe kupuna, a me ko makou poe kupuna no hoi, no na mea a lakou i olelo mai ai, no na mea e hiki mai ana.\n\n9 . Ano, hoomaka ae la o Aarona e wehewehe aku i na palapala hemolele ia lakou, no ka hiki ana mai o Kristo, a no ke alahouana no hoi o ka poe make, a, aole hoi e hiki mai ka hoolapanai ia ana o na kanaka a pau, ke ole ia ma o ka make ana la a me na eha ana o Kristo, a me ke kalahala ana o kona koko.\n\n10 . A eia kekahi, ia ia i hoomaka ai e hoomaopopo aku i ua mau mea nei ia lakou, ua huhu iho la lakou ia ia, a hoomaka ae la e hoomaewaewa ia ia; a, aole lakou i hoolohe mai i na olelo ana i olelo aku ai;\n\n11 . Nolaila, ia ia i ike ai aole lakou i hoolohe mai i kana mau olelo, haalele aku la oia i ko lakou halehalawai, a hele aku la i kekahi kauhale i kapa ia o Ani-anati, a malaila i loaa ai ia ia o Muloki e hai ana i ka olelo ia lakou; a me Ama hoi, a me kona mau hoahanau. A paio aku la lakou me na mea he nui no ka olelo.\n\n12 . A eia kekahi, ua ike lakou e hoopaakiki ana na kanaka i ko lakou mau naau; nolaila, haalele iho la lakou, a haele aku la i ka aina o Midoni. A hai aku la lakou i ka olelo i na mea he nui, a he kakaikahi ka poe i manaoio ma na olelo a lakou i ao aku ai.\n\n13 . Aka hoi, o Aarona a me kekahi mau mea o kona poe hoahanau, ua hopu ia a hoolei ia iloko o ka halepaahao, a o na mea i koe, mahuka aku la lakou mailoko aku o ka aina o Midoni, ma na wahi e kokoke ana a puni.\n\n14 . A o ka poe i hoolei ia iloko o ka halepaahao, loaa iho la na mea eha he nui wale ia lakou, a ua hoopakele ia lakou ma ka lima o Lamoni laua me Amona; a ua hanai ia a hoaahu ia.\n\n15 . A hele hou aku la lakou e hai i ka olelo; a pela lakou i hoopakele ia mai ai no ka manawa mua mailoko mai o ka halepaahao; a pela lakou i eha ai.\n\n16 . A hele aku la lakou i kahi a lakou i alakai ia ai e ka Uhane o ka Haku, e hai ana i ka olelo a ke Akua i kela halehalawai i keia halehalawai o ko Amaleki poe, a iloko o na ahakanaka o ko Lamana poe, kahi i hiki ai ia lakou ke komo.\n\n17 . A eia kekahi, hoomaka mai la ka Haku e hoopomaikai mai ia lakou, a lawe mai la lakou i na mea he nui i ka ike i ka oiaio; he oiaio, ua hoomaopopo ia kekahi poe he nui no ko lakou mea hewa, a no na mooolelo o ko lakou poe kupuna, i pololei ole.\n\n18 . A eia kekahi, hoi hou aku la o Amona laua me Lamoni mai ka aina mai o Midoni, i ka aina o Isemaela, oia no ko lakou aina hooilina.\n\n19 . Aole i ae mai o ke alii Lamoni ia Amona e lawelawe nana, aole hoi e lilo i kauwa nana;\n\n20 . Aka, kauoha aku la oia e kukulu ia na halehalawai ma ka aina o Isemaela; a kauoha aku la no hoi ia i kona poe kanaka, oia hoi ka poe kanaka e noho ana malalo iho o kona au, e hoakoakoa ia lakou iho.\n\n21 . A hauoli iho la oia maluna o lakou, a ao aku la oia ia lakou i na mea he nui wale. A hai aku la no hoi oia ia lakou, he poe kanaka lakou malalo iho ona, a he poe kanaka kuokoa lakou, ua kaawale lakou mai ka hooluhi hewa ana ae o ke alii, kona makuakane; no ka mea, ua ae mai kona makua ia ia, e noho alii oia maluna iho o ka poe kanaka iloko o ka aina o Isemaela, a iloko o ka aina a pau a puni.\n\n22 . A hai aku la no hoi oia ia lakou, ua hookuu ia lakou e hoomana i ka Haku, i ko lakou Akua, e like me ko lakou makemake, ma kela wahi keia wahi a lakou i komo ai, ina iloko ia o ka aina malalo iho o ka noho alii ana o ke alii Lamoni. A hai olelo aku la o Amona i ka poe kanaka o ke alii Lamoni.\n\n23 . A eia kekahi, ao aku la oia ia lakou i na mea a pau no na mea e pili ana i ka pono. A kauleo aku la oia ia lakou i kela la i keia la, me ka ikaika a pau; a hoolohe mai la lakou i kana olelo, a ua ikaika lakou i ka malama ana i na kauoha a ke Akua.\n\n", "alma 22": "[center][font_size=26]Mokuna 22[/font_size][/center]\n\n1 . Ano, ia Amona e ao mau ana peia i ka poe kanaka o Lamoni, e hoi no kakou i ka mooolelo o Aarona a me kona mau hoahanau; no ka mea, mahope iho o kona hele ana mai ka aina o Midoni aku, ua alakai ia aku oia e ka Uhane i ka aina o Nepai, i ka hale o ke alii maluna iho o ka aina a pau, koe wale no ka aina o Isemaela; a oia no ka makuakane o Lamoni.\n\n2 . A eia kekahi, hele aku la oia iloko io na la, iloko o ko ke alii halealii, me kona mau hoahanau, a kulou iho la ia imua o ke alii, a i aku la ia ia, Aia hoi, e ke alii, o makou no na hoahanau o Amona au i hoopakele mai ai mailoko mai o ka halepaahao.\n\n3 . A, ano, e ke alii, ina e hookoe mai oe i ko makou mau ola, e lilo makou i mau kauwa nau. A i mai la ke alii ia lakou, E ala ae, no ka mea, e ae aku au ia oukou i ko oukou mau ola, a aole au e ae aku e lilo oukou i mau kauwa naʻu; aka, e koi aku au i lawelawe mai ai oukou iaʻu; no ka mea, ua anoninoni au ma kekahi mau mea ma ka naau, no ka lokomaikai, a me ka nui o na olelo a kou kaikaina o Amona; a ke makemake nei au e ike i ke kumu o kona pii pu ole mai mai Midoni mai, me oe.\n\n4 . A i aku la o Aarona i ke alii, Aia hoi, ua kahea ka Uhane o ka Haku ia ia i kekahi ala e; ua hele aku la oia i ka aina o Isemaela, e ao aku i ka poe kanaka o Lamoni.\n\n5 . Ano, i mai la ke alii ia lakou, Heaha la keia mea a oukou i olelo mai ai no ka Uhane o ka Haku? Aia hoi, o keia no ka mea e anoninoni mai nei iaʻu.\n\n6 . A, heaha keia hoi a Amona i i mai ai: Ina e mihi oe e hoola ia auanei oe, a ina aole oe e mihi, e hoolei ia aku auanei oe ma ka la hope?\n\n7 . A pane aku la o Aarona ia ia, a i aku la ia ia, Ke manaoio nei anei oe aia no he Akua? A i ae la ke alii, Ua ike au ke i mai la ko Amaleki poe aia no he Akua, a ua ae aku au ia lakou e kukulu i na halelaa, i akoakoa ai lakou ma kahi hookahi, e hoomana aku ia ia. A ina e olelo mai ana oe ano, aia no he Akua, aia hoi, e manaoio no au.\n\n8 . Ano, ia Aarona i lohe ai i keia, hoomaka ae la kona naau e hauoli, a i aku la oia, Aia hoi, he oiaio, me oe e ola nei, e ke alii, aia no he Akua.\n\n9 . A i aku la ke alii, O ke Akua anei kela Uhane Nui nana i lawe mai i ko kakou poe kupuna mailoko mai o ka aina o Ierusalema?\n\n10 . A i aku la o Aarona ia ia, Ae, oia no ua Uhane Nui la, a ua hana mai la oia i na mea a pau, ma ka lani a ma ka honua no hoi; ke manaoio nei anei oe i keia?\n\n11 . A i ae la oia, Ae, ke manaoio nei au na ka Uhane Nui i hana mai i na mea a pau, a ke makemake nei au ia oe e hai mai iaʻu no ua mau mea nei a pau, a e manaoio no au i kau mau olelo.\n\n12 . A eia kekahi, ia Aarona i ike ai e manaoio ana ke alii i kana mau olelo, hoomaka ae la oia ma ka hanai ia ana mai o Adamu, e heluhelu ana i na palapala hemolele i ke alii; no ka hana ana a ke Akua i kanaka mamuli o kona ano like iho, a haawi mai la ke Akua ia ia i na kauoha, a no ka lawehala ana, ua haule ke kanaka.\n\n13 . A hoomaopopo aku la o Aarona ia ia i na palapala hemolele, mai ka hana ia ana mai o Adamu, e hoomoakaka ana i ka haule o ke kanaka imua ona, a me ko lakou noho kino ana, a me ke kumumanao hoolapanai no hoi, i hoomakaukau ia ai mai ka hookumu ia ana mai o ke ao nei, ma o Kristo la, no ka poe a pau i manaoio ma kona inoa.\n\n14 . A mahope mai o ko ke kanaka haule ana, aole loa i hiki ia ia ke loaa kekahi mea ma ona iho; aka e kalahala ana na eha a me ka make o Kristo no ko lakou mau hewa, ma o ka manaoio a mihi la, a pela aku; a nana e moku i na mea paa o ka make, i lanakila ole ai ka lua, a i ale ia ai ka huelo awa o ka make iloko o na manaolana o ka nani; a hoomoakaka aku la o Aarona i keia mau mea a pau i ke alii.\n\n15 . A eia kekahi, mahope iho o ka hoomoakaka ana o Aarona i ua mau mea nei ia ia, i mai la ke alii, Heaha kaʻu e hana ai, i loaa mai ai iaʻu ua ola mau loa nei au i olelo mai ai? He oiaio, heaha la kaʻu e hana ai, i hoohanau ia mai ai au no ke Akua, me keia uhane ino i uhuki ia mailoko ae o koʻu naau, a e loaa iho kona Uhane, i hoopiha ia ai au me ka olioli, i hoolei ole ia aku ai au ma ka la hope? Aia hoi, wahi ana, e haawi aku no au i kuu mau mea a pau aʻu i loaa ai; he oiaio, e haalele aku au i kuu aupuni, e hiki iaʻu ke loaa keia olioli nui.\n\n16 . Aka, i aku la o Aarona ia ia, Ina e makemake ana oe i keia mea, ina e kulou iho oe ilalo imua o ke Akua, he oiaio, ina e mihi oe i kou mau hewa a pau, a e kulou iho ilalo imua o ke Akua, a e kahea aku ma kona inoa ma ka manaoio, e manaoio ana e loaa mai ana ia oe, alaila, e loaa no ia oe ka manaolana au i makemake ai.\n\n17 . A eia kekahi, ia Aarona i olelo mai ai i keia mau olelo, kulou iho la no ke alii ilalo imua o ka Haku, ma kona mau kuli; he oiaio, hoomoe ilalo oia ia ia iho ma ka honua, e kahea ikaika ana, me ka i ana.\n\n18 . E ke Akua e, ua hai mai o Aarona iaʻu aia no he Akua; a ina aia no he Akua, a ina o ke Akua ooe, ea, e hoike mai ia oe iho iaʻu, a e haawi aku no au i koʻu mau hewa a pau i ike ai au ia oe, a i hoala ia mai ai au mai ka make mai, a e hoola ia ma ka la mahope. A, ano, i ka wa a ke alii i olelo ae ai i ua mau olelo nei, ua loohia oia me he mea la ua make.\n\n19 . A eia kekahi, holo aku la kana poe kauwa, a hai aku la i ke aliiwahine i na mea a pau i hiki mai ai maluna iho o ke alii. A komo mai oia iloko i ke alii la; a ia ia i ike ai i kela e moe ana me he mea la ua make, a e ku ana no hoi o Aarona a me kona mau hoahanau me he mea la o lakou no ke kumu o kona haule ana, ua huhu oia ia lakou, a kena ae la i kana poe kauwa, oia hoi ka poe kauwa a ke alii, e hopu ae ia lakou a e pepehi ia lakou.\n\n20 . Ano, ua ike na kauwa i ke kumu o ko ke alii haule ana, nolaila, aole lakou i aa e kau aku i na lima o lakou maluna iho o Aarona, a me kona mau hoahanau; a noi aku la lakou i ke aliiwahine, i ka i ana, No ke aha la oe i kena mai ai ia makou nei e pepehi aku i keia mau kanaka, i ka wa hoi i oi aku ka mana o kekahi o lakou mamua o makou nei a pau? Nolaila, e haule no makou imua o lakou.\n\n21 . Ano, i ka wa a ke aliiwahine i ike ai i ka makau o na kauwa, hoomaka no hoi oia e makau nui loa, o hiki mai kekahi mea ino maluna iho ona. A kena ae la oia i kana poe kauwa e hele aku a e kahea aku i na kanaka, e hiki ia lakou ke pepehi mai ia Aarona a me kona mau hoahanau.\n\n22 . Ano, ia Aarona i ike ai i ka manao paa o ke aliiwahine, a e ike ana no hoi oia i ka paakiki o na naau o na kanaka, makau iho la oia o hoakoakoa ia mai na kanaka he lehulehu, a e paio nui, a e haunaele nui auanei mawaena o lakou; nolaila, o aku la oia i kona lima a hoala mai la i ke alii mai ka honua ae, a i aku la ia ia, E ku. A ku iho la oia ma kona mau wawae, e loaa ana kona ikaika.\n\n23 . Ano, ua hana ia keia ma ke alo o ke aliiwahine, a me na mea he nui o ka poe kauwa. A ia lakou i ike ai ia mea, kahaha nui iho la lakou, a hoomaka ae la e makau. A ku iho la ke alii imua a hoomaka aku la e lawelawe aku ia lakou. A lawelawe aku la oia ia lakou, a hoohuli ia ko kona hale a pau i ka Haku.\n\n24 . Ano, ua hoakoakoa ia mai no he poe lehulehu no ke kauoha a ke aliiwahine, a hoomaka ae la na ohumu nui ana mawaena o lakou, no Aarona a me kona mau hoahanau.\n\n25 . Aka, ku iho la ke alii mawaena o lakou, a lawelawe aku la ia lakou. A ua hoonana ia lakou ia Aarona, a me ka poe pu me ia.\n\n26 . A eia kekahi, i ka wa a ke alii i ike ai ua hoona ia na kanaka, hooku iho la oia ia Aarona a me kona mau hoahanau mawaena konu o na kanaka, i hai aku ai lakou i ka olelo ia lakou la.\n\n27 . A eia kekahi, hoouna aku la ke alii i olelo hoolaha mawaena o ka aina a pau, mawaena o kona poe kanaka a pau, ka poe e noho ana ma na wahi a pau, e waiho ana ma ke kai, ma ka hikina, a ma ke komohana hoi, a i hookaawale ia mai ka aina ae o Zarahemela e kekahi wahi paiki loloa o ka waonahele, mai ke kai hikina a hiki wale aku i ke kai komohana, a, a puni ma na kapa o kahakai, a ma na kapa o ka waonahele aia ma ka akau, ma ka aina o Zarahemela, mawaena o na mokuna o Manati, ma ke poo o ka muliwai o Sidona, mai ka hikina aku i ka komohana; a pela i hookaawale ia ai ko Lamana poe a me ko Nepai poe.\n\n28 . Ano, o ka poe palaualelo loa o ko Lamana poe, noho iho la lakou ma ka waonahele, a noho iloko o na halelewa; a ua hoopalahalaha ia lakou mawaena o ka waonahele, ma ke komohana, ma ka aina o Nepai; he oiaio, a ma ke komohana no hoi o ka aina o Zarahemela, ma na palena, ma ke kahakai, a ma ke komohana, ma ka aina o Nepai, ma kahi o ko ko lakou poe kupuna hooilina mua, a pela e moe ana ma kahakai.\n\n29 . A he nui no hoi ko Lamana poe ma ka hikina ma kahakai, kahi a ko Nepai poe i hooauhee aku ai ia lakou. A pela ua aneane poai puni ia ko Nepai poe e ko Lamana poe; aka hoi, ua loaa iho la i ko Nepai poe na wahi a pau ma ka akau o ka aina, e moe ana ma ka waonahele ma ke poo o ka muliwai Sidona, mai ka hikina a hiki aku i ke komohana, a puni ma ka aoao waonahele; ma ka akau, a hiki wale aku lakou i ka aina a lakou i kapa aku ai o Momona.\n\n30 . A moe iho la ia ma ka aina a lakou i kapa aku ai o Neoneo; ma ka akau loa ia a hiki aku i ka aina i piha e mamua i na kanaka, a i luku ia, no lakou na iwi a makou i olelo aku ai, ka mea i loaa ai i ka poe kanaka o Zarahemela; oia no kahi a lakou i pae mua ai.\n\n31 . A hele mai la lakou mailaila mai iluna ae i loko o ka waonahele hema. Pela ae la ua kapa ia ka aina ma ka akau o Neoneo, a o ka aina ma ka hema ua kapa ia o Momona; oia no ka waonahele i piha i na holoholona hihiu o kela ano o keia ano; o kekahi poe o lakou ua hele mai mai ka aina akau, no ka ai.\n\n32 . A, ano, hookahi la a me ka hapalua wale no ka loihi o ka hele ana no kekahi o ko Nepai poe, ma ka palena o ka aina Momona, a me ka aina Neoneo, mai ke kai hikina i ke kai komohana; a pela iho la ua aneane hoopuni ia ka aina o Nepai, a me ka aina o Zarahemela, me ke kai; aia no he puali uuku o ka aina mawaena o ka aina ma ka akau, a me ka aina ma ka hema.\n\n33 . A eia kekahi, ua noho iho la ko Nepai poe ma ka aina Momona, mai ke kai hikina a hiki aku i ke kai komohana, a pela ko Nepai poe ma ko lakou naauao, me ko lakou poe koa kiai a me ko lakou poe kaua, i hoopuni aku ai i ko Lamana poe ma ka hema, i hiki ole ai ia lakou ke loaa hou kahi e noho ai ma ka akau, i hiki ole ai ia lakou ke kawowo aku i ka aina ma ka akau;\n\n34 . Nolaila, ua hiki ole i ko Lamana poe ke loaa hou aku na wahi e noho ai, ma ka aina o Nepai wale no, a me ka waonahele a puni. A he mea naauao keia ma ko Nepai poe; no ka mea, he enemi ko Lamana poe ia lakou, i ole ai lakou e loaa ko lakou mau mea pilikia ma kela aoao keia aoao, a i hiki ia lakou ke loaa no hoi kekahi aina kahi a lakou e holo aku ai, e like me ko lakou mau makemake.\n\n35 . Ano, mahope iho o kaʻu olelo ana i keia, ke hoi hou nei au i ka mooolelo o Amona, a me Aarona, o Omanera, a me Himani, a me ko lakou mau hoahanau.\n\n", "alma 23": "[center][font_size=26]Mokuna 23[/font_size][/center]\n\n1 . Eia hoi kekahi, hoouna aku la ke alii o ko Lamana poe i olelo hoolaha mawaena o kona poe kanaka a pau, aole lakou e kau i ko lakou mau lima maluna iho o Amona, a me Aarona, o Omanera, a me Himani, aole hoi maluna o kekahi o ko lakou mau hoahanau, ka poe e hele aku e hai ana i ka olelo a ke Akua, ma kela wahi keia wahi a lakou e noho ai, ma na mokuna a pau o ko lakou aina;\n\n2 . He oiaio, hoouna ae la oia i kekahi kauoha mawaena o lakou la, aole lakou la e kau i ko lakou la mau lima maluna iho o lakou e nakinaki ia lakou, aole hoi e hoolei ia lakou iloko o ka halepaahao; aole hoi e kuha lakou la maluna iho o lakou, aole hoi e papai ia lakou, aole hoi e hoolei ae ia lakou mawaho o ko lakou mau halehalawai, aole hoi e hahau ia lakou, aole hoi lakou la e nou ae i na pohaku ia lakou, aka e komo lakou me ke keakea ole ia iloko o na hale o lakou la, a i na luakini hoi, a i na halelaa;\n\n3 . A pela e hiki ai ia lakou ke hele aku a ke hai aku i ka olelo a ke Akua, e like me ko lakou makemake, no ka mea, ua hoohuli ia mai ke alii i ka Haku, a me ko kona hale a pau; nolaila, hoouna aku la oia i ua olelo hoolaha nei mawaena o ka aina i kona poe kanaka, i alalai ole ia ai ka olelo a ke Akua, aka e hiki ia mea ke holo aku mawaena o ka aina a pau, e hiki i kona poe kanaka ke hoomaopopo ia no na mooolelo ino o ko lakou poe kupuna, e hiki ia lakou ke hoomaopopo ia he poe hoahanau lakou a pau, a he mea e pono ole ai no lakou e pepehi kanaka, aole hoi e powa, aole hoi e aihue, aole hoi e moekolohe, aole hoi e hana i kela ano i keia ano o ka hewa.\n\n4 . Ano, eia kekahi, i ka wa a ke alii i hoouna aku ai i ua olelo hoolaha nei, hele aku la o Aarona a me kona mau hoahanau ia kulanakauhale aku ia kulanakauhale aku, a mai kahi hale hoomana aku i kekahi, e kukulu ana i na ekalesia, a e hoolaa ana i na kahuna a me na kumu a puni ka aina mawaena o ko Lamana poe, e hai aku a e ao aku i ka olelo a ke Akua mawaena o lakou; a pela lakou i hoomaka ai e loaa ka pomaikai nui.\n\n5 . A ua lawe ia mai na tausani i ka ike i ka Haku, he oiaio, ua lawe ia mai na tausani e manaoio i na mooolelo o ko Nepai poe: a ua ao ia lakou i na mooolelo a me na wanana i haawi ia mai ai, a hiki wale aku i keia manawa;\n\n6 . A me ka oiaio o ka Haku e ola nei, me ia o ka poe i manaoio, o ka poe i lawe ia mai i ka ike i ka oiaio, ma o ka haiolelo ana la a Amona a me kona poe hoahanau, e like me ka Uhane o ka hoikeana a o ka wanana, a me ka mana o ke Akua, e hana ana i na hana mana iloko o lakou; he oiaio, ke i aku nei au ia oukou, me ka Haku e ola nei, o ka poe o ko Lamana poe i manaoio mai i ka lakou haiolelo ana, a i hoohuli ia i ka Haku, aole lakou i haule hou aku ma ia hope aku;\n\n7 . No ka mea, lilo iho la lakou i poe kanaka pono; waiho iho la lakou ilalo i na mea kaua o ko lakou kipi ana, i ole lakou e kaua ku e hou i ke Akua, aole hoi i kekahi poe o ko lakou poe hoahanau.\n\n8 . Ano, eia ka poe i hoohuli ia mai i ka Haku:\n\n9 . O ka poe kanaka o ko Lamana poe e noho ana ma ka aina o Isemaela,\n\n10 . A o ka poe kanaka hoi o ko Lamana poe e noho ana ma ka aina o Midoni,\n\n11 . A o ka poe kanaka hoi o ko Lamana poe e noho ana ma ke kulanakauhale o Nepai,\n\n12 . A o ka poe kanaka hoi o ko Lamana poe e noho ana ma ka aina o Sailoma, a e noho ana ma ka aina o Semalona, a ma ke kulanakauhale o Lemuela, a ma ke kulanakauhale o Siminailona;\n\n13 . A oia na inoa o na kulanakauhale o ko Lamana poe i hoohuli ia ai i ka Haku; a o lakou nei no ka poe i waiho ilalo i na mea kaua o ko lakou kipi ana, he oiaio, i na mea kaua a pau o lakou; a no ko Lamana poe lakou a pau.\n\n14 . Aole i hoohuli ia ae ko Amaleki poe, hookahi mea wale no; aole hoi kekahi o ko Amulona poe; aka, hoopaakiki iho la lakou i ko lakou mau naau, a me na naau hoi o ko Lamana poe ma na wahi o ka aina a lakou i noho ai; he oiaio, a me ko ko lakou mau kauhale a pau, a me ko ko lakou mau kulanakauhale a pau;\n\n15 . Nolaila, ua kakau makou i na inoa o na kulanakauhale a pau o ko Lamana poe, iloko olaila lakou i mihi ai a loaa ai ka ike i ka oiaio, a i hoohuli ia ai.\n\n16 . Ano, eia kekahi, o ke alii a me ka poe i hoohuli ia ai, ua makemake lakou e loaa kekahi inoa, e hiki ia lakou ma ia mea ke hookoa ia ae mai ko lakou poe hoahanau ae; nolaila, kukakuka pu iho la ke alii me Aarona a me kekahi poe he nui o ko lakou poe kahuna, no ka inoa a lakou e lawe mai ai maluna iho o lakou, i hookoa ia ai lakou.\n\n17 . A eia kekahi, kapa iho la lakou i ko lakou inoa o ko Anati-Nepai-Lehi; a ua kapa ia lakou ma keia inoa, a, aole e kapa hou ia ko Lamana poe.\n\n18 . A hoomaka ae la lakou e lilo i poe kanaka ikaika loa ma ka hana; he oiaio, a he aloha i ko Nepai poe; nolaila, ua launa palapala lakou me lakou la, a hahai hou ole mai ka hoomainoino o ke Akua ia lakou.\n\n", "alma 24": "[center][font_size=26]Mokuna 24[/font_size][/center]\n\n1 . A eia kekahi, o ko Amaleki poe, a me ko Amulona poe, a me ko Lamana poe e noho ana ma ka aina o Amulona, a ma ka aina o Helama no hoi, a ma ka aina o Ierusalema, a ma ka aina a pau a puni, ka poe i hoohuli ole ia ai, a i lawe ole ai maluna iho o lakou i ka inoa o Anati-Nepai-Lehi, ua hookonokono ia ae e ko Amaleki poe, a e ko Amulona poe, e huhu aku i ko lakou poe hoahanau;\n\n2 . A lilo iho la ko lakou inaina ku e ia lakou i mea eha nui loa, a hoomaka ae la lakou e kipi aku i ko lakou alii, a aole lakou i makemake ia ia i alii no lakou; nolaila, lalau aku la lakou i na mea kaua e ku e mai i ka poe kanaka o Anati-Nepai-Lehi.\n\n3 . Ano, hooili iho la ke alii i ke aupuni maluna iho o kana keikikane a kapa iho la oia i kona inoa o Anati-Nepai-Lehi.\n\n4 . A make aku la ke alii i ua makahiki hookahi la a ko Lamana poe i hoomaka ai e hoomakaukau iho no ke kaua ku e mai i ka poe kanaka o ke Akua.\n\n5 . Ano, i ka wa a Amona a me kona mau hoahanau, a me ka poe a pau i pii pu me ia, i ike ai i ka hoomakaukau ana o ko Lamana poe e luku mai i ko lakou poe hoahanau, hele ae la lakou i ka aina o Midiana, a malaila o Amona i halawai pu ai me kona mau hoahanau a pau; a mailaila i hele aku ai lakou i ka aina o Isemaela, e hiki ia lakou ke kukakuka pu me Lamoni, a me kona kaikuaana hoi o Anati-Nepai-Lehi, no ka mea a lakou e hana ai e hoomalu ia lakou iho i ko Lamana poe.\n\n6 . Ano, aole kekahi mea mawaena o ka poe kanaka i hoohuli ia ai i ka Haku, nana e lalau aku i na mea kaua e ku e i kona poe hoahanau; aole loa, aole hoi e hoomakaukau aku i kekahi mea no ke kaua; he oiaio, a kauoha mai la no hoi ko lakou alii ia lakou, i ole ai lakou e hana pela;\n\n7 . Ano, eia na olelo ana i olelo aku ai i na kanaka no ia mea: Ke aloha aku nei au i koʻu Akua, e koʻu poe kanaka i aloha ia, ua hoouna mai ko kakou Akua nui ma ka lokomaikai i ko kakou poe hoahanau nei, ko Nepai poe, ia kakou e haiolelo mai ia kakou, a e hoomaopopo mai ia kakou no na mooolelo o ko kakou poe kupuna hewa.\n\n8 . A, aia hoi, ke aloha nei au i koʻu Akua nui no kona haawi ana mai ia kakou i kekahi hapa o kona Uhane e hoopalupalu mai i na naau o kakou, i hoomaka ai kakou e hoolauna aku me keia poe hoahanau, me ko Nepai poe;\n\n9 . A, aia hoi, ke aloha aku nei hoi au i kuu Akua no ka hoomaopopo ia ana o kakou ma keia hoolauna ana no na hala o kakou, a no ka nui o na pepehi kanaka ana a kakou i hana ai;\n\n10 . A ke aloha aku nei no hoi au i kuu Akua, he oiaio, i kuu Akua nui, no kona ae ana mai ia kakou e mihi i ua mau mea nei, a no kona kala ana mai no hoi ia kakou i ua mau mea nei, i ko kakou mau hala a mau pepehi kanaka ana he nui a kakou i hana ai, a lawe ana aku i ka hewa mai na naau o kakou aku, ma o na hana maikai la a kana Keiki.\n\n11 . Ano, aia hoi, e koʻu poe hoahanau, he mea ane hiki ole ia kakou (no ka mea, o ka poe lilo loa kakou o na kanaka a pau,) ke mihi i ko kakou mau hewa a pau a me na pepehi kanaka ana he nui loa a kakou i hana ai, a e noi i ke Akua e lawe aku ia mau mea mai na naau aku o kakou, no ka mea, he mea ane hiki ole ka lawa ana o ko kakou mihi imua o ke Akua, i lawe aku ai oia i ko kakou kohu.\n\n12 . Ano, e oʻu poe hoahanau i aloha loa ia, mahope iho o ko ke Akua lawe ana aku i ko kakou mau kohu, a ua lilo na pahikaua a kakou i huali, mai hookohu hou aku kakou i na pahikaua a kakou ma neia hope aku ma ke koko o ko kakou poe hoahanau.\n\n13 . Aia hoi, ke i aku nei au ia oukou, aole, aka e hoopaa kakou i na pahikaua a kakou, i hookohu ole ia ai lakou me ke koko o ko kakou poe hoahanau; no ka mea malia paha ina e hookohu hou aku kakou i na pahikaua a kakou, aole e hiki ke holoi huali hou ia ua mau mea nei ma o ke koko la o ke Keiki a ko kakou Akua nui, e hookahe ia auanei no ke kalahala ana o ko kakou mau hewa.\n\n14 . A ua aloha mai ke Akua nui ia kakou, a hoike mai la i ua mau mea nei ia kakou, i make ole ai kakou; he oiaio, a ua hoike mai oia i ua mau mea nei ia kakou mamua o ka hiki ana mai, no ka mea, e aloha mai ana oia i na uhane o kakou e like me kona aloha ana i ka kakou poe keiki; nolaila, ma kona aloha ke hoalauna mai nei oia ia kakou ma o kona poe anela la, i hiki i ke kumumanao hoola ke hoike ia mai ia kakou no hoi e like me ia i na hanauna e hiki mai ana.\n\n15 . E, nani wale ke aloha o ko kakou Akua! Ano, aia hoi, he mea ane hiki ole ia kakou ke loaa ka lawe ana aku o na kohu o kakou mai o kakou aku, a ua hoohuali ia na pahikaua e kakou, ea, e huna aku kakou ia mau mea i malama huali ia ai ua mau mea la, me he mea hoike la i ko kakou Akua ma ka la hope, a ma ka la a kakou e lawe ia mai ai e ku imua ona e hookolokolo ia, aole kakou i hookohu aku i na pahikaua a kakou iloko o ke koko o ko kakou poe hoahanau mahope iho o kona haawi ana i kana olelo ia kakou, a i hoomaemae mai ai ia kakou ma o ua mea la.\n\n16 . Ano, e koʻu poe hoahanau, ina e imi mai ko kakou poe hoahanau e luku mai ia kakou, aia hoi, e huna aku kakou i na pahikaua a kakou, he oiaio, e kanu hohonu aku kakou ia mau mea iloko o ka honua, i malama huali ia ai ia mau mea, me he hoike la ma ka la hope aole kakou i hana aku me ua mau mea la; a ina e luku mai ko kakou poe hoahanau ia kakou, aia hoi, e haele aku no kakou i ko kakou Akua la a e hoola ia.\n\n17 . Ano, eia kekahi, i ka wa a ke alii i hoopau ai i keia mau olelo, a i hoakoakoa pu ia mai ai na kanaka a pau, lalau aku la lakou i na pahikaua a lakou, a me na mea kaua a pau i hana ia ai no ka hookahe ana i ko ke kanaka koko, a kanu hohonu iho la lakou ia mau mea iloko o ka honua;\n\n18 . A o keia ka lakou i hana ai, he mea ia ma ko lakou manao e hoike aku ai i ke Akua, a i na kanaka hoi, aole lakou e hana hou aku me na mea kaua no ka hookahe ana i ko ke kanaka koko; a o keia ka lakou i hana ai, e hoohiki ana a e hana berita ana me ke Akua, ua makemake loa lakou e haawi aku i ko lakou mau ola iho, mamua o ka hookahe ana i ke koko o ko lakou poe hoahanau; a ua makemake loa lakou e haawi aku na kekahi hoahanau, mamua o ka lawe ana mai mai ona mai; a ua makemake lakou e hana nui me ko lakou mau lima, mamua o ka hoomaunauna ana i na la o lakou ma ka palaualelo;\n\n19 . A pela kakou i ike ai i ka wa i hoohuli ia mai ai keia poe o Lamana e manaoio a e ike i ka oiaio, ua kupaa lakou, a e hoomanawanui aku a hiki aku i ka make, mamua o ka hana hewa aku; a pela kakou i ike ai, ua kanu iho la lakou i na mea o ka malu, oia hoi ua kanu iho la lakou i na mea kaua, i loaa ai ka malu.\n\n20 . A eia kekahi, hoomakaukau iho la ko lakou poe hoahanau, ko Lamana poe, no ke kaua, a pii mai la i ka aina o Nepai, me ka manao e pepehi mai i ke alii, a e hoonohonoho iho i kekahi mea ma kona hakahaka, a e luku mai no hoi i ka poe kanaka o Anati-Nepai-Lehi mailoko aku o ka aina.\n\n21 . Ano, i ka wa o ka poe kanaka i ike ai e hele ku e mai ana lakou ia lakou nei, haele aku la lakou nei e halawai pu me lakou, a hoomoe iho la lakou nei ia lakou iho imua o lakou i ka honua, a hoomaka ae la e kahea aku i ka inoa o ka Haku; a pela iho la ke ano o ko lakou mau kino i ka wa i hoomaka ai ko Lamana poe e haule mai maluna iho o lakou, a hoomaka iho la e pepehi mai ia lakou me ka pahikaua;\n\n22 . A pela iho la me ke ku e ole ia aku, pepehi mai la lakou la i hookahi tausani a me na mea keu elima o lakou nei; a ke ike nei kakou ua pomaikai lakou, no ka mea, ua haele aku la lakou e noho pu me ko lakou Akua.\n\n23 . Ano, i ka wa a ko Lamana poe i ike ai aole e hee aku ko lakou poe hoahanau mai ka pahikaua aku, aole hoi lakou e huli ae i ka lima akau, aole hoi i ka lima hema, aka e moe no lakou ilalo a make, a hoolea aku i ke Akua i ka wa e make ana malalo iho o ka pahikaua;\n\n24 . Ano, i ko Lamana poe i ike ai i keia, hooki ae la lakou i ka pepehi ana ia lakou nei; a he nui ka poe no lakou na naau i pilihua iloko o lakou no ka poe o ko lakou poe hoahanau i haule iho malalo iho o ka pahikaua, no ka mea, mihi iho la lakou no na mea a lakou i hana ai.\n\n25 . A eia kekahi, hoolei iho la lakou ilalo i na mea kaua o lakou, aole lakou e lalau hou aku ia mau mea, no ka mea, ua walania iho la lakou no na pepehi kanaka a lakou i hana ai; a iho mai la lakou ilalo e like me ko lakou poe hoahanau, e paulele ana i ke aloha o ka poe no lakou na lima i hooaka ia e pepehi mai ia lakou.\n\n26 . A eia kekahi, ua hui pu ia me ka poe kanaka o ke Akua ia la kekahi poe he nui ae mamua o ka poe i pepehi ia mai; a o ka poe i pepehi mai he poe kanaka pono lakou; nolaila, aole kumu ko kakou e kanalua ai no ko lakou hoola ia ana.\n\n27 . A, aole kekahi kanaka hewa i pepehi ia mawaena o lakou; aka, ua nui ae lakou mamua o ke tausani hookahi i lawe ia mai i ka ike i ka oiaio; a pela kakou i ike ai e hana ana ka Haku ma na aoao he nui e hoola mai i kona poe kanaka.\n\n28 . Ano, o ka nui loa o ua poe la o ko Lamana, ka poe i pepehi ae i ko lakou poe hoahanau, no ko Amaleki poe a me ko Amulona poe lakou, a mamuli o ka aoao o ko Nehora ka nui loa o lakou.\n\n29 . Ano, mawaena o ua poe la ka poe i hui pu ai me ka poe kanaka o ka Haku, aole kekahi no ko Amaleki poe, aole hoi no ko Amulona poe, aole hoi no ka aoao o Nehora, aka, he poe mamo io na Lamana laua me Lemuela;\n\n30 . A pela ua hiki ia kakou ke ike lea, mahope iho o ka hoomalamalama ia ana o na kanaka me ka Uhane o ke Akua, a ua loaa ka ike nui no na mea e pili ana i ka pono, a, alaila haule aku iloko o ka hewa a me ka hala, ua lilo lakou i poe paakiki loa aku, a pela i lilo ai ko lakou noho ana i ino loa ae, mamua o ko lakou, ina aole lakou i ike e i kela mau mea.\n\n", "alma 25": "[center][font_size=26]Mokuna 25[/font_size][/center]\n\n1 . A, aia hoi kekahi, ua huhu nui loa ae ua poe la o Lamana, no ko lakou pepehi ana i ko lakou poe hoahanau; nolaila, hoohiki iho la lakou e hookau aku i ka hoopai maluna iho o ko Nepai poe; a, aole lakou i hoao hou e pepehi mai i ka poe kanaka o Anati-Nepai-Lehi ia manawa;\n\n2 . Aka, lawe aku la lakou i ko lakou poe koa a hele aku la ma na palena o ka aina o Zarahemela a haule iho la maluna iho o ka poe kanaka e noho ana ma ka aina Amoniha, a luku ae la ia lakou.\n\n3 . A mahope iho o ia mea, ua nui na kaua o lakou me ko Nepai poe, a ma ua mau kaua nei ua hooauhee ia aku a pepehi ia aku lakou;\n\n4 . A mawaena o ko Lamana poe i pepehi ia, ua aneane pau loa ka poe hua a Amulona a me kona poe hoahanau, ka poe kahuna lakou mamua a Noa, a ua pepehi ia lakou ma na lima o ko Nepai poe;\n\n5 . A o ka poe o lakou i koe ua holo aku iloko o ka waonahele hikina, a ua lawe pakaha iho i ka mana a me ka noho alii ana maluna iho o ko Lamana poe, a kena ae la o kekahi poe he nui o ko Lamana poe e puhi ia ma ke ahi, no ko lakou manaoio;\n\n6 . No ka mea, o kekahi poe he nui loa o lakou, mahope iho o ka loaa ana ka poino nui a me na mea pilikia he nui wale me neia, hoomaka iho la e hooeueu ia e hoomanao iho i na olelo a Aarona me kona poe hoahanau i hai aku ai ia lakou ma ko lakou aina; nolaila, hoomaka ae la lakou e hoomaloka aku i na mooolelo o ko lakou poe kupuna, a e manaoio i ka Haku, nana i haawi i ka mana nui i ko Nepai poe; a pela hoi he nui wale o lakou i hoohuli ia ai ma ka waonahele.\n\n7 . A eia kekahi, kena ae la ua poe luna la, o lakou no ka poe i koe o na keiki a Amulona, e pepehi ia lakou nei, he oiaio, o ka poe a pau i manaoio i ua mau mea nei.\n\n8 . Ano, no keia luku ana ua hooeueu ia kekahi poe he nui loa o ko lakou poe hoahanau me ka huhu; a hoomaka ae la ka paio ma ka waonahele; a hoomaka ae la ko Lamana poe e imi i ka poe keiki a Amulona a me kona poe hoahanau, a hoomaka ae la e pepehi aku ia lakou, a hee aku la lakou iloko o ka waonahele hikina.\n\n9 . A, aia hoi, ua imi ia lakou i keia manawa e ko Lamana poe; pela i ko mai ai na olelo a Abinadi, ana i olelo mai ai no na hua a ka poe kahuna, ka poe i kena mai i loaa ai ia ia ka make ma ke ahi.\n\n10 . No ka mea, i aku la oia ia lakou, O ka mea a oukou e hana mai ai iaʻu, he hoailona auanei ia no na mea e hiki mai ana.\n\n11 . Ano, o Abinadi no ka mua i loaa ai na eha o ka make ma ke ahi, no kona manaoio aku i ke Akua; ano, eia no ke ano o kana olelo, e loaa auanei i kekahi poe he nui ka make ma ke ahi, e like me kana i loaa ai.\n\n12 . A i aku la oia i ka poe kahuna a Noa, na ka lakou poe hua e kena aku auanei e pepehi ia a make na mea he nui, ma ke ano e like me ia, a e hoopuehu ia aku a e pepehi ia aku lakou, me he hipa la me ke kahu ole i hoa ia aku a i pepehi ia aku e na holoholona hihiu; ano, aia hoi, ua ko mai ua mau olelo nei, no ka mea, ua hoa ia aku lakou e ko Lamana poe, a ua imi ia aku lakou, a ua hahau ia aku lakou.\n\n13 . A eia kekahi, i ka wa a ko Lamana poe i ike ai ua hiki ole ia lakou ke lanakila maluna iho o ko Nepai poe, hoi hou aku la lakou i ko lakou aina iho; a ua nui loa ka poe o lakou i hele mai i ka aina o Isemaela a me ka aina o Nepai, a hoohui pu iho la ia lakou iho me ka poe kanaka o ke Akua, oia ka poe kanaka o Anati-Nepai-Lehi;\n\n14 . A kanu iho la hoi lakou i na mea kaua o lakou, e like me ka hana ana a ko lakou poe hoahanau a hoomaka ae la lakou e lilo i poe kanaka pono; a hele aku la lakou ma na aoao o ka Haku, a malama iho la i kana mau kauoha a me kona mau kanawai;\n\n15 . He oiaio, a ua malama iho lakou i ke kanawai o Mose; no ka mea, he mea e pono ai no lakou e malama i ke kanawai o Mose i keia manawa, no ka mea, aole i pau ia i ka hooko ia. Aka, me ke kanawai nae o Mose, ua nana lakou imua i ka hiki ana mai o Kristo, e manao ana he hoailona ke kanawai o Mose no kona hiki ana mai, a e manaoio ana he mea e pono ai na lakou e malama i kela mau oihana kuwaho, a hiki i ka manawa e hoike ia mai ai oia ia lakou.\n\n16 . Ano, aole lakou i manao ua hiki mai ke ola ma o ke kanawai la o Mose; aka, o ke kanawai o Mose he mea ia e hooikaika ai i ko lakou manaoio iloko o Kristo; a pela hoi lakou i hoopaa mai ai i kekahi manaolana, ma o ka manaoio la, i ke ola mau loa, e hilinai ana i ka Uhane o ka wanana, ka mea i olelo mai no ua mau mea la e hiki mai ana.\n\n17 . Ano, aia hoi, hauoli nui loa iho la o Amona, a me Aarona, a me Omanera, a me Himani, a me ko lakou poe hoahanau, no ka pomaikai i loaa ai ia lakou mawaena o ko Lamana poe, me ka ike ana ua haawi mai la ka Haku ia lakou e like me ka lakou mau pule, a ua hooko mai no hoi i kana olelo ia lakou ma na mea a pau.\n\n", "alma 26": "[center][font_size=26]Mokuna 26[/font_size][/center]\n\n1 . A, ano, eia na olelo a Amona i kona poe hoahanau, penei ua mau olelo nei: E koʻu poe hoahanau, aia hoi, ke i aku nei au ia oukou, he kumu nui ko kakou e hauoli ai; no ka mea, ua hiki anei ia kakou ke manao, i ka wa a kakou i haalele aku ai i ka aina o Zarahemela, e haawi mai ana ke Akua ia kakou i na mea pomaikai nui me neia?\n\n2 . A, ano, ke ninau aku nei au, heaha la na mea pomaikai nui ana i hookau mai ai maluna iho o kakou? E hiki anei ia oukou ke hai mai?\n\n3 . Aia hoi, ke pane aku nei au no oukou, no ka mea, aia iloko o ka pouli mamua ko kakou poe hoahanau, ko Lamana poe, he oiaio, iloko o ka lua pouli loa; aka, aia hoi, pehea la ka nui loa o lakou i lawe ia mai e ike i ka malamalama kupaianaha o ke Akua? A eia no ka pomaikai ana i hookau mai ai maluna iho o kakou, ua hoolilo ia mai kakou i mau mea hana ma na lima o ke Akua, e hooko i keia hana nui.\n\n4 . Aia hoi, ke hauoli nei na tausani o lakou, a ua lawe ia mai iloko o ka pa o ke Akua.\n\n5 . Aia hoi, ua oo ka mahinaai, a pomaikai iho la oukou, no ka mea, ua hookomo aku oukou i ka pahikakiwi, a hoiliili iho la me ko oukou ikaika, he oiaio, a hana aku la oukou a pau ae ka la; a, e nana aku oukou i ka nui loa o na pua a oukou, a e hoiliili ia auanei lakou iloko o na halepapaa, i helelei liilii ole ai lakou;\n\n6 . He oiaio, aole loa lakou e ulupa ia ilalo e ka makani ino, ma ka la hope; he oiaio, aole e hapuku ia e na puahiohio; aka, i ka wa e hiki mai ai ka makani ino, e hoiliili pu ia lakou ma ko lakou wahi, e hiki ole ai i ka makani ino ke komo iloko o lakou; he oiaio, aole hoi lakou e puhi ia e na makani ikaika, i kahi a ka enemi e makemake ai e hali ia lakou.\n\n7 . Aka hoi, aia no lakou ma na lima o ka Haku nona ka mahinaai, a nana no lakou; a e hookiekie mai oia ia lakou iluna ma ka la hope.\n\n8 . E hoomaikai ia ka inoa o ko kakou Akua; e memele aku kakou i kona nani, he oiaio, e haawi aku kakou i ke aloha i kona inoa hoano, no ka mea, ke hana la oia i ka pono a mau loa aku.\n\n9 . No ka mea, ina ua pii ole mai kakou mailoko mai o ka aina o Zarahemela, ina ua walania ano keia poe hoahanau aloha nui ia o kakou, ka poe i aloha nui mai me neia ia kakou, me ka inaina ku e mai ia kakou, he oiaio, a he poe malihini no hoi lakou i ke Akua.\n\n10 . A eia kekahi, ia Amona i olelo ae ai i ua mau olelo nei, papa mai la kona kaikuaana o Aarona ia ia, i ka i ana: E Amona, ke makau nei au e kai ana kou olioli ia oe, e kaena aku.\n\n11 . Aka, i ae la o Amona ia ia, Aole au e kaena nei ma koʻu ikaika iho, aole hoi ma koʻu naauao iho; aka hoi, ua piha koʻu olioli, he oiaio, ua piha kuu naau me ka olioli, a e hauoli no au iloko o kuu Akua;\n\n12 . He oiaio, ke ike nei au he mea ole au; ma koʻu ikaika, ua nawaliwali au; nolaila, aole au e kaena aku noʻu iho, aka e kaena aku au no koʻu Akua; no ka mea, ma kona ikaika ua hiki iaʻu ke hana aku i na mea a pau; he oiaio, aia hoi, he nui wale na hana mana nani a kakou i hana aku ai ma keia aina, a no ua mau mea nei, ea, e hiilani aku kakou i kona inoa no ka wa pau ole.\n\n13 . Aia hoi, nani wale ka nui loa o ko kakou poe hoahanau ana i hookuu mai ai, mai na eha o gehena ae; a ua kai ia mai lakou e memele aku i ke aloha hoolapanai ana; a o keia mea no ka mana o kana olelo iloko o kakou; nolaila, aole anei o kakou he kumu nui e hauoli ai?\n\n14 . Ae, he kumu no ko kakou e hoolea aku ai ia ia, ia ao aku ia ao aku, no ka mea, oia no ke Akua kiekie loa, a ua hookuu mai i ko kakou poe hoahanau mai na kaulahao ae o gehena.\n\n15 . He oiaio, ua hoopuni ia lakou a puni me ka pouli a make mau loa; aka hoi, nana no i kai mai ia lakou iloko o kona malamalama mau loa, he oiaio, iloko o ke ola mau loa; a ua hoopuni ia lakou a puni me ka lokomaikai keu loa o kona aloha; he oiaio, a o kakou no na mea hana ma kona mau lima, i hana ai i ua hana nui a kupanaha nei;\n\n16 . Nolaila, e kaena ae kakou, he oiaio, e kaena ae kakou iloko o ka Haku; he oiaio, e hauoli kakou, no ka mea, ua piha ko kakou olioli; he oiaio, e hoonani aku kakou i ko kakou Akua no ka wa pau ole. Aia hoi, owai la ka mea e hiki ke kaena ae iloko o ka Haku mamua o ka mea ku pono? He oiaio, owai la ka mea e hiki ke olelo oi aku mamua o ka mea pono, no kona mana nui, a no kona aloha, a no kona hoomanawanui i na keiki a kanaka? Aia hoi, ke i aku nei au ia oukou, ua hiki ole iaʻu ke olelo aku i ka huna uuku loa aʻu i manao ai.\n\n17 . Owai la ka mea i manao he aloha nui ko ke Akua me neia, i kona kaili ana mai ia kakou mai ko kakou wahi weliweli, hewa, a haumia?\n\n18 . Aia hoi, haele aku la kakou iloko o ka inaina, me na olelo weliweli ikaika e hoopau aku i kona ekalesia.\n\n19 . Aia hoi, no ke aha la oia i haawi ole mai ai ia kakou i ka make weliweli loa; he oiaio, no ke aha la oia i hookuu ole mai ai i ka pahikaua o kona hoopai e haule mai maluna iho o kakou, e hoolilo mai ia kakou i ka poho mau loa o ka manao?\n\n20 . E, me he mea la aneane e hee ana kuu uhane ma ua manao la. Aia hoi, aole oia i hana mai i kona hoopai maluna iho o kakou, aka, ma kona aloha nui ua kai mai ia kakou ma keia aoao o kela awawa mau loa o ka make a me ka poino, i ka hoolaa ia ana o ko kakou mau uhane.\n\n21 . Ano hoi, e oʻu poe hoahanau, owai la ke kanaka ma kona ano maoli, i ike ai i keia mau mea? Ke i aku nei au ia oukou, aole kekahi i ike i ua mau mea nei, ke ole ia ka mea mihi;\n\n22 . He oiaio, o ka mea e mihi ana a e hana ana me ka manaoio, a e hoohua ae ana i na hua maikai, a e pule mau ana me ka hooki ole; i na mea e like me neia ua haawi ia mai e ike i na mea pohihihi o ke Akua; he oiaio, o ka poe me neia e haawi ia mai auanei e hoike aku i na mea i hoike ole ia aku; he oiaio, a e haawi ia mai auanei i ka poe me neia, e kai mai i na tausani o na uhane i ka mihi, oia, e like me ia i haawi ia mai ai ia kakou e kai mai i ua poe hoahanau nei o kakou i ka mihi.\n\n23 . Ano, ke hoomanao nei anei oukou, e koʻu poe hoahanau, ua olelo aku kakou i ko kakou poe hoahanau ma ka aina o Zarahemela, Ea, ke pii aku nei makou i ka aina o Nepai, e haiolelo aku i ko kakou poe hoahanau, i ko Lamana poe, a hoomahuakala mai la lakou ia kakou?\n\n24 . No ka mea, i mai la lakou ia kakou, Ke kuhi nei anei oukou ua hiki ia oukou ke kai mai i ko Lamana poe i ka ike i ka oiaio? Ke kuhi nei anei oukou ua hiki ia oukou ke hoomaopopo aku i ko Lamana poe i ka hewa o na mooolelo o ko lakou poe kupuna, he poe kanaka ai oolea me lakou la; no lakou na naau e hauoli ana ma ke hookahe ana i ke koko; no lakou na la i lilo ai ma ka hana hewa loa; no lakou na aoao he mau aoao o ka mea lawehala mai kinohi mai? Ano, e koʻu poe hoahanau, ke hoomanao nei oukou oia no ka lakou olelo.\n\n25 . A eia hou ka lakou i olelo mai ai, E, e lalau aku kakou i na mea kaua e ku e ia lakou e hiki ia kakou ke hoopau aku ia lakou a me ka lakou hana hewa mailoko aku o ka aina, o kawowo mai lakou maluna iho o kakou a hoopoino mai ia kakou.\n\n26 . Aka hoi, e koʻu poe hoahanau, haele mai la kakou iloko o ka waonahele, aole me ka manao e hoopau aku i ko kakou poe hoahanau, aka me ka manao e hiki paha ia kakou ke hoola aku i kekahi mau uhane he uuku o lakou.\n\n27 . Ano, i ka wa i kaumaha ai ko kakou mau naau, a aneane kakou e hoi hou, aia hoi, hooluolu mai la ka Haku ia kakou, a i mai la, E hele aku mawaena o ko oukou poe hoahanau, ko Lamana poe, a e haawe me ka hoomanawanui i ko oukou mau popilikia, a e haawi aku au ia oukou i ka pomaikai.\n\n28 . A, ano hoi, ua haele mai la kakou, a hele aku la mawaena o lakou; a ua hoomanawanui iho iloko o na eha o kakou, a ua loaa ia kakou kela mea pilikia keia mea pilikia; he oiaio ae la, ua hele aku kakou mai ia hale aku ia hale aku, e hilinai ana maluna o ke aloha o ko ke ao nei; aole maluna o ke aloha o ko ke ao nei wale no, aka maluna ae o ke aloha o ke Akua.\n\n29 . A ua komo aku kakou iloko o na hale o lakou a ao aku la ia lakou, a ua ao aku la kakou ia lakou ma na alanui o lakou; he oiaio, a ua ao aku kakou ia lakou maluna ae o na puu o lakou; a ua komo no hoi kakou iloko o na luakini o lakou, a me na halehalawai o lakou, a ao aku la ia lakou; a ua hoolei ia mai kakou mawaho, a hoomaewaewa ia mai, a kuha ia mai, a papai ia mai ma ko kakou mau papalina; a ua hailuku ia mai kakou, a hopu ia mai, a nakinaki ia mai me na kaula ikaika, a hahao ia mai iloko o ka halepaahao; a ma o ka mana a naauao la o ke Akua, ua hoopakele hou ia mai kakou;\n\n30 . A ua loaa ia kakou kela ano keia ano o ka pilikia, a o keia mau mea a pau, i hiki ia kakou paha ke lilo i poe e hoola i kekahi uhane; a ua manao wale kakou e piha ana ko kakou olioli, ina paha ua hiki ia kakou ke lilo i poe hoola i kekahi poe.\n\n31 . Ano, aia hoi, ua hiki ia kakou ke nana aku a ke ike aku i na hua o ka kakou hana; a he kakaikahi anei lakou? Ke i aku nei au ia oukou, aole, he nui loa aku lakou; he oiaio, a ua hiki ia kakou ke hoike aku no ko lakou oiaio, no ko lakou aloha i na hoahanau o lakou, a ia kakou no hoi.\n\n32 . No ka mea, aia hoi, ua makemake loa ka, lakou e mohai aku i na ola o lakou, mamua o ke kaili aku i ke ola o ko lakou poe enemi; a ua kanu hohonu iho la lakou i ko lakou mau mea o ke kaua iloko o ka honua, no ko lakou aloha i ko lakou poe hoahanau.\n\n33 . A, aia hoi, ke olelo aku nei au ia oukou, he aloha nui anei me neia mamua ma ka aina a puni? Aia hoi, ke i aku nei au ia oukou, aole, aole hoi mawaena o ko Nepai poe.\n\n34 . No ka mea hoi, ua lalau no lakou i na mea kaua e ku e i ko lakou poe hoahanau; aole lakou i ae aku e pepehi ia mai lakou. Aka hoi, e nana aku i ka nui loa o ua poe nei i waiho aku ilalo i na ola o lakou; a ua ike kakou ua haele aku la lakou i ko lakou Akua la no ko lakou aloha, a no ko lakou inaina i ke hewa.\n\n35 . Ano, aole anei o kakou he kumu e hauoli ai? Ae, ke i aku nei au ia oukou, aole loa he poe kanaka no lakou ke kumu nui me neia e hauoli ai e like me kakou nei, mai ka makamua mai o ke ao nei; he oiaio, a ua kai ia aku la kuu olioli ma ke kaena ma koʻu Akua; no ka mea, nona ka mana a pau, ka naauao a pau, a me ka ike maopopo a pau; ke hoomaopopo mai nei oia i na mea a pau, a he Mea aloha, a hiki aku i ka hoola ana i ka poe e mihi ana a e manaoio ana i kona inoa.\n\n36 . Ano, ina he kaena keia, alaila pela au e kaena aku ai; no ka mea, o keia no kuu ola a me kuu malamalama, koʻu olioli a me koʻu hoola ia ana, a me koʻu hoolapanai ia ana mai ka poino mau loa mai. He oiaio, e hoomaikai ia ka inoa o koʻu Akua, nana i malama mai i keia poe kanaka, he lala lakou o ka laau o Iseraela, a ua lilo ae la mai kona kino aku, iloko o kahi aina e; he oiaio, ke i aku nei au, e hoomaikai ia ka inoa o koʻu Akua, nana i malama mai ia kakou, he poe aea iloko o kahi aina e.\n\n37 . Ano, e koʻu poe hoahanau, ke ike nei kakou e malama ana ke Akua i kela lahuikanaka i keia lahuikanaka, ma kela aina keia aina a lakou i noho ai; he oiaio, ke helu mai la oia i kona poe kanaka, a, aia no kona aloha maluna iho o ko ka honua a pau. Ano, oia no koʻu olioli, a me koʻu hoolea nui ana aku; he oiaio, a e aloha aku au i koʻu Akua no ka wa pau ole. Amene.\n\n", "alma 27": "[center][font_size=26]Mokuna 27[/font_size][/center]\n\n1 . Ano, eia kekahi, i ka wa a kela poe o ko Lamana, ka poe i hele aku e kaua ku e aku i ko Nepai poe, i ike ai, mahope iho o na aumeume he nui o lakou e anai mai ia lakou la, ua makehewa ke imi ae i ko lakou anai ia ana, hoi hou aku la lakou i ka aina o Nepai.\n\n2 . A eia kekahi, ua huhu nui loa iho la ko Amaleki poe, no ko lakou poino. A ia lakou i ike ai ua hiki ole ia lakou ke hoopai aku i ko Nepai poe, hoomaka ae la lakou e hookonokono ae i na kanaka e huhu aku i ko lakou poe hoahanau, ka poe kanaka o Anati-Nepai-Lehi; nolaila, hoomaka hou ae la lakou e luku mai ia lakou nei.\n\n3 . Ano, hoole hou aku la ua poe kanaka nei e lalau aku i na mea kaua o lakou, a ae aku la lakou e pepehi ia mai e like me ka makemake o ko lakou poe enemi.\n\n4 . Ano, ia Amona a me kona poe hoahanau i ike ai i ua hana luku nei mawaena o ka poe a lakou i aloha nui aku ai, a mawaena o ka poe i aloha nui mai ia lakou; no ka mea, ua malama ia lakou nei, me he mea la he poe anela lakou nei i hoouna ia mai mai ke Akua mai e hoola ia lakou mai ka make mau loa; nolaila, ia Amona a me kona poe hoahanau i ike ai i ua hana luku nui nei, ua haehae ae la lakou me ke aloha, a i ae la i ke alii,\n\n5 . E, e houluulu aku kakou i keia poe kanaka o ka Haku, a e iho kakou ilalo i ka aina o Zarahemela i ko kakou poe hoahanau, i ko Nepai poe, a e auhee aku mailoko aku o na lima o ko kakou poe enemi, i luku ole ia mai ai kakou.\n\n6 . Aka, i mai la ke alii ia lakou, Aia hoi, e luku mai ko Nepai poe ia makou, no ka nui o na pepehi kanaka a me na hewa a makou i hana aku ai ia lakou.\n\n7 . A i ae la o Amona, e hele aku no au a e ninau aku i ka Haku, a ina e olelo mai oia ia kakou, e iho aku ilalo i ko kakou poe hoahanau, e hele anei oukou?\n\n8 . A i mai la ke alii ia ia, Ae, ina e i mai ka Haku ia makou e hele, e hele aku no makou ilalo i ko kakou poe hoahanau, a e lilo makou i poe kauwa hooluhi na lakou, a hiki aku i ka wa a makou e hoouku aku ai ia lakou, no na pepehi kanaka a me na hewa a makou i hana aku ai ia lakou.\n\n9 . Aka, i ae la o Amona ia ia, He mea ku e i ke kanawai o ko kakou poe hoahanau, ka mea i kau ia ai e koʻu makuakane, ka noho kauwa hooluhi ana o kekahi mawaena o lakou; nolaila, e iho kakou ilalo a e hilinai aku i ke aloha o ko kakou poe hoahanau.\n\n10 . Aka i mai la ke alii ia ia, E ninau aku i ka Haku, a ina e olelo mai oia ia makou e hele, e hele no makou; i ole ia, e make no makou ma ka aina.\n\n11 . A eia kekahi, hele aku la o Amona a ninau aku la i ka Haku, a i mai la ka Haku ia ia,\n\n12 . E lawe aku i keia poe kanaka mailoko ae o keia aina, i make ole ai lakou, no ka mea, ua nui ko Satana mana ma na naau o ko Amaleki poe, ka poe e hookonokono ae nei i ko Lamana poe e huhu ae i ko lakou poe hoahanau, e pepehi ae ia lakou; nolaila, e hele aku oe mailoko ae o keia aina; a pomaikai iho la keia poe kanaka ma keia hanauna; no ka mea, naʻu no lakou e hoola.\n\n13 . Ano, eia kekahi, hele aku la o Amona a hai ae la i ke alii i na olelo a pau a ka Haku i olelo mai ai ia ia.\n\n14 . A houluulu pu aku la lakou i ko lakou poe kanaka; he oiaio, i ka poe kanaka a pau o ka Haku, a houluulu pu iho la i na pua a me na ohana holoholona o lakou, a haele aku la mailoko ae o ka aina, a komo aku la iloko o ka waonahele i hookaawale ae i ka aina o Nepai mai ka aina o Zarahemela ae, a hiki aku la ma o kokoke i na palena o ka aina.\n\n15 . A eia kekahi, i ae la o Amona ia lakou, Aia hoi, owau a me koʻu mau hoahanau e hele aku no makou iloko o ka aina o Zarahemela, a e noho no oukou maanei a hiki i ka wa a makou e hoi hou mai ai; a e hoao aku makou i na naau o ko makou poe hoahanau, ina paha e ae mai lakou ia oukou e komo ae iloko o ko lakou aina.\n\n16 . A eia kekahi, i ko Amona ma hele ana aku iloko o ka aina, halawai pu ae la oia a me kona poe hoahanau me Alama, ma o ma kahi i olelo e ia; a, aia hoi, he halawai hauoli ana neia.\n\n17 . Ano, no ka nui loa o ka olioli o Amona ua piha iho la oia; he oiaio, ua ale ia oia iloko o ka olioli o kona Akua, i ka hoopau ana o kona ikaika; a haule hou iho la oia i ka honua.\n\n18 . Ano, aole anei keia he olioli nui loa? Aia hoi, he olioli keia a kekahi e loaa ole ai ke ole ia he mea mihi oiaio a imi haahaa i ka pomaikai.\n\n19 . Ano, o ka olioli o Alama i ka halawai ana me kona poe hoahanau ua nui io no ia, a me ka olioli no hoi o Aarona, a o Omanera, a me Himani; aka hoi o ko lakou olioli aole ia i oi aku maluna o ko lakou ikaika.\n\n20 . Ano, eia kekahi, alakai aku la o Alama i kona poe hoahanau i ka aina o Zarahemela, i kona hale iho. A haele aku la lakou a hai ae la i ka lunakanawai nui i na mea a pau a lakou i loaa ai ma ka aina o Nepai, mawaena o ko lakou poe hoahanau, ko Lamana poe.\n\n21 . A hoouna aku la ka lunakanawai nui i kekahi olelo hoolaha mawaena o ka aina a pau, e noi ana i ka leo o na kanaka no ka hookomo ana i ko lakou poe hoahanau, ka poe kanaka o Anati-Nepai-Lehi.\n\n22 . A hiki mai la ka leo o na kanaka, i ka i ana, Aia hoi, makou e haawi aku makou i ka aina o Ieresona, aia no ia ma ka hikina ma ke kai, e pili ana i ka aina Momona, a aia no ia ma ka hema o ka aina o Momona; a o ua aina Ieresona nei oia no ka aina a makou e haawi aku ai i ko makou poe hoahanau i hooilina.\n\n23 . A, aia hoi, e hoonoho aku makou i ko makou poe koa mawaena o ka aina Ieresona a me ka aina o Nepai, e hiki ia makou ke hoomalu i ko makou poe hoahanau ma ka aina o Ieresona; a o keia mea ka makou e hana ai no ko makou poe hoahanau, no ko lakou makau e lalau aku i na mea kaua e ku e i ko lakou poe hoahanau, o hana lakou i ka hewa; a ua hiki mai ua makau nui nei o lakou, no ko lakou mihi maoli ana, no ka nui loa o na pepehi kanaka o lakou, a me ka lakou hana hewa weliweli.\n\n24 . Ano hoi, o keia ka makou e hana ai i ko makou poe hoahanau, i lili ai no lakou ka aina o Ieresona; a e paku makou ia lakou nei mai ko lakou poe enemi aku me ko makou poe koa, ina e haawi mai lakou i kau wahi o ko lakou waiwai e kokua mai ia makou, e hiki ia makou ke malama pono i ko makou poe koa.\n\n25 . Ano, eia kekahi, ia Amona i lohe ai i keia mea, hoi aku la oia i ka poe kanaka o Anati-Nepai-Lehi, a o Alama no hoi kekahi pu me ia, iloko o ka waonahele, i kahi o lakou i kukulu ai i na halelewa o lakou, a hoike aku la ia lakou i keia mau mea a pau. A hai aku la no hoi o Alama i kona hoohuli ia ana me Amona, a me Aarona, a me kona poe hoahanau.\n\n26 . A hoohauoli nui iho la ia mea ia lakou. A iho aku la lakou ilalo iloko o ka aina o Ieresona, a noho iho la ma ka aina o Ieresona; a ua kapa ia ae lakou e ko Nepai poe, ka poe kanaka o Amona; nolaila, ua hoomaopopo loa ia lakou ma ia inoa ma ia hope aku;\n\n27 . A mawaena o ka poe kanaka o Nepai lakou, a ua helu pu ia no hoi lakou maweana o ka poe kanaka no ka ekalesia o ke Akua. A ua kaulana no hoi lakou no ko lakou manao ikaika i ke Akua, a i na kanaka hoi; no ka mea, ua pono loa lakou a pololei ma na mea a pau; a ua kupaa lakou ma ka manaoio o Kristo, a hiki aku i ka hopena.\n\n28 . A ua nana aku la lakou i ka hookahe ana i ke koko o ko lakou poe hoahanau me ka hoopailua nui loa; aole hoi i hiki ia lakou ke koi ia mai e lalau aku i na mea kaua e ku e i ko lakou poe hoahanau; aole hoi lakou i nana aku i ka make me ka makau iki, no ko lakou manaolana e ike ia Kristo a me ke alahouana; nolaila, ua ale ia ka make ia lakou ma ka lanakila ana o Kristo maluna o ia mea;\n\n29 . Nolaila, e ae aku lakou e make ma ke ano hoomainoino a hoopopilikia loa i hiki ke hana ia mai e ko lakou poe hoahanau, mamua o ko lakou lalau ana i ka pahikaua a i ka pahikaua pokole paha e hahau aku ia lakou.\n\n30 . A pela iho la he poe kanaka manao ikaika a aloha ia lakou, he poe kanaka i hoomaikai nui loa ia e ka Haku.\n\n", "alma 28": "[center][font_size=26]Mokuna 28[/font_size][/center]\n\n1 . Ano, eia kekahi, mahope iho o ka hoonoho ia ana o ka poe kanaka o Amona ma ka aina o Ieresona, a he ekalesia no hoi i kukulu ia ma ka aina o Ieresona; a ua hoonoho ia ka poe koa o ko Nepai a puni ka aina o Ieresona; he oiaio, ma na palena a pau a puni ka aina o Zarahemela; aia hoi, ua hahai mai la ka poe koa o ko Lamana poe i ko lakou poe hoahanau iloko o ka waonahele.\n\n2 . A pela hoi he kaua weliweli; he oiaio, he kaua i ike ole ia kona like mamua mawaena o ka poe kanaka a pau ma ka aina, mai ka manawa mai a Lehi i haalele aku ai ia Ierusalema; he oiaio ae la, ua luku ia na umi o na tausani o ko Lamana poe a hoopuehu ia aku la i o a ia nei.\n\n3 . He oiaio hoi, he luku weliweli no hoi mawaena o ka poe kanaka o Nepai; ua hooauhee ia a hoopuehu ia nae ko Lamana poe, a hoi hou aku la ka poe kanaka o Nepai i ko lakou aina.\n\n4 . Ano, he manawa keia i lohea ai ka uwe nui a me ke kanikau mawaena o ka aina a pau, mawaena o ka poe kanaka o Nepai a pau;\n\n5 . He oiaio, ke kupinai o na wahinekanemake e uwe ana no ka lakou poe kane, a me na makuakane e uwe ana no ka lakou poe keikikane, o ke kaikamahine no ke kaikunane; he oiaio, ke kaikunane no ka makuakane; a pela i lohe ia ai ke kupinai o ka uwe ana mawaena o lakou a pau; e uwe ana no ko lakou poe pili koko i pepehi ia ai.\n\n6 . Ano, he oiaio no, he la kaumaha no keia; he oiaio, he manawa luuluu io no, a he manawa hookeai nui a pule;\n\n7 . A pela i pau ai ka makahiki umikumamalima o ka noho luna ana o na lunakanawai maluna iho o ka poe kanaka o Nepai;\n\n8 . A oia no ka mooolelo o Amona a me kona poe hoahanau, o ko lakou hele ana ma ka aina o Nepai, o ko lakou mau eha ma ka aina, o ko lakou mau kaumaha, a me ko lakou mau popilikia, a me ko lakou olioli i hiki ole ke hoomaopopo ia aku a me ka hookipa ia ana a me ka malu o ka poe hoahanau ma ka aina o Ieresona. Ano, na ka Haku, ka Mea Hoolapanai o na kanaka a pau, e hoopomaikai i ko lakou mau uhane no ka wa pau ole.\n\n9 . A o keia no ka mooolelo o na kaua a me na paio mawaena o ko Nepai poe, a me na kaua no hoi mawaena o ko Nepai poe a me ko Lamana poe; a ua pau ae la ka makahiki umikumamalima o ke au o na lunakanawai;\n\n10 . A mai ka makahiki mua a hiki i ka umikumamalima, ua hiki mai ka hoopau ia ana o ke ola o na tausani he nui; he oiaio, ua hiki mai ka hookahe koko weliweli loa ana;\n\n11 . A ua waiho haahaa ia na kino o na tausani he nui iloko o ka lepo, oiai e popopo ana na kino o na mea he nui na tausani ma na ahu maluna iho o ka ili o ka honua; he oiaio, a ua nui na tausani e uwe ana no ka make ana o ko lakou poe pili koko, no ka mea, he kumu ko lakou e makau ai, e like me na olelo paa a ka Haku, ua hookuu ia lakou la i kahi o ka poino pau ole;\n\n12 . Oiai e uwe io ana na tausani o na mea e ae no ka make o ko lakou poe pili koko, e hauoli ana a e kaena ana nae lakou iloko o ka manaolana, a e ike ana no hoi, e like me na olelo paa a ka Haku, ua hookiekie ia lakou la e noho ma ka lima akau o ke Akua, i kahi o ka pomaikai pau ole, ia ao aku ia ao aku;\n\n13 . A pela kakou e ike nei i ka nui o ka like ole o na kanaka no ka hewa a me ka hala, a me ka mana o ke diabolo, i hiki mai ai ma o na manao maalea la, ana i noonoo ai e hoopahele mai i na naau o na kanaka;\n\n14 . A pela kakou e ike nei he mea nui loa ka e pono ai ka hooikaika o na kanaka e hana iloko o na pawaina o ka Haku; a pela no hoi kakou e ike nei i ke kumu nui no ke kaumaha, a no ka hauoli ana no hoi: o ke kaumaha no ka make a me ka luku mawaena o na kanaka, a o ka hauoli hoi no ka malamalama o Kristo i ke ola.\n\n", "alma 29": "[center][font_size=26]Mokuna 29[/font_size][/center]\n\n1 . E, ina he anela au, a i hiki ke loaa ka makemake o kuu naau, e hiki iaʻu ke hele aku e olelo aku me ka pu o ke Akua, me kahi leo e hoohaalulu ai i ka honua, a e hea aku i ka mihi i kela lahuikanaka i keia lahuikanaka;\n\n2 . He oiaio, e hai aku no au i kela uhane keia uhane, me he mea la me ka leo o ka hekili, i ka mihi a me ke kumumanao hoolapanai, e mihi lakou a e hele mai i ko kakou Akua la, i ole ai he kaumaha hou maluna iho o ka ili o ka honua a pau.\n\n3 . Aka hoi, he kanaka no au, a ke hana hewa nei au ma kuu makemake ana; no ka mea, he pono noʻu ke oluolu i na mea a ka Haku i haawi mai ai iaʻu.\n\n4 . Aole wau e pono e aleale ia ma na makemake oʻu, ma ke kauoha paa o ke Akua pololei, no ka mea, ua ike au e haawi mai ana oia i na kanaka e like me ko lakou makemake, ina paha i ka make, ina paha i ke ola; he oiaio, ua ike au e haawi mai ana oia i na kanaka, e like me ko lakou ake ana; ina paha i ke ola mau loa ua mau ake nei ina paha i ka make mau loa;\n\n5 . He oiaio, a ua ike au ua hiki mai ka pono a me ka hewa imua o na kanaka a pau; a o ka mea i ike ole ai i ka pono mai ka hewa aku ua kina ole oia; aka, o ka mea i ike i ka pono a me ka hewa, ia ia i haawi ia mai ai e like me kona mau makemake; ina e makemake ana i ka pono, a i ole ia, i ka hewa paha; i ke ola a i ole ia i ka make paha, i ka olioli a i ole ia i ka walania o ka naau.\n\n6 . Ano, i kuu ike ana i ua mau mea nei, no ke aha la au e makemake ai i ka mea nui loa ae mamua o ka hana i kahea ia mai ai au e hana?\n\n7 . No ke aha la au i makemake ai he anela au, e hiki iaʻu ke olelo aku i ko na welau a pau o ka honua?\n\n8 . No ka mea, aia hoi, ke haawi mai la ka Haku i na lahuikanaka a pau, o ko lakou lahui a olelo iho, e ao aku i kana olelo, ma ka naauao, i na mea a pau ana i manao ai he pono no lakou ke loaa; nolaila, ke ike nei kakou ke ao mai la ka Haku ma ka naauao, e like me ka mea i pono a i oiaio.\n\n9 . Ua ike au i ka mea a ka Haku i kauoha mai ai iaʻu, ke kaena nei au ma ia mea; aole au i kaena noʻu iho, aka ke kaena nei au ma ka mea a ka Haku i kauoha mai ai iaʻu; he oiaio, a o keia kaʻu e kaena ai, i lilo ai paha au i mea paa hana ma na lima o ke Akua, e kai mai i kekahi uhane i ka mihi; a o keia no koʻu olioli.\n\n10 . A, aia hoi, iaʻu i ike ai i na mea he nui o koʻu poe hoahanau e mihi io ana, a e hele mai ana i ka Haku i ko lakou Akua la, alaila, ua hoopiha ia koʻu uhane me ka olioli; alaila e hoomanao ana au i ka mea a ka Haku i hana mai ai noʻu; he oiaio, i kona hoolohe mai i kaʻu pule; he oiaio, alaila e hoomanao ana au i kona lima lokomaikai ana i o mai ai iaʻu;\n\n11 . He oiaio, a e hoomanao ana no hoi au i ka noho pio ana o koʻu poe makua; no ka mea, ua ike oiaio au na ka Haku lakou i hoopakele mai mailoko mai o ka noho luhi ana, a ma ua mea nei i hoonohonoho ai i kona ekalesia; he oiaio, o ka Haku ke Akua, ke Akua o Aberahama, ke Akua o Isaaka, a o ke Akua o Iakoba, nana i hoopakele mai ia lakou mailoko mai o ka noho luhi ana;\n\n12 . He oiaio, ua hoomanao mau au i ka noho pio ana o koʻu poe makua; a o kela Akua hookahi nana i hoopakele mai ia lakou mailoko mai o na lima o ko Aigupita poe, i hoopakele mai hoi ia lakou mailoko mai o ka noho luhi ana;\n\n13 . He oiaio, a na ua Akua hookahi la i hoonohonoho mai i kona ekalesia mawaena o lakou; he oiaio, a ua kahea mai ua Akua hookahi la iaʻu ma kekahi oihana hoano, e hai aku i ka olelo i keia poe kanaka, a ua haawi mai iaʻu i ka pomaikai nui, a ma ia mea ua piha au i ka olioli;\n\n14 . Aole nae au e olioli ana ma koʻu pomaikai iho wale no, aka ua piha nui ae au i ka olioli no ka pomaikai o koʻu poe hoahanau, ka poe i pii aku i ka aina o Nepai.\n\n15 . Aia hoi, ua hana nui loa iho la lakou, a ua hoohua ae i ka hua a nui; a e nani wale auanei ko lakou uku.\n\n16 . Ano, iaʻu e noonoo ana i ka pomaikai o koʻu poe hoahanau nei, ua kai ia aku kuu uhane, me he mea la e kaawale ana ia mai ke kino aku, no ka nui loa o koʻu olioli.\n\n17 . A, ano na ke Akua e ae mai i koʻu poe hoahanau nei, e noho iho lakou iloko o ke aupuni o ke Akua; he oiaio, a o kela poe a pau no hoi ka poe hua o ka lakou mau hana, i hele hou ole ai lakou iwaho no ke ao pau ole, aka i hoolea aku ai lakou ia ia a mau loa aku. A na ke Akua e ae mai e hana ia mai e like me kaʻu mau olelo, me aʻu e olelo nei. Amene.\n\n", "alma 30": "[center][font_size=26]Mokuna 30[/font_size][/center]\n\n1 . Aia hoi kekahi, mahope iho o ka hoonoho ia ana o ka poe kanaka o Amona, ma ka aina o Ieresona, he oiaio, a mahope hoi o ka hooauhee ia ana o ko Lamana poe mailoko aku o ka aina, ua kanu ia hoi ko lakou poe make e ka poe kanaka o ka aina.\n\n2 . Ano, aole i helu ia ko lakou poe make no ka nui loa o lakou; aole hoi i helu ia ka poe make o ko Nepai poe. Aka, mahope iho o ke kanu ana o lakou i ko lakou poe make, a mahope hoi o na la o ka hookeai ana, a uwe ana, a pule ana, (a ma ka makahiki umikumamaono ia o ke au o na lunakanawai maluna iho o ka poe kanaka o Nepai,) hoomaka ae la ka malu mau ma o a o ma ka aina a puni;\n\n3 . He oiaio, a malama aku la na kanaka i na kauoha a ka Haku; a ua ikaika lakou i ka malama ana i na oihana a ke Akua, e like me ke kanawai o Mose; no ka mea, ua ao ia aku lakou e malama i ke kanawai o Mose, a hiki i ka wa e hooko ia ai ia;\n\n4 . A pela hoi aole no o na kanaka haunaele iloko o ka makahiki umikumamaono a pau o ke au o na lunakanawai maluna iho o ka poe kanaka o Nepai.\n\n5 . A eia kekahi, ma ka makahiki umikumamahiku o ke au o na lunakanawai, ua maluhia mau.\n\n6 . Aka, ma ka hopena o ka makahiki umikumamahiku, hele mai la kekahi kanaka iloko o ka aina o Zarahemela; a oia no o Anati-Kristo, no ka mea, hoomaka ae la oia e hai aku i na kanaka me ke ku e i na wanana i olelo e ia mai ai e na kaula, no ka hiki ana mai o Kristo.\n\n7 . Ano, aohe kanawai e ku e ana i ko ke kanaka manaoio; no ka mea, e ku e ikaika ana i na kauoha a ke Akua, ke kau ia ana o kekahi kanawai e hoonoho like ole ai i na kanaka.\n\n8 . No ka mea, penei wahi a ka palapala hemolele, E koho oukou i keia la, i ka oukou mea e malama aku ai.\n\n9 . Ano, ina ua makemake kekahi kanaka e malama aku i ke Akua, ua hiki no ia ia, e aho paha e olelo, ina ua manaoio oia i ke Akua, ua hiki no ia ia ke malama aku ia ia; aka, ina aole oia i manaoio aku ia ia, aole he kanawai e hoopai aku ia ia.\n\n10 . Aka ina i pepehi kanaka oia, ina ua hoopai ia oia i ka make; a ina i powa aku, ina ua hoopai ia no hoi oia; a ina i aihue oia, ina ua hoopai ia no hoi oia; a ina i moekolohe oia, ina ua hoopai ia no hoi oia; he oiaio, no keia mau hana hewa a pau, ua hoopai ia lakou;\n\n11 . No ka mea, aia no he kanawai, i hoopai ia na kanaka e like me na hewa o lakou. Aka hoi, aohe kanawai e ku e ana i ko ke kanaka manaoio; nolaila, ua hoopai ia aku ke kanaka no na hewa wale no ana i hana ai; nolaila, ua like ka noho ana o na kanaka a pau.\n\n12 . A o ua Anati-Kristo nei o Korihora kona inoa, (a aohe o ke kanawai kuleana maluna iho ona,) hoomaka ae la oia e hai aku i na kanaka, aole loa no auanei he Kristo. A mamuli o keia ano oia i hai aku ai, i ka i ana:\n\n13 . E ka poe i hoopaa ia malalo iho o kahi manaolana naaupo a lapuwale, no ke aha la oukou e hookaumaha nei ia oukou iho me na mea lapuwale me ia? No ke aha la oukou e nana aku nei no kekahi Kristo? No ka mea, aohe kanaka i hiki ke ike i kekahi mea e hiki mai ana.\n\n14 . Aia hoi, o keia mau mea a oukou e kapa aku nei he mau wanana a oukou i olelo aku ai ua haawi ia mai e na kaula hemolele, aia hoi, he mau mooolelo lapuwale ia mau mea o ko oukou poe kupuna.\n\n15 . Pehea la oukou i ike ai i ka oiaio o ia mau mea? Aia hoi, aole e hiki ia oukou ke ike i na mea a oukou i nana ole ai; nolaila, aole e hiki ia oukou ke ike aia no auanei he Kristo.\n\n16 . Ke nana nei oukou imua a olelo iho, ua ike oukou i ke kala ia ana o ko oukou mau hala. Aka, no ka naau i hoopupule ia keia mea; a o ua pupule nei o ko oukou mau naau ua hiki mai la no na mooolelo o ko oukou poe kupuna, na mea e alakai aku ana ia oukou e manaoio i na mea io ole.\n\n17 . A ua nui na mea e ae me ia ana i olelo ae ai ia lakou, e hai ana ia lakou aole e hiki ke hana ia ke kalahala ana no na hewa o na kanaka, aka ua loaa i kela kanaka i keia kanaka ma keia ola ana, e like me ka hooponopono ana o ka mea i hana ia; nolaila, ua pomaikai kela kanaka keia kanaka e like me kona ano akamai, a ua lanakila kela kanaka keia kanaka e like me kona ikaika; a o kela mea keia mea a ke kanaka i hana ai, aole no ia he hewa.\n\n18 . A pela oia i hai aku ai ia lakou, e alakai aku ana i na naau o na mea he nui, a ma o na la lakou i hookiekie ae ai i ko lakou mau poo iluna iloko o ka lakou hana hewa; he oiaio, e alakai aku ana i na wahine he nui wale, a me na kanaka no hoi, e moekolohe; e hai ana ia lakou i ka wa e make ai ke kanaka, o ka pau ae la no ia.\n\n19 . Ano, hele aku la o ua kanaka nei i ka aina o Ieresona no hoi, e hai aku i ua mau mea nei mawaena o ka poe kanaka o Amona, o lakou no ka poe kanaka o ko Lamana mamua.\n\n20 . Aka hoi, ua naauao nui ae lakou mamua o kekahi poe he nui o ko Nepai poe; a lalau aku la lakou ia ia, a nakii ia ia, a kai aku la ia ia imua o Amona, oia no kekahi kahuna nui maluna iho o kela poe kanaka.\n\n21 . A, eia kekahi, kauoha ae la ia e halihali ia oia iwaho o ka aina. A hele ae la oia iloko o ka aina o Gideona, a hoomaka ae la e hai aku ia lakou no hoi; a, aole nui kona pomaikai ma ua wahi nei, no ka mea, ua hopu ia iho la oia a nakinaki ia, a kaikai ia aku la imua o ke kahuna nui, a o ka lunakanawai nui hoi maluna iho o ka aina.\n\n22 . A, eia kekahi, i aku la ke kahuna nui ia ia, No ke aha la oe i hele ai i o a ia nei e hookapae ana i na aoao o ka Haku? No ke aha la oe i ao aku ai i keia poe kanaka, aole no auanei he Kristo, e alalai mai i ko lakou hauoli ana? No ke aha la oe i olelo ku e mai ai i na wanana a ka poe kaula hemolele a pau?\n\n23 . Ano, o ko ke kahuna nui inoa o Gidona ia. A i ae la o Korihora ia ia, No koʻu ao ole aku i na mooolelo lapuwale o ko oukou poe kupuna, a no koʻu ao ole aku i keia poe kanaka e nakii aku ia lakou iho malalo iho o na kanawai a me na oihana lapuwale i hookau ia e na kahuna kahiko, e lalau wale iho ai i ka mana a me ke alii ana maluna iho o lakou, e hoomau iho ai ia lakou iloko o ka naaupo, i hiki ole ai ia lakou ke hoea mai i ko lakou mau poo, aka e hoohaahaa ia ilalo e like me kau mau olelo.\n\n24 . Ke i mai nei olua, he poe kanaka paa ole ua poe kanaka nei. Aia hoi, ke i aku nei au, aia no lakou iloko o ka noho luhi ana. Ke i mai nei olua, he oiaio ua mau wanana kahiko la. Aia hoi, ke i aku nei au ia olua, aole olua i ike he oiaio ia mau mea.\n\n25 . Ke i mai nei olua, he poe kanaka hewa, a he poe kanaka haule ua poe kanaka nei, no ka lawehala ana o kekahi kupuna. Aia hoi, ke i aku nei au ia olua, aole i hewa ke keiki no kona mau kupuna.\n\n26 . A ke i mai nei no hoi olua e hiki mai auanei o Kristo. Aka hoi, ke i aku nei au ia olua, aole olua i ike aia no auanei he Kristo. A ke i mai nei no hoi olua, e pepehi ia oia no na hala a ko ke ao nei;\n\n27 . A pela olua e alakai aku nei i keia poe kanaka mamuli o na mooolelo lapuwale o ko olua poe kupuna, a e like me ko olua mau makemake iho; a ke hoopaa iho nei olua ia lakou ilalo, me he mea la iloko o ka noho luhi ana, i hiki ia olua ke hoopiha ia olua iho me na hana a ko lakou mau lima, i aa ole ai lakou e nana iluna me ka wiwo ole, a i aa ole ai lakou e loaa ko lakou mau mea e pono ai a e pomaikai ai;\n\n28 . He oiaio, aole lakou i aa aku e hana me ka lakou mau mea ponoi, o huhu mai ka lakou poe kahuna, ka poe i hookau aku ai i ka auamo maluna o lakou e like me ko lakou la mau makemake, a ua kai aku ia lakou e manaoio ma o ka lakou mau mooolelo la, a me ko lakou mau moeuhane, a me ko lakou mau manao wale, a me ko lakou mau hihio, a me ko lakou mau mea pohihihi wahahee, ina aole lakou e hana e like me ka lakou mau olelo, e hoohuhu aku lakou i kekahi mea i ike ole ia, a lakou i olelo mai ai o ke Akua oia; he mea aole i nana ia, aole hoi i ike ia, aole mai kinohi mai, aole hoi ma keia hope aku.\n\n29 . Ano, i ka wa a ke kahuna nui a me ka lunakanawai nui i ike ai i ka paakiki o kona naau; he oiaio, ia laua i ike ai e hoino aku no hoi oia i ke Akua, aole laua e pane aku i kana mau olelo; aka kena ae la laua e nakinaki ia oia; a haawi aku la laua ia ia iloko o na lima o na ilamuku, a hoouna aku la ia ia i ka aina o Zarahemela, e hiki ke kai ia oia imua o Alama, a me ka lunakanawai nui, oia no ke kiaaina maluna iho o ka aina a pau.\n\n30 . A eia kekahi, ia ia i kai ia ai imua o Alama laua me ka lunakanawai nui, hana mai la no oia ma ke ano hookahi me ia i hana ai ma ka aina o Gideona; he oiaio, kuamuamu iho la no oia.\n\n31 . A ku ae la oia iluna me na olelo nui haanou ana imua o Alama, a hoino ku e ae la i na kahuna a me na kumu, e hoohewa ana ia lakou no ke alakai ana aku i na kanaka mamuli o na mooolelo hupo o ko lakou poe kupuna, no ka makemake e hoolealea ma na hana a na kanaka.\n\n32 . Ano, i aku la o Alama ia ia, Ke ike nei oe aole makou i hoopiha mai ia makou iho ma na hana a keia poe kanaka; no ka mea hoi, ua hana au mai ka makamua mai o ke au o na lunakanawai, a hiki i keia manawa me koʻu mau lima ponoi, no kuu ola, me koʻu hele ana he nui wale nae a puni ka aina e hai aku i ka olelo a ke Akua i koʻu poe kanaka.\n\n33 . A me na hana he nui wale aʻu i hana ai iloko o ka ekalesia, aole loa i loaa iaʻu kekahi senine no kaʻu hana; aole hoi kekahi o koʻu poe hoahanau, ke ole iloko o ka noho hookolokolo; alaila, ua loaa ia makou e like me ko ke kanawai no ko makou manawa.\n\n34 . Ano, ina aole i loaa ia makou kekahi mea no na hana a makou iloko o ka ekalesia, heaha la ka pomaikai no makou ke hana iloko o ka ekalesia, ke ole ia e hai aku i ka oiaio, e hiki ia makou ke loaa ka hauoli ana ma ka olioli o ko makou poe hoahanau?\n\n35 . No ke aha la oe e olelo mai nei, ke hai olelo aku nei makou i keia poe kanaka i loaa ai ka waiwai, i ka wa au i ike ai nou iho aole i loaa ia makou ka waiwai. A, ano, ke manaoio nei anei oe e hoopunipuni ana makou i keia poe kanaka, i loaa ai ka olioli me neia iloko o ko lakou mau naau?\n\n36 . A pane mai la o Korihora ia ia, Ae.\n\n37 . Alaila, i aku la o Alama ia ia, Ke manaoio nei anei oe aia he Akua?\n\n38 . A i mai la oia, Aole.\n\n39 . Ano, i aku la o Alama ia ia, E hoole hou mai anei oe i ke Akua, a e hoole mai hoi i ke Kristo? No ka mea, aia hoi, ke i aku nei au ia oe, ke ike nei au aia no he Akua, a e hiki mai auanei o Kristo.\n\n40 . A heaha la kou mea e hoikeike ai aole he Akua, aole hoi e hiki mai ana o Kristo? Ke i aku nei au ia oe, aole ou mea, o kau olelo wale iho no.\n\n41 . Aka hoi, iaʻu na mea a pau i hoike no ka oiaio o ua mau mea nei; a ia oe no hoi na mea a pau i hoike ia oe no ka oiaio o ua mau mea nei; a e hoole mai anei oe i ua mau mea la? Ke manaoio nei anei oe he oiaio keia mau mea?\n\n42 . Aia hoi, ke ike nei au ua manaoio no oe, aka ua uluhia oe me kahi uhane wahahee, a ua pale ae la oe i ka Uhane o ke Akua i loaa ole ai ia ia kahi e noho ai iloko ou; aka he mana ko ke diabolo maluna ou, a ke kai ae nei oia ia oe i o ia nei, e hana i na mea maalea, e hiki ia ia ke hoopau mai i ka poe keiki a ke Akua.\n\n43 . Ano, i mai la o Korihora ia Alama, Ina e hoike mai oe i hoailona iaʻu, i hoomaopopo ia ai au aia no he Akua, he oiaio, e hoike mai oe iaʻu he mana no kona, alaila, e hoomaopopo ia au no ka oiaio o kau mau olelo.\n\n44 . Aka, i aku la o Alama ia ia, Ua loaa no ia oe na hoailona a lawa; e hoao aku anei oe i kou Akua? E olelo mai nei anei oe e hoike mai i hoailona iaʻu i ka wa ia oe ka hoikeike o lakou nei a pau kou poe hoahanau, a o ko ka poe kaula hemolele no hoi a pau? Ua waiho ia na palapala hemolele imua ou, he oiaio, a ke hoike mai la na mea a pau aia no he Akua; he oiaio, o ka honua, a me na mea a pau maluna iho o ka ili ona, a me kona kaa ana no hoi; he oiaio, a me na hoku a pau no hoi e hele ana me ka pololei, ke hoike mai la aia no he Mea Hana kiekie loa;\n\n45 . A ke hele nei nae oe i o ia nei, e alakai lalau aku ana i na naau o keia poe kanaka, e hoike mai ana ia lakou aohe he Akua? A ke hoole nei nae oe me ke ku e i ua mau hoike nei a pau? A i mai la oia, Ae, e hoole no au, ke ole oe e hoike mai i hoailona iaʻu.\n\n46 . Ano, eia kekahi, i aku la o Alama ia ia, Aia hoi, ua eha no au no ka paakiki o kou naau; he oiaio, no kou hoomau ana e hoopale ae i ka Uhane o ka oiaio, i make ai kou uhane.\n\n47 . Aka hoi, e aho e make kou uhane, mamua o ka lilo ana ou i mea e kai aku ai i na uhane he nui ilalo i ka make, ma kou wahahee ana a ma kau mau olelo hoomalimali; nolaila, ina e hoole hou mai oe, aia hoi e hahau ae no ke Akua ia oe, i lilo ai oe i aa, i ole ai oe e hoohamama hou aku i kou waha ma ia hope aku, i ole ai oe e hoopunipuni hou aku i ua poe kanaka nei.\n\n48 . Ano, i mai la o Korihora ia ia, Aole au e hoole aku nei i ke ola ana i kahi Akua, aka, aole au i manaoio aia he Akua; a ke i aku nei no hoi au ia oe, aole oe i ike aia he Akua; a ke ole oe e hoike mai i hoailona iaʻu, aole au e manaoio.\n\n49 . Ano, i aku la o Alama ia ia, O keia kaʻu e haawi aku ai ia oe i hoailona, e hoolilo ia oe i aa, e like me kaʻu mau olelo; a ke i aku nei au, ma ka inoa o ke Akua, e hoolilo ia oe i aa, i ole ai oe e ekemu hou ae.\n\n50 . Ano, ia Alama i olelo aku ai i ua mau olelo nei, ua hoolilo ia o Korihora i aa, i hiki ole ia ia ke ekemu ae, e like me na olelo a Alama.\n\n51 . Ano, i ka wa a ka lunakanawai nui i ike ai i keia mea, o aku la oia i kona lima a palapala aku la ia Korihora me ka i aku: Ua hoomaopopo ia anei oe no ka mana o ke Akua? Ma owai la oe i makemake ai ia Alama e hoike ae ai i kona hoailona? Ua makemake anei oe ia ia e hoopilikia ae i na mea e ae, e hoike aku ai i hoailona ia oe? Aia hoi, ua hoike aku oia ia oe i hoailona; a, ano, e hoopaakiki hou anei oe?\n\n52 . A o mai la o Korihora i kona lima, a palapala iho la, i ka i ana: Ua ike au ua aa wau, no ka mea, ua hiki ole iaʻu ke olelo; a ua ike au aohe kekahi mea, i ole ia ka mana o ke Akua, i hiki ai ke hooili mai i keia mea maluna iho oʻu; a he oiaio, ua ike no hoi au aia he Akua.\n\n53 . Aka hoi, ua hoopunipuni mai ke diabolo iaʻu; no ka mea, ikea mai la oia e au ma ke ano o kahi anela, a i mai la iaʻu, E hele aku a e hoohuli ae i keia poe kanaka, no ka mea, ua auwana aku la lakou a pau mamuli o kekahi Akua i ike ole ia. A i mai la oia iaʻu, Aohe he Akua; he oiaio, a ao mai la oia iaʻu i kaʻu mau mea e olelo aku ai. A ao aku au i kana mau olelo; a ua ao aku au ia mau mea, no ka mea, e hoolealea ana ia mau mea i ko ke kino naau; a ao aku la au ia mau mea, a loaa mai iaʻu ka pomaikai nui, a manaoio loa iho la au he oiaio ia mau mea; a no keia mea, ku e aku la au i ka oiaio, a hiki i ka wa aʻu i hooili mai ai i ua poino nui nei maluna iho oʻu.\n\n54 . Ano, ia ia i i mai ai i keia, noi mai la oia ia Alama e pule aku i ke Akua i lawe ia aku ai ka poino mai ona aku.\n\n55 . Aka, i aku la o Alama ia ia, Ina e lawe ia aku ua poino nei mai ou aku, e alakai lalau hou ae oe i na naau o keia poe kanaka; nolaila, e like auanei ia ia oe, me ko ka Haku makemake.\n\n56 . A eia kekahi, aole i kaili ia aku ka poino mailuna aku o Korihora; aka ua hookuke ia oia iwaho, a hele ae la oia ia hale aku ia hale aku, e noi ana i ai nana.\n\n57 . Ano, ua hoolaha koke ia ka lono no ka mea i loohia ai ia Korihora, mawaena o ka aina a puni; he oiaio, ua hoouna ia aku ka olelo hoolaha e ka lunakanawai nui, i na kanaka a pau ma ka aina, e kukala ana i ka poe i manaoio i na olelo a Korihora, e mihi lakou e pono ai, o ili mai ia hoopai hookahi maluna iho o lakou.\n\n58 . A eia kekahi, ua hoomaopopo ia lakou a pau loa no ka hewa o Korihora; nolaila, hoohuli hou ia lakou i ka Haku; a hoopau iho la keia mea i ka hewa mamuli o ke ano o Korihora. A hele ae la o Korihora mai ia hale aku ia hale aku, e noi ana i ai no kona ola.\n\n59 . A eia kekahi, i kona hele ana mawaena o kekahi poe kanaka, he oiaio, mawaena o kekahi poe kanaka, ka poe i hookaawale ai ia lakou iho mai ko Nepai poe ae, a kapa iho la ia lakou iho o ko Zorama poe, i alakai ia e kekahi kanaka o Zorama kona inoa; a ia ia i hele aku ai mawaena o lakou, aia hoi, ua holo ia oia, a hehi ia ilalo, a make loa aku la;\n\n60 . A pela kakou e ike nei i ka hope o ka mea e hookapae ana i na aoao o ka Haku; a pela hoi kakou e ike nei aole ke diabolo e kokua i kana poe keiki ma ka la hope, aka, e kauo koke aku ana ia lakou ilalo i gehena.\n\n", "alma 31": "[center][font_size=26]Mokuna 31[/font_size][/center]\n\n1 . Ano, eia kekahi, mahope iho o ka make ana o Korihora, ua loaa iho la ia Alama na lono e hookapae ana ko Zorama poe i na aoao o ka Haku, a e alakai ana o Zorama, oia no ko lakou mea alakai, i na naau o na kanaka e kulou iho ilalo i na kii leo ole, a pela aku, a ua hoomaka hou ae la kona naau e hoopailua, no ka hewa o na kanaka;\n\n2 . No ka mea, he kumu ia mea no ke kaumaha nui o Alama, e ike i ka hewa mawaena o kona poe kanaka; nolaila, ua kaumaha nui loa iho la kona naau, no ke kaawale ana o ko Zorama poe mai ko Nepai poe ae.\n\n3 . Ano, ua houluulu ae la ko Zorama poe ia lakou iho iloko o kahi aina a lakou i kapa aku ai o Anationuma, ma ka hikina o ka aina o Zarahemela, e waiho kokoke ana ma ke kahakai, ma ka hema o ka aina o Ieresona, oia no hoi ka i kokoke ma ka waonahele hema, a ua piha ua waonahele nei i ko Lamana poe.\n\n4 . Ano, makau nui iho la ko Nepai poe o hoalauna aku ko Zorama poe me ko Lamana poe, a e lilo ia mea i mea e poino nui ai ma ka aoao o ko Nepai poe.\n\n5 . Ano, o ka hai ana i ka olelo he mea nui e alakai aku i na kanaka e hana i ka mea i pono; he oiaio, ua nui e aku ka mana o ia mea maluna iho o na naau o na kanaka mamua o ka pahikaua, a mamua o kekahi mea e ae, i hiki mai ia lakou; nolaila, manao iho la o Alama he mea e pono ai no lakou e hoao aku i ka mana o ka olelo a ke Akua.\n\n6 . Nolaila, lawe aku la oia ia Amona, a me Aarona, a me Omanera; a waiho iho la oia ia Himani iloko o ka ekalesia ma Zarahemela; aka, o na mea mua ekolu kana i lawe pu ai me ia, a me Amuleka laua me Zezeroma no hoi, ma Meleka laua; a lawe pu no hoi oia i na keiki ana elua.\n\n7 . Ano, aole oia i lawe pu aku i kana keiki hiapo me ia; a o Helamana no kona inoa; aka o na inoa o laua ana i lawe pu ai me ia, o Sibalona kekahi, a o Korianatona kekahi; a oia na inoa o ua poe la, ka poe i hele pu me ia mawaena o ko Zorama poe, e hai aku ia lakou i ka olelo.\n\n8 . Ano, o ko Zorama poe he poe kuee a haalele mai ko Nepai poe ae; nolaila, ua hai ia aku ka olelo a ke Akua ia lakou.\n\n9 . Aka ua haule iho la lakou iloko o na kuhihewa nui wale, no ka mea, aole lakou hoolohe e malama i na kauoha a ke Akua, a me na kanawai, e like me na kanawai o Mose;\n\n10 . Aole hoi lakou i malama i na hana a ka ekalesia, e hoomau aku ma ka pule a me ka noi aku i ke Akua i kela la i keia la, i komo ole ai lakou iloko o ka hoowalewale;\n\n11 . He oiaio, ua kapae ae lakou i na aoao o ka Haku ma na mea he nui; nolaila, no keia kumu, hele aku la o Alama a me kona poe hoahanau iloko o ka aina, e hai aku i ka olelo ia lakou.\n\n12 . Ano, ia lakou i hiki aku ai iloko o ka aina, aia hoi, me ko lakou kahaha, ike aku la lakou ua kukulu iho ko Zorama poe i na halepule, a e hoakoakoa ana lakou ia lakou iho i kahi hookahi i kekahi la o ka hebedoma, a kapa iho la lakou i ua la la o ka la o ka Haku; a hoomana aku la lakou mamuli o kekahi ano a Alama a me kona poe hoahanau i ike e ole ai mamua;\n\n13 . No ka mea, ia lakou kekahi wahi i kukulu ia iluna mawaena konu o ko lakou halepule, i kahi e ku ai, a ua kiekie ia maluna ae o ke poo; a ua hiki i ka mea hookahi wale no ke komo maluna ae.\n\n14 . Nolaila, o ka mea e makemake ana e hoomana aku, nana no e hele aku a e ku maluna ae olaila, a kikoo aku i kona mau lima i ka lani; a kahea aku me ka leo nui, i ka i ana:\n\n15 . Hemolele, hemolele ke Akua; ke manaoio nei makou ooe no ke Akua, ke manaoio nei makou ua hemolele oe, a he uhane no oe mamua, a he uhane no oe ano, a he uhane no oe a mau loa aku.\n\n16 . E ke Akua hemolele, ke manaoio nei makou ua hookaawale mai oe ia makou mai ko makou poe hoahanau ae; aole o makou manaoio i ka mooolelo o ko makou poe hoahanau, ka mea i haawi ia mai ai ia lakou ma o ke ano kamalii la o ko lakou poe kupuna; aka, ke manaoio nei makou ua wae mai oe ia makou e lilo i poe keiki hemolele nau; a ua hoike mai no hoi oe ia makou aole no auanei he Kristo;\n\n17 . Aka, oia mau no oe i ka la inehinei, i keia la a i ka wa pau ole; a ua wae mai oe ia makou, i hoola ia ai auanei makou, oiai i wae ia ka poe a pau a puni makou e hoolei ia e kou inaina ilalo i gehena; no keia hemolele, e ke Akua, ke aloha aku nei makou ia oe; a ke aloha aku nei no hoi makou ia oe no kou wae ana mai ia makou, i ole ai makou e alakai ia aku mamuli o na mooolelo lapuwale o ko makou poe hoahanau, na mea i hoopaa ai ia lakou ilalo e manaoio ia Kristo, na mea i alakai ai i ko lakou mau naau e auwana mamao aku mai ou aku la, ko makou Akua.\n\n18 . A eia hou: ke aloha aku nei makou ia oe, e ke Akua, no ka lilo ana o makou i poe kanaka wae ia a hemolele. Amene.\n\n19 . Ano, eia kekahi, mahope iho o ka lohe ana o Alama a me kona poe hoahanau, a me kana mau keiki, i keia mau pule, ua kahaha nui loa iho la.\n\n20 . No ka mea, aia hoi, hele aku la kela kanaka keia kanaka a pule ae la i na pule oia hookahi no.\n\n21 . Ano, ua kapa ia ua wahi la e lakou o Rameumapatoma, ma ka hoohalike ana, o ka Awai Hoano ia.\n\n22 . Ano, ma ua awai nei lakou i pule ai, o kela kanaka keia kanaka, i ua pule hookahi la i ke Akua, e aloha aku ana i ko lakou Akua no ko lakou wae ia ana e ia, a no kona alakai ole aku ia lakou mamuli o ka mooolelo o ko lakou poe hoahanau; a no ka aihue ole ia ana o na naau o lakou e manaoio i na mea e hiki mai ana, a lakou i ike ole ai.\n\n23 . Ano, mahope iho o ka haawi ana aku o na kanaka a pau i ke aloha mamuli o keia ano, hoi ae la lakou i ko lakou mau wahi i noho ai, e olelo hou ole ana no ko lakou Akua ma ia hope iho, a hiki aku i ka wa a lakou i akoakoa hou ai i ka Awai Hoano, e haawi aku i ke aloha mamuli o ko lakou ano.\n\n24 . Ano, ia Alama i ike ai i keia, ua eha kona naau; no ka mea, ike ae la oia he poe kanaka hewa a paakiki lakou; he oiaio, ike ae la oia ua kau ia ko lakou mau naau maluna iho o ke gula, a maluna iho o ke kala, a maluna iho o kela ano o keia ano o ka waiwai nani a pau.\n\n25 . He oiaio, a ike ae la no hoi oia ua hookiekie ia ko lakou mau naau iluna i ka haanou nui, iloko o ko lakou haaheo.\n\n26 . A hookiekie ae la oia i kona leo i ka lani, a hea ae la, i ka i ana: Pehea la ka loihi, e ka Haku, o kou ae ana mai i kau poe kauwa e noho ilalo nei ma ka io, e ike i ka hewa manomano me neia mawaena o na keiki a kanaka.\n\n27 . Aia hoi, e ke Akua, ke kahea aku nei lakou ia oe, a ua ale ia nae ko lakou mau naau iloko o ko lakou haaheo. Aia hoi, e ke Akua, ke hea aku nei lakou ia oe me ko lakou mau waha, oiai no nae ua haakei ia lakou a kiekie, me na mea lapuwale o ko ke ao nei.\n\n28 . E nana ae, e koʻu Akua, i ko lakou lole kumukuai nui, a me ko lakou lauoho owili ia, a me ko lakou mau kupee lima, a me ko lakou mau mea gula e nani ai, a me kela ano keia ano o na mea maikai a lakou i hoonani ia ai; a, aia hoi, ua kau ia no ko lakou mau naau maluna iho o ua mau mea nei, a ke hea aku nei nae lakou ia oe, Ke aloha aku nei makou ia oe, e ke Akua, no ka mea, he poe kanaka wae ia makou nou, oiai e make ana na mea e ae.\n\n29 . He oiaio, a ke i ae nei lakou ua hoike mai oe ia lakou, aohe auanei he Kristo.\n\n30 . E ka Haku ke Akua, pehea la ka loihi o kou ae ana i ka hewa a me ka hala me neia e noho nei mawaena o keia poe kanaka? E ka Haku, e haawi mai anei oe i ka ikaika iaʻu, e hiki iaʻu ke haawe i kuu mau nawaliwali? No ka mea, ua nawaliwali au, a ke hoeha mai nei ka hewa me neia mawaena o keia poe kanaka i koʻu uhane.\n\n31 . E ka Haku, ua kaumaha nui loa koʻu naau; e hooluolu mai anei oe i koʻu uhane iloko o Kristo? E ka Haku, e ae mai anei oe iaʻu i loaa ai iaʻu ka ikaika, e hiki iaʻu ke hoomanawanui me keia mau pilikia e hiki mai ana maluna iho oʻu no ka hewa o keia poe kanaka?\n\n32 . E ka Haku, e hooluolu mai anei oe i koʻu uhane, a e haawi mai i ka pomaikai iaʻu, a me koʻu poe hoalawehana no hoi eia pu me aʻu, he oiaio, ia Amona a me Aarona, a me Omanera, a ia Amuleka laua me Zezeroma no hoi, a i kaʻu mau keikikane elua no hoi; he oiaio, o lakou nei a pau kau e hooluolu mai ai, ea, e ka Haku? He oiaio, e hooluolu mai oe i ko lakou mau uhane iloko o Kristo?\n\n33 . E ae mai anei oe ia lakou e loaa ia lakou ka ikaika, e hiki ia lakou ke haawe aku i ko lakou mau pilikia e hiki mai ana maluna iho o lakou, no na hewa o keia poe kanaka?\n\n34 . E ka Haku, e ae mai anei oe ia makou i loaa ai ia makou ka pomaikai i ke kai hou ana ia lakou la iou la, iloko o Kristo?\n\n35 . Aia hoi, e ka Haku, ua makamae ko lakou poe uhane, he nui wale o lakou he poe hoahanau no makou, nolaila, e haawi mai oe ia makou, e ka Haku, i ka mana a me ka naauao, e hiki ia makou ke kai hou ae i ua poe nei, ko makou poe hoahanau iou la.\n\n36 . Ano, eia kekahi, ia Alama i olelo ae ai i ua mau olelo nei, kau iho la oia i kona mau lima maluna iho o lakou a pau me ia. A, aia hoi, me ia i kau iho ai i kona mau lima maluna iho o lakou, ua hoopiha ia lakou me ka Uhane Hemolele.\n\n37 . A mahope iho o ia mea, hookaawale iho la lakou ia lakou iho kekahi mai kekahi ae; e manao ole ana no lakou iho i ka lakou mea e ai ai, a i ka lakou mea e inu ai, aohe hoi i ko lakou mea e aahu ai.\n\n38 . A hoomakaukau mai la ka Haku no lakou i ole ai lakou e pololi, i ole ai hoi lakou e makewai; he oiaio, a haawi mai la no hoi i ka ikaika ia lakou, i ole ai lakou e loohia i kekahi ano o ka pilikia, ke ale ole ia iloko o ka olioli o Kristo. Ano, ua like no keia me ka pule a Alama; a o keia mea no kana pule ana me ka manaoio.\n\n", "alma 32": "[center][font_size=26]Mokuna 32[/font_size][/center]\n\n1 . A eia kekahi, hele aku la lakou, a hoomaka ae la e hai aku i ka olelo a ke Akua i na kanaka, e komo ana iloko o ko lakou mau halepule, a iloko o ko lakou mau hale; he oiaio, hai aku la no hoi lakou i ka olelo ma na alanui o lakou la.\n\n2 . A eia kekahi, mahope iho o ka hana nui mawaena o lakou la, hoomaka ae la lakou e loaa ka pomaikai mawaena o ka poe hune o na kanaka; no ka mea, ua hookuke ia ae lakou mawaho o ko lakou mau halepule, no ka nani ole o ko lakou kapa;\n\n3 . Nolaila, aole lakou i ae ia e komo iloko o ko lakou mau halepule e hoomana aku i ke Akua, i manao ia ai me he pelapela la; nolaila, ua ilihune lakou; he oiaio, i manao ia ai lakou e ko lakou poe hoahanau me he oka la; nolaila, ua hune lakou ma na mea o ko ke ao nei; a ua hune no hoi ma ka naau.\n\n4 . Ano, ia Alama e ao ana a e olelo ana i na kanaka maluna o ka puu o Onida, hele mai la he poe paapu a nui loa io na la, o lakou no ka poe i olelo ia iho nei e makou, o ka poe hune ma ka naau, no ko lakou nele ma na mea o ko ke ao nei.\n\n5 . A hele mai la lakou io Alama la; a o ka mea mua loa o lakou, i mai la oia ia ia, Aia hoi, heaha la ka keia poe, koʻu poe hoahanau e hana ai, no ka mea, ua hoowahawaha ia lakou e na kanaka a pau, no ko lakou ilikole; he oiaio, a nui loa ae e ko makou poe kahuna; no ka mea, ua hookuke mai lakou ia makou mawaho o ko makou mau halepule a makou i hana nui loa ai e kukulu, me ko makou mau lima ponoi; a ua hookuke mai lakou ia makou no ko makou ilikole loa, a, aole o makou wahi e hoomana aku ai i ko makou Akua; a, aia hoi, heaha la ka makou e hana ai?\n\n6 . Ano, ia Alama i lohe ai i keia, huli koke ae la oia me kona maka ia ia, a ike aku la oia, me ka olioli nui; no ka mea, ua ike oia ua hoohaahaa io ae ko lakou mau pilikia ia lakou, a e makaukau ana lakou e lohe i ka olelo;\n\n7 . Nolaila, aole oia i olelo hou ae i ua poe e la, aka, hohola ae la oia i kona lima, a hea aku la i ka poe ana i ike ai, ka poe i mihi io, a i aku la ia lakou,\n\n8 . Ke ike nei au, ua haahaa oukou ma ka naau; a ina pela, pomaikai oukou.\n\n9 . Aia hoi, ua i mai kou hoahanau, Heaha la ka makou e hana ai? No ka mea, ua hookuke ia mai makou mawaho o ko makou mau halepule, i hiki ole ai ia makou ke hoomana aku i ko makou Akua.\n\n10 . Aia hoi, ke i aku nei au ia oukou, ke manao nei anei oukou ua hiki ole ia oukou ke hoomana aku i ke Akua, ke ole ia iloko o ko oukou mau halepule wale no?\n\n11 . A eia hou kaʻu e ninau aku ai, ke manao nei anei oukou e hoomana aku oukou i ke Akua i hookahi hoomana ana wale no e pono ai ma ka hebedoma?\n\n12 . Ke i aku nei au ia oukou, ua pono ko oukou hookuke ia ana aku mailoko aku o ko oukou mau halepule, i haahaa oukou, a i ao ia ai hoi oukou i ka naauao; no ka mea, he mea e pono ai no oukou e ao ia i ka naauao; no ka mea, no ko oukou hookuke ia ana, ua hoowahawaha ia oukou e ko oukou poe hoahanau, no ko oukou ilikole loa, ua lawe ia oukou i ka haahaa o ka naau; no ka mea, ua koi ia oukou e lilo i haahaa.\n\n13 . A no ko oukou koi ia ana e lilo i haahaa, ua pomaikai oukou; no ka mea, o ke kanaka i kekahi manawa ea, ina i koi ia oia e lilo i haahaa, e imi oia i ka mihi; ano, he oiaio, o ka mea e mihi ana, e loaa no ia ia ke aloha; a o ka mea e loaa ana ke aloha a e hoomau ana i ka hopena, oia ke hoola ia auanei.\n\n14 . Ano, me aʻu i olelo aku ai ia oukou, no ko oukou koi ia ana e lilo i haahaa, ua pomaikai oukou, aole anei oukou i manao ua pomaikai nui ae ka poe i hoohaahaa io ia lakou iho no ka olelo?\n\n15 . He oiaio, o ka mea e hoohaahaa io ana ia ia iho, a e mihi ana i kona mau hewa, a e hoomau ana i ka hopena oia ke hoopomaikai ia auanei; he oiaio, e hoopomaikai nui loa ia mamua o ka poe i koi ia e lilo i haahaa, mamuli o ko lakou ilikole loa;\n\n16 . Nolaila, pomaikai lakou ka poe hoohaahaa ia lakou iho me ke koi ole ia mai e lilo i haahaa; a ma kekahi olelo e, pomaikai ka mea i manaoio i ka olelo a ke Akua, a i bapetizo ia me ka paakiki ole o ka naau; he oiaio, me ke koi ole ia mai e ike i ka olelo, aohe hoi i koi ia e ike mamua o ko lakou manaoio ana.\n\n17 . He oiaio, he nui ka poe i olelo mai, Ina e hoike mai oe ia makou i hoailona mai ka lani mai, alaila, e ike oiaio makou; alaila, e manaoio no makou.\n\n18 . Ano ke ninau nei au, he manaoio anei keia? Aia hoi, ke i aku nei au ia oukou, aole; no ka mea, ina e ike kekahi kanaka i kekahi mea, aohe ona kumu e manaoio ai, no ka mea, ua ike no oia ia mea;\n\n19 . A, ano, ua oi aku ka poino o ka mea e ike ana i ka makemake o ke Akua, a e hana ole, mamua o ka mea e manaoio wale ana, i ole, e loaa ana paha ke kumu wale no e manaoio ai, a i haule iho iloko o ka hala!\n\n20 . Ano, no keia mea, e noonoo pono oukou. Aia hoi, ke i aku nei au ia oukou, ua like ia ma kekahi ano, me ia ma kekahi; a e hana ia auanei i kela kanaka keia kanaka e like me kana hana.\n\n21 . Ano, me aʻu i olelo aku ai no ka manaoio: O ka manaoio, aole ia he ike lea i na mea; nolaila, ina he manaoio ko oukou, ke manaolana nei oukou no na mea i ike ole ia, he oiaio nae.\n\n22 . Ano, aia hoi, ke i aku nei au ia oukou ke makemake nei au e hoomanao oukou ua lokomaikai ke Akua i ka poe a pau i manaoio ma kona inoa; nolaila, ke makemake nei oia, o ka mea mua, e manaoio oukou, he oiaio, ma kana olelo.\n\n23 . Ano, ke haawi mai la oia i kana olelo ma o na anela la i na kanaka; he oiaio, aole i na kanaka wale, aka, i na wahine no hoi. Ano, aole o keia wale no: o na keiki uuku ua haawi ia mai na olelo ia lakou i na manawa he nui wale, i hoohoka aku ai i ka poe naauao a me ka poe i aoia.\n\n24 . Ano, e oʻu poe hoahanau i aloha ia, me oukou i makemake mai ai e ike mai aʻu aku i ka mea a oukou e hana ai no ko oukou hoopilikia ia ana a hookuke ia ana; ano, aole oʻu makemake e kuhi mai oukou e manao ana au e hoohewa aku ia oukou, eia wale no, e like me ka oiaio;\n\n25 . No ka mea, aole au i manao ua koi ia oukou a pau e hoohaahaa ia oukou iho; no ka mea, ke manaoio maoli nei au aia no kekahi poe mawaena o oukou e hoohaahaa ana ia lakou iho, ina paha ma kela ano o ka noho ana ma keia ano o ka noho ana.\n\n26 . Ano, me aʻu i olelo aku ai no ka manaoio, aole ia he ike lea, pela no hoi me kaʻu mau olelo nei. Aole e hiki ia oukou ke ike i ka oiaio o ia mau mea i kinohi, i ka ike lea ana, e like me ka manaoio aole ia he ike lea.\n\n27 . Aka, ina e ala oukou a e hooeueu ae i na mea ikaika o na naau o oukou, a hoao mai i kaʻu mau olelo, a e hana me kekahi huna o ka manaoio; he oiaio, ina e hiki ia oukou ke makemake wale no e manaoio, e kuu aku i keia makemake e hana iloko o oukou, a hiki ia oukou ke manaoio ma ke ano kupono e hookaawale ae i wahi no kau wahi o kaʻu mau olelo.\n\n28 . Ano, e hoohalike kakou i ka olelo i kekahi hua. Ano, ina e hookaawale ae oukou i wahi, e hiki ke kanu ia kahi hua iloko o ko oukou mau naau, aia hoi, ina he hua oiaio, a he hua maikai, ina aole oukou e hoolei aku ia mea no ko oukou manaoio ole, i ku e ai oukou i ka Uhane o ka Haku, aia hoi, e hoomaka no ia e kupu ae iloko o ko oukou mau naau; a ia oukou e ike ai i keia kupu ana, e hoomaka no oukou e nalu iloko o oukou iho, he oiaio, he hua maikai neia, a oia hoi, ua maikai ka olelo, no ka mea, ke hoomaka nei ia e hooakea ae i kuu naau; he oiaio, ke hoomaka nei ia e hoomalamalama mai i kuu hoomaopopo ana; he oiaio, a ke hoomaka nei ia e lilo i ono loa iaʻu.\n\n29 . Ano, aia hoi, aole anei e hoomahuahua keia i ko oukou manaoio? Ke i aku nei au ia oukou, ae; aole nae ia i ulu ae i ka ike lea.\n\n30 . Aka hoi, i ka omaka ana o ka hua, a i ka hoomaka ana e ulu, alaila, e pono no oukou ke olelo, ua maikai ka hua; no ka mea hoi, e pehu ana ia, a e omaka ana, a e hoomaka ana e ulu.\n\n31 . Ano, aia hoi, ua ike paka anei oukou he hua maikai keia? Ke i aku nei au ia oukou, ae; no ka mea, ke hua mai nei kela hua keia hua i kona ano like;\n\n32 . Nolaila, ina e ulu ana kekahi hua, he hua maikai ia, aka, ina e ulu ole ana ia, aia hoi, aole ia he maikai; nolaila, ua hoolei ia aku ia.\n\n33 . Ano, aia hoi, no ka hoao ana o oukou ia mea, a kanu iho la i ka hua, a e omaka ana, a e hoomaka ana e ulu, he mea e pono ai oukou ke ike ua maikai ka hua.\n\n34 . Ano, aia hoi, ua lawa anei ko oukou ike? Ae, ua lawa ko oukou ike ma ua mea la, a ua moe ko oukou manaoio; a o keia mea no ko oukou ike ana; no ka mea ua ike oukou ua hooakea mai ka olelo i ko oukou mau naau, a ua ike no hoi oukou ua omaka ae ia, a e hoomaka ana ko oukou hoomaopopo ana e hoomalamalama ia mai, a e hoomaka ana ko oukou mau naau e hooakea ia.\n\n35 . E! Aole anei keia he oiaio? Ke i aku nei au ia oukou, ae; no ka mea, he malamalama ia; a o ka mea i malamalama he maikai ia, no ka mea, ua hiki ke ike ia; nolaila, he pono no oukou ke ike lea he maikai ia. Ano, aia hoi, mahope iho o ko oukou hoao ana i ua malamalama nei, ua lawa anei ko oukou ike?\n\n36 . Aia hoi, ke i aku nei au ia oukou, aole; aole no hoi oukou e waiho ae i ko oukou manaoio, no ka mea, ua hana me ko oukou manaoio wale no ma ke kanu ana i ka hua, e hiki ia oukou ke hoao aku, e ike ina he mea maikai ka hua.\n\n37 . A, aia hoi, i ka laau e hoomaka ai e ulu, e olelo no oukou, Ea, e malama pono loa kakou ia ia i komo ai kona aa, i ulu ai ia a e hoohua mai i ka hua ia kakou. Ano hoi, ina e malama pono loa oukou ia ia, e komo no kona aa, a e ulu ae, a e hoohua mai i ka hua.\n\n38 . Aka, ina e hoopalaleha oukou i ka laau, a manao ole i kona malama ia ana, aia hoi, aole no e komo na aa ona; a i ka wa e hiki mai ai ka wela o ka la a i hoowela mai ai ia ia, no ke aa ole ona, e mae ia, a e uhuki aku oukou ia ia, a hoolei aku iwaho.\n\n39 . Ano, aole keia no ka maikai ole o ka hua i kanu ia; aole no hoi ia mea no ka maikai ole ana o ka hua ona i ohi ia. Aka, no ka panoa o ko oukou lepo, a, no ko oukou malama ole ana i ka laau, nolaila, ua hiki ole ia oukou ke loaa ka hua ona.\n\n40 . A pela hoi, ina aole oukou e malama pono i ka olelo, e nana ana imua me ka maka o ka manaoio i ka hua ona, aole loa e hiki ia oukou ke ohi mai i ka hua o ka laau o ke ola.\n\n41 . Aka, ina e malama pono oukou i ka olelo, he oiaio, e malama pono i ka laau me ia i hoomaka ai e ulu, ma ko oukou manaoio me ka ikaika nui, a me ka hoomanawanui, e nana ana imua i ka hua ona, e komo no auanei na aa ona; a, aia hoi, e lilo no auanei ia i laau e ulu ana i ke ola mau loa;\n\n42 . A no ko oukou ikaika, a me ko oukou manaoio, a me ko oukou hoomanawanui me ka olelo me ka malama ana ia ia, i komo ai ilalo na aa ona iloko o oukou, aia hoi, ma hope e ohi no oukou i ka hua ona, ka mea i maikai loa, a i ono loa hoi mamua o na mea ono a pau, a i keokeo loa mamua o na mea i keokeo a pau, he oiaio, a i maemae loa mamua o na mea i maemae a pau; a e ahaaina auanei oukou ma keia hua, a piha ae oukou, i pololi ole ai oukou, aole e makewai.\n\n43 . Alaila, e koʻu poe hoahanau, e ohi no oukou i na uku no ko oukou manaoio, me ko oukou ikaika, a ahonui, a hoomanawanui, e kali ana no ka laau e hoohua mai i ka hua no oukou.\n\n", "alma 33": "[center][font_size=26]Mokuna 33[/font_size][/center]\n\n1 . Ano, mahope iho o ko Alama olelo ana i neia mau olelo, hoouna mai la lakou io na la, e makemake ana e ike, ina paha lakou e manaoio i ke Akua hookahi e hiki ia lakou ke loaa ua hua nei ana i olelo ai, a i ke ano o ko lakou kanu ana i ka hua, oia hoi ka olelo, ana i olelo aku ai, ana i i aku ai e kanu ia e pono ai iloko o ko lakou mau naau; a i ke ano hea hoi lakou e hoomaka ai e hoohana i ko lakou manaoio.\n\n2 . A i aku la o Alama ia lakou, Aia hoi, ua i mai oukou ua hiki ole ia oukou ke hoomana aku i ko oukou Akua, no ka mea, ua hookuke ia mai oukou mailoko ae o ko oukou mau halepule. Aka hoi, ke i aku nei au ia oukou, ina e manao ana oukou ua hiki ole ia oukou ke hoomana aku i ke Akua, ua kuhihewa nui oukou, a he mea pono ia oukou ke imi i na palapala hemolele, ina e manao ana oukou ua ao mai ua mau palapala la i keia mea ia oukou, aole oukou i hoomaopopo ia mau mea.\n\n3 . Ke hoomanao nei anei oukou i ka heluhelu ana i ka mea a Zenosa, ke kaula o ka wa kahiko, i olelo mai ai no ka pule, a no ka hoomana ana?\n\n4 . No ka mea, i mai la oia, Ua lokomaikai oe, e ke Akua, no ka mea, ua lohe oe i kaʻu pule, iaʻu iloko o ka waonahele; he oiaio, ua lokomaikai oe i ka wa aʻu i pule aku ai no koʻu poe enemi, a nau i hoohuli mai ia lakou ioʻu nei;\n\n5 . He oiaio, e ke Akua, ua lokomaikai oe i ka wa aʻu i hea aku ai ia oe ma koʻu kihapai; iaʻu i hea aku ai ia oe ma kuu pule, ua maliu mai oe iaʻu.\n\n6 . A eia hou, e ke Akua, iaʻu i huli ae ai i koʻu hale ua maliu mai oe iaʻu ma kaʻu pule.\n\n7 . A iaʻu i huli ae ai i koʻu keena mehameha, e ka Haku, a pule aku la ia oe, ua maliu mai oe iaʻu;\n\n8 . He oiaio, ua lokomaikai oe i kaʻu mau keiki ia lakou i hea aku ai ia oe e maliu ia e oe, aole e na kanaka, a e maliu mai no oe ia lakou;\n\n9 . He oiaio, e ke Akua, ua lokomaikai oe iaʻu a maliu mai i kaʻu hea ana mawaena konu o na anaina ou;\n\n10 . He oiaio, a ua maliu mai no hoi oe iaʻu i ka wa aʻu i kipaku ia mai ai iwaho, a i hoowahawaha ia hoi e koʻu poe enemi; he oiaio, ua maliu mai oe i kaʻu hea ana, a huhu ae la i koʻu poe enemi, a ua hoopai ae oe ia lakou iloko o kou inaina, me ka luku koke;\n\n11 . A ua maliu mai iaʻu no kuu mau popilikia a me koʻu oiaio; a no kau Keiki pela oe i lokomaikai mai ai iaʻu; nolaila, e kahea aku no au ia oe iloko o koʻu mau popilikia a pau; no ka mea, aia iloko ou koʻu olioli; no ka mea, ua hoohuli ae la oe i kou mau hoopai mai oʻu aku nei, no kau Keiki.\n\n12 . Ano, i aku la o Alama ia lakou, ke manaoio nei anei oukou i ua mau palapala hemolele la i palapala ia e ka poe o ka wa kahiko?\n\n13 . Aia hoi, ina pela, alaila e manaoio no oukou i ka mea a Zenosa i olelo mai ai, no ka mea, aia hoi, i mai la oia, Ua hoohuli ae la oe i kou mau hoopai, no kau Keiki.\n\n14 . Ano hoi, e koʻu poe hoahanau, ke makemake nei au e ninau aku, ina ua heluhelu oukou i na palapala hemolele? Ina ua heluhelu, pehea la e hiki ai ia oukou ke manaoio ole i ke Keiki a ke Akua?\n\n15 . No ka mea, aole ia i palapala ia o Zenosa wale no ka i olelo mai ai no ia mau mea, aka o Zenoka hoi kekahi ka i olelo mai ai no ua mau mea nei;\n\n16 . No ka mea, aia hoi, i mai la oia, Ua huhu oe, e ka Haku, i keia poe kanaka, no ka mea, aole lakou i hoomaopopo iho i kou mau lokomaikai au i hookau mai ai maluna iho o lakou, no kau Keiki.\n\n17 . Ano, e koʻu poe hoahanau, ke ike nei oukou, ua hoike mai ka lua o ke kaula o ka wa kahiko no ke Keiki a ke Akua; a no ka makemake ole o na kanaka e hoomaopopo iho i kana mau olelo, hailuku ae la lakou ia ia a make loa.\n\n18 . Aka hoi, aole o keia wale no; aole o laua wale no na mea i olelo mai no ke Keiki a ke Akua.\n\n19 . Aia hoi, ua olelo ia mai nona e Mose; he oiaio hoi, ua hooku ia ae he hoailona iluna ma ka waonahele, i hiki i ka mea makemake ke nana aku i ua mea la a ola.\n\n20 . A ua nana aku kekahi poe he nui wale a ola iho la. Aka, he kakaikahi ka poe i hoomaopopo iho i ke ano o ua mau mea nei, a o keia no ka paakiki o ko lakou mau naau. Aka he nui wale na mea no ka paakiki loa aole lakou i nana aku; nolaila, make aku la lakou. Ano, o ke kumu o ko lakou nana ole ana, no ka manaoio ole o lakou e hoola mai ana ia mea ia lakou.\n\n21 . E koʻu poe hoahanau, ina ua hiki oukou ke hoola ia, ma ka alawa ana ae o ko oukou mau maka, i hoola ia ai oukou, aole anei oukou e nana koke ae, a i ole ia, e makemake loa paha oukou e hoopaakiki iho i ko oukou mau naau iloko o ka hoomaloka a e molowa, i ole ai oukou e alawa ae i ko oukou mau maka, i make ai oukou?\n\n22 . Ina pela, e hiki mai ka poino maluna o oukou; aka ina aole pela, alaila e alawa ae oukou i ko oukou mau maka; a e hoomaka e manaoio aku i ke Keiki a ke Akua, ka mea e hele mai a hoolapanai mai i kona poe kanaka, a ka mea hoi e hoomainoino ia auanei a e make i kalahala no ko lakou mau hewa; a e ala hou mai auanei oia mai ka make mai, i mea ia e lawe mai ai i ke alahouana, i ku iho ai auanei na kanaka a pau imua ona, e hookolokolo ia, ma ka la hookolokolo hope, e like me ka lakou mau hana.\n\n23 . A, ano, e koʻu poe hoahanau, ke makemake nei au ia oukou e kanu iho i keia olelo iloko o ko oukou mau naau, a me ia e hoomaka ai e kupu, pela hoi e malama iho ai ia mea ma ko oukou manaoio. Aia hoi, e lilo ae ia i laau, e ulu ae ana iloko o oukou i ke ola mau loa. Alaila, na ke Akua e ae mai ia oukou i mama ko oukou mau ukana, ma o ka olioli la o kana Keiki. A o keia a pau ua hiki ia oukou ke hana, ke makemake oukou. Amene.\n\n", "alma 34": "[center][font_size=26]Mokuna 34[/font_size][/center]\n\n1 . Ano, eia kekahi, mahope iho o ka olelo ana a Alama i keia mau olelo ia lakou, noho iho la oia ma ka honua, a ku ae la o Amuleka a hoomaka ae la e ao aku ia lakou, i ka i ana;\n\n2 . E koʻu poe hoahanau, ke manao nei au he mea hiki ole ke naaupo oukou no na mea i olelo ia mai ai no ka hiki ana mai o Kristo, ka mea i ao ia aku ai e makou oia ke Keiki a ke Akua; he oiaio, ua ike au ua ao nui loa ia aku ua mau mea nei ia oukou, mamua o ko oukou ku e ana a haalele ana maiwaena aku o makou.\n\n3 . A oiai oukou i makemake mai ai i koʻu kaikuaana aloha nei, e hoike aku oia ia oukou i ka mea a oukou e hana ai, no ko oukou mau pilikia; a ua olelo aku oia i kekahi mau mea ia oukou e hoomakaukau ai i ko oukou mau naau; he oiaio, a ua kauleo aku oia ia oukou e manaoio, a e hoomanawanui;\n\n4 . He oiaio, i loaa ai ia oukou ka manaoio e hiki ke kanu i ka olelo iloko o ko oukou mau naau, i hoao ai oukou i kona maikai;\n\n5 . A ua ike maua o ka ninau nui iloko o ko oukou mau naau, ina paha iloko o ke Keiki a ke Akua ka olelo, a ina aole paha auanei he Kristo.\n\n6 . A ua ike no hoi oukou ua hooiaio ae koʻu kaikuaana ia oukou, ma na mea he nui, aia no ka olelo iloko o Kristo, i ka hoola ana.\n\n7 . Ua hea ae koʻu kaikuaana i na olelo a Zenosa, e hiki mai ana ka hoolapanai ana ma o ke Keiki la a ke Akua, a i na olelo hoi a Zenoka; a ua hoopii ae oia ia Mose, e hoike mai he oiaio ua mau mea nei.\n\n8 . Ano, e hoike au noʻu iho, he oiaio ua mau mea nei. Aia hoi, ke i aku nei au ia oukou, ua ike au e hiki mai auanei o Kristo mawaena o na keiki a kanaka, e lawe maluna iho ona i na lawehala o kona poe kanaka, a e panai aku auanei oia no na hala o ko ke ao nei; no ka mea, ua olelo mai ka Haku ke Akua ia mea;\n\n9 . No ka mea, he mea e pono ai e hana ia mai ka mea e kalahala ai; no ka mea, e like me ke kumumanao nui o ke Akua mau loa, e hana ia kahi mea e kalahala ai e pono ai, i ole ia, e make loa na kanaka a pau me ka hiki ole ke pale ae; he oiaio ua paakiki na mea a pau; he oiaio, ua haule na mea a pau, a ua lilo, a e make loa io no, ke ole ma o ke kalahala ana la ka mea e pono ai ke hana ia mai;\n\n10 . No ka mea, he mea e pono ai e hana ia he mohai nui a hope, he oiaio, aole he mohai kanaka, aole hoi holoholona, aole hoi o kekahi ano o ka manu; no ka mea, aole loa ia e lilo ana i mohai kanaka; aka, he mohai mana loa a mau loa aku e pono ai.\n\n11 . Ano, aole kekahi kanaka e hiki ai ia ia ke mohai aku i kona koko iho i mea e panai ai no na hala o hai. Ano, ina e pepehi kanaka ana kekahi kanaka, aia hoi, e lawe aku anei ko kakou kanawai, ka mea pololei, i ke ola o kona hoahanau? Ke i aku nei au ia oukou, aole.\n\n12 . Aka, e koi ana ke kanawai i ke ola o ka mea nana i pepehi i ke kanaka; nolaila, aole kekahi mea, e emi ana malalo iho o ke kalahala mana loa, i ku pono no na hala o ko ke ao nei;\n\n13 . Nolaila, he mohai nui a hope e pono ai; a, alaila e hooki ia aku, i ole he mea hoi e pono ai ke hooki aku i ka hookahe ia ana o ke koko; alaila, e hooko ia ai ke kanawai o Mose; he oiaio, e hooko ia mai ia a pau loa; o kela huna a lihi iki keia huna a lihi iki, aole mea e lilo aku.\n\n14 . A, aia hoi, o keia no ke ano a pau o ke kanawai; o kela huna keia huna e kuhikuhi ana i kela mohai nui a hope; a o ua mohai nui a hope la o ke Keiki a ke Akua no ia; he oiaio, he mana loa a mau loa;\n\n15 . A pela oia e lawe mai ai auanei i ke ola i ka poe a pau e manaoio ma kona inoa; o ke kumu no keia o ua mohai hope nei, e lawe mai ai i ka naau o ke aloha, o ka mea ia e lanakila ana maluna o ka hoopai, a e lawe mai ana i na mea i na kanaka i loaa ai ia lakou ka manaoio e mihi ai.\n\n16 . A pela e hiki ai i ke aloha ke panai i na koi ana o ka hoopai, a i hoopuni ai ia lakou iloko o na lima palekana, oiai ka mea i hana ole aku me ka manaoio e mihi ai, ua waiho ia i ke kanawai a pau o na koi ana o ka hoopai; nolaila, i ka mea wale no nona ka manaoio e mihi ai, i lawe ia mai ai ke kumumanao nui a mau loa o ka hoolapanai.\n\n17 . Nolaila, na ke Akua e ae mai ia oukou, e koʻu poe hoahanau, e hoomaka oukou e hana aku me ko oukou manaoio e mihi, i hoomaka ai oukou e hea aku i kona inoa hoano, i aloha mai ai oia ia oukou;\n\n18 . Oia, e hea aku ia ia no ke aloha; no ka mea, he mana kona e hoola mai;\n\n19 . Oia, e hoohaahaa iho oukou ia oukou iho, a e hoomau ma ka pule ia ia;\n\n20 . E hea aku ia ia oiai oukou iloko o na kihapai o oukou; he oiaio, maluna iho o ka pua holoholona o oukou a pau;\n\n21 . E hea aku ia ia iloko o na hale o oukou, he oiaio, maluna iho o ko ko oukou hale, i ke kakahiaka, i ke awakea, a me ke ahiahi;\n\n22 . He oiaio, e hea aku ia ia me ke ku e aku i ka mana o ko oukou poe enemi;\n\n23 . He oiaio, e kahea aku ia ia me ke ku e i ke diabolo, he enemi no oia i ka pono a pau.\n\n24 . E hea aku ia ia maluna iho o na hua o ko oukou mau kihapai, i pomaikai ai oukou ma ia mau mea.\n\n25 . E hea aku ia ia maluna iho o na pua holoholona o ko oukou mau kula, i mahuahua ai lakou.\n\n26 . Aka, aole o keia mau mea wale; e ninini aku oukou e pono ai i ko oukou mau uhane ma na keena mehameha o oukou, a ma na wahi malu o oukou, a ma ko oukou waonahele;\n\n27 . He oiaio, a ia oukou e hea ole aku ai i ka Haku, e hoopiha ia ko oukou mau naau, i kai ia ai ma ka pule mau ia ia no ko oukou pomaikai, a no ka pomaikai hoi o ka poe a puni oukou.\n\n28 . Ano, aia hoi, e oʻu poe hoahanau i aloha ia, ke i aku nei au ia oukou, mai manao oukou o keia ka pau ana; no ka mea, mahope iho o ka oukou hana ana i keia mau mea a pau, ina e hookuke ae oukou i ka poe nele, a me ka poe kapa ole, a hele ole e ike i na mea mai a pilikia, a haawi ole aku i ko oukou waiwai, ina he lako ko oukou, i ka poe i nele; ke i aku nei au ia oukou, ina aole oukou e hana i kekahi o keia mau mea, aia hoi ina ua makehewa ka oukou pule, a e hoopomaikai ole ana ia oukou, a me he poe hookamani la oukou i hoole ai i ka manaoio;\n\n29 . Ina aole oukou e hoomanao e lokomaikai aku, me he oka la oukou a na mea hoomaemae i hoolei aku ai iwaho, (no ka mea, aohe ia he maikai,) a ua hehi ia malalo o na wawae o kanaka.\n\n30 . Ano, e oʻu poe hoahanau, ke makemake nei au mahope iho o ko oukou loaa ana na hoike he nui wale me neia, me ka ike hoi e hoike mai ana na palapala hemolele no keia mau mea, e hele mai oukou a e hoohua ae i ka hua i ka mihi;\n\n31 . He oiaio, ke makemake nei au e hele mai oukou a e hoopaakiki hou ole iho i ko oukou mau naau; no ka mea hoi, ano ka manawa, a me ka la o ko oukou mau ola; a, nolaila, ina e mihi oukou a hoopaakiki ole i ko oukou mau naau, e lawe koke ia mai ke kumumanao nui hoolapanai ia oukou.\n\n32 . No ka mea, aia hoi, o keia ola ana oia no ka manawa no na kanaka e hoomakaukau ai e halawai pu me ke Akua; he oiaio hoi, o ka la o keia ola ana oia no ka la no na kanaka e hana ai i na hana a lakou.\n\n33 . Ano, me aʻu i olelo e ai ia oukou mamua, oiai ua loaa ia oukou na hoike he nui wale me neia, nolaila, ke noi aku nei au ia oukou, e hoopanee ole aku oukou i ko oukou la e mihi ai a hiki i ka hopena; no ka mea, mahope iho o keia la o ke ola, i haawi ia mai ai ia kakou e hoomakaukau ai no ke ao pau ole, aia hoi, ina aole kakou e hoonui ae i ko kakou manawa oiai ma keia ola ana, alaila, e hiki mai ai ka po o ka pouli, iloko olaila e hiki ole ai ka hana ke hana ia.\n\n34 . Aole e hiki ia oukou ke olelo, ia oukou e lawe ia mai ai i keia manawa pilikia weliweli, E mihi no au, e hoi no au i koʻu Akua. Aole, aole loa e hiki ia oukou ke olelo ae i keia; no ka mea, o kela uhane hookahi nana i noho ma ko oukou kino i ka manawa a oukou e puka aku ai mai keia ola ana aku, na ua uhane hookahi la auanei ka mana e noho ma ko oukou kino ma kela ao mau loa.\n\n35 . No ka mea, aia hoi, ina ua hoopanee ae oukou i ko oukou la e mihi ai, a hiki wale aku i ka make, aia hoi, ua lilo ae oukou malalo iho o ka uhane o ke diabolo, a e hoopaa ana oia ia oukou nona; no ia mea, ua haalele iho ka Uhane o ka Haku ia oukou, aohe ona kuleana iloko o oukou, a no ke diabolo ka mana a pau maluna iho o oukou; a oia no ka noho hope ana o ka poe hewa.\n\n36 . A o keia kaʻu i ike ai, no ka mea, ua i mai ka Haku, aole oia e noho ana iloko o na luakini hemolele ole, aka iloko o na naau o ka poe pono oia i noho ai; he oiaio, a ua i mai no hoi oia, e noho iho no ka poe pono iloko o kona aupuni, e hele hou ole ai iwaho; aka e hookeokeo ia ko lakou mau aahu, ma o ke koko la o ke Keikihipa.\n\n37 . Ano, e koʻu poe hoahanau aloha, ke makemake nei au e hoomanao oukou i keia mau mea, a e hana aku oukou i ko oukou ola ana me ka makau imua o ke Akua, a e hoole hou ole oukou i ka hiki ana mai o Kristo;\n\n38 . E paio ku e hou ole aku oukou i ka Uhane Hemolele, aka e hookipa aku oukou ia ia, a e lawe ae maluna iho o oukou i ka inoa o Kristo; a e hoohaahaa oukou ia oukou iho i ka lepo, a hoomana aku i ke Akua ma kela wahi keia wahi a oukou e noho ai, iloko o ka uhane a iloko o ka oiaio; a e noho oukou me ke aloha aku i kela la i keia la, no ka nui o na mea aloha a me na mea pomaikai ana i hookau mai ai maluna iho o oukou;\n\n39 . He oiaio, a ke kauleo aku nei no hoi au ia oukou, e oʻu poe hoahanau, e makaala oukou i ka pule mau, i alakai ole ia aku ai oukou e ka hoowalewale ana o ke diabolo, i ole ai e lanakila oia maluna iho o oukou, i ole ai oukou e lilo i poe kauwa nana ma ka la hope; no ka mea hoi, aole e uku ana oia ia oukou i kekahi mea maikai.\n\n40 . Ano, e oʻu poe hoahanau aloha, ua makemake au e kauleo aku ia oukou e ahonui, a e hoomanawanui oukou ma kela ano o ka pilikia keia ano o ka pilikia; i ole ai oukou e hoino aku i ka poe i hookuke mai ia oukou iwaho no ko oukou ilikole nui, o lilo oukou i poe lawehala e like me lakou;\n\n41 . Aka, i ahonui oukou, a hoomanawanui me ua mau popilikia la, me ka manaolana paa e hoomaha auanei oukou i kekahi la mai ko oukou mau popilikia a pau.\n\n", "alma 35": "[center][font_size=26]Mokuna 35[/font_size][/center]\n\n1 . Ano, eia kekahi, mahope iho o ka hoopau ana o Amuleka i keia mau olelo, haalele iho la laua i ka poe kanaka, a hele ae la iloko o ka aina o Ieresona;\n\n2 . He oiaio, a o ka poe hoahanau e ae, mahope iho o ka hai ana i ka olelo i ko Zorama poe, hele ae la no hoi iloko o ka aina o Ieresona.\n\n3 . A, eia kekahi, mahope iho o ke kuka pu ana o ka poe hanohano ae o ko Zorama poe no na olelo i hai ia mai ai ia lakou, ua huhu lakou no ka olelo, no ka mea, e hoopau ana ia i ka lakou oihana; nolaila, aole lakou i hoolohe mai i na olelo.\n\n4 . A hoouna ae la lakou a houluulu pu ae la mawaena o ka aina a pau, i na kanaka a pau, a kuka pu iho la me lakou no na olelo i olelo ia ai.\n\n5 . Ano, aole na luna o lakou, a me na kahuna o lakou, a me na kumu o lakou, i hoike ae i na kanaka no na mea a lakou i makemake ai; nolaila, ike malu iho la lakou i na manao o na kanaka a pau.\n\n6 . A eia kekahi, mahope iho o ko lakou loaa ana na manao o na kanaka a pau, o ka poe i makemake i na olelo i olelo ia ai e Alama a me kona mau hoahanau, ua kipaku ia iwaho o ka aina; a he nui loa lakou; a hele mai la no hoi lakou i ka aina o Ieresona.\n\n7 . A eia kekahi, lawelawe ae la o Alama a me kona poe hoahanau ia lakou.\n\n8 . Ano, ua huhu ko Zorama poe i ka poe kanaka o Amona e noho ana ma Ieresona, a o ka luna nui o ko Zorama poe he kanaka hewa loa ia, hoouna mai la oia i ka poe kanaka la o Amona, e makemake ana ia lakou e kipaku mawaho o ko lakou aina i ka poe a pau i hele mai mai o lakou la ae iloko o ko lakou aina.\n\n9 . A ha ae la oia i na olelo hooweliweli he nui wale ia lakou. Ano, aole ka poe kanaka o Amona i makau aku i ka lakou la mau olelo, nolaila, aole lakou i kipaku aku ia lakou, aka, hookipa ae la lakou i ka poe hune a pau o ko Zorama, ka poe i hele mai io lakou la; a hanai ae la ia lakou, a hooaahu ae la ia lakou, a haawi ae la ia lakou i na aina i hooilina no lakou; a kokua ae la lakou ia lakou la e like me ko lakou la nele.\n\n10 . Ano, hoonaukiuki keia mea i ko Zorama poe e huhu mai i ka poe kanaka o Amona, a hoomaka iho la lakou e hui pu me ko Lamana poe, a e hookonokono ae i kela poe no hoi e huhu mai ia lakou;\n\n11 . A pela i hoomaka ai ko Zorama poe a me ko Lamana poe e hoomakaukau no ke kaua ku e i ka poe kanaka o Amona, a i ka poe kanaka o Nepai.\n\n12 . A pela i pau ai ka makahiki umikumamahiku o ke au o na lunakanawai maluna iho o ka poe kanaka o Nepai.\n\n13 . A haalele iho la ka poe kanaka o Amona i ka aina o Ieresona, a hele mai la iloko i ka aina o Meleka, a hookaawale ae la i wahi ma ka aina o Ieresona no ka poe koa o ko Nepai poe, e hiki ia lakou ke paio me ka poe koa o ko Lamana poe, a me ka poe koa o ko Zorama poe; a pela i hoomaka ai kekahi kaua mawaena o ko Lamana poe a me ko Nepai poe, ma ka makahiki umikumamawalu o ke au o na lunakanawai; a e haawi ia aku auanei he mooolelo o ko lakou mau kaua.\n\n14 . A hoi hou aku la o Alama, a me Amona, a me ko laua mau hoahanau, a me na keikikane elua no hoi a Alama, i ka aina o Zarahemela, mahope iho o ko lakou lilo ana i mau mea paa hana ma na lima o ke Akua i ka lawe ana mai i kekahi poe he nui wale o ko Zorama poe i ka mihi; a o ka poe a pau i lawe ia i ka mihi, ua kipaku ia mai ko lakou aina aku; aka, aia no ia lakou na aina no na hooilina o lakou ma ka aina o Ieresona, a ua lalau aku lakou i na mea kaua e hoomalu ia lakou iho, a me ka lakou poe wahine, a poe keiki, a me ko lakou mau aina.\n\n15 . Ano, o Alama, ua ehaeha oia no ka hewa o kona poe kanaka, he oiaio, no na kaua, a no na hookahe koko ana, a me na paio mawaena o lakou; a ua hele no e hai aku i ka olelo, a ua hoouna ia e hai aku i ka olelo mawaena o na kanaka a pau ma kela kulanakauhale keia kulanakauhale; a i ka ike ana e hoomaka ana na naau o na kanaka e mahuahua ma ka paakiki, a e hoomaka ana lakou e hoonaukiuki ia no ka ikaika o ka olelo, ua kaumaha nui loa kona naau;\n\n16 . Nolaila, kena ae la oia e houluulu pu ia kana mau keikikane, e hiki ia ia ke haawi pakahi ae ia lakou i kela mea i keia mea i kana kauoha, no na mea e pili ana i ka pono. A he mooolelo ko makou no kana mau kauoha, ana i haawi mai ai ia lakou, e like me kona mooolelo iho.\n\n", "alma 36": "Na kauoha a Alama i kana keiki o Helamana.\n\n[center][font_size=26]Mokuna 36[/font_size][/center]\n\n1 . E kaʻu keiki, e haliu mai ka pepeiao i kaʻu mau olelo; no ka mea, ke hoohiki nei au ia oe, ina e malama oe i na kauoha a ke Akua, e hoopomaikai ia auanei oe ma ka aina.\n\n2 . Ke makemake nei au e hana oe me aʻu i hana ai i ka hoomanao ana i ka noho pio ana o ko kakou poe makua; no ka mea, iloko lakou o ka noho luhi ana, a ua hiki ole i kekahi mea ke hoopakele mai ia lakou ke ole ia ke Akua o Aberahama, a o ke Akua o Isaaka, a o ke Akua o Iakoba; a hoopakele io mai la oia ia lakou i ko lakou mau pilikia.\n\n3 . Ano, e kaʻu keiki, e Helamana, aia hoi, ma kou wa kamalii oe, a nolaila ke noi aku nei au ia oe e hoolohe mai i kaʻu mau olelo, a e ao ia e au; no ka mea, ua ike no au o ka poe e hilinai aku ana i ke Akua, e kokua ia no lakou iloko o na hoao ia ana o lakou, a me na pilikia o lakou, a me na ehaeha o lakou, a e hookiekie ia iluna auanei ma ka la hope;\n\n4 . A, aole oʻu makemake e manao oe ua ike au noʻu iho mamuli o ko ke kino, aka mamuli o ko ka uhane; aole mamuli o ka naau kino, aka o ke Akua.\n\n5 . Ano, hoi, ke i aku nei au ia oe, ina ua hoohanau ole ia au e ke Akua, ina ua ike ole au i ua mau mea nei; aka, ua hoike mai ke Akua, ma ka waha o kona anela hemolele, i ua mau mea nei iaʻu, aole no kekahi pono noʻu iho,\n\n6 . No ka mea, haalele ae la au me na keikikane a Mosia, e imi ana e hoohiolo aku i ka ekalesia o ke Akua; aka hoi, hoouna mai la ke Akua i kona anela hemolele e keakea mai ia makou ma ke ala.\n\n7 . A, aia hoi, olelo mai la oia ia makou, me he mea la he leo o ka hekili ia, a haalulu iho la ka honua a pau malalo iho o ko makou mau kapuai, a hina iho la makou a pau i ka honua, no ka mea, hiki mai la ka makau o ka Haku maluna iho o makou.\n\n8 . Aka hoi, i mai la ka leo iaʻu, E ala ae. A ala ae la au a ku iluna, a ike aku la i ka anela.\n\n9 . A i mai la oia iaʻu, Ina paha e makemake ana oe i ka make nou iho, mai imi hou ma neia hope aku e hoohiolo aku i ka ekalesia o ke Akua.\n\n10 . A eia kekahi, hina iho la au i ka honua; a no na la ekolu a me na po ekolu, ua hiki ole iaʻu ke hoohamama i kuu waha; aole hoi i hiki iaʻu ke hoonioni i na lala oʻu.\n\n11 . A olelo mai la ka anela iaʻu i na mea e ae, i lohea e koʻu mau hoahanau, aka aole au i lohe ia mau mea; no ka mea, iaʻu i lohe ai i na olelo, Ina paha e makemake ana oe i ka make nou iho, mai imi hou e hoohiolo aku i ka ekalesia o ke Akua, ua loohia au me ka eehia a pihoihoi, o hoopoino ia mai paha au, a haule iho la au i ka honua, a lohe hou ole aku la au;\n\n12 . Aka ua hoowalania ia iho au me ka ehaeha mau loa, no ka mea, ua hakukoi nui loa koʻu uhane, a hoowalania ia me koʻu mau hewa a pau.\n\n13 . He oiaio, hoomanao iho la au i koʻu mau hala a hana ino a pau, no keia mau mea ua hoomainoino ia au me na eha o gehena; he oiaio, ike iho la au ua kipi aku au i kuu Akua, a ua malama ole au i kana mau kauoha hemolele;\n\n14 . He oiaio, a ua pepehi loa au i na keiki he nui ana, a he oiaio, ua alakai lalau aku au ia lakou i ka make; he oiaio, a no ka nui o kaʻu mau hana ino, o ka manao wale ana i ke komo ana ma ke alo o koʻu Akua, he mea ia i hoowalania iho ai i koʻu uhane me ka weliweli hiki ole ke hai ia aku.\n\n15 . Manao iho la au, ina ua hiki au ke kipaku ia mai a lilo i mea ole, o ka uhane a me ke kino pu, i ole au e kai ia aku e ku ma ke alo o koʻu Akua, e hookolokolo ia no kaʻu mau hana.\n\n16 . Ano, no na la ekolu a me na po ekolu wau i hoowalania ia mai ai au, me na eha o kahi uhane poino loa.\n\n17 . A eia kekahi, i ka wa aʻu i hoowalania ia mai ai me ka ehaeha, oiai au i hoohakukoi ia mai ai ma ka hoomanao i koʻu mau hala he nui loa, aia hoi, hoomanao iho la no hoi au i ka hoolohe ana oʻu i koʻu makuakane i wanana aku ai i na kanaka, no ka hiki ana mai o kahi Iesu Kristo, ke Keiki a ke Akua, e panai ai no na hala o ko ke ao nei.\n\n18 . Ano, i ka hopu ana o koʻu naau i ua manao nei, hea aku la au iloko o koʻu naau, E Iesu, e ke Keiki a ke Akua, e aloha mai iaʻu, ka mea iloko o ke au o ka awaawa, a i hoopuni ia a puni me na kaula mau loa o ka make.\n\n19 . Ano hoi, iaʻu i manao ai i keia, ua hiki ole iaʻu ke hoomanao hou aku i koʻu mau eha; he oiaio, ua hoowalania hou ole ia au e ka hoomanao ana i koʻu mau hala.\n\n20 . A nani wale ka olioli a me ka malamalama kupaianaha aʻu i ike ai; he oiaio, ua hoopiha ia koʻu uhane me ka olioli e oi aku ana e like me koʻu eha i oi aku ai;\n\n21 . He oiaio, ke i aku nei au ia oe, e kaʻu keiki, aole loa he mea e like ai ka eha a me ka awaawa, me koʻu mau eha. He oiaio, a ke i hou aku nei au ia oe, e kaʻu keiki, ma kekahi aoao, aole loa he mea e like ai ka maikai a me ke ono loa, me koʻu olioli;\n\n22 . He oiaio, manao au ua ike au me ko ko kakou kupunakane o Lehi i ike ai, i ke Akua e noho ana maluna iho o kona nohoalii, i hoopuni ia me ka poe anela he lehulehu i hiki ole ke helu ia, e himeni ana a e hiilani ana i ko lakou Akua; he oiaio, a iini nui iho la koʻu uhane e hiki ilaila.\n\n23 . Aka hoi, loaa hou iho la i koʻu mau lala ko lakou ikaika, a ku ae la wau ma koʻu mau wawae, a hoike aku la i na kanaka ua hoohanau ia mai au e ke Akua;\n\n24 . He oiaio, a mai ia manawa mai a hiki i keia wa, ua hana aku au me ka hooki ole, i hiki iaʻu ke kai mai i na uhane i ka mihi; i hiki iaʻu ke kai mai ia lakou e hoao i ka olioli nui loa aʻu i hoao ai; i hiki ia lakou no hoi ke hoohanau ia e ke Akua, a ke hoopiha ia me ka Uhane Hemolele.\n\n25 . Ano, aia hoi, e kaʻu keiki, ke haawi mai nei ka Haku iaʻu i ka olioli nui loa i na hua o kaʻu hana ana;\n\n26 . No ka mea, no ka olelo ana i haawi mai ai iaʻu, aia hoi, he nui no ka poe i hoohanau ia e ke Akua, a ua hoao aku me aʻu i hoao aku ai, a ua alikealike ko lakou ike ana, me aʻu i ike ai; nolaila, ke ike la lakou no ua mau mea nei aʻu i olelo iho ai, me aʻu i ike ai; a o ka ike i loaa ai iaʻu no ke Akua ia.\n\n27 . A ua kokua ia mai au malalo iho o na hoao ia ana a me na pilikia o kela ano keia ano, he oiaio, a iloko o na eha a pau he nui wale; he oiaio, ua hoopakele mai ke Akua iaʻu mai ka halepaahao mai, a mai na mea paa, a mai ka make mai; he oiaio, a ke paulele nei au ia ia, a e hoopakele no oia iaʻu i keia manawa;\n\n28 . A ua ike au e hookiekie mai no oia iaʻu i keia manawa; a ua ike au e hookiiekie mai no oia iaʻu ma ka la hope, e noho pu me ia ma ka nani; he oiaio, a e hoolea aku no au ia ia no ka wa pau ole, no ka mea, ua lawe mai la oia i ko kakou poe kupuna mailoko mai o Aigupita, a ua ale oia i ko Aigupita iloko o ke Kai Ula; a alakai mai la oia ia lakou ma kona mana iloko o ka aina i olelo mua ia ai; he oiaio, ua hoopakele mai la oia ia lakou mailoko mai o ka luhi a me ka noho pio ana, ia manawa aku ia manawa aku;\n\n29 . He oiaio, a ua lawe mai la no hoi oia i ko kakou poe kupuna mailoko mai o ka aina o Ierusalema; a ua hoopakele mai no hoi oia ia lakou ma kona mana mau loa, mailoko mai o ka luhi a me ka noho pio ana, ia manawa aku ia manawa aku a hiki i keia la; a ua hoomanao mau au i ko lakou noho pio ana; he oiaio, a he mea e pono ai nou no hoi e hoomanao mau, me aʻu i hoomanao ai i ko lakou noho pio ana.\n\n30 . Aka hoi, e kaʻu keiki, aole o keia wale no; no ka mea, he mea e pono ai nou e ike, me aʻu e ike nei, ina e malama oe i na kauoha a ke Akua, e hoopomaikai ia auanei oe ma ka aina; a he mea e pono ai nou ke ike no hoi, ina aole oe e malama i na kauoha a ke Akua, e hooki ia aku auanei oe mai kona alo aku. Ano, ua ku keia i kana olelo.\n\n", "alma 37": "[center][font_size=26]Mokuna 37[/font_size][/center]\n\n1 . Ano, e kaʻu keiki Helamana, ke kauoha aku nei au ia oe e lawe oe i na mooolelo i waiho ia mai me au;\n\n2 . A ke kauoha aku nei au ia oe e kakau iho oe i mooolelo no keia poe kanaka, me aʻu i hana ai, maluna iho o na papa o Nepai, a e malama laa i ua mau mea nei a pau aʻu i malama ai, e like me aʻu i malama ai ia mau mea; no ka mea, no kekahi kumu nui naauao i malama ia ai ia mau mea;\n\n3 . A me keia mau papa keleawe i piha ai me keia mau kaha, me na mooolelo o na palapala hemolele maluna iho o ia mau mea, a me ke kuauhau o ko kakou poe kupuna, mai kinohi mai.\n\n4 . Aia hoi, ua wanana ia mai e ko kakou poe kupuna, e malama ia ua mau mea nei, a e haawi ia aku mai kekahi hanauna aku i kekahi hanauna aku, a e malama ia a e pulama ia ma ka lima o ka Haku, a hiki i ka wa e hele aku ai ia mau mea i na lahuikanaka, a me na ohana, i na olelo, a me na kanaka a pau, i ike ai auanei lakou no na mea pohihihi i kakau ia ai maluna olaila.\n\n5 . Ano hoi, ina e malama ia ia mau mea, e mau ko lakou huali e pono ai; he oiaio, a e mau no ko lakou huali; he oiaio, a me na papa a pau no hoi i piha ai me na palapala hemolele.\n\n6 . Ano, e manao paha oe he mea naaupo keia iloko oʻu; aka hoi, ke i aku nei au ia oe, ma o na mea uuku a ano ole la, e lawe ia mai ai a ko na mea nui; a e hoohoka ana na mea uuku i ka poe naauao ma na manawa he nui.\n\n7 . A ke hana la ka Haku ke Akua ma o na hana la e lawe mai ai i kona mau kumumanao nui a mau loa; a ma o na mea uuku loa la e hoohoka ana ka Haku i ka poe naauao, a e lawe mai ana i ke ola no na uhane he nui loa.\n\n8 . Ano, a hiki i keia manawa, he mea naauao keia i ke Akua i malama ia ai ua mau mea nei; no ka mea hoi, ua hooakea mai ua mau mea nei i ka hoomanao ana o keia poe kanaka, he oiaio, a hoomaopopo hoi i na mea he nui i ka hewa o ko lakou mau aoao, a lawe mai la ia lakou i ka ike i ko lakou Akua, i ka hoola ia ana o ko lakou mau uhane.\n\n9 . He oiaio, ke i aku nei au ia oe, ina aole no keia mau mea a ua mau mooolelo nei i piha ai, i kakau ia ai maluna iho o ua mau papa nei, ina ua hiki ole ia Amona a me kona mau hoahanau ke hoomaopopo aku i na tausani he nui wale o ko Lamana poe, no na mooolelo pololei ole o ko lakou poe kupuna; he oiaio, ua lawe mai ua mau mooolelo nei a me ka lakou mau olelo ia lakou la i ka mihi; oia, ua lawe mai ua mau mooolelo nei ia lakou la i ka ike i ka Haku, ko lakou Akua, a e hauoli iloko o Iesu Kristo, ko lakou Mea Hoolapanai.\n\n10 . A owai la ka mea i ike, anoai e lilo ua mau mea nei i mea hana i ka lawe ana mai i na tausani he nui wale o lakou, he oiaio, a me na tausani he nui wale hoi o ko kakou poe hoahanau ai oolea, ko Nepai poe, ka poe e hoopaakiki ana ano i ko lakou mau naau iloko o ka hewa a me ka hana ino, i ka ike i ko lakou Mea Hoolapanai?\n\n11 . Aole i hoike ia mai kela mau mea pohihihi a pau loa iaʻu i keia manawa; nolaila e hooki no au.\n\n12 . A e lawa paha ia ke olelo wale no au, ua malama ia ua mau mea nei no kekahi hana naauao, a ua ikea keia hana e ke Akua; no ka mea, ke ao mai la oia ma ka naauao maluna iho o kana mau hana a pau, a ua pololei kona mau ala, a o kana hana ana, oia hookahi mau loa no ia.\n\n13 . E hoomanao, e hoomanao, e kaʻu keiki Helamana, i ka nui o ka ikaika o na kauoha a ke Akua. A i mai la oia, Ina e malama mai oukou i kaʻu mau kauoha, e hoopomaikai ia oukou ma ka aina; aka, ina e malama ole oukou i kana mau kauoha, e hooki ia aku oukou mai kona alo aku.\n\n14 . Ano, e hoomanao, e kaʻu keiki, ua waiho ke Akua ia oe i ua mau mea laa nei, ana i malama laa mai ai, a, ana e malama ai a e pulama ai no hoi no kekahi hana naauao iloko ona, e hiki ia ia ke hoike ae i kona mana i na hanauna e hiki mai ana.\n\n15 . Ano, aia hoi, ke hai aku nei au ia oe ma o ka Uhane la o ka wanana, ina e ae oe maluna o na kauoha a ke Akua, aia hoi, e lawe ia aku keia mau mea laa mai ou kau, ma ka mana o ke Akua, a e hookuu ia aku oe ia Satana, nana e kanana mai ia oe me he opala la imua o ka makani;\n\n16 . Aka, ina e malama oe i na kauoha a ke Akua, a e hana aku me keia mau mea laa, e like me ka mea a ka Haku e kauoha mai ai ia oe, (no ka mea, he pono nou e hoopii aku i ka Haku no na mea a pau au e hana aku ai me keia mau mea laa,) aia hoi, aohe he mana o ka honua nei a o ka po e hiki ai ke lawe aku i ua mau mea laa la mai ou aku, no ka mea, he mana ke Akua i ka hooko ana i kana mau olelo a pau;\n\n17 . No ka mea, e hooko mai no oia i na olelo pomaikai a pau ana e haawi mai ai ia oe, no ka mea, ua hooko mai la oia i na olelo pomaikai ana i haawi mai ai i ko kakou poe kupuna.\n\n18 . No ka mea, olelo paa oia ia lakou e hookoe mai oia i ua mau mea nei no kekahi hana naauao iloko ona, i hiki ia ia ke hoike ae i kona mana i na hanauna e hiki mai ana.\n\n19 . Ano, aia hoi, ua hooko mai oia i kekahi kumumanao i ka hoihoi hou ana i na tausani he nui wale o ko Lamana poe i ka ike i ka oiaio; a ua hoike mai oia i kona mana iloko o lakou, a e hoike mai no oia i kona mana iloko o lakou no hoi, i na hanauna e hiki mai ana; nolaila, e malama ia ua mau mea nei;\n\n20 . Nolaila, ke kauoha aku nei au ia oe, e kaʻu keiki Helamana, e ikaika oe i ka hooko ana i kaʻu mau olelo a pau, a e ikaika hoi oe i ka malama ana i na kauoha a ke Akua, me ia i palapala ia ai.\n\n21 . Ano, e olelo aku no au ia oe no kela mau papa he iwakaluakumamaha, i malama ai oe i ua mau mea la, i hoike ia aku ai i keia poe kanaka na mea pohihihi a me na hana o ka pouli, a me ka lakou mau hana malu, oia no na hana malu a kela poe kanaka, ka poe i anai ia ai; he oiaio, e hoike ia aku ko lakou pepehi kanaka ana a pau, a powa ana, a me ko lakou hao wale ana, a me ka lakou hana ino, a mau mea hoopailua, i keia poe kanaka; he oiaio, e malama oe i keia mau mea kuhikuhi nei.\n\n22 . No ka mea, aia hoi, ike aku la ka Haku ua hoomaka kona poe kanaka e hana iloko o ka pouli, he oiaio, e hana i na mea hoopailua a me na pepehi kanaka malu; nolaila, i mai la ka Haku, Ina aole lakou e mihi, e anai loa ia lakou mai ka ili aku o ka honua.\n\n23 . A i mai la ka Haku, E hoomakaukau no au no kaʻu kauwa o Gazelema, he pohaku, he mea ia e alohi aku ma ka pouli i malamalama, e hiki iaʻu ke hoike aku i koʻu poe kanaka, ka poe a malama ana iaʻu, e hiki iaʻu ke hoike ia lakou i na hana a ko lakou poe hoahanau; he oiaio, i ka lakou mau hana malu, i ka lakou mau hana o ka pouli, a me ka lakou hana ino a mau mea hoopailua.\n\n24 . Ano, e kaʻu keiki, ua hoomakaukau ia ua mau mea kuhikuhi nei, i ko ai ka olelo a ke Akua, ana i olelo mai ai, i ka i ana:\n\n25 . E hoopuka aku no au noloko mai o ka pouli i ka malamalama, i ka lakou mau hana malu a me ko lakou mau mea hoopailua a pau; a ke mihi ole lakou, e anai loa aku au ia lakou mai ka ili aku o ka honua; a e hoopuka aku no au i ka malamalama i ko lakou mau mea malu a me na mea hoopailua a pau, i kela lahuikanaka i keia lahuikanaka, ka poe e noho ana auanei ma ka aina.\n\n26 . Ano, e kaʻu keiki, ke ike nei kaua aole lakou i mihi; nolaila, ua anai ia mai lakou, a pela ma keia mea ua ko ka olelo a ke Akua; he oiaio, o ka lakou hana malu ino ua hoopuka ia mai noloko mai o ka pouli, a ua hoike ia mai ia kakou.\n\n27 . Ano, e kaʻu keiki, ke kauoha aku nei au ia oe e aua oe i ka lakou mau hoohiki a pau, a me ka lakou mau berita, a me ka lakou ae like ana iloko o ko lakou mau hana ino malu; he oiaio, a me ko lakou mau hoailona a me ko lakou mau mea ano e, nau e aua mai mai keia poe kanaka mai, i ike ole ai lakou ia mau mea, o haule iho paha lakou iloko o ka pouli no hoi, a e anai ia mai auanei.\n\n28 . No ka mea, aia hoi, aia no he olelo hoopoino maluna iho o keia aina a pau, e hiki mai ai ka anai ana maluna iho o kela poe a pau e hana ana i ka pouli, e like me ka mana o ke Akua, ia lakou e oo loa ai; nolaila, au e makemake nei e anai ole ia mai keia poe kanaka.\n\n29 . Nolaila, e aua oe i keia mau mea i kukakuka malu ia no ka lakou mau hoohiki a me ka lakou mau berita, mai keia poe kanaka ae: a no ka lakou hana ino, a me ka lakou pepehi kanaka ana, a me ko lakou mau mea hoopailua, kau wale no ia e hoike aku ai ia lakou; a e ao aku oe ia lakou e hoowahawaha aku i ka hana ino e like me ia, a me na mea hoopailua a pepehi kanaka ana; a e ao aku no hoi ia lakou, ua anai ia mai ua poe kanaka nei no ka lakou hana ino, a me na mea hoopailua, a me ko lakou pepehi kanaka ana.\n\n30 . No ka mea, aia hoi, pepehi aku la lakou i na kaula a pau o ka Haku a make loa, ka poe i hele ae mawaena o lakou e hai aku ia lakou no ka lakou mau hana ino; a hea ae la ke koko o ka poe a lakou i pepehi iho ai, i ka Haku, i ko lakou Akua, no ka hoopai maluna iho o ka poe nana lakou i pepehi; a pela i hiki mai ai na hoopai o ke Akua maluna iho o ua poe nei i hana i ka pouli a me ka hui pu malu ana;\n\n31 . He oiaio, a e hoopoino ia ka aina ia wa aku ia wa aku i ua poe la e hana ana i ka pouli a me na hui pu malu ana, ma ka anai ia ana, ke mihi ole lakou mamua o ko lakou oo loa ana.\n\n32 . Ano, e kaʻu keiki, e hoomanao oe i na olelo aʻu i olelo aku ai ia oe; mai waiho aku i kela mau mea i kuka malu ia i keia poe kanaka, aka e ao aku ia lakou i ka inaina mau loa i ka hewa a me ka ino;\n\n33 . E hai aku ia lakou i ka mihi, a me ka manaoio i ka Haku, ia Iesu Kristo; e ao aku ia lakou e hoohaahaa ia lakou iho, a e akahai a e haahaa ma ka naau; e ao aku ia lakou e pale aku i kela hoowalewale i keia hoowalewale o ke diabolo, me ko lakou manaoio i ka Haku o Iesu Kristo;\n\n34 . E ao aku ia lakou e hoopalaleha ole i na hana maikai, aka e akahai a e haahaa ma ka naau; no ka mea, o ka poe me neia e loaa ia lakou ka maha no ko lakou mau uhane.\n\n35 . E hoomanao, e kaʻu keiki, a e ao i ka naauao i kou wa opio; he oiaio, e ao ma kou wa opio e malama i na kauoha a ke Akua;\n\n36 . He oiaio, a e hea aku i ke Akua no kou kokua ia mai a pau; he oiaio, e hana aku oe i kau hana ana a pau i ka Haku, a i kela wahi keia wahi au e hele aku ai, e hele oe iloko o ka Haku; he oiaio, e kau ia kou mau manao a pau i ka Haku; he oiaio, e kau ia na kuko o kou naau maluna iho o ka Haku no ka wa pau ole;\n\n37 . E kuka oe me ka Haku i na mea a pau au e hana ai, a e kuhikuhi mai no oia ia oe no ka maikai; he oiaio, ia oe e moe iho ai i ka po, e moe iho i ka Haku, i kiai mai oia maluna iho ou i kou hiamoe ana; a ia oe e ala ai i ke kakahiaka, e piha kou naau me ke aloha aku i ke Akua; a ina e hana oe i keia mau mea, e hookiekie ia auanei oe iluna ma ka la hope.\n\n38 . A, ano, e kaʻu keiki, he mea kaʻu e olelo aku ai ia oe no ka mea a ko kakou poe kupuna i kapa ai he mea poepoe, a he mea kuhikuhi; no ka mea, kapa aku la ko kakou poe kupuna ia mea, liahona, oia no ma ka hoohalike ana, he panana; a na ka Haku ia i hoomakaukau.\n\n39 . Aia hoi, aole e hiki i kekahi kanaka ke hana mamuli o ke ano o ka hana akamai me ia, aia hoi, ua hoomakaukau ia ia mea e hoike ai i ko kakou poe kupuna i ke ala a lakou e hele aku ai ma ka waonahele;\n\n40 . A hana aku la ia no lakou e like me ko lakou manaoio i ke Akua: nolaila, ina he manaoio ko lakou e manaoio ai ua hiki i ke Akua ke kauoha mai i kela manamana e kuhikuhi i ke ala a lakou e hele aku ai, aia hoi, ua hana ia ia; nolaila, ua loaa ia lakou keia hana mana, a me na hana mana e ae he nui i hana ia mai ai ma ka lima o ke Akua, ia la aku ia la aku;\n\n41 . Aka hoi, no ka hana ia ana o kela mau hana mana ma na mea uuku, ua hoike mai la no nae ia mea i na hana kupaianaha ia lakou. Ua hoopalaleha lakou, a hoopoina iho la e hana me ko lakou manaoio a ikaika, alaila, ua oki iho la kela mau hana kupaianaha, a, aole lakou i holomua ma ko lakou hele ana;\n\n42 . Nolaila, noho iho la lakou ma ka waonahele, i ole, aole lakou i hele ma ke ala pololei, a ua hoopilikia ia mai i ka pololi a me ka makewai, no ka lawehala ana.\n\n43 . Ano, e kaʻu keiki, ke makemake nei au e hoomaopopo oe, aole o keia mau mea me ke aka ole; no ka mea, me ko kakou poe kupuna i palaleha ai i ka malama ana i ua panana nei, (ano, no ko ke kino keia mau mea,) aole o lakou pomaikai; pela no hoi ia me na mea o ko ka uhane;\n\n44 . No ka mea, aia hoi, ua like ka oluolu o ka malama ana aku i ka olelo a Kristo, ka mea e kuhikuhi mai i ke ala pololei i ka pomaikai mau loa, me ia no ko kakou poe kupuna e malama aku ai i ua panana nei, ka mea nana i kuhikuhi mai ia lakou i ke ala pololei i ka aina i olelo mua ia ai.\n\n45 . Ano, ke i aku nei au, aole anei he hoailona ma keia mea? No ka mea, e like me ka oiaio o ka lawe ana o keia mea kuhikuhi i ko kakou poe kupuna, ma ka hahai ana i kona ihu, i ka aina i olelo mua ia ai, pela no hoi me na olelo a Kristo ke hahai aku kakou i ke kuhikuhi ana o ia mau olelo, e halihali aku ai ia kakou ma o loa aku o keia awawa o ke kaumaha, iloko o kahi aina i olelo mua ia ai, i oi loa aku ka pomaikai.\n\n46 . E kaʻu keiki, mai hoopalaleha kaua no ka paakiki ole o ke ala; no ka mea, pela no ia me ko kakou poe kupuna; no ka mea, pela no ia i hoomakaukau ia ai no lakou, ina e nana lakou, e hiki ia lakou ke ola; pela no hoi ia me kakou. Ua hoomakaukau ia ke ala, a ina e nana aku kakou, e hiki ia kakou ke ola no ka wa pau ole.\n\n47 . Ano, e kaʻu keiki, e makaala oe e malama i ua mau mea laa nei; he oiaio, e makaala e nana aku oe i ke Akua a e ola. E hele aku i keia poe kanaka, a e hai aku i ka olelo, a e kuoo. E kaʻu keiki e, aloha.\n\n", "alma 38": "Na kauoha a Alama i kana keiki o Sibalona.\n\n[center][font_size=26]Mokuna 38[/font_size][/center]\n\n1 . E kaʻu keiki, e haliu mai ka pepeiao i kaʻu mau olelo; no ka mea, ke i aku nei au ia oe, me aʻu i i aku ai ia Helamana, ina e malama oe i na kauoha a ke Akua, e hoopomaikai ia auanei oe ma ka aina; a ina e malama ole oe i na kauoha a ke Akua, e hoolei ia aku oe mai kona alo aku.\n\n2 . Ano, e kaʻu keiki, ke lana nei koʻu manao e loaa auanei iaʻu ka olioli nui iloko ou, no kou naueue ole a hoomau pono i ke Akua; no ka mea, me oe i hoomaka ai i kou wa kamalii, e nana aku i ka Haku, i kou Akua, pela au i manaolana ai e hoomau oe i ka malama ana i kana mau kauoha; no ka mea, ua pomaikai ka mea e hoomau pono ana a hiki i ka hopena.\n\n3 . Ke i aku nei au ia oe, e kaʻu keiki, ua loaa mai iaʻu ka olioli nui iloko ou ano, no kou hoomau pono ana, a me kou ikaika, a me kou ahonui, a me kou hoomanawanui mawaena o ka poe kanaka o ko Zorama.\n\n4 . No ka mea, ua ike au iloko oe o na mea paa; he oiaio, a ua ike no hoi au ua hailuku ia no oe no ka olelo; a ua hoomanawanui oe i keia mau mea a pau me ke ahonui, no ka mea, o ka Haku no kekahi pu me oe; a ke ike nei oe ano ua hoopakele mai no ka Haku ia oe.\n\n5 . Ano, e kaʻu keiki Sibalona, ke makemake nei au e hoomanao oe e like me ka nui o kou paulele ana aku i ke Akua, pela ka nui o kou hoopakele ia ana mai mailoko mai o kou mau hoao ia ana, a me kou popilikia, a me kou mau eha; a e hookiekie ia auanei oe ma ka la hope.\n\n6 . Ano, e kaʻu keiki, aole oʻu makemake e manao oe ua ike au i keia mau mea ma oʻu iho, aka, o ka Uhane o ke Akua no ia iloko oʻu, nana i hoike mai i keia mau mea iaʻu; no ka mea, ina aole au i hoohanau ia mai e ka Akua, ina ua ike ole au i keia mau mea.\n\n7 . Aka hoi, hoouna mai la ka Haku, ma kona aloha nui, i kona anela e hai mai iaʻu, e hooki aku i ka hana luku mawaena o kona poe kanaka; he oiaio, a ua ike au i kekahi anela he maka no he maka; a olelo pu oia me au, a o kona leo me he hekili la ia, a hoohaalulu iho la ia i ka honua holookoa.\n\n8 . A eia kekahi, he mau la ekolu a he mau po ekolu wau iloko o ka eha awaawa a walania loa o ka uhane; a, aole loa i loaa iaʻu ke kala ia ana o koʻu mau hala, a hiki i ka wa aʻu i hea aku ai i ka Haku, ia Iesu Kristo, e aloha mai iaʻu. Aka hoi, kahea aku la au ia ia, a loaa iho la iaʻu ka maluhia i koʻu uhane.\n\n9 . Ano, e kaʻu keiki, ua hai aku au i keia ia oe, i ao ia ai oe i ka naauao, i ao ia ai oe e au aole kekahi ala e ae, aole hoi kekahi hana e ae, ma o ua mea la i hiki ai ke kanaka ke hoola ia, iloko a ma o Kristo la wale no. Aia hoi, oia no ke ola a me ka malamalama o ke ao nei. Aia hoi, oia no ka olelo o ka oiaio a me ka pono.\n\n10 . Ano, me oe i hoomaka ai e ao aku i ka olelo, pela no au e makemake nei e hoomau oe e ao aku; a ke makemake nei au e ikaika a e pakiko oe ma na mea a pau.\n\n11 . E makaala, i ole ai oe e hookiekie ia iluna i ka haaheo; he oiaio, e makaala i ole ai oe e kaena aku iloko o kou naauao iho, aole hoi no kou ikaika nui;\n\n12 . E hana me ka wiwo ole, aole nae me ka hookaumaha; a e makaala no hoi e kaulawaha oe i kou mau kuko, i piha ai oe me ke aloha; e makaala e haalele oe i ka noho wale ana;\n\n13 . Mai pule oe me ka ko Zorama poe i pule ai, no ka mea, ua ike oe e pule ana lakou e lohea e na kanaka, a e hoomaikai ia no ko lakou naauao.\n\n14 . Mai olelo, E ke Akua, ke aloha aku nei au ia oe no ka oi aku o makou mamua o ko makou poe hoahanau; aka, e aho e olelo aku, E ka Haku, e kala mai i kuu pono ole, a e hoomanao ae oe i koʻu poe hoahanau i ke aloha; he oiaio, e hai aku i kou pono ole imua o ke Akua i na manawa a pau.\n\n15 . A na ka Haku e hoopomaikai mai i kou uhane, a e hookipa aku ia oe ma ka la hope iloko o kona aupuni, e noho ilalo me ka maluhia. Ano, e hele, e kaʻu keiki, a e ao aku i ka olelo i keia poe kanaka. E kuoo. E kaʻu keiki e, aloha.\n\n", "alma 39": "Na kauoha a Alama i kana keiki o Korianatona.\n\n[center][font_size=26]Mokuna 39[/font_size][/center]\n\n1 . Ano, e kaʻu keiki, he mau olelo he nui aku kaʻu e olelo aku ai ia oe, mamua o kaʻu i olelo aku ai i kou kaikuaana; no ka mea hoi, aole anei oe i ike i ka naueue ole o kou kaikuaana, o kona hoomau pono ana, a me kona ikaika i ka malama ana i na kauoha a ke Akua? Aole anei oia i hana i kahi kumu maikai nou e hoohalike ai?\n\n2 . No ka mea, aole oe i hoolohe nui mai i kaʻu mau olelo e like me kou kaikuaana, mawaena o ko Zorama poe. Ano, eia no kaʻu i ku e ai ia oe; hele ae la no oe e kaena ana i kou ikaika, a i kou naauao.\n\n3 . Aole o keia wale no, e kaʻu keiki. Hana iho la oe i ka mea i hoeha mai iaʻu; no ka mea, haalele mai la oe i kau hai olelo ana, a hele ae la iloko o ka aina o Sirona, mawaena o na palena o ko Lamana poe, mamuli o ka wahine hookamakama, o Isabela;\n\n4 . He oiaio, aihue ae la kela i na naau o na mea he nui wale; aka, aole ia he mea e hoapono ia ai nou, e kaʻu keiki. O ka malama ana i kau oihana i waiho ia ai ia oe kou mea i pono ai.\n\n5 . Aole anei oe i ike, e kaʻu keiki, he mau mea keia i hoopailua ia ma ka maka o ka Haku; he oiaio, i hoopailua loa ia mamua o na hewa a pau, koe wale no ka hookahe ana i ke koko hala ole, a me ka hoole ana i ka Uhane Hemolele?\n\n6 . No ka mea, aia hoi, ina e hoole aku oe i ka Uhane Hemolele ia ia i noho ai iloko ou, a ua ike oe e hoole ana oe ia ia; aia hoi, he hala keia e kala ole ia ana; he oiaio, o ka mea e pepehi kanaka ana me ke ku e i ka malamalama a me ka ike o ke Akua, he mea paakiki nona e loaa ai ke kala ia ana; he oiaio, ke i aku nei au ia oe, e kaʻu keiki, aole ia he mea maalahi nona e loaa ai ke kala ia ana.\n\n7 . Ano, e kaʻu keiki, ua makemake au i ke Akua ina ua hewa ole oe i ka hewa nui me neia. Aole au e olelo loihi ma kou mau hewa, e hoowalania i kou uhane, ina aole ia no kou pono.\n\n8 . Aka hoi, ua hiki ole ia oe ke huna i kou mau hewa mai ke Akua ae; a ke mihi ole oe, e ku no ia mau mea me he hoike la e ku e ia oe ma ka la hope.\n\n9 . Ano, e kaʻu keiki, ua makemake au e mihi oe, a e haalele aku i kou mau hewa, a e hele hou ole aku mamuli o na kuko o kou mau maka, aka e alalai ia oe iho ma keia mau mea a pau; no ka mea, ke hana ole oe i keia, aole loa e hiki ia oe ke loaa ke aupuni o ke Akua. E hoomanao, a e lawe ia mea maluna iho ou, a e alalai ia oe iho ma ua mau mea nei.\n\n10 . A ke kauoha aku nei au ia oe e lawe maluna iho ou e ao ia e kou mau kaikuaana ma kau mau mea e hana ai; no ka mea hoi, eia no oe i kou wa opio, a ua ku pono oe e hooikaika a e kou mau kaikuaana. A e hoolohe aku oe i ka laua olelo ao;\n\n11 . Mai ae aku oe e alakai ia aku e kekahi mea lapuwale a naaupo; mai ae aku i ke diabolo e alakai hou aku i kou naau, mamuli o kela mau wahine hookamakama ino. E nana iho oe, e kaʻu keiki, i ka hala nui au i lawe mai ai maluna iho o ko Zorama poe; no ka mea, ia lakou i ike ai i kau hana, aole lakou i manaoio mai i kaʻu mau olelo.\n\n12 . Ano, ke i mai nei ka Uhane o ka Haku iaʻu, E kauoha aku oe i kau mau keiki e hana pono, o alakai aku lakou i na naau o na kanaka he nui i ka make loa; nolaila, ke kauoha aku nei au ia oe, e kaʻu keiki, iloko o ka makau i ke Akua, e haalele aku oe i kau mau hana hewa;\n\n13 . I huli ai oe i ka Haku me kou naau, a ikaika, a mana a pau; i alakai ole ai oe i na naau o na mea e ae, e hana i ka hewa; aka, e aho e hoi aku ia lakou, a e hai aku i kou mau hewa, a e hoomanao i ka hana pono ole au i hana ai;\n\n14 . Mai imi aku i ka waiwai, aole hoi i na mea lapuwale o ko ke ao nei; no ka mea hoi, aole e hiki ia oe ke hali pu ia mau mea me oe.\n\n15 . Ano, e kaʻu keiki, ke makemake nei au e olelo aku i kekahi mau mea ia oe no ka hiki ana mai o Kristo. Aia hoi, ke i aku nei au ia oe, oia no ka mea e hele io mai auanei, e lawe aku i na hala o ko ke ao nei; he oiaio, e hele mai ana oia e hai aku i na mea olioli o ke ola mau loa i kona poe kanaka.\n\n16 . Ano, e kaʻu keiki, o keia no ka oihana i kahea ia ai oe, e hai aku i keia mau mea olioli i keia poe kanaka, e hoomakaukau i ko lakou mau naau; oia hoi, i hiki mai ke ola ia lakou, e hiki ia lakou ke hoomakaukau i na naau o ka lakou poe keiki e hoolohe i ka olelo, i ka wa o kona hiki ana mai.\n\n17 . Ano, e hooluolu aku au i kou naau ma keia mea. Aia hoi, ke haohao nei oe no ka ike ia ana o keia mau mea i ka manawa loihi me neia mamua o ka hiki ana mai. Aia hoi, ke i aku nei au ia oe, aole anei i like ka maikai o kekahi uhane i keia manawa i ke Akua, me kekahi uhane i ka manawa o kona hiki ana mai?\n\n18 . Aole anei o ke kumumanao hoolapanai he mea e pono ai ke hoike ia mai i keia poe kanaka, e like me ia i ka lakou poe keiki?\n\n19 . Aole anei i like ka oluolu i keia manawa no ka Haku e hoouna mai i kona anela e hai mai i keia mau mea olioli ia kakou, me ia i ka kakou poe keiki; a me ia hoi mahope iho o kona hiki ana mai?\n\n", "alma 40": "[center][font_size=26]Mokuna 40[/font_size][/center]\n\n1 . Ano, e kaʻu keiki, eia hou kekahi aʻu e olelo aku nei ia oe; no ka mea, ke ike nei au ua hoohihia ia kou naau no ke alahouana o ka poe make.\n\n2 . Aia hoi, ke i aku nei au ia oe, aole he alahouana; a i ole ia, e olelo au ma na olelo e ae, aole e aahu ana keia make i ka make ole; aole e aahu ana keia palaho i ka palaho ole, a hiki aku i ka wa mahope iho o ka hiki ana mai o Kristo.\n\n3 . Aia hoi, e lawe mai ana oia i ke alahouana o ka poe make. Aka hoi, e kaʻu keiki, aole i keia manawa ke alahouana. Ano, he mea pohihihi kaʻu e wehewehe ana ia oe; aka hoi, ua nui na mea pohihihi, i aua ia ai i ike ole kekahi ia mau mea, o ke Akua wale no i koe. Aka, ke hoike aku nei au i kekahi mea, aʻu i ninau molowa ole ai i ke Akua, i ike ai au; oia keia, no ke alahouana.\n\n4 . Aia hoi, aia no he manawa e wae ia i puka mai ai auanei na mea a pau mai ka make mai. Ano, o ka wa e hiki mai ana ua manawa la, aole o kekahi mea i ike; aka, o ke Akua ka i ike i ka manawa i wae ia ai.\n\n5 . Ano, ina paha he manawa mua, a he manawa lua, a he manawa kolu, e puka mai ai na kanaka mai ka make mai, he mea pili ole ia; no ka mea, o ke Akua ka i ike i keia mau mea a pau; a ua lawa iaʻu e ike he oiaio keia; ua wae ia he manawa e ala ai na mea a pau mai ka make mai.\n\n6 . Ano, aia no he wa e pono ai mawaena o ka manawa o ka make, a me ka manawa o ke alahouana.\n\n7 . Ano, ke makemake nei au e ninau, heaha la ka mea i hana ia mai i na uhane o na kanaka, mai ka manawa o ka make ana, a hiki i ka manawa i wae ia no ke alahouana?\n\n8 . Ano, ina paha he nui aku na manawa mamua o ka manawa hookahi i wae ia no na kanaka e ala ai, he mea pili ole ia; no ka mea, aole e make ana na mea a pau i ka manawa hookahi, a he mea pili ole keia; o na manawa a pau ua like ia me ka la hookahi me ke Akua; a ua ana ia mai ka manawa i na kanaka wale no;\n\n9 . Nolaila, ua wae ia he manawa i na kanaka, e ala ai lakou mai ka make mai; a aia no he wa mawaena o ka manawa o ka make a me ke alahouana. Ano, no keia kowa o ka manawa; o ka mea i hana ia mai i na uhane o na kanaka, oia ka mea aʻu i ninau molowa ole ai i ka Haku e ike; a o keia no ka mea aʻu i ike ai.\n\n10 . A i ka hiki ana mai o ka manawa ia lakou a pau e ala ai, alaila, e ike no lakou ua ike o ke Akua i na manawa a pau i wae ia i na kanaka.\n\n11 . Ano, no ka noho ana o ka uhane mawaena o ka make ana a me ke alahouana. Aia hoi, ua hoike ia mai iaʻu, e kekahi anela, ua lawe ia aku na uhane o na kanaka a pau, i ka wa a lakou i haalele ai i keia kino make; he oiaio, na uhane o na kanaka a pau, ina he maikai lakou ina he hewa paha, ua lawe ia aku i kela Akua nana i haawi mai ia lakou i ke ola.\n\n12 . Alaila, e hiki mai keia, o na uhane o ka poe i pono, ua hookipa ia iloko o kahi o ka pomaikai, i kapa ia o paradaiso; he wahi maha; he wahi maluhia, kahi o lakou e noho hoomaha ai mai ko lakou mau pilikia ae a pau, a mai ke kaumaha ae a pau, a mai ka luuluu ae, a me ia mea aku ia mea aku.\n\n13 . Alaila, e hiki mai keia, o na uhane o ka poe hewa, he oiaio, o ka poe i ino; no ka mea hoi, aole o lakou wahi kuleana, aole hoi wahi lihi iki o ka Uhane o ka Haku; no ka mea, ua koho aku lakou i na hana ino, mamua o na hana maikai; nolaila, komo ae la ka uhane o ke diabolo iloko o lakou, a loaa iho la ko lakou hale; a e hoolei ia aku ua poe nei iloko o ka pouli mawaho; ilaila ka uwe ana, a me ke kumakena ana, a me ka uwi ana o na niho; a o keia mau mea no ko lakou mau hala iho; i alakai pio ia ai i ka makemake o ke diabolo.\n\n14 . Ano, oia no ka noho ana o na uhane o ka poe hewa; he oiaio, iloko o ka pouli, e nana weliweli, hopohopo ana no ka ukiuki wela o ka inaina o ke Akua maluna iho o lakou; pela lakou i noho ai ma keia wahi, a o ka poe pono hoi iloko o paradaiso, a hiki aku i ka manawa o ko lakou alahouana.\n\n15 . Ano, ua manao kekahi poe he ala mua ana keia wahi o ka pomaikai, a me keia wahi o ka poino o ka uhane, mamua o ke alahouana. He oiaio, ke ae aku nei au ua hiki keia ke kapa ia he alahouana; o ke ala ana o ka uhane, a me kona waiho ia ana i ka pomaikai, a i ole ia, i ka poino, e like me na olelo i olelo ia ai.\n\n16 . A eia hou, ua olelo ia, aia no he ala mua ana; he alahouana o ka poe a pau i noho mamua, a me ka poe e noho la, a me ka poe e noho ana auanei, a hiki aku i ke alahouana o Kristo mai ka make mai.\n\n17 . Ano, aole o kakou manao o keia ala mua ana i olelo ia mai ai ma keia ano, o ke alahouana o na uhane ia, a me ko lakou waiho ia ana i ka pomaikai, a i ole ia, i ka poino. Aole e hiki ia oe ke manao o keia no ka mea i manao ia.\n\n18 . Aia hoi, ke i aku nei au ia oe, aole; aka, o ka mea i manao ia oia no ka hui hou ana o ka uhane me ke kino o ka poe mai na la o Adamu, a hiki wale aku i ke alahouana o Kristo.\n\n19 . Ano, ina paha e hoohui hou ia na uhane a me na kino o kela poe a pau i olelo ia ae nei, ma ka manawa hookahi, o ka poe hewa pu me ka poe pono, aole au e olelo aku nei; ua lawa kaʻu e i aku nei e puka mai lakou a pau; ma na olelo e ae, e hiki mai ana ko lakou alahouana mamua o ke alahouana o ka poe e make ana mahope iho o ke alahouana o Kristo.\n\n20 . Ano, e kaʻu keiki, aole au e i aku nei e hiki mai ana ko lakou alahouana ma ke alahouana o Kristo; aka hoi, ke haawi aku nei au ia mea me he manao la noʻu, ua hoohui hou ia na uhane a me na kino o ka poe pono, ma ke alahouana o Kristo, a me kona pii ana i ka lani.\n\n21 . Aka, ina paha ma kona alahouana, ina paha mahope aku, aole au e i aku; aka, o keia kaʻu e i aku nei, aia no he kowa mawaena o ka make a me ke alahouana o ke kino, a he noho ana o ka uhane iloko o ka pomaikai, a i ole ia, iloko o ka poino, a hiki aku i ka manawa i wae ia e ke Akua e puka mai ai ka poe make, a e hoohui hou ia, o ka uhane pu me ke kino, a e kai ia e ku iho imua o ke Akua, a e hookolokolo ia e like me ka lakou mau hana;\n\n22 . He oiaio, e lawe mai ana keia i ka hoihoi hou ia ana o kela mau mea i olelo ia ai ma na waha o ka poe kaula.\n\n23 . E hoihoi hou ia ka uhane i ke kino, a o ke kino i ka uhane; he oiaio, a o kela lala keia lala, a o kela ami keia ami, e hoihoi hou ia auanei i kona kino;\n\n24 . He oiaio, aole e lilo kekahi lauoho o ke poo, aka e hoihoi hou ia na mea a pau i ko lakou wahi ponoi a maikai. Ano, e kaʻu keiki, o keia no ka hoihoi hou ia ana i olelo ia ma na waha o ka poe kaula;\n\n25 . A, alaila, e alohi aku auanei ka poe pono iloko o ke aupuni o ke Akua.\n\n26 . Aka hoi, e hiki mai ana kekahi make weliweli maluna iho o ka poe hewa; no ka mea, e make ana lakou ma na mea e pili ana i na mea o ka pono; no ka mea, ua paumaele lakou, aole e hiki i kekahi mea paumaele ke loaa ae ke aupuni o ke Akua; aka, ua hoolei ia aku lakou, a waiho ia e ai i na hua o ka lakou mau hana a me na mea a lakou i hana ai, he ino ia mau mea; a ke inu la lakou i ka maku o kekahi apu awaawa.\n\n", "alma 41": "[center][font_size=26]Mokuna 41[/font_size][/center]\n\n1 . Ano, e kaʻu keiki, he mau mea kaʻu e olelo aku ai no ka hoihoi hou ia ana i olelo e ia ai; no ka mea, aia hoi, ua hookapae ae kekahi poe i na palapala hemolele, a hele auwana loa aku no ia mea. A ke ike nei au ua hoohihia ia kou naau no hoi, no keia mea. Aka hoi, e hoomaopopo aku no au ia mea ia oe.\n\n2 . Ke i aku nei au ia oe, e kaʻu keiki, he mea e pono ai ke kumumanao o ka hoihoi hou ia ana me ka pololei o ke Akua; no ka mea, he mea e pono ai e hoihoi hou ia na mea a pau i ko lakou ano ponoi. Aia hoi, he mea e pono ai a ua pololei hoi, e like me ka mana a me ke alahouana o Kristo, e hoihoi hou ia ka uhane o kanaka i kona kino, a e hoihoi hou ia kela apana keia apana o ke kino i kona wahi iho.\n\n3 . A he mea e pono ai me ka pololei o ke Akua, e hookolokolo ia auanei na kanaka e like me ka lakou mau hana; a ina he maikai ka lakou mau hana ma keia ola ana, a ua maikai na makemake o ko lakou mau naau, e hoihoi hou ia lakou no hoi, ma ka la hope, i ka mea i maikai;\n\n4 . A ina he ino ka lakou mau hana, e hoihoi hou ia auanei ia mau mea ia ia no ka ino; nolaila, e hoihoi hou ia na mea a pau i ko lakou ano ponoi; o kela mea keia mea i kona wahi maoli; o ka make e hoala ia i ka make ole; o ka palaho i ka palaho ole; e hoala ia i ka pomaikai pau ole, e noho ma ke aupuni o ke Akua, a i ole ia, i ka poino pau ole, e noho ma ke aupuni o ke diabolo, kekahi ma kekahi lima, a kekahi ma kekahi lima;\n\n5 . O kekahi mea e hoala ia i ka pomaikai, e like me kona mau makemake i ka pomaikai; a i ka maikai, e like me kona mau makemake i ka maikai; a o kekahi hoi i ka ino, e like me kona mau makemake i ka ino; no ka mea, me ia i makemake ai e hana ino a pau ae ka la, pela no oia e loaa ai kona uku o ka ino, i ka wa e hiki mai ai ka po.\n\n6 . A pela no ia ma kekahi lima iho. Ina ua mihi oia i kona mau hewa, a makemake ae la i ka pono a hiki aku i ka hopena o kona mau la, pela no oia e uku ia ai i ka pono.\n\n7 . O lakou nei no ka poe i hoolapanai ia e ka Haku; he oiaio, o lakou nei no ka poe i unuhi ia ae a i hoopakele ia ae mai kela po pau ole ae o ka pouli; a pela lakou e ku ai a i ole e hina ai; no ka mea, aia hoi, na lakou e wae aku no lakou iho, e hana i ka maikai, a i ole ia, e hana i ka ino.\n\n8 . Ano, ua hiki ole ke hoololi ia na kanawai o ke Akua; nolaila, ua hoomakaukau ia ke ala, i hiki i ka mea makemake, ke hele iloko olaila a e hoola ia mai.\n\n9 . Ano, aia hoi, e kaʻu keiki, mai aa aku i kekahi lawehala hou i kou Akua ma keia mau kumumanao o ke ao ana, e like me oe i aa ai mamua aku nei e lawehala ai.\n\n10 . Mai manao oe no ka olelo ia ana no ka hoihoi hou ia ana, e hoihoi hou ia auanei oe mai ka hewa i ka pomaikai. Aia hoi, ke i aku nei au ia oe, aole loa ka hewa he pomaikai.\n\n11 . Ano, e kaʻu keiki, o na kanaka a pau i noho iloko o ka noho maoli ana, oia hoi iloko o ka noho kino ana, aia no lakou iloko o ke au awaawa, a iloko o na mea paa o ka hewa; a ua nele lakou i ke Akua ma ke ao nei, a ua hele ku e aku lakou i ke ano o ke Akua; nolaila, aia no lakou ma kahi ku e i ke ano o ka pomaikai.\n\n12 . Ano, aia hoi, o keia anei ke ano o ka huaolelo hoihoihouana, e lawe i kekahi mea no kahi ku pono, a e waiho ia ia iloko o kahi ku pono ole, a i ole ia, e waiho aku ia ia iloko o kahi ku e i kona ano maoli?\n\n13 . E kaʻu keiki, aole loa ia pela; aka eia ke ano o ka hoihoihouana: e hoihoi hou aku i ka ino no ka ino, i ko ke kino no ko ke kino, i ko ke diabolo no ko ke diabolo; i ka maikai no ka mea i maikai; i ka pono no ka mea i pono; i ka pololei no ka mea i pololei; i ke aloha no ka mea i aloha;\n\n14 . Nolaila, e kaʻu keiki, e makaala e aloha aku oe i kou poe hoahanau; e hana me ka pololei, e hooponopono me ka pono, a e hana mau i ka maikai; a ina e hana aku oe i keia mau mea a pau, alaila, e loaa no ia oe kou uku; he oiaio, a e hoihoi hou ia auanei ke aloha ia oe; e hoihoi hou ia auanei ka pololei ia oe; e hoihoi hou ia auanei ka hoopono pololei ia oe; a e hoouku hou ia auanei ka maikai ia oe;\n\n15 . No ka mea, o ka mea au e hoouna aku ai e hoi hou mai ia ia oe, a e papani hou ia; nolaila, e hoohewa nui loa ana ka huaolelo hoihoihouana i ka lawehala, a, aole loa e hoapono iki ana ia ia.\n\n", "alma 42": "[center][font_size=26]Mokuna 42[/font_size][/center]\n\n1 . Ano, e kaʻu keiki, ke ike nei au aia no kekahi mea e ae e hoohihia ana i kou naau, i hiki ole ai ia oe ke hoomaopopo, oia no ka pololei o ke Akua, ma ka hoopai ana i ka mea lawehala; no ka mea, ke hoao nei oe e manao he mea pololei ole ka waiho ia ana o ka mea lawehala i kahi o ka poino.\n\n2 . Ano hoi, e kaʻu keiki, e wehewehe aku no au i keia mea ia oe; no ka mea, aia hoi, mahope iho o ke kipaku ana mai o ka Haku ke Akua i ko kakou mau kupuna mua mailoko mai o ka mahinaai o Edena, e mahi i ka honua, i kahi o laua i lawe ia mai ai; he oiaio, kauo ae la oia i ke kanaka mawaho, a hoonoho iho la oia ma ka hikina o ka mahinaai o Edena, i kerubima, a me kekahi pahi wakawaka e ka ana i o ia nei, i malama ia ai ka laau o ke ola.\n\n3 . Ano, ke ike nei kaua ua lilo ke kanaka e like me ke Akua, e ike ana i ka pono a me ka hewa; a o kikoo aku oia i kona lima, a e lalau hoi i ko ka laau o ke ola, a e ai iho a ola mau loa, hoonoho iho la ka Haku ke Akua i kerubima a me ka pahi wakawaka, i ole ai oia e ai i ka hua;\n\n4 . A pela kakou i ike ai, ua haawi ia mai he manawa i kanaka, e mihi ai, he oiaio, he manawa hoao, he manawa e mihi ai a e malama ai i ke Akua.\n\n5 . No ka mea, ina ua o koke aku o Adamu i kona lima, a ai iho la i ko ka laau o ke ola, ina ua ola mau loa oia, e like me ka olelo a ke Akua, me ka wa ole e mihi ai; he oiaio, a ina ua ko ole no hoi ka olelo a ke Akua, a e hoolilo ia ae ke kumumanao o ka hoolapanai i mea ole.\n\n6 . Aka hoi, ua haawi ia mai i ke kanaka e make; nolaila, me lakou i hooki ia mai ai mai ka laau o ke ola aku, pela lakou e hooki ia mai ai mai ka ili aku i ka honua; a lilo iho la ke kanaka i mea poino no ka wa pau ole; he oiaio, lilo iho la lakou i kanaka haule.\n\n7 . Ano, ke ike nei ma keia mea, ua oki ia mai ko kakou mau kupuna mua ma ko ke kino a ma ko ka uhane no hoi mai ke alo aku o ka Haku; a pela kakou i ike ai ua lilo iho la laua i mau mea hahai mamuli o ko laua makemake iho.\n\n8 . Ano hoi, aole ia he mea e pono ai i hoopakele ia mai ai ke kanaka mai keia make kino ana ae, no ka mea, he mea ia e hoopau ai i ke kumumanao nui o ka pomaikai;\n\n9 . Nolaila, me ka hiki ole loa i ka uhane ke make, a ua hooili mai ka haule ana i ka make uhane maluna iho o na kanaka a pau, a me ka make kino no hoi; peneia, ua hooki ia mai lakou mai ke alo aku o ka Haku; he mea e pono ai i hoopakele ia mai ai na kanaka mai keia make uhane ana aku;\n\n10 . Nolaila, me lakou i lilo ai i ko ke kino, i makaleho, a i ko ke diabolo, ma ke ano maoli, ua lilo iho la keia noho hoao ana i wahi no lakou e hoomakaukau ai; lilo iho la ia i wahi hoomakaukau.\n\n11 . Ano, e hoomanao, e kaʻu keiki, ina aole no ke kumumanao hoolapanai, (a ina aole ia,) e poino ana na uhane o lakou, i ka wa a lakou e make ai, i oki ia mai ai mai ke alo aku o ka Haku.\n\n12 . Ano, aohe mea e hoopakele mai ai i na kanaka mai keia noho haule ana ae, a ke kanaka i lawe mai ai maluna ona iho, no kona hookuli ana.\n\n13 . Nolaila, mamuli o ka pololei, aole e hiki i ke kumumanao hoolapanai ke hooko ia mai, eia wale no ma ka mihi ana o na kanaka ma keia noho hoao ana; he oiaio, ma ua wahi hoomakaukau nei; no ka mea, i ole keia mau mea, ua hiki ole i ke aloha ke hana ke ole e hoopau aku ia i ka hana o ka hoopai. Ano, ua hiki ole i ka hana o ka hoopai ke hoopau ia; ina pela, ua pau ae ko ke Akua noho Akua ana.\n\n14 . A pela kakou i ike ai ua haule iho la na kanaka a pau, a ua paa lakou iloko o ka hoopai; he oiaio, ka hoopai o ke Akua, ka mea i waiho ai ia lakou no ka wa pau ole e oki ia aku ai mai kona alo aku.\n\n15 . Ano, aole e hiki ke kumumanao o ke aloha ke lawe ia mai, ke ole e hana ia kekahi mea e kalahala ai; nolaila, e kalahala ana ke Akua, oia iho, no na hala o ko ke ao nei, i lawe mai ai i ke kumumanao o ke aloha, e hoomalielie aku i na koi ana o ka hoopai, i hemolele ke Akua, i pololei oia, a he Akua aloha no hoi oia.\n\n16 . Ano, ua hiki ole ka mihi ke lawe ia mai i na kanaka, ke ole kekahi hoopai ana, he mea mau loa no hoi ia, e like me ke ola o ka uhane, e hookau ku e ia i ke kumumanao o ka pomaikai, he mea mau loa no hoi ia e like me ke ola o ka uhane.\n\n17 . Ano, pehea la e hiki ai i ke kanaka ke mihi, ke ole oia e hana hewa? Pehea la e hiki ai ia ia ke hana hewa, ina aole he kanawai, a pehea la he kanawai, ke ole he hoopai ana?\n\n18 . Ano, ua hookau ia mai kekahi hoopai ana, a ua haawi ia mai he kanawai pololei, ka mea i lawe mai i kanaka i ka walania o ka naau.\n\n19 . Ano, ina ua haawi ole ia mai kekahi kanawai: Ina e pepehi kanaka aku kekahi kanaka e make oia, e makau anei oia e make oia ina oia e pepehi kanaka?\n\n20 . A eia hoi kekahi, ina aole i haawi ia mai kekahi kanawai e ku e ana i ka hewa, ina aole makau na kanaka ke hana hewa.\n\n21 . A ina aole i haawi ia mai kekahi kanawai ke hana hewa na kanaka, heaha ka mea i hiki ai i ka hoopai ke hana, a me ke aloha no hoi; no ka mea, aole o laua kuleana maluna iho o ke kanaka?\n\n22 . Aka, ua haawi ia mai ke kanawai, a he hoopai ana ka i hookau ia mai, a ua ae ia mai ka mihi ana; a e koi ana ke aloha i keia mihi; i ole ia, e koi ana ka hoopai i ke kanaka, a e hooko aku ana i ke kanawai, a e hooili ana ke kanawai i ka hoopai ana; ina aole pela, e hoopau ia na hana o ka hoopono, a e pau ko ke Akua noho Akua ana.\n\n23 . Aka, aole e pau ana ko ke Akua noho Akua ana, a e koi ana ke aloha i ka poe mihi io, a e hele mai ana ke aloha ma o ke kalahala ana la; a e lawe mai ana ke kalahala ana i ke alahouana o ka poe make; a e lawe hou mai ana ke alahouana o ka poe make i na kanaka imua o ke alo o ke Akua; a pela lakou e hoihoi hou ia aku ai imua o kona alo, e hookolokolo ia e like me ka lakou mau hana; e like me ke kanawai a me ka hoopai,\n\n24 . No ka mea hoi, e hana ana ka hoopai i na koi ana ona a pau, a e koi ana ke aloha i kona mau mea a pau; a pela hoi, aole e hoola ia kekahi mea koe wale no ka poe mihi io.\n\n25 . Ka! Ke manao nei anei oe ua hiki i ke aloha ke hao i ka hoopai? Ke i aku nei au ia oe, aole; aole i kekahi lihi iki. Ina pela, e pau ko ke Akua noho Akua ana.\n\n26 . A pela e lawe mai ai ke Akua i kana mau hana nui a mau loa, i hoomakaukau ia ai mai ka hookumu ia ana mai o ke ao nei. A pela e hiki mai ana ke ola mau loa a me ka hoolapanai ana o ke kanaka, a me ko lakou make mau loa a me ka poino no hoi;\n\n27 . Nolaila, e kaʻu keiki, o ka mea e makemake ana e hele mai, ua hiki ke hele mai, a inu i na wai o ke ola me ke alalai ole ia mai; a o ka mea e makemake ole ana e hele mai, aole e koi ia ua mea la e hele mai; aka ma ka la hope, e hoihoi hou ia ia ia ia, e like me kana mau hana.\n\n28 . Ina ua makemake oia e hana aku i ka ino, a ua mihi ole oia ma kona mau la, aia hoi, e hana ia aku ka ino ia ia, e like me ka hoihoi hou ana o ke Akua.\n\n29 . Ano, e kaʻu keiki, ke makemake nei au e ae ole aku oe i keia mau mea e hookaumaha hou mai ia oe ma neia hope aku, a e ae aku i kou mau hewa wale no e hookaumaha ia oe, me kela kaumaha, ka mea e lawe mai ia oe ilalo i ka mihi.\n\n30 . E kaʻu keiki, ke makemake nei au e hoole hou ole oe i ka pololei o ke Akua ma neia hope aku. Mai hoao e hoapono ia oe iho ma keia mea, no kou mau hewa, ma ka hoole ana i ka pololei o ke Akua, aka e ae aku oe i ka pololei o ke Akua, a me kona aloha, a me kona hoomanawanui, e noho lanakila iloko o kou naau; aka e ae aku oe ia mea e hooiho mai ia oe ilalo i ka lepo i ka haahaa.\n\n31 . Ano, e kaʻu keiki, ua kahea ia oe e ke Akua e hai aku i ka olelo i keia poe kanaka. Ano, e kaʻu keiki, e hele aku oe, e hai aku i ka olelo me ka oiaio a me ke kuoo, e hiki ia oe ke kai mai i na uhane i ka mihi, i loaa ai i ke kumumanao o ke aloha ke kuleana maluna iho o lakou. A na ke Akua e haawi mai ia oe e like me kaʻu mau olelo. Amene.\n\n", "alma 43": "[center][font_size=26]Mokuna 43[/font_size][/center]\n\n1 . A eia kekahi, hele aku la na keiki a Alama mawaena o na kanaka, e hai aku i ka olelo ia lakou. A o Alama no hoi, aole e hiki ia ia ke hoomaha, a hele aku la no hoi oia.\n\n2 . Ano, aole makou e olelo hou no ka lakou hai ana, eia wale no, hai aku la lakou i ka olelo, a i ka oiaio, e like me ka Uhane o ka wanana a me ka hoikeana; a hai aku la no lakou mamuli o ka aoao hemolele o ke Akua o lakou i kahea ia mai ai.\n\n3 . Ano, ke hoi hou nei au i ka mooolelo o na kaua mawaena o ko Nepai poe a me ko Lamana poe, ma ka makahiki umikumamawalu o ke au o na lunakanawai.\n\n4 . No ka mea, eia hoi kekahi, lilo iho la o ko Zorama poe i ko Lamana poe; nolaila, i ka hoomaka ana o ka makahiki umikumamawalu; ike aku la ka poe kanaka o ko Nepai poe e hele mai ana ko Lamana poe maluna iho o lakou; nolaila, hoomakaukau no lakou i na mea no ke kaua; he oiaio, houluulu iho la lakou i ko lakou poe koa iloko o ka aina o Ieresona.\n\n5 . A eia kekahi, hele mai la ko Lamana poe me na tausani o lakou; a hele mai la lakou iloko o ka aina o Anationuma, oia no ka aina o ko Zorama poe; a he kanaka o Zerahemana ka inoa, oia no ko lakou alihi kaua.\n\n6 . Ano, he poe opuino a puni koko loa ko Amaleki poe mamua o ko Lamana poe, ma ko lakou ano iho, nolaila, hoonoho iho la o Zerahemana i na luna papa nui maluna iho o ko Lamana poe, a o ko Amaleki poe a me ko Zorama poe lakou a pau.\n\n7 . Ano, o keia kana i hana ai, e hiki ia ia ke hoomau i ko lakou inaina i ko Nepai poe; e hiki ia ia ke lawe mai ia lakou malalo iho ona, e hooko iho i kona mau manao;\n\n8 . No ka mea hoi, o kona mau manao oia ka hookonokono ana i ko Lamana poe e huhu ku e aku i ko Nepai poe; o keia kana i hana ai i hiki ai ia ia ke loaa ka mana nui maluna iho o lakou; i hiki ai no hoi ia ia ke loaa ka mana maluna iho o ko Nepai poe ma ke kai ana ia lakou iloko o ka noho luhi ana, a pela aku.\n\n9 . Ano, o ka manao no ia o ko Nepai poe e kokua i na aina o lakou iho, a me na hale o lakou, a me na wahine a lakou, a me na keiki a lakou, e hiki ia lakou ke hoopakele ia lakou la mai na lima o ko lakou poe enemi, eia hoi kekahi, e hiki ia lakou ke hookoe i ko lakou mau mea e pono ai a me ko lakou mau mea e pomaikai ai; he oiaio, a me ko lakou noho kauwa ole ana no hoi, e hiki ia lakou ke hoomana aku i ke Akua e like me ko lakou mau makemake;\n\n10 . No ka mea, ike iho la lakou ina e haule iho lakou iloko o na lima o ko Lamana poe, o ka mea nana e hoomana aku i ke Akua, ma ka uhane a ma ka oiaio, i ke Akua oiaio a ola, e pepehi mai ko Lamana ia ia;\n\n11 . He oiaio, a ike iho la no hoi lakou i ka inaina nui loa o ko Lamana poe i ko lakou poe hoahanau, i ka poe kanaka o Anati-Nepai-Lehi; o ka poe i kapa ia ka poe kanaka o Amona; a, aole lakou lalau iho i na mea kaua; he oiaio, ua komo iho la lakou iloko o kahi berita, a, aole lakou e uhai ae ia mea; nolaila, ina e haule iho lakou iloko o na lima o ko Lamana poe, e anai ia lakou.\n\n12 . Aole nae e ae aku ko Nepai poe e anai ia mai lakou; nolaila, haawi ae la lakou i na aina ia lakou la no ko lakou la hooilina.\n\n13 . A haawi mai la ko Amona poe i ko Nepai poe i kekahi mahele nui o ko lakou waiwai, e kokua i ko lakou poe koa; a pela i koi ia ai ko Nepai poe, o lakou wale no, e ku e aku i ko Lamana poe, he huina lakou o ko Lamana a o ko Lemuela, a me na mamo a Isemaela, a o ka poe a pau i haalele mai i ko Nepai poe, o ko Amaleki poe a me ko Zorama poe, a me na mamo a ka poe kahuna a Noa.\n\n14 . Ano, ua aneane like ka nui o kela poe mamo, me ko Nepai poe; a pela i koi ia mai ai ko Nepai poe e paio aku me ko lakou poe hoahanau, a hiki aku i ka hookahe ana i ke koko.\n\n15 . Eia kekahi, i ka houluulu ana o ka poe koa o ko Lamana poe ma ka aina o Anationuma, aia hoi, ua hoomakaukau ia ka poe koa o ko Nepai poe e halawai pu me lakou ma ka aina o Ieresona.\n\n16 . Ano, o ka alihi kaua o ko Nepai poe, oia hoi ke kanaka i hoonoho ia i kapena nui maluna iho o ko Nepai poe; ano na ka luna koa nui e hoomalu i ka poe koa a pau o ko Nepai poe; a o Moroni no kona inoa;\n\n17 . A na Moroni ka hoomalu ana a me ka hooponopono ana a pau i na kaua o lakou. A he iwakaluakumamalima wale no ona mau makahiki i ka wa i hoonoho ia mai ai oia i kapena nui maluna iho o ka poe koa o ko Nepai poe.\n\n18 . Eia kekahi, halawai aku la oia me ko Lamana poe ma na palena o Ieresona, a ua kahiko ia kona poe kanaka me na pahikaua, a me na pahikaua pokole, a me kela ano keia ano o na mea kaua a pau.\n\n19 . A ike iho la ka poe koa o ko Lamana poe i ka poe kanaka o Nepai, ua hoomakaukau ia e Moroni me na pale-umauma, a me na pale-lima; he oiaio, a me na pale no hoi a hoomalu i na poo o lakou; a ua kahiko ia no hoi lakou me ke kapa manoanoa.\n\n20 . Ano, aole i hoomakaukau ia ka poe koa o Zerahemana me kekahi mea me neia. Ia lakou wale no na pahikaua a lakou, a me na pahikaua pokole a lakou, na kakaka a lakou a me na pua a lakou, ka lakou mau ala a me na maa a lakou; aka, ua olohelohe lakou, koe wale no he ili i kaei ia a puni ko lakou mau puhaka; he oiaio, ua olohelohe lakou a pau, koe wale no ko Zorama poe a me ko Amaleki poe.\n\n21 . Aka aole o lakou kahiko ia me na pale-umauma, aole hoi me na pale-lima; nolaila, ua makau nui iho la lakou i ka puali koa o ko Nepai, no ko lakou nei mau mea i kahiko ia ai, me ka oi loa aku nae o ko lakou la nui mamua o ko Nepai poe.\n\n22 . Aia hoi kekahi, aole lakou i aa e hele ku e mai i ko Nepai poe ma na palena o Ieresona; nolaila, haele aku la lakou iwaho o ka aina o Anationuma, iloko o ka waonahele, me ka hele aku a puni ma ka waonahele, ma o ma ke poo o ka muliwai Sidona, e hiki ia lakou ke komo iloko o ka aina o Manati, a e loaa ka aina; no ka mea, aole lakou i manao e ike ka poe koa o Moroni i kahi a lakou i hele aku ai.\n\n23 . Aka, i ka wa a lakou i haele aku ai, hoouna aku la o Moroni i na kiu iloko o ka waonahele, e hoomakakiu ia lakou; a e ike ana no hoi o Moroni no na wanana a Alama, hoouna ae la oia i kekahi mau kanaka io na la, e makemake ana i kela e ninau aku i ka Haku i kahi a ka poe koa o ko Nepai poe e hele aku ai, e hoomalu aku ia lakou iho i ko Lamana poe.\n\n24 . A eia kekahi, hiki mai la ka olelo a ka Haku ia Alama, a hai aku la o Alama i na elele o Moroni, e hele ana ka poe koa o ko Lamana poe mawaho ma ka waonahele, e hiki ia lakou ke hele mai iloko o ka aina o Manati, e hiki ia lakou ke hoouka mai i ka poe nawaliwali ae o na kanaka. A hele aku la ua mau elele la a hai aku la i ka olelo ia Moroni.\n\n25 . Ano, e waiho ana o Moroni i kekahi mahele o kona poe koa ma ka aina o Ieresona, o komo mai kekahi poe o ko Lamana poe iloko o kela aina a e loaa ai ke kulanakauhale, lawe ae la oia i ka mahele i koe o kona poe koa, a hele aku la iloko o ka aina o Manati.\n\n26 . A kauoha ae la oia i na kanaka a pau ma kela mokuna o ka aina, e houluulu ia lakou iho e kaua aku i ko Lamana poe, e hoomalu i ko lakou mau aina a me ko lakou aupuni, i ko lakou mau mea e pono ai a me ko lakou kuokoa ana; nolaila, ua hoomakaukau ia lakou no ka wa o ko Lamana poe e hele mai ai.\n\n27 . A eia kekahi, kena ae la o Moroni i kona poe koa e pee iloko o ke awawa aia ia e kokoke ana i ke kapa o ka muliwai Sidona, ma ke komohana o ka muliwai Sidona ma ka waonahele.\n\n28 . A hoonoho iho la o Moroni i na kiu a puni, e hiki ia ia ke ike i ka wa a ka poe koa o ko Lamana poe e hele mai ai.\n\n29 . Ano, ua ike iho o Moroni i ka manao o ko Lamana poe, o ko lakou manao ia e pepehi mai i ko lakou poe hoahanau, a i ole ia, e hoopio mai ia lakou a lawe ia lakou iloko o ka noho luhi ana, e hiki ia lakou ke kukulu i aupuni no lakou iho, maluna iho o ka aina a puni;\n\n30 . A ike iho la no hoi oia ua makemake wale no o ko Nepai poe e hookoe i ko lakou mau aina, a me ko lakou kuokoa ana a me ko lakou ekalesia, nolaila, aole oia i manao he hewa kona hoomalu ana ia lakou ma ka hana maalea; nolaila, ike iho la oia, ma o kona poe kiu la, i ke ala a ko Lamana poe e hele aku ai.\n\n31 . Nolaila, mahele ae la oia i kona poe koa, a kai ae la i kekahi poe ma o aku iloko o ke awawa, a huna iho la ia lakou ma ka hikina, a ma ka hema o ka puu Ripala;\n\n32 . A o ka poe i koe, huna iho la oia iloko o ke awawa komohana, ma ke komohana o ka muliwai Sidona, a pela aku iloko o na palena o ka aina Manati.\n\n33 . A pela oia i hoonoho ai i kona poe koa e like me kona makemake, a ua makaukau oia e halawai pu me lakou.\n\n34 . A eia kekahi, pii mai la ko Lamana poe ma ka akau o ka puu, ma kahi a kekahi hapa o ka poe koa o Moroni i pee ai.\n\n35 . O ka poe koa i pee ma ka hema o ka puu, ua alakai ia e kekahi kanaka o Lehi kona inoa; a i ka wa a ko Lamana poe i maalo ae ai i ka puu Ripala, a komo iloko o ke awawa, a i hoomaka ai e hele aku i kela kapa o ka muliwai Sidona, alakai aku la oia i kona poe koa a hoopuni ae la i ko Lamana poe a puni, ma ka hikina, ma ko lakou hope.\n\n36 . A eia kekahi, i ko Lamana poe i ike ai i ko Nepai poe e hele mai ana maluna o lakou ma ko lakou hope, huli ae la lakou, a hoomaka ae la e paio mai me ka poe koa o Lehi;\n\n37 . A hoomaka ae la ka hana a ka make, ma na aoao elua; aka ua oi aku ka weliweli ma ka aoao o ko Lamana poe; no ka mea, ua waiho olohelohe ia lakou i ka hahau ikaika ana o ko Nepai poe, me ka lakou mau pahikaua a me ka lakou mau pahikaua pokole, aneane lawe ana i ka make ma kela hahau ana keia hahau ana;\n\n38 . Oiai ma keia aoao, he kakaikahi ka haule o kanaka mawaena o ko Nepai poe, ma ka lakou la mau pahikaua, a me ke kahe ana o ke koko; ua pale ia lakou ma na wahi o ke ola i noho nui ai o ke kino, oia hoi, o na wahi o ke ola i noho nui ai ua maluhia mai ka hahau ana ae o ko Lamana poe, ma ko lakou mau pale-umauma, a me ko lakou mau pale-lima, a me ko lakou mau pale-poo; a pela ko Nepai poe i hana ai i ka hana o ka make mawaena o ko Lamana poe.\n\n39 . Eia kekahi, makau iho la ko Lamana poe no ka luku mawaena o lakou, a hoomaka ae la lakou e hee aku i ka muliwai o Sidona.\n\n40 . A ua alualu ia lakou e Lehi a me kona poe kanaka, a ua hooauhee ia lakou e Lehi iloko o na wai o Sidona; a hele aku la lakou ma kela kapa o na wai o Sidona. A aua iho la o Lehi i kona poe koa ma ke kapa o ka muliwai Sidona, i hele ole ai lakou i kela kapa.\n\n41 . A eia kekahi, halawai ae la o Moroni a me kona poe koa me ko Lamana poe ma ke awawa, ma kela kapa o ka muliwai Sidona, a hoomaka ae la e lele maluna o lakou, a e pepehi ia lakou.\n\n42 . A hee hou aku la ko Lamana poe imua o lakou, i ka aina o Manati; a ua halawai hou lakou me ka poe koa o Moroni.\n\n43 . Ano i keia manawa, kaua nui loa iho la ko Lamana poe; he oiaio, aole i ike e ia mamua ke kaua ana o ko Lamana poe me ka makau ole a me ka ikaika nui loa me neia; aole loa, aole mai kinohi mai;\n\n44 . A ua hooeueu ia lakou e ko Zorama poe a me ko Amaleki poe, ko lakou poe luna papa nui a poe kapena, a e Zerahemana, oia no ko lakou luna koa nui, a o ko lakou alihi kaua a mea hoomalu hoi; he oiaio, kaua mai la lakou e like me na deragona; a ua pepehi loa ia kekahi poe o ko Nepai poe ma ko lakou mau lima; he oiaio, no ka mea, hahau mai lakou a moku loa i na pale-poo he nui o lakou; a hou mai la no hoi i na pale-umauma he nui o lakou; a oki mai no hoi lakou i na lima he nui o lakou; a pela ko Lamana poe i hahau mai ai ma ko lakou huhu wela.\n\n45 . Aka hoi, ua hooeueu ia ko Nepai poe e ke kumu maikai nui ae; no ka mea, aole lakou e kaua ana no ka noho alii ana, aole hoi no ka mana; aka, e kaua ana lakou no ko lakou mau wahi i noho ai, a me ko lakou kuokoa ana, a me ka lakou poe wahine, a me ka lakou poe keiki, a me ko lakou mau mea a pau loa; he oiaio, no ko lakou mau oihana o ka hoomana, a me ko lakou ekalesia;\n\n46 . A e hana ana lakou i ka mea a lakou i manao ai he pono imua o ko lakou Akua; no ka mea, ua i mai ka Haku ia lakou, a i ko lakou poe kupuna no hoi, Ina aole oukou hewa ma ka hihia mua, aole hoi ma ka lua, aole loa oukou e hookuu aku ia oukou iho e pepehi ia mai ma na lima o ko oukou poe enemi.\n\n47 . A eia hou, ua i mai ka Haku, Na oukou e hoomalu aku i ko oukou mau ohua, a hiki aku i ka hookahe koko ana; nolaila, no keia mea e paio ana ko Nepai poe me ko Lamana poe, e hoomalu ia lakou iho, a me ko lakou mau ohana, a me ko lakou mau aina, a me ko lakou mau aupuni, a me ko lakou mau mea e pono ai, a me ko lakou hoomana ana.\n\n48 . A eia kekahi, i ka wa a ka poe kanaka o Moroni i ike ai i ka ikaika a me ka huhu o ko Lamana poe, anehe lakou e ku emi aku a hee aku mai o lakou la aku. A i ka ike ana o Moroni i ko lakou manao, hoouna ae la oia a hooeueu ae la i ko lakou mau naau me keia mau manao; he oiaio me na manao no ko lakou mau aina, a me ko lakou kuokoa ana, he oiaio, me ko lakou kuokoa ana mai ka noho luhi ana ae.\n\n49 . A eia kekahi, huli ae la lakou i ko Lamana poe, a kahea aku la lakou me ka leo hookahi i ka Haku i ko lakou Akua, no ko lakou noho kauwa ole ana, a me ko lakou kuokoa ana mai ka noho luhi ana ae.\n\n50 . A hoomaka ae la lakou e ku e i ko Lamana poe me ka mana; a ma kela hora hookahi a lakou i hea aku ai i ka Haku no ko lakou noho kauwa ole ana, hoomaka ae la ko Lamana poe e hee aku imua o lakou; a hee aku la lakou a hiki wale aku i na wai o Sidona.\n\n51 . Ano, he nui loa aku ka nui o ko Lamana poe; he oiaio, he nui loa aku mamua o ka palua ana o ka nui o ko Nepai poe; aka, ua hooauhee ia nae lakou a houluulu ia ma kahi hookahi, iloko o ke awawa, ma ke kapa, ma ka muliwai Sidona;\n\n52 . Nolaila, hoopuni iho la ka poe koa o Moroni ia lakou a puni; he oiaio, ma na kapa elua o ka muliwai; no ka mea, aia hoi, ma ka hikina ka poe kanaka o Lehi;\n\n53 . Nolaila, ia Zerahemana i ike ai i ka poe kanaka o Lehi ma ka hikina o ka muliwai Sidona, a me na poe koa o Moroni ma ke komohana o ka muliwai o Sidona, a ua hoopuni ia lakou a puni e ko Nepai poe, ua pauhia lakou me ka weliweli.\n\n54 . Ano, ia Moroni i ike ai i ko lakou weliweli, kena aku la oia i kona poe kanaka e hooki lakou i ko lakou hookahe ana i ke koko.\n\n", "alma 44": "[center][font_size=26]Mokuna 44[/font_size][/center]\n\n1 . A eia kekahi, hooki aku la lakou a nee uuku ae la mai o lakou ae. A i aku la o Moroni ia Zerahemana, E nana mai oe, e Zerahemana e, aole makou i makemake e lilo i poe kanaka puni koko. Ke ike nei oukou eia no oukou iloko o ko makou mau lima, aole nae makou i makemake e luku aku ia oukou.\n\n2 . Aia hoi, aole makou i hele mai nei e kaua aku ia oukou e hiki ia makou ke hookahe aku i ko oukou koko, i loaa ai ia makou ka mana; aole hoi makou i makemake e kai i kekahi mea malalo iho o ka auamo o ka luhi. Aka, o keia no ke kumu io o ko oukou hele ana mai e ku e mai ia makou; he oiaio, a ua huhu oukou ia makou no ko makou hoomana ana.\n\n3 . Aka, ano, ke ike nei oukou eia pu no ka Haku me makou; a ke ike nei oukou ua haawi mai oia ia oukou iloko o ko makou mau lima. Ano, ke makemake nei au e hoomaopopo oukou ua hana ia mai keia ia makou no ko makou hoomana ana a no ko makou manaoio ia Kristo. Ano, ke ike nei oukou ua hiki ole ia oukou ke hoopau mai i ko makou manaoio nei.\n\n4 . Ano, ke ike nei oukou o keia no ka manaoio oiaio o ke Akua; he oiaio, ke ike nei oukou e kokua mai no ke Akua, a e malama mai a e hoola mai ia makou i na manawa a pau a makou e pono ai ia ia, a i ko makou manaoio, a i ko makou hoomana ana; aole loa e ae mai ka Haku e anai ia makou, ke ole haule iho makou iloko o ka hala, a hoole aku i ko makou manaoio.\n\n5 . Ano, e Zerahemana e, ke kauoha aku nei au ia oe, ma ka inoa o kela Akua mana loa, nana i hooikaika mai i ko makou mau lima, i loaa ai ia makou ka mana maluna iho o oukou ma ko makou manaoio, ma ko makou haipule ana, a ma ko makou mau oihana o ka hoomana ana, a ma ko makou ekalesia, a ma ka hana laa i hooili ia mai ai maluna o makou e malama i ka makou poe wahine a me ka makou mau keiki, ma kela noho kauwa ole ana, ka mea e hoopaa ana ia makou i ko makou mau aina a i ko makou aupuni; he oiaio, a ma ke kokua ana no hoi o ka olelo laa a ke Akua, ma o ua mea la i loaa ai ia makou ko makou pomaikai a pau; a ma na mea a pau i maikai loa ia makou;\n\n6 . He oiaio, aole o keia wale no; ke kauoha aku nei au ia oukou ma na makemake a pau o oukou i ke ola, e haawi mai oukou i ko oukou mau mea kaua ia makou, a, aole makou e imi i ko oukou koko, aka e hookoe aku makou i ko oukou mau ola, ina e hele aku oukou, a e hele hou ole mai e kaua mai ia makou.\n\n7 . Ano, ina e hana ole oukou i keia mea, eia hoi oukou iloko o ko makou mau lima, a e kena aku au i koʻu poe kanaka e haule iho lakou maluna iho o oukou, a e hoeha ia oukou i na eha o ka make ma ko oukou poe kino, i anai loa ia ai oukou; alaila, e ike kakou i ka poe e loaa auanei ka mana maluna iho o keia poe kanaka; he oiaio, e ike kakou i ka poe e kai ia auanei iloko o ka noho luhi ana.\n\n8 . Ano, eia kekahi, ia Zerahemana i lohe ai i keia mau olelo, hele mai la oia a haawi mai la i kana pahikaua, a me kana pahikaua pokole, a me kana kakaka iloko o na lima o Moroni, a i mai la ia ia, Aia hoi, eia no ko makou mau mea kaua; e haawi aku no makou ia mau mea ia oukou, aka aole makou e ae e hoohiki aku ia oukou i ka hoohiki a makou i ike ai e uhai ia auanei e makou, a e ka makou mau keiki no hoi; aka e lawe aku i ko makou mau mea kaua, a e ae mai ia makou e haele aku iloko o ka waonahele; a i ole ia, e aua makou i ka makou mau pahikaua, a e make makou, a i ole ia, e lanakila.\n\n9 . Aia hoi, aole makou no ko oukou manaoio: aole makou manaoio na ke Akua i haawi mai ia makou iloko o ko oukou mau lima; aka, ke manaoio nei makou o ko oukou maalea no ka mea i hoopakele mai ai ia oukou mai ka makou pahikaua aku. Aia hoi, o ko oukou mau pale-umauma, a me ko oukou mau pale-lima, oia na mea i hoopakele mai ai ia oukou.\n\n10 . Ano, ia Zerahemana i hoopau ai i kana olelo ana i keia mau hua olelo, hoihoi hou aku la o Moroni i ka pahikaua, a me na mea kaua i loaa ai ia ia, ia Zerahemana, i ka i ana, Aia hoi, e kaua kakou a pau ke kaua.\n\n11 . Ano, aole e hiki iaʻu ke hoole i na olelo aʻu i olelo aku ai; nolaila, me ka Haku e ola nei, aole loa oukou e haele, ke ole haele oukou me ka hoohiki, e hele hou ole mai ai oukou e ku e mai ia makou e kaua. Ano, eia no oukou ma ko makou mau lima, a e hookahe no makou i ko oukou koko ma ka honua, a i ole ia, e ae mai oukou i na mea aʻu i olelo aku ai.\n\n12 . Ano, ia Moroni i olelo aku ai i keia mau hua olelo, hoopaa iho la o Zerahemana i kana pahikaua, a ua huhu oia ia Moroni, a holo kiki mai la ia i hiki ia ia ke pepehi mai ia Moroni; aka, ia ia i hoaka ai i kana pahikaua, aia hoi, hahau aku la kekahi o ko Moroni poe koa ia mea i ka honua; a haki aku la ia mea ma ke au; a hahau aku la oia ia Zerahemana, a oki i ka ili o kona poo, a haule iho la ia mea i ka honua. A emi aku la o Zerahemana mai ko lakou alo aku, mawaena o kona poe koa.\n\n13 . A eia kekahi, o ke koa e ku pu ana, nana i oki aku i ka ili poo o Zerahemana, lalau iho la oia i ka ili poo mai ka honua ae, ma ka lauoho, a kau ae la ia mea ma ka welau o kana pahikaua, a o aku la ia mea ia lakou, i ka i ana ia lakou me ka leo nui,\n\n14 . Me keia ili poo i haule iho ai i ka honua nei, oia no hoi ka ili poo o ko oukou alii, pela no oukou e haule iho ai i ka honua nei, ke ole haawi mai oukou i ko oukou mau mea kaua, a e haele aku, me kekahi berita o ka malu.\n\n15 . Ano, aia no kekahi poe he nui wale, ia lakou i lohe ai i keia mau hua olelo, a ike mai la no hoi i ka ili poo i kau ia ma ka pahikaua, loohia iho la lakou me ka makau, a hele mai la na mea he nui wale a hoolei mai la i na mea kaua ma na wawae o Moroni, a komo iho iloko o ka berita o ka malu. A o ka poe a pau nana i hana iho i ka berita, ua hookuu ia e lakou e haele aku iloko o ka waonahele.\n\n16 . Ano, eia kekahi, ua ukiuki nui loa iho la o Zerahemana, a hookonokono ae la oia i ke koena o kona poe koa i ka huhu, e paio ikaika nui loa mai i ko Nepai poe.\n\n17 . Ano, ua huhu o Moroni, no ka paakiki o ko Lamana poe; nolaila, kena ae la oia i kona poe kanaka e lele lakou maluna iho o lakou la, a e pepehi aku ia lakou la; he oiaio, a paio mai la ko Lamana poe me ka lakou mau pahikaua a me ko lakou ikaika.\n\n18 . Aka hoi, ua waiho wale ko lakou ili olohelohe, a me ko lakou mau poo pale ole, i na pahikaua oi a ko Nepai poe; he oiaio, ua hou ia a ua hahau ia; he oiaio, a hiki wawe ka haule ana imua o na pahikaua a ko Nepai poe; a hoomaka ae la lakou e kulai ia ilalo e like me ka ke koa o Moroni i wanana aku ai.\n\n19 . Ano, ia Zerahemana i ike ai ua aneane lakou a pau e anai ia aku, hea ikaika mai la oia ia Moroni, e olelo ana e hana berita no oia, a me kona poe kanaka no hoi, me lakou, ina e hookoe lakou i na ola o ka poe i koe, aole lakou la e kaua hou mai ia lakou ma ia hope aku.\n\n20 . A eia kekahi, kena ae la o Moroni e hooki ia ka hana o ka make mawaena o na kanaka. A lawe mai la oia i na mea kaua mai ko Lamana mai; a mahope iho o ko lakou komo ana iloko o ka berita o ka malu me ia, ua ae ia lakou e haele aku iloko o ka waonahele.\n\n21 . Ano, aole i helu ia ka nui o ko lakou poe make, no ka nui loa o lakou; he oiaio, ua nui loa iho la ka helu o ko lakou poe make ma ko ko Nepai poe, a ma ko ko Lamana poe no hoi.\n\n22 . A eia kekahi, hoolei aku la lakou i ko lakou poe make iloko o na wai o Sidona; a ua lawe ia aku la lakou, a ua kanu ia iloko o ka hohonu o ke kai.\n\n23 . A hoi ae la ka poe koa o ko Nepai, oia hoi ko Moroni, a hiki ae la i ko lakou mau hale, a me ko lakou mau aina.\n\n24 . A pela i pau ai ka makahiki umikumamawalu o ke au o na lunakanawai maluna iho o ka poe kanaka o Nepai. A pela i pau ai ka mooolelo a Alama, i kakau ia maluna iho o na papa a Nepai.\n\n", "alma 45": "Ka mooolelo o ka poe kanaka o Nepai, a me ko lakou mau kaua, a me ko lakou mau paio, ma na la o Helamana, e like me ka mooolelo a Helamana, ana i palapala ai i kona mau la.\n\n[center][font_size=26]Mokuna 45[/font_size][/center]\n\n1 . Eia hoi kekahi, ua hoohauoli nui loa ia ka poe kanaka o Nepai, no ka hoopakele hou ana mai o ka Haku ia lakou mailoko mai o na lima o ko lakou poe enemi; nolaila, aloha aku la lakou i ka Haku i ko lakou Akua; he oiaio, a hookeai nui a pule nui aku lakou, a hoomana aku la lakou i ke Akua me ka olioli nui loa.\n\n2 . A eia kekahi, ma ka makahiki umikumamaiwa o ke au o na lunakanawai maluna iho o ka poe kanaka o Nepai, hele mai la o Alama i kana keiki o Helamana, a i mai la ia ia, Ke manaoio nei anei oe i na olelo aʻu i olelo aku ai ia oe no kela mau mooolelo i malama ia ai?\n\n3 . A i ae la o Helamana ia ia, Ae, ke manaoio nei au.\n\n4 . A i hou mai la o Alama ia ia, Ke manaoio nei anei oe ia Iesu Kristo, ka mea e hele mai auanei?\n\n5 . A i ae la oia, Ae, ke manaoio nei au i na olelo a pau au i olelo mai ai.\n\n6 . A i hou mai la o Alama ia ia, E malama anei oe i kaʻu mau kauoha?\n\n7 . A i ae la oia, Ae, e malama no au i kau mau kauoha me koʻu naau a pau.\n\n8 . Alaila, i mai la o Alama ia ia, Pomaikai ooe; a na ka Haku e hoopomaikai auanei ia oe ma keia aina.\n\n9 . Aka hoi, he mau mea kaʻu e wanana aku ai ia oe; aka, o kaʻu e wanana aku ai ia oe, mai hoike aku oe; he oiaio, o kaʻu mea e wanana aku ai ia oe, aole ia e hoike ia aku, a hiki wale aku i ka wa e hooko ia ai ka wanana; nolaila, e kakau iho i na olelo aʻu e olelo aku ai.\n\n10 . A eia na olelo: Aia hoi, ke ike nei au o keia poe kanaka, o ko Nepai poe nei, e like me ka Uhane o ka hoikeana iloko oʻu, ma na makahiki eha haneri mai ka wa a Iesu Kristo e hoike mai ai ia ia iho ia lakou, e emi iho iloko o ka hoomaloka;\n\n11 . He oiaio, a, alaila e ike ai lakou i na kaua a me na mai ahulau, he oiaio, a me na kau wi, a me ka hookahe koko ana, a hiki aku i ka wa e anai loa ia ai ka poe kanaka o Nepai;\n\n12 . He oiaio, a o keia mea no ko lakou emi ana auanei iloko o ka hoomaloka, a haule ana iloko o na hana o ka pouli a me ka makaleho, a me kela ano keia ano o ka hewa; he oiaio, ke i aku nei au ia oe, no ka lakou hana auanei i ka hewa ku e i ka malamalama a i ka ike nui e like me neia; he oiaio, ke i aku nei au ia oe, mai ia la aku, aole e hala aku ka ha o ka hanauna a pau, mamua o ka hiki mai ana o keia hewa nui;\n\n13 . A i ka wa e hiki mai ai kela la, aia hoi, e hiki koke mai ana ka manawa o ka poe e noho ana ano, oia hoi ka poe mamo a ka poe i helu pu ia ano mawaena o ka poe kanaka o Nepai, aole e helu pu hou ia auanei ma ia hope aku me ka poe kanaka o Nepai;\n\n14 . Aka, o na mea e koe ana, a i luku ole ia ma kela la nui a weliweli, e helu pu ia auanei lakou me ko Lamana poe, a e lilo ae auanei e like me lakou, o lakou a pau loa, koe wale no he mau mea kakaikahi, he poe e kapa ia auanei he poe haumana na ka Haku; a e alualu no ko Lamana poe ia lakou, a hiki aku lakou i ka anai ia ana mai. Ano, no ka hana ino ana, e hooko ia auanei keia wanana.\n\n15 . A eia kekahi, mahope iho o ka olelo ana o Alama i keia mau mea ia Helamana, hoopomaikai mai la oia ia ia, a me kana mau keiki e ae no hoi; a hoopomaikai iho la oia i ka honua nei, no ko ka poe pono pomaikai.\n\n16 . A i mai la oia, penei wahi a ka Haku ke Akua: E hoopoino ia no ka aina, he oiaio, o keia aina, i na lahuikanaka, a me na ohana, i na olelo a me na kanaka a pau, e hana hewa ana, i ka luku loa ia ana, ia lakou i oo loa ai; a me aʻu i i aku ai, pela auanei ia; no ka mea, oia no ka hoopoino ana a me ka hoopomaikai ana o ke Akua maluna iho o ka aina nei, no ka mea, aole e hiki i ka Haku ke nana mai i ka hewa me ka oluolu uuku loa.\n\n17 . Ano, ia Alama i olelo mai ai i keia mau olelo, hoopomaikai ae la oia i ka ekalesia, he oiaio, i ka poe a pau e ku paa ana ma ka manaoio, ma ia hope aku;\n\n18 . A ia Alama i hana ai i keia, hele aku la oia iwaho o ka aina o Zarahemela, me he mea la e hele ana i ka aina o Meleka. A eia kekahi, aole i lohe hou ia nona ma ia hope aku; no kona make a me kona kanu ia ana hoi, aole o makou i ike.\n\n19 . Aia hoi, o keia ka makou i ike, he kanaka pono oia; a kui aku la ka olelo ma ka ekalesia, ua lawe ia aku oia e ka Uhane, a i ole ia, ua kanu ia ma ka lima o ka Haku, e like me Mose. Aka hoi, ke i mai nei ka palapala hemolele ua lawe aku ka Haku ia Mose io na la; a ke manao nei makou ua lawe no hoi oia ia Alama ma ka Uhane, io na la, nolaila, no keia mea, aole o makou i ike iki no kona make a kanu ia ana.\n\n20 . Ano, eia kekahi, ma ka makamua o ka makahiki umikumamaiwa o ke au o na lunakanawai maluna iho o ka poe kanaka o Nepai, hele ae la o Helamana mawaena o na kanaka e hai aku i ka olelo ia lakou;\n\n21 . No ka mea hoi, no ko lakou mau kaua me ko Lamana poe, a me na kuee uuku he nui wale, a me na haunaele mawaena o na kanaka mamua iho nei, ua lilo i mea e pono ai, e hai ia aku ka olelo a ke Akua mawaena o lakou; he oiaio, a e hana ia ka hooponopono mawaena o ka ekalesia;\n\n22 . Nolaila, hele aku la o Helamana a me kona mau hoahanau e kukulu hou i ka ekalesia ma ka aina a puni, he oiaio, ma kela kulanakauhale keia kulanakauhale ma ka aina a puni, i noho ia ai e ka poe kanaka o Nepai. A eia kekahi, hoonoho iho la lakou i na kahuna a me na kumu ma ka aina a puni, maluna iho o na ekalesia a pau.\n\n23 . Ano, eia kekahi; mahope iho o ka hoonoho ana o Helamana a me kona mau hoahanau i na kahuna a me na kumu maluna iho o na ekalesia, ea mai la kekahi kuee mawaena o lakou, a, aole lakou i hoolohe mai i na olelo a Helamana a me kona mau hoahanau;\n\n24 . Aka, lilo iho la lakou i poe haaheo, i hookiekie ia ai iluna ma ko lakou mau naau, no ko lakou waiwai nui loa; nolaila, lilo iho la lakou i poe waiwai ma ko lakou mau maka iho, a, aole i hoolohe mai i ka lakou nei mau olelo, e hele pololei imua o ke Akua.\n\n", "alma 46": "[center][font_size=26]Mokuna 46[/font_size][/center]\n\n1 . Eia kekahi, o ka poe i hoolohe ole mai ia Helamana a me kona poe hoahanau, ua houluulu pu ia lakou e ku e mai i ko lakou poe hoahanau.\n\n2 . Ano, aia hoi, ua nui loa ko lakou huhu, a ua paa ko lakou manao e pepehi mai ia lakou nei.\n\n3 . Ano, o ka luna o kela poe, ka poe i huhu mai i ko lakou poe hoahanau, he kanaka nunui a ikaika oia; a o Amalikia kona inoa.\n\n4 . A ua makemake o Amalikia e lilo ae i alii; a o kela poe kanaka, ka poe i huhu, ua makemake no hoi lakou e lilo oia i alii no lakou; a o ka nui loa o lakou o ka poe lunakanawai haahaa lakou o ka aina; a e imi ana lakou i ka mana.\n\n5 . A ua alakai ia aku lakou ma na olelo malimali a Amalikia, ina e kokua lakou ia ia, a e hoonoho ia ia i alii no lakou, e hoolilo iho oia ia lakou i poe luna maluna iho o na kanaka.\n\n6 . Pela lakou i alakai ia aku ai e Amalikia, e kuee mai, me ka haiolelo ana nae a Helamana a me kona mau hoahanau; he oiaio, me ko lakou malama nui ana nae maluna iho o ka ekalesia, no ka mea, he mau kahuna nui lakou maluna iho o ka ekalesia.\n\n7 . A he nui na mea iloko o ka ekalesia i manaoio i na olelo malimali a Amalikia; nolaila haalele kuee mai la hoi lakou i ka ekalesia; a pela ua naueue a weliweli loa ka noho ana o ka poe kanaka o Nepai, me ko lakou lanakila nui nae i loaa ai ia lakou maluna iho o ko Lamana poe, a me ko lakou hauoli nui ana i loaa ai ia lakou, no ko lakou hoopakele ia ana mai ma na lima o ka Haku.\n\n8 . Pela kakou i ike ai i ka hoopoina koke ana o na keiki a kanaka i ka Haku, i ko lakou Akua; he oiaio, i ka wikiwiki e hana i ka hewa, a e alakai ia aku ai e ka mea ino;\n\n9 . He oiaio, a ke ike nei no hoi kakou i ka hewa nui o kekahi kanaka hewa loa i hiki ai ke hoala mawaena o na keiki a kanaka;\n\n10 . He oiaio, ke ike nei kakou ia Amalikia he kanaka ia o ka noonoo maalea, a he kanaka o na olelo malimali he nui wale, no ia mea, alakai aku la oia i na naau o na kanaka he nui loa e hana hewa; he oiaio, a e imi e hoopau mai i ka ekalesia o ke Akua, a e hoopau iho i ke kahua o ke kuokoa ana a ke Akua i haawi mai ai ia lakou, oia hoi ka pomaikai a ke Akua i hoouna mai ai maluna iho o ka ili o ka aina, no ka pomaikai o ka poe pono.\n\n11 . Ano, eia kekahi, i ka wa a Moroni, oia no ka alihi kaua nui o ka poe koa o ko Nepai poe, i lohe ai i keia mau haalele kuee ana, ua huhu oia ia Amalikia.\n\n12 . A eia kekahi, haehae iho la oia i kona kapakomo; a lawe iho la oia i kekahi apana o ia mea a palapala iho la maluna iho o ia mea: I mea e hoomanao ai i ko kakou Akua, i ko kakou hoomana ana, a me ka noho kauwa ole ana, a me ko kakou maluhia, i ka kakou poe wahine, a me ka kakou mau keiki; a hoopaa iho la oia ia mea ma ka welau o kekahi laau.\n\n13 . A hoopaa iho la oia i kona pale-poo ia ia a me kona pale-umauma, a me kona mau pale-kaua, a kaei iho la oia i kona mea e kahiko ai ma kona puhaka; a lalau ae la oia i ka laau, aia ma ka welau ona kona kapakomo i haehae ia, (a kapa aku la oia ia mea ka hoailona o ke kuokoa ana,) a kulou iho la oia ilalo i ka honua, a pule ikaika aku la oia i kona Akua no na mea pomaikai o ke kuokoa ana e kau mai maluna iho o kona poe hoahanau i na manawa a pau oiai kekahi papa o ka poe Kristiano i koe e noho ana ma ka aina;\n\n14 . No ka mea, pela i kapa ia mai ai ka poe a pau i manaoio oiaio ia Kristo, ka poe i hui ia me ka ekalesia o ke Akua, e ka poe i hui ole ia me ka ekalesia;\n\n15 . A o ka poe i hui ia me ka ekalesia ua hoomau pono lakou; he oiaio, o ka poe a pau i manaoio oiaio ia Kristo, ua lawe mai la me ka olioli maluna iho o lakou, i ka inoa o Kristo, a i ka inoa Kristiano, me lakou i kapa ia mai ai, no ko lakou manaoio ia Kristo, ka mea e hele mai ana;\n\n16 . A nolaila, i keia manawa, pule aku la o Moroni e kokua ia mai ka aoao o ka poe Kristiano, a me ke kuokoa ana o ka aina.\n\n17 . A eia kekahi, ia ia i ninini aku ai i kona uhane i ke Akua, kapa ae la oia i ka aina a pau ma ka hema o ka aina Neoneo; he oiaio, a me ka aina a puni, ma ka akau a me ka hema no hoi, he aina e wae ia, a me ka aina o ke kuokoa ana.\n\n18 . A i iho la ia, He oiaio ae la aole ke Akua e ae mai ia makou, ka poe i hoowahawaha ia no ka lawe ana mai maluna iho o makou i ka inoa o Kristo, e hehi ia mai ilalo a e luku ia, a hiki aku i ka wa e lawe mai ai makou ia mea maluna iho o makou, ma o ko makou lawehala ana la.\n\n19 . A ia Moroni i olelo iho ai i keia mau olelo, hele aku la oia mawaena o na kanaka, e hooluhi ana i ka apana o kona kapakomo ma ka lewa, e hiki i na mea a pau ke ike i ka palapala ana, ana i palapala ai ma ka apana, a e hea ana me ka leo nui, i ka i ana:\n\n20 . Aia hoi, o kela mea keia mea e malama ana i keia hoailona maluna iho o ka aina, e hele mai lakou ma ka ikaika o ka Haku; a e komo mai iloko o kekahi berita e malama i ko lakou mau mea e pono ai, a me ko lakou hoomana ana, i hoopomaikai mai ai ka Haku ke Akua ia lakou.\n\n21 . Ano, eia kekahi, ia Moroni i kukala aku ai i keia mau olelo, aia hoi, hele mai na kanaka e holo paapu mai ana, me na mea e kahiko ai o lakou i kaei ia ma ko lakou mau puhaka, e haehae ana i ko lakou mau aahu i hoailona, a me he berita la, aole lakou e haalele aku i ka Haku i ko lakou Akua; oia hoi, ma na olelo e ae, ina e ae lakou maluna iho o na kauoha a ke Akua, a e haule iho iloko o ka hala, a e hilahila i ka lawe ana maluna o lakou i ka inoa o Kristo, na ka Haku e haehae mai ia lakou me lakou i haehae ai i na aahu o lakou.\n\n22 . Ano, oia no ka berita a lakou i hana ai; a hoolei ae la lakou i na aahu o lakou ma na wawae o Moroni, me ka i ana ae, Ke hana berita nei makou me ko makou Akua, e anai ia mai makou, e like me ko makou poe hoahanau ma ka aina akau, ina e haule iho makou iloko o ka hala; he oiaio, nana e hoolei mai ia makou ma na wawae o ko makou poe enemi, me makou i hoolei aku ai i na aahu o makou ma kou mau wawae, e hehi ia malalo iho o na wawae, ina haule iho makou iloko o ka hala.\n\n23 . I ae la o Moroni ia lakou, Aia hoi, he koena kakou o ka hua a Iakoba; he oiaio, he koena kakou o ka hua a Iosepa, ka mea nona ke kapakomo i haehae ia e kona mau kaikuaana, i na apana he nui; he oiaio, ano hoi, e hoomanao kakou e malama i na kauoha a ke Akua, i ole ia e haehae ia mai auanei na aahu o kakou e ko kakou poe hoahanau, a e hoolei ia mai kakou iloko o ka halepaahao, a i ole ia e kuai ia aku, a i ole ia, e pepehi loa ia mai;\n\n24 . He oiaio, e malama kakou i ko kakou kuokoa ana, me he koena la o Iosepa; he oiaio, e hoomanao kakou i na olelo a Iakoba, mamua o kona make ana; no ka mea hoi, ike aku la oia ua hookoe ia he apana o ke koena o ke kapakomo o Iosepa, a ua popopo ole ia. A i mai la oia, Me keia koena o ke kapakomo o kaʻu keiki i hookoe ia mai ai, pela e hookoe ia mai auanei he koena o ka hua a kaʻu keiki ma ka lima o ke Akua, a e lawe ia aku io na la, oiai e make auanei ka poe i koe o ka hua a Iosepa, e like me ke koena o kona kapakomo.\n\n25 . Ano hoi, ke haawi mai nei keia mea i ke kaumaha i koʻu uhane; aka, he hauoli ko koʻu uhane iloko o kaʻu keiki, no ua hapa la o kana poe hua, e lawe ia aku ai auanei i ke Akua la.\n\n26 . Aia hoi, oia no ka olelo a Iakoba.\n\n27 . Ano, owai la ka i ike anoai o ka poe i kuee mai a haalele mai ia kakou, o lakou no ke koena o ka hua a Iosepa, e make ana e like me kona kapakomo; he oiaio, a o kakou no hoi auanei, ke kupaa ole kakou iloko o ka manaoio o Kristo.\n\n28 . A eia kekahi, ia Moroni i olelo ae ai i keia mau olelo, hele aku la oia, a hoouna aku la no hoi ma na wahi a pau o ka aina, kahi o na kuee ana, a houluulu mai la i na kanaka a pau, ka poe e makemake ana e malama i ko lakou kuokoa ana, e ku e ia Amalikia, a me ka poe i kuee a haalele mai, ka poe i kapa ia ko Amalikia.\n\n29 . Eia kekahi, ia Amalikia i ike ai ua oi aku ka nui o ka poe kanaka o Moroni mamua o ko ko Amalikia; a ike no hoi oia ua kanalua kona poe kanaka no ka pololei o ka aoao a lakou i apo aku ai; nolaila, me ka makau o loaa ole ia ia ka mea ana i makemake ai, lawe aku la oia i kekahi o kona poe kanaka e makemake ana, a haele aku la iloko o ka aina o Nepai.\n\n30 . Ano, manao iho la o Moroni he mea pono ole e loaa hou i ko Lamana poe ka ikaika hou; nolaila, manao iho la oia e hooki aku i ka poe kanaka o Amalikia, a i ole ia, e hopu ia lakou a e hoihoi hou mai i hope nei, a e pepehi aku ia Amalikia a make; he oiaio, no ka mea, ua ike oia e hooeueu ae oia i ko Lamana poe e huhu mai ia lakou nei, a e hookonokono mai ia lakou e hele mai e kaua mai ia lakou nei; a ua ike oia e hana no o Amalikia i keia, e hiki ia ia ke loaa kona mau mea i manao ai;\n\n31 . Nolaila, manao iho la o Moroni he mea e pono ai nona e lawe aku i kona poe koa, ka poe i houluulu ia lakou iho, a i kahiko ia lakou iho, a komo i ka berita e malama i ka maluhia; a lawe aku la oia i kona poe koa, a hele aku la iloko o ka waonahele, e alai aku i ke ala o Amalikia ma ka waonahele.\n\n32 . A eia kekahi, hana iho la oia e like me kona mea i manao ai, a hele aku la iloko o ka waonahele, a poai puni i ka poe koa o Amalikia.\n\n33 . A hee aku la o Amalikia me kekahi poe he uuku o kona poe kanaka, a o ka poe i koe, ua haawi ia mai iloko o na lima o Moroni, a ua kai hou ia iloko o ka aina o Zarahemela.\n\n34 . Ano he kanaka o Moroni i hoonoho ia e na lunakanawai nui a me ka leo o na kanaka, nolaila, he mana kona e like me kona makemake, me ka poe koa o ko Nepai, e hooponopono a e hana me ka mana maluna iho o lakou.\n\n35 . A eia kekahi, o kela mea keia mea o ko Amalikia i komo ole iloko o ka berita e kokua mai i ka aoao o ke kuokoa ana, e hiki ia lakou ke malama i kekahi aupuni kuokoa, kena ae la oia e pepehi ia a make; a he mau mea kakaikahi wale no ka i hoole mai i ka berita o ke kuokoa ana.\n\n36 . A eia hoi kekahi, kena ae la oia e kau ia ka hoailona o ke kuokoa ana maluna iho o kela hale kiai keia hale kiai ma ka aina a puni, i noho ia ai e ko Nepai poe; a pela o Moroni i kukulu ai i ka hae o ke kuokoa ana mawaena o ko Nepai poe.\n\n37 . A hoomaka lakou e loaa hou ka maluhia ma ka aina; a pela lakou i malama ai i ka maluhia ma ka aina, a aneane hiki aku i ka hopena o ka makahiki umikumamaiwa o ke au o na lunakanawai.\n\n38 . A malama iho la no hoi o Helamana a me na kahuna nui i ka pololei iloko o ka ekalesia; he oiaio, no na makahiki eha, ua loaa iho la ia lakou ka maluhia nui a me ka hauoli ana iloko o ka ekalesia.\n\n39 . A eia kekahi, he nui no na mea i make, me ka manaoio paa ua hoolapanai ia ko lakou mau uhane e ka Haku o Iesu Kristo; pela lakou i puka aku ai mailoko aku o ke ao nei me ka hauoli ana.\n\n40 . A make aku la kekahi poe me na mai kuni, na mea i hoea pinepine mai ma ka aina ma kekahi mau kau o ka makahiki; aka, aole i make ka nui o lakou me na mai kuni, no ke ano maikai loa o na mea kanu a me na aa a ke Akua i hoomakaukau mai ai, e hoopau mai i ke kumu o na mai o na kanaka i loohia mai ai, ma o ke ano la o ka aina.\n\n41 . Aka, he nui loa ka poe i make no ke kahiko mauli no; a o ka poe i make iloko o ka manaoio o Kristo, ua pomaikai iloko ona, me makou e pono ai ke manaoio.\n\n", "alma 47": "[center][font_size=26]Mokuna 47[/font_size][/center]\n\n1 . Ano, e hoi hou kakou i ka kakou mooolelo, ia Amalikia, a me ua poe la i hee pu ai me ia iloko o ka waonahele; no ka mea, ua lawe aku oia i ua poe la ka poe i hele pu me ia, a pii aku la i ka aina o Nepai, mawaena o ko Lamana poe, a hookonokono ae la i ko Lamana poe e huhu mai i ka poe kanaka o Nepai, a no ia mea, hoouna ae la ke alii o ko Lamana poe i olelo hoolaha mawaena o kona aina a puni, mawaena o kona poe kanaka a pau, i houluulu hou ai lakou ia lakou iho, no ka hele ana mai e kaua i ko Nepai poe.\n\n2 . A eia kekahi, i ka wa i kui ia aku ai ka olelo hoolaha mawaena o lakou, ua hopohopo nui loa iho la lakou; he oiaio, hopohopo lakou e hoonaukiuki i ke alii, a hopohopo no hoi lakou i ka hele ana mai e kaua me ko Nepai poe, o kaili ia aku ko lakou mau ola. A eia kekahi, aole lakou makemake, a, aole hoi i hoolohe ae ka hapa nui o lakou i na kauoha a ke alii.\n\n3 . Eia kekahi, huhu iho la ke alii no ko lakou hookuli ana; nolaila, haawi ae la oia ia Amalikia i ka noho luna ana o kela hapa o kona poe koa, ka poe i hoolohe i kana mau kauoha; a kena ae la ia ia e hele aku a e koi ia lakou la e kahiko i na mea kaua.\n\n4 . Ano hoi, oia no ka makemake o Amalikia; no ka mea, he kanaka maalea loa oia i ka hana ino, nolaila, ua kuka iho la oia i ka manao iloko o kona naau e kaili i ka noho alii o ke alii o ko Lamana poe.\n\n5 . Ano, ua loaa ia ia ka noho luna ana o ua poe la o ko Lamana, ka poe i aloha i ke alii; a imi iho la oia e loaa ke aloha o ka poe i hoolohe ole; hele aku la oia i ka wahi i kapa ia o Onida, no ka mea, malaila kahi o ko Lamana poe a pau i mahuka aku ai; no ka mea, ike aku la lakou i ka poe koa e hele mai ana, a me ka manao e hele mai ana ua poe la e luku mai ia lakou, nolaila, holo aku la lakou i Onida i kahi o na mea kaua.\n\n6 . A ua hoonoho iho lakou i kekahi kanaka i alii a i alihi kaua maluna iho o lakou, me ka manao paa loa ma ko lakou mau naau aole loa lakou e koi ia mai e hele e ku e i ko Nepai poe.\n\n7 . A eia kekahi, ua houluulu lakou ia lakou iho ma kahi hookahi maluna iho o ka piko o ka puu i kapa ia ai o Anatipasa, i hoomakaukau ia e kaua aku.\n\n8 . Ano, aole ia o ko Amalikia manao e kaua ae ia lakou, e like me na kauoha a ke alii; aka hoi, o kona manao no ia e loaa ka aloha o ka poe koa o ko Lamana, e hiki ia ia ke hoonoho ia ia iho maluna iho o lakou, a e kaili i ka noho alii mai ke alii ae, a e loaa ke aupuni.\n\n9 . Aia hoi kekahi, kena ae la oia i kona poe koa e kukulu iho i ko lakou mau halelewa ma ke awawa kokoke i ka puu Anatipasa.\n\n10 . A eia kekahi, i ka wa poeleele, hoouna ae la oia i ke kauoha malu i ka puu Anatipasa, e makemake ana i ka alihi kaua o ua poe la maluna o ka puu, o Lehonati no kona inoa, e iho mai oia malalo o ka puu, no ka mea, ua makemake oia e kamailio pu me ia.\n\n11 . A eia kekahi, ia Lehonati i loaa ai ke kauoha, aole ona aa e iho malalo iho o ka puu. A eia kekahi, hoouna hou ae la o Amalikia i ka lua o ka manawa, e makemake ana ia ia e iho ilalo. A eia kekahi, aole o Lehonati makemake; a hoouna hou oia i ke kolu o ka manawa.\n\n12 . A eia kekahi, ia Amalikia i ike ai aole i hiki ia ia ke koi ae ia Lehonati e iho malalo o ka puu, pii aku la oia i ka puu, a kokoke i ko Lehonati wahi i hoomoana ai; hoouna hou aku la oia i ka ha o ka manawa, i kana kauoha ia Lehonati, e makemake ana ia ia e iho ilalo, a e lawe pu i kona poe koa kiai me ia.\n\n13 . A eia kekahi, ia Lehonati i iho iho ai ilalo me kona poe koa kiai io Amalikia la, makemake ae la o Amalikia ia ia e iho iho ilalo me kona poe koa i ka po, a e poai puni i kela poe kanaka iloko o ko lakou mau wahi i hoomoana ai, i ka poe a ke alii i haawi iho ai malalo iho ona e noho luna ia ai, a nana e haawi ae ia lakou iloko o ko Lehonati mau lima, ina e hoolilo mai oia ia ia (ia Amalikia) i alihi kaua lua maluna iho o ka poe koa a pau.\n\n14 . A eia kekahi, iho iho la o Lehonati me kona poe kanaka, a hoopuni i ka poe kanaka o Amalikia, a mamua o ko lakou ala ana ma ka wanaao, ua hoopuni ia lakou, e ka poe koa o Lehonati.\n\n15 . A eia kekahi, ia lakou i ike ai ua hoopuni ia lakou, noi ae la lakou ia Amalikia e ae mai oia ia lakou e hui pu me ko lakou poe hoahanau, i luku ole ia ai lakou. Ano, oia no ka mea a Amalikia i makemake loa ai.\n\n16 . A eia kekahi, hookuu ae la oia i kona poe kanaka, me ke ku e i na kauoha a ke alii. Ano, oia no ka mea a Amalikia i makemake ai, e hiki ia ia ke hooko i kona mau manao i ke kaili ana i ka noho alii o ke alii.\n\n17 . Ano, he mea mau me ko Lamana poe, ina e pepehi ia ko lakou alihi kaua nui, e hoonoho iho i ka lua o na alihi kaua i alihi nui no lakou.\n\n18 . A eia kekahi, kena ae la o Amalikia i kekahi o kana poe kauwa e hanai liilii i ka laau make ia Lehonati, a make aku la oia.\n\n19 . Ano, i ka wa i make ai o Lehonati, hoonoho iho la o ko Lamana poe ia Amalikia i luna a i alihi kaua nui no lakou.\n\n20 . A eia kekahi, hele aku la o Amalikia me kona poe koa (no ka mea, ua loaa ia ia kona mau mea i makemake ai,) i ka aina o Nepai, i ke kulanakauhale o Nepai, oia no ke kulanakauhale nui.\n\n21 . A hele mai la ke alii e halawai pu me ia, me kona poe koa kiai; no ka mea, manao iho la oia ua hooko aku o Amalikia i kana mau kauoha, a ua houluulu iho la o Amalikia i na puali nui me neia e hele ae i ko Nepai poe e kaua.\n\n22 . Aka hoi, i ke alii i haele mai ai e halawai pu me ia, kena ae la o Amalikia i kana poe kauwa e hele aku e halawai pu me ke alii. A hele aku la lakou a kulou iho la lakou imua o ke alii, me he mea la e hoomaikai ia ia, no kona nui.\n\n23 . A eia kekahi, kikoo mai la ke alii i kona lima e hoala ia lakou e like me ka aoao o ko Lamana poe, me he hoailona la o ka maluhia, a ua loaa ia lakou keia hana mai ko Nepai poe ae.\n\n24 . A eia kekahi, ia ia i hoala mai ai i ka mea mua mai ka honua ae, aia hoi, hou ae la oia i ke alii ma ka puuwai; a haule iho la oia i ka honua.\n\n25 . Ano, mahuka aku la ka poe kauwa a ke alii; a hooho ae la ka poe kauwa a Amalikia, i ka i ana,\n\n26 . Aia ka! Ua hou iho la ka poe kauwa a ke alii ia ia ma ka puuwai, a ua haule iho la oia, a ua mahuka aku la lakou; aia hoi, e hele mai a nana.\n\n27 . A eia kekahi, kena ae la o Amalikia i kona poe koa e hele aku, a e ike i ka mea o ke alii i loohia ai; a ia lakou i hiki ai i ua wahi la, a loaa iho la ke alii e moe ana iloko o kona koko, hookokohu iho la o Amalikia me he mea huhu la, a i ae la, O kela mea keia mea i aloha i ke alii, e hele aku oia a e alualu i kana poe kauwa, i pepehi loa ia ai lakou.\n\n28 . A eia kekahi, ia lakou ka poe a pau i aloha i ke alii i lohe ai i keia mau olelo, hele mai la lakou a alualu aku la i ka poe kauwa a ke alii.\n\n29 . Ano, i ka wa i ike ai ka poe kauwa a ke alii i kekahi poe koa e alualu ana ia lakou, ua makau hou lakou, a mahuka ae la iloko o ka waonahele, a hele mai la i ka aina o Zarahemela, a hui pu iho la me ka poe kanaka o Amona;\n\n30 . A hoi hou aku la ka poe koa i alualu ia lakou, ua alualu makehewa ia lakou la; a pela o Amalikia ma kona hoopunipuni, i loaa ai na naau o na kanaka.\n\n31 . A eia kekahi, ia la ae, komo ae la oia iloko o ke kulanakauhale o Nepai, me kona poe koa, a noho iho la ma ke kulanakauhale.\n\n32 . Eia kekahi, i ke aliiwahine i lohe ai ua pepehi ia ke alii a make; no ka mea, ua hoouna ae la o Amalikia i kahi elele i ke aliiwahine la, e hoike ana ia ia ua pepehi ia ke alii e kana poe kauwa; a ua alualu aku la oia ia lakou me kona poe koa, aka ua makehewa ia, a ua pakele ae la lakou;\n\n33 . Nolaila, i ka wa a ke aliiwahine i loaa ai ua olelo nei, hoouna ae la oia ia Amalikia, e makemake ana ia ia e hookoe iho i ka poe kanaka o ke kulanakauhale; a ua makemake no hoi oia ia ia e komo mai io na la a e lawe pu mai i na mea hoike me ia, e hoike mai no ka make o ke alii.\n\n34 . A eia kekahi, lawe pu ae la o Amalikia i ua kauwa la nana ke alii i pepehi, a me ka poe a pau i ku pu me ia, a hele ae la iloko i ke aliiwahine la, i ka wahi ana i noho ai; a hoike ae la lakou a pau ia ia ua pepehi ia ke alii e kana poe kauwa ponoi; a i ae la no hoi lakou, Ua mahuka aku la lakou; aole anei o keia he mea e hoike ku e ai ia lakou? A pela lakou i hoonana i ke aliiwahine no ka make o ke alii.\n\n35 . A eia kekahi, imi iho la o Amalikia i ke aloha o ke aliiwahine, a lawe ae la oia i kela i wahine nana; a pela oia ma kona epa a ma ke kokua ana o kana poe kauwa maalea, loaa iho la ia ia ke aupuni; he oiaio, ua ae ia oia i alii mawaena o ka aina a puni, mawaena o ka poe kanaka a pau o ko Lamana a me ko Lemuela, a me ko Isemaela, a me na mea a pau i kuee a haalele i ko Nepai poe, mai ke au ia Nepai a hiki loa i keia manawa.\n\n36 . Ano, na ua poe kuee nei ke ao hookahi ana a me ka naauao hookahi me ko Nepai poe; he oiaio, ua ao ia i ka ike hookahi o ka Haku; aka hoi, he mea kupaianaha e hai aku, aole liuliu mahope iho o ko lakou kuee ana, lilo iho la lakou i poe paakiki a palaka loa, a i poe hihiu, hewa a hae loa, mamua o ko Lamana poe e hui pu ana me na mooolelo o ko Lamana poe; e ae ana i ka molowa, a i kela ano i keia ano o ka makaleho; he oiaio, e hoopoina loa ana i ka Haku, i ko lakou Akua.\n\n", "alma 48": "[center][font_size=26]Mokuna 48[/font_size][/center]\n\n1 . Ano, eia kekahi, i ka wa a Amalikia i loaa ai ke aupuni, hoomaka ae la oia e hoopiha i na naau o ko Lamana poe e ku e i ka poe kanaka o Nepai; he oiaio, hoonoho iho la oia i na kanaka e olelo aku i ko Lamana poe mai ko lakou mau hale kiai aku, e ku e ana i ko Nepai poe;\n\n2 . A, pela oia i hoopiha ai i na naau o lakou e ku e i ko Nepai poe, a, ma ka hopena o ka makahiki umikumamaiwa o ke au o na lunakanawai, ua hooko aku oia i na mea ana i noonoo ai a hiki wale i keia manawa; he oiaio, ua hoolilo ia oia i alii maluna iho o ko Lamana poe, a imi no hoi oia e noho alii maluna iho o ka aina a puni; he oiaio, a maluna iho o na kanaka a pau ma ka aina, o ko Nepai pu me ko Lamana.\n\n3 . Nolaila, ua hooko oia i kona mea i noonoo ai, no ka mea, ua hoopaakiki iho la oia i na naau o ko Lamana poe, a hoopouli iho la i ko lakou hoomaopopo ana, a hookonokono ae la ia lakou e huhu, a, ua houluulu iho la oia i kekahi puali nui loa, e hele mai e kaua i ko Nepai poe.\n\n4 . No ka mea, ua paa kona manao, no ka lehulehu o kona poe kanaka, e lanakila maluna o ko Nepai poe, a e kai mai ia lakou iloko o ka noho hooluhi ana;\n\n5 . A pela oia i hoonoho ai i na luna nui o ko Zorama poe, o lakou no ka poe i ike lea i ka ikaika o ko Nepai poe, a me ko lakou mau wahi i akoakoa ai, a me na wahi nawaliwali loa o ko lakou mau kulanakauhale; nolaila, hoonoho iho la oia ia lakou i poe luna nui maluna iho o kona poe koa.\n\n6 . A eia kekahi, lawe aku la lakou i ko lakou mau halelewa, a nee mai la i ka aina o Zarahemela, ma ka waonahele.\n\n7 . Ano, eia kekahi, oiai e loaa e ana ia Amalikia ka mana ma ka epa a me ka hoopunipuni, aia o Moroni hoi ma kekahi aoao, e hoomakaukau e ana oia i na naau o na kanaka e malama pono i ka Haku i ko lakou Akua;\n\n8 . He oiaio, e hooikaika e ana oia i ka poe koa o ko Nepai poe, a e kukulu ana i na pakaua, i kau wahi e akoakoa ai; e hooahua ana i na puu lepo a puni, e apo ai i kona poe koa, a e kukulu ana i na pa pohaku e hoopuni ai ia lakou a puni, a puni hoi ko lakou mau kulanakauhale, a me na palena o ko lakou mau aina; he oiaio, a puni ka aina a pau;\n\n9 . A iloko o ko lakou mau pakaua nawaliwali, hoonoho iho la oia i ka nui o na kanaka; a pela oia i kukulu ai i na pakaua a i hooikaika ai i ka aina i noho ia ai e ko Nepai poe.\n\n10 . A pela oia i hoomakaukau ai e kokua i ko lakou kuokoa ana, a me ko lakou mau aina, i ka lakou poe wahine, a me ka lakou mau keiki, a me ko lakou maluhia, e hiki ia lakou ke ola i ka Haku, ko lakou Akua, a hiki no hoi ia lakou ke malama i ka mea i kapa ia e ko lakou poe enemi, ka aoao o ka poe Kristiano.\n\n11 . He kanaka ikaika a mana hoi o Moroni; he kanaka i oo ka ike; he oiaio, he kanaka i lealea ole i ka hookahe koko; he kanaka nona ka uhane i olioli ai i ka noho kauwa ole ana a me ke kuokoa ana o kona aupuni, a me kona poe hoahanau mai ka noho hooluhi ana a me ka noho kauwa ana ae;\n\n12 . He oiaio, he kanaka nona ka naau i hu nui ae la me ke aloha aku i kona Akua, no ka nui o na mea e pono ai a e pomaikai ai, ana i hooili mai ai maluna iho o kona poe kanaka; he kanaka hoi i hana ikaika loa no ka pomaikai a maluhia hoi o kona poe kanaka;\n\n13 . He oiaio, a he kanaka oia i paa ma ka manaoio o Kristo, a ua hoohiki e oia me kekahi olelo kupaa, e hoomalu aku i kona poe kanaka, a me kona mau mea e pono ai, i kona aupuni, a me kona hoomana ana, a hiki aku i ka hookahe ia ana o kona koko.\n\n14 . Ano, ua ao ia ko Nepai poe e hoomalu aku ia lakou iho i ko lakou poe enemi, a hiki aku i ka hookahe ana i ke koko, ina he mea ia e pono ai; he oiaio, a ua ao ia no hoi lakou e hoohihia ole loa aku; he oiaio, a e hoaka ole loa aku i ka pahikaua, ke ole ia i kahi enemi, ke ole ia e hoopakele i ko lakou mau ola;\n\n15 . A o keia no ko lakou manaoio, ma ka hana ana peia, e hoopomaikai mai ke Akua ia lakou ma ka aina; oia hoi ma na olelo e ae, ina e ikaika lakou ma ka malama ana i na kauoha a ke Akua, e hoopomaikai mai oia ia lakou ma ka aina; he oiaio, e ao mai ia lakou e hee aku, a i ole ia, e hoomakaukau no ke kaua e like me ko lakou popilikia;\n\n16 . A e hoike mai no hoi ke Akua ia lakou, i kahi a lakou e hele aku ai e hoomalu aku ia lakou iho i ko lakou poe enemi; a ma ka hana ana pela, e hoopakele mai ka Haku ia lakou, a oia no ka manaoio o Moroni; a ua olioli kona naau iloko o ia mea; aole ma ka hookahe ana i ke koko, aka i ka hana ana i ka maikai, i ka hoopakele ana i kona poe kanaka; he oiaio, i ka malama ana i na kauoha a ke Akua; he oiaio, a i ka pale ana aku i ka ino.\n\n17 . Oiaio, he oiaio kaʻu e olelo aku nei ia oukou, ina ua like na kanaka a pau mamua aku, a i keia manawa, a ma keia hope aku, me Moroni, aia hoi, alaila ua hoonaueue ia na mea mana o gehena no ka wa pau ole; he oiaio, aole loa i loaa i ke diabolo ka mana maluna iho o na naau o na keiki a kanaka.\n\n18 . Aia hoi, he kanaka like oia me Amona, ke keiki a Mosia; he oiaio, a me na keiki e ae a Mosia; he oiaio, a me Alama no hoi a me kana mau keiki, no ka mea he poe kanaka lakou a pau o ke Akua.\n\n19 . Ano hoi, o Helamana a me kana mau kaikaina, aole i emi iho ka lakou hana no na kanaka malalo iho o ka Moroni; no ka mea, hai aku la lakou i ka olelo a ke Akua, a bapetizo iho la lakou i ka mihi i na kanaka a pau, ka poe i hoolohe mai i ka lakou mau olelo.\n\n20 . A pela lakou i hele aku ai, a ua hoohaahaa na kanaka ia lakou iho no ka lakou mau olelo, a, ua kokua nui ia lakou e ka Haku; a pela lakou i kaawale ai mai na kaua a me na paio ae mawaena o lakou iho; he oiaio, no na makahiki eha.\n\n21 . Aka, me aʻu i i aku ai ma ka hopena o ka makahiki umikumamaiwa; he oiaio, me ko lakou maluhia nae mawaena o lakou iho, ua koi ia lakou me ka makemake ole e paio aku me ko lakou poe hoahanau, ko Lamana poe;\n\n22 . He oiaio, aole loa i hooki ia na kaua o lakou no na makahiki he nui wale me ko Lamana poe, me ka nui nae o ko lakou makemake ole.\n\n23 . Ano, ua kaumaha lakou i ka lalau ana i na mea kaua e ku e i ko Lamana poe, no ka mea, aole lakou i lealea ma ka hookahe ana i ke koko; he oiaio, aole o ia mea wale no; ua kaumaha hoi lakou e lilo ae i kumu e hoouna aku ai i na uhane he nui o ko lakou poe hoahanau iwaho o ke ao nei iloko o kekahi ao mau loa, me ka makaukau ole e halawai pu me ko lakou Akua;\n\n24 . Aka, aole e hiki ia lakou ke ae aku e waiho iho i ko lakou mau ola, i luku ia ai ka lakou poe wahine a me ka lakou poe keiki, e ka hana lokoino a aloha ole hoi o ua poe la, o ko lakou poe hoahanau lakou i kekahi manawa mamua, he oiaio, a ua kuee mai i ko lakou ekalesia, a ua haalele mai ia lakou, a ua hele aku e anai mai ia lakou, ma ka hui ana i ko Lamana poe.\n\n25 . He oiaio, a ua hiki ole ia lakou ke ae aku e hauoli ko lakou poe hoahanau maluna iho o ke koko o ko Nepai poe, oiai e noho ana kekahi poe nana e malama i na kauoha a ke Akua, no ka mea, eia no ka hoohiki a ka Haku, Ina e malama lakou i kana mau kauoha, e hoopomaikai ia lakou ma ka aina.\n\n", "alma 49": "[center][font_size=26]Mokuna 49[/font_size][/center]\n\n1 . Ano, eia kekahi, ma ka malama umikumamakahi o ka makahiki umikumamaiwa, ma ka la umi o ka malama, ua ikea ka poe koa o ko Lamana poe e nee mai ana i ka aina o Amoniha.\n\n2 . Aia hoi, ua kukulu hou ia ke kulanakauhale a ua hoonoho iho o Moroni i kekahi poe koa ma na palena o ke kulanakauhale, a ua hoahua aku lakou i lepo a puni, e paku ia lakou mai na pua mai, a me na pohaku a ko Lamana poe; no ka mea, kaua mai la lakou me na pohaku, a me na pua.\n\n3 . Aia hoi, ua i aku au ua kukulu hou ia ke kulanakauhale o Amoniha. Ke i aku nei au ia oukou, he oiaio, ua kukulu hapa ia, a no ka anai e ana o ko Lamana poe ia wahi i kekahi manawa mamua no ka hala o na kanaka, ua manao lakou e lilo hou ia i mea pio oluolu no lakou.\n\n4 . Aka hoi, nani wale ka ko lakou kuhihewa; no ka mea, o ko Nepai poe ua kope ae la lakou i puu lepo a puni lakou, a no ke kiekie ua hiki ole i ko Lamana poe ke hoolei mai i ka lakou mau pohaku a me ka lakou mau pua ia lakou nei, e hoeha ia lakou nei, aole hoi i hiki ia lakou ke lele mai maluna o lakou nei, ke ole ma ko lakou nei puka e komo ai.\n\n5 . Ano, i keia manawa ua kahaha nui loa ka poe luna nui o ko Lamana poe, no ke akamai o ko Nepai poe i ka hoomakaukau ana i na wahi o lakou e malu ai.\n\n6 . Ano, ua manao na luna o ko Lamana poe, no ka lehulehu loa o lakou, he oiaio, ua manao lakou e ae ia aku lakou e lele mai maluna o lakou nei me lakou i hana ai mamua aku; he oiaio, a ua hoomakaukau no hoi lakou ia lakou iho me na pale-lima, a me na pale-umauma; a ua hoomakaukau no hoi lakou ia lakou iho me na aahu ili; he oiaio, na aahu manoanoa loa, e uhi i ko lakou olohelohe.\n\n7 . A no ka hoomakaukau ia ana peia, ua manao lakou e lanakila lakou me ka luhi ole a hookauwa iho i ko lakou poe hoahanau i ka auamo hooluhi, a i ole ia e pepehi a e luku mai ia lakou nei e like me ko lakou mea e lealea ai.\n\n8 . Aka hoi, me ke kahaha nui loa o lakou, ua hoomakaukau ia lakou nei no lakou, ma ke ano i ike e ole ia mamua mawaena o ka poe mamo a Lehi. Ano, ua hoomakaukau ia lakou no ko Lamana poe, e kaua mamuli o ke ano o na olelo ao a Moroni.\n\n9 . A eia kekahi, ua kahaha nui loa iho la ko Lamana poe, a o ko Amalikia poe, ma ke ano o ko lakou hoomakaukau ana, no ke kaua.\n\n10 . Ano, ina ua iho mai ke alii o Amalikia mai ka aina mai o Nepai, ma ke alo o kona poe koa, malia paha ua kena ae la oia i ko Lamana poe e hoouka mai i ko Nepai poe ma ke kulanakauhale o Amoniha; no ka mea hoi, aole ona manao i ke koko o kona poe kanaka.\n\n11 . Aka hoi, aole i iho mai o Amalikia, oia iho, e kaua. A, aia hoi, aole o kona poe luna nui i aa e hoouka mai i ko Nepai poe ma ke kulanakauhale o Amoniha, no ka mea, ua hoano e o Moroni i ka hooponopono ana o na mea mawaena o ko Nepai poe, a no ia mea, ua loaa ole iho i ko Lamana poe ko lakou mau wahi e pee ai; a, aole e hiki ia lakou ke lele mai maluna iho o lakou nei;\n\n12 . Nolaila, hele aku la lakou iloko o ka waonahele, a lawe aku la i ko lakou mau halelewa, a haele ae la i ka aina o Noa, me ka manao o ka wahi maikai e ae ia no lakou e hele ai, e ku e mai i ko Nepai poe;\n\n13 . No ka mea, aole lakou i ike ua hooikaika o Moroni a kukulu iho la i na pakaua e malu ai no ko kela kulanakauhale no ko keia kulanakauhale ma ka aina a puni; nolaila, haele ae la lakou i ka aina o Noa, me ka manao paa; he oiaio, hele mai la ko lakou poe luna nui, a hoohiki iho la lakou e anai mai lakou i ko kela kulanakauhale.\n\n14 . Aka hoi, me ke kahaha o lakou, o ke kulanakauhale o Noa, he wahi nawaliwali no ia mamua aku, ua lilo iho la ia i keia manawa, ma o Moroni la i wahi ikaika; he oiaio, e oi aku ana mamua o ka ikaika o ke kulanakauhale o Amoniha.\n\n15 . Ano hoi, he naauao keia iloko o Moroni; no ka mea, ua manao iho la oia e hoopuiwa ia lakou ma ke kulanakauhale o Amoniha; a o ke kulanakauhale o Noa ka wahi nawaliwali loa ma ka aina mamua aku, nolaila, e hele aku lakou ilaila e kaua; a pela no ia, e like me kona makemake.\n\n16 . Aia hoi, ua hoonoho iho la o Moroni ia Lehi i luna nui maluna iho o na kanaka o ia kulanakauhale; a o ua Lehi la no ia, nana i kaua pu me ko Lamana poe ma ke awawa, ma ka hikina o ka muliwai Sidona.\n\n17 . A aia hoi kekahi, i ko Lamana poe i ike ai o Lehi no ka luna no ke kulanakauhale, ua hoohoka hou ia lakou, no ka mea, ua hopohopo nui loa iho la lakou ia Lehi; aka hoi, ua hoohiki iho la ko lakou poe luna nui me kahi olelo hoohiki, e hoouka mai i ke kulanakauhale; nolaila, kai mai la lakou i na puali o lakou.\n\n18 . Ano hoi, aole e hiki i ko Lamana poe ke komo mai iloko o ko lakou nei mau pakaua e malu ai, ma kekahi ala e, ke ole ma ka puka, no ke kiekie o ka puu i hooahua ia iluna, a me ka hohonu o ka auwaha i eli ia ai a puni, ma ka puka wale no koe.\n\n19 . A pela i hoomakaukau ia ai ko Nepai poe e luku aku i na mea a pau e hoao ana e pii iluna e komo mai i ka pakaua ma kekahi ala e ae, ma ka hoolei ana i na pohaku a me na pua ia lakou.\n\n20 . Pela lakou i hoomakaukau ia ai; he oiaio, he puali o ko lakou poe kanaka ikaika loa, me ka lakou mau pahikaua a me ka lakou mau maa, e hahau aku i ka poe a pau e hoao mai ana e komo ma ka puka e komo ai, iloko o ko lakou wahi e malu ai; a pela i hoomakaukau ia ai lakou no ka pale ana ia lakou iho mai ko Lamana poe ae.\n\n21 . A eia kekahi, kai mai la ka poe luna nui o ko Lamana poe i na puali o lakou imua o ka puka e komo ai, a hoomaka ae la e paio mai me ko Nepai poe, e komo mai iloko o ko lakou nei wahi e malu ai; aka hoi, ua hooauhee ia aku lakou ia manawa aku ia manawa aku, a pepehi nui ia lakou, ma ka luku nui loa.\n\n22 . Ano, ia lakou i ike ai ua hiki ole ia lakou ke loaa ka mana maluna iho o ko Nepai poe ma ke ala e komo ai, hoomaka ae la lakou e eli ilalo i ko lakou nei mau puu lepo, e hiki ia lakou ke loaa ae he alahele no na puali o lakou, i loaa ai ia lakou ka pomaikai like e kaua; aka hoi, ma keia mau hoao ana, ua kahili ia aku lakou me na pohaku a me na pua pana i hoolei ia aku ia lakou; a ma kahi o ka hoopiha ia ana i na auwaha ma ka hoohaahaa ana i na puu lepo, ua hoopiha hapa ia me na kino make a eha o lakou.\n\n23 . Pela he mana loa ko ko Nepai poe maluna iho o ko lakou poe enemi; a pela ko Lamana poe i hoao ai e luku mai i ko Nepai poe, a pau ae la ko lakou poe luna nui i ka pepehi ia; he oiaio, a ua oi aku mamua o ke tausani hookahi o ko Lamana poe i pepehi ia, a ma kekahi aoao hoi, aole hookahi mea o ko Nepai poe i pepehi ia.\n\n24 . Ua kokoke he kanalima i hoeha ia, ka poe i paku ole ia mai na pua pana ae o ko Lamana poe ma kahi e komo ai, aka ua pale ia lakou e na pale-lima, a me ko lakou mau pale-umauma, a me ko lakou mau pale-poo, a no ia mea, ma na wawae ko lakou mau eha; a ua nui loa kekahi o ua mau eha nei.\n\n25 . A eia kekahi, i ka wa o ko Lamana i ike ai ua pepehi ia ko lakou poe luna nui a pau, hee aku la lakou iloko o ka waonahele. A eia kekahi, hoi aku la lakou i ka aina o Nepai, e hai aku i ko lakou alii, o Amalikia, he Nepai hoi oia ma ka hanau ana, no ko lakou poho nui.\n\n26 . A eia kekahi, huhu nui loa iho la oia i kona poe kanaka, no kona loaa ole ana kona mea i makemake ai maluna iho o ko Nepai poe; ua hookauwa ole oia ia lakou i ka auamo hooluhi;\n\n27 . He oiaio, ua ukiuku nui loa oia, a kuamuamu aku la oia i ke Akua, a me Moroni no hoi, a hoohiki ino iho la me kekahi olelo kupaa e inu no ia i kona koko; a o keia no ka malama ana o Moroni i na kauoha a ke Akua i ka hoomakaukau ana no ka maluhia o kona poe kanaka.\n\n28 . A eia kekahi, ma keia aoao, ua aloha aku ko Nepai poe i ka Haku, i ko lakou Akua, no kona mana loa i ka hoopakele ana mai ia lakou mai na lima mai o ko lakou poe enemi.\n\n29 . A pela i pau ai ka makahiki umikumamaiwa o ke au o na lunakanawai maluna iho o ka poe kanaka o Nepai;\n\n30 . He oiaio, a he malu mau mawaena o lakou, a me ka pomaikai nui loa ma ka ekalesia, no ko lakou hoolohe ana a hooikaika ana i ka malama ana i ka olelo a ke Akua, i hai ia aku ai ia lakou e Helamana, a me Sibalona, a me Korianatona, a me Amona, a me kona poe hoahanau, a ia mea ia mea aku; he oiaio, e ka poe a pau i hoolilo ia ai e ka aoao hemolele o ke Akua, i bapetizo ia i ka mihi, a hoouna ia ae la e haiolelo aku mawaena o na kanaka, a pela aku.\n\n", "alma 50": "[center][font_size=26]Mokuna 50[/font_size][/center]\n\n1 . Ano, eia kekahi, aole i hooki ae o Moroni i kona hoomakaukau ana no ke kaua, a i ole e pale aku hoi i kona poe kanaka mai ko Lamana poe ae, no ka mea, kauoha ae la oia i na puali ona e hoomaka ma ka makamua o ka makahiki iwakalua o ke au o na lunakanawai, e kope ae i na puu lepo a puni na kulanakauhale, ma ka aina a puni i noho ia ai e ko Nepai poe;\n\n2 . A maluna ae o ua mau puu lepo nei, kena ae la oia e kapili ia na laau, he oiaio, na laau i like ke kiekie me ko ke kanaka, a puni na kulanakauhale.\n\n3 . A kauoha ae la oia e kapili ia he pa laau ooi maluna iho o na laau, a puni; a ua ikaika a kiekie hoi ia mau mea;\n\n4 . A kauoha ae la oia e kukulu ia na hale kiai e hiki ai ke nana maluna o ua mau pa laau ooi la; a kauoha ae la oia e kukulu ia na wahi e malu ai maluna iho o kela mau hale kiai, i hiki ole ai i na pohaku a me na pua o ko Lamana poe ke hoeha mai ia lakou.\n\n5 . A ua hoomakaukau ia lakou, e hiki ia lakou ke nou aku i na pohaku mailuna ae olaila, e like me ko lakou makemake a me ko lakou ikaika, a e pepehi i ka mea e hoao mai ana e hookokoke mai i na pa o ke kulanakauhale.\n\n6 . Pela o Moroni i hoomakaukau ai i na wahi paa, no ka wa e hiki mai ai ko lakou poe enemi, a puni kela kulanakauhale keia kulanakauhale ma ka aina a pau.\n\n7 . A eia kekahi, kauoha ae la o Moroni i na puali ona e hele aku iloko o ka waonahele hikina; he oiaio, a hele aku la lakou, a hooauhee aku la i ko Lamana poe a pau, ka poe e noho ana ma ka waonahele hikina, i ko lakou mau aina iho, aia ma ka hema o ka aina o Zarahemela;\n\n8 . A moe pololei iho la ka aina o Nepai mai ke kai hikina a i ke komohana.\n\n9 . A eia kekahi, ia Moroni i hooauhee aku ai i ko Lamana poe mawaho o ka waonahele hikina, ma ka akau ia o ko lakou mau aina hooilina iho, kauoha ae la oia i na kanaka e noho ana ma ka aina o Zarahemela, a ma ka aina a puni, e hele aku iloko o ka waonahele hikina, a hiki wale aku i na palena, ma ke kahakai, a e noho ma ka aina.\n\n10 . A hoonoho iho la no hoi oia i ka poe koa ma ka hema, ma na palena o na hooilina o lakou, a kauoha ae la ia lakou e kukulu iho i na pakaua, e hiki ia lakou ke malama i ka poe koa o lakou a me ko lakou poe kanaka mai na lima ae o ko lakou poe enemi.\n\n11 . A pela oia i hooki aku ai i na wahi paa o ko Lamana poe, ma ka waonahele hikina; he oiaio, a ma ke komohana no hoi, e hooikaika ana i ka palena mawaena o ko Nepai poe a me ko Lamana poe, mawaena o ka aina o Zarahemela a me ka aina o Nepai; mai ke kai komohana, e hele ana ma ke poo o ka muliwai Sidona; e noho ana ko Nepai poe i ka aina a pau ma ka akau; he oiaio, i ka aina a pau ma ka akau o ka aina o Momona, e like me ko lakou makemake.\n\n12 . Pela o Moroni, me na puali ona, i mahuahua ai lakou i kela la i keia la, no ka manaolana i ka hoomaluhia ana o kana mau hana i hookupu mai ai ia lakou; nolaila, imi iho la lakou e hooki aku i ka ikaika a me ka mana o ko Lamana poe, mai ko lakou mau aina hooilina aku, i ole mana ko lakou la maluna iho o ko lakou mau aina hooilina.\n\n13 . A eia kekahi, hoomaka iho la o ko Nepai poe i ke kahua o kekahi kulanakauhale; a kapa ae la lakou i ka inoa o ke kulanakauhale o Moroni; a ma ke kai hikina ia; a ma ka hema ia ma ka palena o na hooilina o ko Lamana poe.\n\n14 . A hoomaka iho la no hoi lakou i ke kahua no kekahi kulanakauhale mawaena o ke kulanakauhale o Moroni a me ke kulanakauhale o Aarona, e pili ana i na palena o Aarona a me Moroni; a kapa ae la lakou i ka inoa o ke kulanakauhale, a o ka aina hoi, o Nepaiha.\n\n15 . A hoomaka iho la no hoi lakou i ua makahiki la, e kukulu i na kulanakauhale he nui ma ka akau; o kekahi ua kaulana a lakou i kapa ai o Lehi, ma ka akau, ma na kapa o ke kahakai ia.\n\n16 . A pela i pau ai ka makahiki iwakalua.\n\n17 . A ma keia noho pomaikai ana ko Nepai poe i ka makamua o ka makahiki iwakaluakumamakahi o ke au o na lunakanawai maluna iho o ka poe kanaka o Nepai.\n\n18 . A ua hoopomaikai nui loa ia lakou, a lilo iho la lakou i poe waiwai loa; he oiaio, a hoonui aku la lakou, a ua ikaika ma ka aina.\n\n19 . A pela kakou i ike ai i ka nani o ka lokomaikai a pololei o na hana a pau a ka Haku, i ka hooko ana i kana mau olelo a pau i na keiki a kanaka; he oiaio, ua hiki ia kakou ke ike ua hooiaio ia mai kana mau olelo i keia manawa, ana i olelo mai ai ia Lehi, i ka i ana,\n\n20 . Pomaikai oe a me kau poe mamo; a e hoomaikai ia auanei lakou, a ina e malama mai lakou i kaʻu mau kauoha, e hoopomaikai ia auanei lakou ma ka aina. Aka e hoomanao, ina aole lakou e malama mai i kaʻu mau kauoha e hooki ia aku lakou mai ke alo aku o ka Haku.\n\n21 . A ke ike nei kakou ua hooiaio ia mai ua mau olelo pomaikai nei i ka poe kanaka o Nepai; no ka mea, na ko lakou hakaka ana a me ko lakou paio ana, he oiaio, no ko lakou pepehi kanaka ana, a me ko lakou powa ana, a me ko lakou hoomanakii ana, ko lakou moekolohe ana, a me ko lakou mau mea hoopailua, mawaena o lakou iho, i lawe mai ai maluna iho o lakou i ko lakou mau kaua a me ko lakou luku ia ana.\n\n22 . A o ka poe i molowa ole i ka malama ana i na kauoha a ka Haku, ua hoopakele ia mai i na manawa a pau, oiai i hookuu ia ai na tausani o ko lakou poe hoahanau hewa i ka noho hooluhi ana, a i ole ia, e make i ka pahikaua, a i ole ia, e emi iho iloko o ka hoomaloka, a e hui pu me ko Lamana poe.\n\n23 . Aka hoi, aole he manawa i oi aku ka pomaikai mawaena o ka poe kanaka o Nepai, mai na la o Nepai mai, mamua o na la o Moroni; he oiaio, ma keia manawa, ma ka makahiki iwakaluakumamakahi o ke au o na lunakanawai.\n\n24 . A eia kekahi, pau ae la no hoi ka makahiki iwakaluakumamalua o ke au o na lunakanawai me ka maluhia; he oiaio, a me ka iwakaluakumamakolu makahiki.\n\n25 . A eia kekahi, ma ka makamua o ka makahiki iwakaluakumamaha o ke au o na lunakanawai, he maluhia no hoi mawaena o ka poe kanaka o Nepai, ina aole i ea mai he paio mawaena o lakou no ka aina o Lehi, a me ka aina o Morianatona, e pili pu ana na palena o Lehi; ma na palena laua a elua ma kahakai.\n\n26 . No ka mea hoi, o ka poe kanaka i noho ma ka aina o Morianatona, ua koi ae i kekahi hapa o ka aina o Lehi; nolaila, hoomaka ae la ka paio ikaika mawaena o lakou, a lalau iho la ko Morianatona i na mea kaua e ku e i ko lakou poe hoahanau, a ua paa ko lakou manao e pepehi ia lakou nei me ka pahikaua.\n\n27 . Aka hoi, o ka poe kanaka i noho ma ka aina o Lehi, hee ae la lakou i kahi a Moroni i hoomoana ai, a hoopii ae ia ia no ke kokua; no ka mea, aole lakou iloko o ka hewa.\n\n28 . A eia kekahi, i ka wa a ko Morianatona poe, ka poe i alakai ia e kekahi kanaka o Morianatona kona inoa, i ike ai ua hee ae ko Lehi i kahi a Moroni i hoomoana ai, ua hopohopo nui loa lakou o hiki mai ka poe koa o Moroni maluna iho o lakou, a e luku aku ia lakou;\n\n29 . Nolaila, hookomo iho la o Morianatona iloko o ko lakou mau naau e mahuka aku lakou i ka aina ma ka akau, i uhi ia me na moanawai nui, a e noho i ka aina ma ka akau.\n\n30 . A, aia hoi, e hooko ana lakou i keia kuka manao, (a ina pela he mea ia e minamina nui ia,) aka, he kanaka huhu nui o Morianatona, nolaila, ua huhu oia i kekahi o kana mau kauwawahine, a lele ae la oia maluna iho ona, a pepehi nui ia ia.\n\n31 . A eia kekahi, mahuka ae la oia, a hele mai la i kahi a Moroni i hoomoana ai, a hai mai la ia Moroni i na mea a pau no ia hana; a no ko lakou mau manao e holo aku iloko o ka aina akau.\n\n32 . Ano hoi, o ka poe kanaka e noho ana ma ka aina o Momona, i ole o Moroni, ua makau oia o hoolohe ae lakou i na olelo a Morianatona, a e hui pu me kona poe kanaka, a pela oia e loaa ai kela mau wahi o ka aina, a e lilo ia mea i kumu no na mea poino nui mawaena o ka poe kanaka o Nepai; he oiaio, a e lilo keia mau mea poino i mea e hookahuli ai i ko lakou kuokoa ana;\n\n33 . Nolaila, hoouna ae la o Moroni i kekahi poe koa, me ko lakou mau halelewa, e alai i ko Morianatona poe, e oki aku i ko lakou holo ana iloko o ka aina akau.\n\n34 . A eia kekahi, aole lakou i alai ia lakou la a hiki aku lakou i na palena o ka aina Neoneo; a malaila lakou i alai ai ia lakou la, ma ka puali ololi, kahi e hele aku ai ma ke kai iloko o ka aina akau; he oiaio, ma ke kai, ma ke komohana, a ma ka hikina.\n\n35 . A eia kekahi, halawai pu ka poe koa i hoouna ia aku e Moroni, i alakai ia ai e kekahi kanaka o Teanakuma, me ko Morianatona poe; a ua paakiki loa iho la ko Morianatona poe, (i hoeueu ia ai e kona hewa a me kana mau olelo malimali,) a hoomaka ae la ke kaua mawaena o lakou, a ma ua kaua la pepehi aku la o Teanakuma ia Morianatona, a lanakila maluna iho o kona poe koa, a lawe pio ae la ia lakou, a hoi mai la i kahi a Moroni i hoomoana ai. A pela i pau ai ka makahiki iwakaluakumamaha o ke au o na lunakanawai maluna iho o ka poe kanaka o Nepai.\n\n36 . A pela i hoihoi hou ia mai ai ko Morianatona poe. A ma ka lakou hana berita ana e noho malie, ua hoihoi hou ia lakou i ka aina o Morianatona, a ua hana ia he kuikahi mawaena o lakou a me ko Lehi; a ua hoihoi hou ia lakou no hoi i ko lakou mau aina.\n\n37 . A eia kekahi, ma ua makahiki la o ko Nepai poe i hoihoi ia mai ai ka malu ia lakou, make aku la o Nepaiha, ka lua o na lunakanawai nui, a ua hoopiha oia i ka noho hookolokolo me ka pololei loa imua o ke Akua;\n\n38 . Aka hoi, ua hoole ae oia ia Alama e lawe i kela mau mooolelo a me kela mau mea i manao ia e Alama a me kona poe kupuna he laa loa; nolaila, ua hooili mai o Alama i ua mau mea la maluna iho o kana keikikane o Helamana.\n\n39 . Aia hoi kekahi, ua hoonoho ia ke keiki a Nepaiha e hoopiha ai i ka noho hookolokolo, ma ka hakahaka o kona makuakane; he oiaio, ua hoonoho ia oia i lunakanawai nui, a i kiaaina hoi maluna iho o na kanaka, me kekahi hoohiki a oihana laa hoi e hookolokolo pono, a e malama i ka maluhia, a me ke kuokoa ana o na kanaka, a e ae aku ia lakou i ko lakou mau pono laa e hoomana aku i ka Haku, i ko lakou Akua; he oiaio, e kokua a e malama i ka aoao o ke Akua i kona mau la a pau, a e kai mai i ka poe hewa i ka hoopai, e like me ko lakou hewa.\n\n40 . Ano hoi, o Pahorana no kona inoa. A hoopiha iho la o Pahorana i ka noho o kona makuakane, a hoomaka ae la oia i kona au ma ka hopena o ka makahiki iwakaluakumamaha, maluna iho o ka poe kanaka o Nepai.\n\n", "alma 51": "[center][font_size=26]Mokuna 51[/font_size][/center]\n\n1 . Ano, eia kekahi, ma ka makamua o ka makahiki iwakaluakumamalima o ke au o na lunakanawai maluna iho o ka poe kanaka o Nepai, ua hookupaa ia ka maluhia e lakou mawaena o ko Lehi a me ko Morianatona, no ko lakou mau aina, a ua hoomaka hoi ka makahiki iwakaluakumamalima me ka maluhia;\n\n2 . Aole nae lakou i malama loihi he malu loa ma ka aina, no ka mea, hoomaka ae la he paio mawaena o na kanaka no ka lunakanawai nui, no Pahorana; no ka mea, aia hoi, o kekahi hapa o na kanaka i makemake e hoololi ia ae kekahi mau mea o ke kanawai.\n\n3 . Aka hoi, aole no o Pahorana i hoololi ae, aole hoi i ae aku e hoololi ia ae ke kanawai; nolaila, aole oia i hoolohe aku i ka poe i hoouna mai i ko lakou mau leo a me ko lakou mau hoopii, no ka hoololi ia ana o ke kanawai;\n\n4 . Nolaila, o ka poe i makemake e hoolilo ia ae ke kanawai, ua huhu ia ia, a makemake ae la e noho hou ole oia i lunakanawai nui maluna iho o ka aina; nolaila, ea ae la he paio wela no keia mea, aka aole nae i ka hookahe koko.\n\n5 . A eia kekahi, ua kapa ia ka poe i makemake e kipaku ia mai o Pahorana mai ka noho hookolokolo ae, he poe-makemake-alii, no ka mea, ua makemake lakou e hoololi ia ae ke kanawai ma kekahi ano e hookahuli ae i ke aupuni kuokoa, a e hoonoho iho i alii maluna iho o ka aina.\n\n6 . A lawe mai la ka poe i makemake ia Pahorana e noho mau i lunakanawai nui maluna iho o ka aina, i ka inoa poe-kuokoa maluna iho o lakou; a pela iho la ka mokuahana mawaena o lakou; no ka mea, ua hoohiki ka poe-kuokoa, i ole, ua hana berita e malama i na pono o lakou, a me na pomaikai o ko lakou hoomana ana ma kekahi aupuni kuokoa.\n\n7 . A eia kekahi, ua hoopau ia keia kumu o ko lakou paio ana ma na leo o na kanaka. A eia kekahi, hiki mai la na leo o na kanaka ma ka aoao o ka poe-kuokoa, a noho iho la o Pahorana ma ka noho hookolokolo, a he mea ia e hauoli nui ai mawaena o ka poe hoahanau o Pahorana, a me na mea he nui wale o ka poe-kuokoa; o lakou hoi ka i hoohamau i ka poe-makemake-alii i aa ole ai lakou e ku e mai, aka, ua koi ia e kokua i ka aoao kuokoa.\n\n8 . Ano, o ka poe i makemake i na alii, he poe kiekie lakou ma ka hanau ana; a imi iho la lakou e lilo i poe alii; a ua kokua ia lakou e ka poe i imi i ka mana a me ka noho luna ana maluna iho o na kanaka.\n\n9 . Aka hoi, he manawa pilikia keia no na paio me neia mawaena o ka poe kanaka o Nepai; no ka mea hoi, ua hookonokono hou o Amalikia i na naau o ka poe kanaka o Lamana, e ku e mai i ka poe kanaka o Nepai, a e houluulu ana oia i na koa, mai na kihi a pau o kona aina, a e kahiko ana ia lakou, a e hoomakaukau ana ia lakou no ke kaua, me ke akahele loa; no ka mea, ua hoohiki oia e inu iho i ke koko o Moroni.\n\n10 . Aka hoi, e ike auanei kakou o kana olelo hoohiki ana i hana ai, ua lapuwale ia; aka, hoomakaukau nae oia ia ia iho a me na puali ona, e hele mai e kaua me ko Nepai poe.\n\n11 . Ano, aole lehulehu loa na puali ona e like me ka manawa mamua aku, no ka nui o na tausani i pepehi ia ai ma ka lima o ko Nepai poe; aka me ko lakou lilo nui, ua houluulu ae la nae o Amalikia he poe puali nui loa, no ia mea, aole ona makau e iho mai i ka aina o Zarahemela.\n\n12 . He oiaio, iho maoli mai la o Amalikia ma ke alo o ko Lamana poe. A oia ma ka makahiki iwakaluakumamalima o ke au o na lunakanawai; a ma ka manawa hookahi hoi ia a lakou i hoomaka ai e hoopau i na mea o ko lakou mau paio no ka lunakanawai nui, o Pahorana.\n\n13 . A eia kekahi, i ka wa a na kanaka, ka poe i kapa ia he poe-makemake-alii, i lohe ai e iho mai ana ko Lamana poe e kaua mai ia lakou, ua hoihoi lakou iloko o ko lakou mau naau, a hoole mai la lakou e lalau iho i na mea kaua; no ka mea, ua ukiuki lakou i ka lunakanawai nui, a i ka poe-kuokoa hoi, aole lakou e lalau iho i na mea kaua e hoomalu aku i ko lakou aupuni.\n\n14 . A eia kekahi, ia Moroni i ike ai i keia a i ike ai no hoi e hele mai ana ko Lamana poe iloko o na palena o ka aina, ua huhu nui loa iho la ia, no ka paakiki o ua poe kanaka la, ka poe ana i hana ai me ka ikaika nui no ka hoopakele ana; he oiaio, ua ukiuki nui loa iho la ia; ua hoopiha ia kona naau me ka huhu ia lakou.\n\n15 . A eia kekahi, hoouna ae la oia i palapala noi, me na leo o na kanaka, i ke kiaaina o ka aina, e makemake ana ia ia e heluhelu ia mea, a e haawi mai ia ia, (ia Moroni,) i ka mana e koi aku i ua poe kuee la e hoomalu i ko lakou aupuni, a i ole ia, e pepehi aku ia lakou a make;\n\n16 . No ka mea, o kona manao mua ia e hoopau aku i na paio, a me na kuee me neia mawaena o na kanaka; no ka mea hoi, oia no ke kumu mamua a hiki wale i keia manawa o ko lakou luku ia ana a pau. A eia kekahi, ua ae ia mai ia mea, e like me ka leo o na kanaka.\n\n17 . A eia kekahi, kena aku la o Moroni i kona poe koa e hele ku e aku i ua poe-makemake-alii la, e hoohiolo iho i ko lakou haaheo a me ko lakou ano hanohano, a e hoohaahaa iho ia lakou i ka honua, a i ole ia, e lalau iho lakou i na mea kaua a e kokua i ka aoao kuokoa.\n\n18 . A eia kekahi, hele ku e aku la na puali ia lakou; a hoohiolo iho la no lakou i ko lakou la haaheo a me ko lakou la ano hanohano, a ia lakou la i hoaka ai i ko lakou la mau mea kaua e kaua mai i ka poe kanaka o Moroni, ua oki ia iho lakou la ilalo, a hoohaahaa ia iho la i ka honua.\n\n19 . A eia kekahi, he mau tausani eha o ua poe kuee la, ka i oki ia ilalo me ka pahikaua; a o na luna o lakou i pepehi ole ia ma ke kaua, ua hopu ia a hahao ia iloko o ka halepaahao, no ka mea, aohe manawa no ka hookolokolo ia ana o lakou i keia wa;\n\n20 . A o ke koena o ua poe kuee la, ae mai lakou i ka hae o ke kuokoa ana, e makemake ana ia mea mamua o ka hahau ia ana ilalo i ka honua me ka pahikaua, a ua koi ia lakou e kau ae i ka hoailona o ke kuokoa ana maluna iho o na halekiai o lakou, a ma na kulanakauhale o lakou, a e lalau iho i na mea kaua e hoomalu aku i ko lakou aupuni.\n\n21 . A pela o Moroni i hoopau ai i ua poe-makemake-alii la, i ole i ikea kekahi ma ka inoa poe-makemake-alii; a pela oia i hoopau ai i ka paakiki, a me ka haaheo o ua poe kanaka la, ka poe i kaena ae he koko alii ko lakou; aka ua lawe ia lakou e hoohaahaa ia lakou iho e like me ko lakou poe hoahanau, a e kaua makau ole no ko lakou kuokoa ana mai ka noho luhi ana ae.\n\n22 . Eia hoi kekahi, oiai o Moroni e wawahi ana i na kaua a me na paio ana mawaena o kona poe kanaka iho, a e lawe ana ia lakou i ka maluhia a me ka noho maikai ana a e hana ana i na mea hooponopono e hoomakaukau ai no ke kaua i ko Lamana poe, aia hoi, ua komo mai la ko Lamana poe iloko o ka aina o Moroni, ma na palena ia ma ke kahakai.\n\n23 . A eia kekahi, aole i lawa ka ikaika o ko Nepai poe ma ke kulanakauhale o Moroni; nolaila, hooauhee mai la o Amalikia ia lakou, me ka pepehi ana i na mea he nui. A eia kekahi, loaa iho la ia Amalikia ke kulanakauhale; he oiaio, loaa iho la na pakaua a pau o lakou.\n\n24 . A o ka poe i auhee ae la mailoko aku o ke kulanakauhale o Moroni, hele aku la lakou i ke kulanakauhale o Nepaiha; a houluulu iho la ko ke kulanakauhale o Lehi ia lakou iho, a liuliu ae la, ua makaukau no ka apo ana i ko Lamana poe ma ke kaua.\n\n25 . Aka, eia kekahi, aole e kuu aku o Amalikia i ko Lamana poe e hele ku e aku i ke kulanakauhale o Nepaiha e kaua, aka, alakai ae la ia lakou ilalo ma kahakai, e hoonoho ana i na kanaka ma kela kulanakauhale keia kulanakauhale e malama a e hoomalu ia wahi;\n\n26 . A pela oia i hele ae ai, e loaa ana na kulanakauhale he nui; o ke kulanakauhale o Nepaiha, a me ke kulanakauhale o Lehi, a me ke kulanakauhale o Morianatona, a me ke kulanakauhale o Omonera, a me ke kulanakauhale o Gida, a me ke kulanakauhale o Muleka, o keia mau wahi a pau ma na palena hikina lakou, ma ke kahakai.\n\n27 . A pela ko Lamana poe i loaa ai, ma ka maalea o Amalikia, na kulanakauhale he nui, ma o ko lakou mau puali la hiki ole ke helu ia, he mau wahi i hana ikaika nui ia ai lakou a pau, mamuli o ke ano o na pakaua o Moroni; a lilo iho la lakou a pau he mau wahi paa no ko Lamana poe.\n\n28 . A eia kekahi, hele mai la lakou i na palena o ka aina Momona, me ka hooauhee ia ana o ko Nepai poe imua o lakou, a me ka pepehi ana i na mea he nui wale.\n\n29 . Aka eia kekahi, ua halawai lakou me Teanakuma, nana i pepehi ia Morianatona a make, a i alai ae i kona poe kanaka i kona mahuka ana.\n\n30 . A eia kekahi, alai ae la oia ia Amalikia no hoi, a e hele ana oia la me kona poe koa kinikini, i loaa ai ia ia ka aina Momona, a me ka aina akau no hoi.\n\n31 . Aka hoi, loaa iho la ia ia ka poho, ma ka hooauhee ia ana e Teanakuma a me kona poe kanaka, no ka mea, he poe koa nui lakou; ua oi aku kela kanaka keia kanaka o Teanakuma mamua o ko Lamana poe ma ko lakou ikaika, a ma ko lakou akamai i ke kaua, a no ia mea, loaa iho la ia lakou ka lanakila maluna iho o ko Lamana poe.\n\n32 . A eia kekahi, hoopilikia aku la lakou ia lakou la, a luku aku la ia lakou la a poeleele iho la. A eia kekahi, kukulu iho la o Teanakuma a me kona poe kanaka, i ko lakou mau halelewa ma na palena o ka aina Momona; a kukulu iho la o Amalikia i kona mau halelewa ma na palena ma ke one ma ke kahakai, a mamuli o keia ano lakou i hooauhee ia ai.\n\n33 . A eia kekahi, i ka wa i hiki mai ai ka po, nihi malu aku la o Teanakuma a me kana kauwa a hele aku la ma ka po, a hele ae la iloko o kahi a Amalikia i hoomoana ai; aia hoi, pauhia loa iho la lakou i ka hiamoe, no ka luhi nui o lakou, a o ke kumu hoi, ma o na hana la a me ka wela o ka la.\n\n34 . A eia kekahi, nihi malu ae la o Teanakuma iloko o ka halelewa o ke alii, a hou aku la i kekahi ihe i kona puuwai; a pepehi koke ae la oia i ke alii, i hoala ole ai oia i kana poe kauwa.\n\n35 . A hoi malu hou oia nei i kona wahi iho i hoomoana ai, a, aia hoi, e hiamoe ana kona poe kanaka; a hoala ae la oia ia lakou a hai ae la ia lakou i na mea a pau ana i hana ai.\n\n36 . A kauoha ae la oia i na puali ona e ku makaukau, o ala mai ko Lamana poe, a e lele mai maluna iho o lakou.\n\n37 . A pela i pau ai ka makahiki iwakaluakumamalima o ke au o na lunakanawai maluna iho o ka poe kanaka o Nepai; a pela i pau ai no hoi na la o Amalikia.\n\n", "alma 52": "[center][font_size=26]Mokuna 52[/font_size][/center]\n\n1 . Eia kekahi, ma ka makahiki iwakaluakumamaono o ke au o na lunakanawai maluna iho o ka poe kanaka o Nepai, aia hoi, i ka wa a ko Lamana poe i ala ai i ke kakahiaka mua o ka malama mua, aia hoi, ike ae la lakou ua make o Amalikia ma kona halelewa ponoi; a ike mai la no hoi lakou ua makaukau o Teanakuma e kaua aku ia lakou ia la.\n\n2 . Ano, i ko Lamana poe i ike ai i keia, ua makau lakou; a haalele loa iho la lakou i ko lakou manao e hele ae iloko o ka aina akau, a hoi aku la lakou me ko lakou poe koa a pau iloko o ke kulanakauhale o Muleka, a imi i ka malu iloko o ko lakou mau pakaua.\n\n3 . A eia kekahi, ua hoonoho ia iho la ke kaikaina o Amalikia i alii maluna iho o na kanaka; a o Amorona no kona inoa; pela i hoonoho ia ai o ke alii Amorona, ke kaikaina o Amalikia, e noho alii ma kona hakahaka.\n\n4 . A eia kekahi, kauoha ae la oia i kona poe kanaka e malama i ua mau kulanakauhale la a lakou i hoopio ai ma ka hookahe ana i ke koko; no ka mea, aole lakou i hoopio i kekahi kulanakauhale me ke kahe nui ole o ke koko.\n\n5 . Ano, ike aku la o Teanakuma ua paa ka manao o ko Lamana poe e malama i kela mau kulanakauhale a lakou i hoopio ai, a me kela mau wahi o ka aina a lakou i loaa ai; a i ka ike ana no hoi i ka lehulehu o lakou, manao iho la o Teanakuma aole ia he mea e pono ai e hoouka aku ia lakou iloko o ko lakou mau pakaua;\n\n6 . Aka, hoonoho iho la oia i kona poe kanaka a puni, me he mea la e hoomakaukau ana oia no ke kaua; he oiaio, a e hoomakaukau io ana oia e hoomalu ae ia ia iho mai o lakou aku, ma ka hoahu ana i na paia a puni, a e hoomakaukau ana i na wahi e akoakoa ai.\n\n7 . A eia kekahi, a pela oia i hoomakaukau mau ai no ke kaua, a hiki i ka wa a Moroni i hoouna ae ai i kekahi poe kanaka he nui loa e hooikaika i kona poe koa;\n\n8 . A hoouna ae la no hoi o Moroni i na kauoha ia ia, e malama paa oia i na pio a pau i haule iloko o kona mau lima; no ka mea, me ko Lamana poe i hoopio mai ai i na mea he nui, pela no hoi e hoopaa ai oia i na pio a pau o ko Lamana poe, i panai no ua poe la a ko Lamana poe i hoopio mai ai.\n\n9 . A hoouna ae la no hoi oia i na kauoha ia ia nei, e kukulu i pakaua i ka aina o Momona, a e hoopaa aku i ka puali ololi e hiki aku ana i ka aina akau, o loaa auanei i ko Lamana poe ua wahi la, a e loaa ka mana e hoopilikia mai ia lakou ma kela aoao keia aoao.\n\n10 . A hoouna ae la no hoi o Moroni ia ia, e makemake ana ia ia e onipaa oia i ka malama ana ia hapa o ka aina, a e imi oia i kela manawa maikai keia manawa maikai e hahau aku i ko Lamana poe ma ua wahi la, e like me ka mea e hiki ai ia ia, i hiki paha ia ia ke hoopio hou aku, ma ka hana maalea, a i ole ia ma kekahi hana e ae, i ua mau kulanakauhale la i kaili ia aku ai mailoko aku o ko lakou mau lima; a i hana ai no hoi oia i na pakaua a e hooikaika i na kulanakauhale e kokoke ana a puni, i haule ole iloko o na lima o ko Lamana poe.\n\n11 . A i ae la no hoi oia ia ia, Ua makemake au e hele aku io oukou la, aka hoi, aia no ko Lamana poe maluna iho o makou ma na palena o ka aina ma ke kai komohana; aia hoi, e hele aku ana au e ku e ia lakou, nolaila, aole i hiki iaʻu ke hele aku io oukou la.\n\n12 . Ano, ua hele aku la ke alii (o Amorona) iwaho o ka aina o Zarahemela, a ua hoike aku i ke aliiwahine no ka make o kona kaikuaana, a ua houluulu ae la i na kanaka he nui loa, a ua hele ku e mai la i ko Nepai poe, ma na palena ma ke kai komohana;\n\n13 . A pela oia i hoao ai e hoopilikia mai i ko Nepai poe, a e kai aku i kekahi hapa o ko lakou nei poe koa i kela hapa o ka aina, oiai hoi oia i kauoha ae ai i kela poe ana i waiho aku ai e noho ma na kulanakauhale ana i hoopio ai, i hoopilikia mai ai no hoi lakou i ko Nepai poe ma na palena ma ke kai hikina; a e loaa ai ko lakou nei mau aina e like me ka mea e hiki ai ia lakou la, e like me ka mana o na puali o lakou la.\n\n14 . A pela ko Nepai poe ma kela noho pilikia ana, i ka pau ana o ka makahiki iwakaluakumamaono o ke au o na lunakanawai maluna iho o ka poe kanaka o Nepai.\n\n15 . Aka hoi, eia kekahi, ma ka makahiki iwakaluakumamahiku o ke au o na lunakanawai, ua hoonoho iho o Moroni i na puali e hoomalu aku i na palena hema a komohana o ka aina, a ua hoomaka ae la oia i kona hele i ka aina o Momona, e hiki ia ia ke kokua ia Teanakuma me kona poe kanaka, i ka loaa hou ana na kulanakauhale o lakou i lilo aku ai.\n\n16 . A eia kekahi, ua loaa ia Teanakuma na kauoha mai o Moroni mai e hoouka aku i ke kulanakauhale o Muleka, a loaa hou ia ina he mea hiki.\n\n17 . A eia kekahi, hoomakaukau iho la o Teanakuma e hoouka aku i ke kulanakauhale o Muleka, a e hele aku me kona poe koa e ku e i ko Lamana poe; aka, ike aku la oia he mea hiki ole ia ia ke lanakila ae maluna iho o lakou, oiai lakou iloko o na pakaua o lakou; nolaila, haalele iho la oia i kona mau manao, a hoi hou ae la i ke kulanakauhale Momona, e kali iho ai no ka hiki ana mai o Moroni, i loaa ai ia ia i poe hou no kona poe koa.\n\n18 . A eia kekahi, hiki aku la o Moroni me kona poe koa i ka aina o Momona, ma ka hopena o ka makahiki iwakaluakumamahiku o ke au o na lunakanawai maluna iho o ka poe kanaka o Nepai.\n\n19 . A i ka makamua o ka makahiki iwakaluakumamawalu, akoakoa ae la o Moroni laua me Teanakuma, a me na luna nui he nui wale, e kuka no ke kaua, i ka mea a lakou e hana ai e kai mai i ko Lamana poe e puka mai ia lakou nei e kaua; a i ole ia e hiki ia lakou ma o kekahi mea la, ke hoopunihei aku ia lakou mailoko mai o ko lakou mau wahi paa, i loaa ai ia lakou nei ka lanakila maluna iho o lakou, a e loaa hou ke kulanakauhale o Muleka.\n\n20 . A eia kekahi, hoouna aku la lakou i na elele i ka poe koa o ko Lamana poe, ka poe e malama ana i ke kulanakauhale o Muleka, i ka luna o lakou, o Iakoba kona inoa, e noi ana ia ia e hele mai mawaho me na puali ona e halawai pu me lakou ma ke kula mawaena o na kulanakauhale elua. Aka hoi, o Iakoba, he Zorama no oia, aole oia e puku mai me kona poe koa e halawai pu me lakou ma ke kula.\n\n21 . A eia kekahi, aole o Moroni manaolana no ka halawai ana me lakou ma na kahua pololei, nolaila, holo iho la kona manao e hoowalewale aku i ko Lamana poe mailoko mai o na wahi paa o lakou.\n\n22 . Nolaila, kena ae la oia ia Teanakuma e lawe ae i kekahi poe kanaka he uuku, a e hele aku ilalo a kokoke i ke kahakai; a hele ae la o Moroni a me kona poe koa, ma ka po, i ka waonahele, ma ke komohana o ke kulanakauhale Muleka; a pela, ia la ae, i ka wa a na koa kiai o ko Lamana poe i ike mai ai ia Teanakuma, holo ae la lakou a hai ia mea ia Iakoba, i ka luna o lakou.\n\n23 . A eia kekahi, hele ae la ka poe koa o ko Lamana e ku e ia Teanakuma, me ka manao ana no ka nui loa o lakou e lanakila maluna iho o Teanakuma ma, no ka uuku o kona heluna. A ia Teanakuma i ike aku ai i na puali o ko Lamana poe e hele mai ana io na la, hoomaka ae la oia e hee aku ilalo ma ke kahakai, i ka akau.\n\n24 . A eia kekahi, i ka wa a ko Lamana poe i ike mai ai e hoomaka ana oia e hee aku, hooikaika iho la lakou a alualu mai la ia lakou nei me ka lohi ole. A oiai o Teanakuma e alakai aku ana i ko Lamana poe pela, ka poe e alualu ana ia ia me ka loaa ole, aia hoi, kauoha ae la o Moroni i kekahi hapa o kona poe koa pu me ia, e hele aku iloko o ke kulanakauhale, a e lawe ae a paa ia wahi.\n\n25 . A pela lakou i hana ai, a luku aku la i ka poe a pau i waiho ia e malama iho i ke kulanakauhale; he oiaio, i ka poe a pau i haawi ole mai i ko lakou mau mea kaua.\n\n26 . A pela i loaa ai ia Moroni ke kulanakauhale o Muleka, me kekahi hapa o kona poe koa, oiai oia i hele aku ai me ke koena e halawai pu me ko Lamana poe, i ka wa a lakou e hoi mai ai mai ke alualu ana mai ia Teanakuma.\n\n27 . A eia kekahi, alualu ae la ko Lamana poe ia Teanakuma a hiki aku lakou kokoke i ke kulanakauhale o Momona, a, alaila ua halawai lakou me Lehi, a me kekahi poe koa he uuku, i waiho ia e malama iho i ke kulanakauhale o Momona.\n\n28 . Ano hoi, i ka wa i ike ai na luna nui o ko Lamana poe ia Lehi, me kona poe koa, e hele mai ana e ku e ia lakou, naholo aku la lakou me ka pioloke nui, o hiki ole paha ia lakou ke loaa ke kulanakauhale o Muleka, mamua o ka loaa ana o lakou ia Lehi; no ka mea, ua maluhiluhi lakou no ko lakou hele ana, a ua maluhiluhi ole ko Lehi poe.\n\n29 . Ano, aole ko Lamana poe i ike aia ma ko lakou hope o Moroni me kona poe koa; a o Lehi me kona poe kanaka ko lakou mea wale no i makau ai.\n\n30 . Ano, aole i makemake o Lehi e loaa lakou, a hiki i ka wa e halawai pu ai lakou me Moroni a me kona poe koa.\n\n31 . A eia kekahi, mamua o ko lakou auhee loihi ana, ua hoopuni ia lakou e ko Nepai poe; e ka poe kanaka o Moroni ma kekahi lima a me ka poe kanaka o Lehi ma kekahi, he poe maluhiluhi ole a piha lakou a pau me ka ikaika; aka, ua maluhiluhi ko Lamana poe, no ko lakou hele loihi ana.\n\n32 . A kauoha ae la o Moroni i kona poe e haule iho lakou maluna iho o lakou la, a hiki i ka wa i haawi mai ai lakou la i ko lakou la mau mea kaua.\n\n33 . A eia kekahi, o Iakoba no ka luna o lakou, he Zorama no hoi oia, a he uhane no kona e hiki ole ke hoopio ia; alakai ae la oia i ko Lamana poe e kaua, me ka ukiuki nui loa e ku e ia Moroni.\n\n34 . Aia o Moroni ma, ma ko lakou ala e hele ai, nolaila, ua paa ka manao o Iakoba e pepehi mai ia lakou, a e ooki mai i kona alanui mawaena a i ke kulanakauhale o Muleka. Aka hoi, ua oi aku ko Moroni a me ko kona poe kanaka ikaika; nolaila, aole lakou i hee aku imua o ko Lamana poe.\n\n35 . A eia kekahi, kaua pu lakou ma na aoao elua me ka ukiuki nui loa; a he nui no ka poe i pepehi ia ma kela aoao keia aoao; he oiaio, a ua hoeha ia mai o Moroni, a ua pepehi ia aku o Iakoba a make.\n\n36 . A hooikaika ae la o Lehi ma ko lakou la hope me ka ukiuki nui, me kona poe kanaka ikaika, a haawi pio mai la ko Lamana poe ma ka hope i ko lakou mau mea kaua; a o ke koena o lakou, ua pioloke nui, a ike ole kahi a lakou e hele ai a e hahau ai.\n\n37 . Ano, i ka ike ana o Moroni i ko lakou pioloke, i aku la oia ia lakou, Ina e lawe mai oukou i ko oukou mau mea kaua, a e haawi pio mai ia mau mea, aia hoi, e hooki makou i ka hookahe ana i ko oukou koko.\n\n38 . A eia kekahi, i ko Lamana poe i lohe ai i keia mau olelo, hele mai la na luna nui o lakou, o ka poe a pau i pepehi ole ia, a hoolei mai la i ko lakou mau mea kaua ma na wawae o Moroni, a kena ae la no hoi i ko lakou poe kanaka e hana e like me ia;\n\n39 . Aka hoi, ua nui no ka poe i hana ole pela; a o ka poe i haawi ole mai i ka lakou mau pahikaua ua hopu ia a nakinaki ia ae, a kaili ia ae la na mea kaua o lakou mai o lakou ae, a ua koi ia e hele pu aku me ko lakou poe hoahanau iloko o ka aina o Momona.\n\n40 . Ano, ua oi aku ka nui o na mea i hoopio ia aku, mamua o ka nui o ka poe i pepehi ia; he oiaio, mamua o ka poe i pepehi ia ma na aoao elua.\n\n", "alma 53": "[center][font_size=26]Mokuna 53[/font_size][/center]\n\n1 . A eia kekahi, hoonoho iho la lakou i na koa kiai maluna iho o ka poe pio o ko Lamana poe, a koi aku la ia lakou e hele aku a e kanu iho i ko lakou poe make; he oiaio, a me ka poe make no hoi o ko Nepai i pepehi ia; a hoonoho iho la o Moroni i na kanaka maluna iho o lakou e kiai iho ia lakou, oiai lakou e hana aku ana i ka lakou mau hana.\n\n2 . A hele pu ae la o Moroni a me Lehi i ke kulanakauhale o Muleka, a lawe ae la i ka noho luna ana o ke kulanakauhale, a haawi ae la ia mea ia Lehi. Ano hoi, he kanaka o ua Lehi nei i hele pu me Moroni i ka nui loa o kona mau kaua a pau; a he kanaka ia e like me Moroni; a hauoli iho laua i ka pomaikai o kekahi a me ko kekahi; he oiaio, ua aloha ia laua kekahi e kekahi, a aloha ia no hoi e ka poe kanaka a pau o Nepai.\n\n3 . A eia kekahi, mahope iho o ka hoopau ana o ko Lamana poe i ke kanu ana i ko lakou poe make, a me ka poe make o ko Nepai, ua hoohele hou ia aku iloko o ka aina Momona; a koi aku la o Teanakuma, ma o na kauoha la a Moroni, ia lakou e hoomaka i ka eli ana i kahi auwai a puni ka aina, a oia hoi ke kulanakauhale Momona;\n\n4 . A kena ae la oia ia lakou e kukulu aku i pakaua o na laau ma ke kae o ka auwai iloko; a hoahua ae la lakou i ka lepo noloko ae o ka auwai i ke alo o ka pakaua laau; a pela lakou i hoohana aku ai i ko Lamana poe, a, hoopuni ia ae la ke kulanakauhale o Momona e lakou me ka pa ikaika o na laau a me ka lepo, a kiekie loa.\n\n5 . A lilo iho la ua kulanakauhale nei i wahi paa loa ma ia hope aku; a iloko o ua kulanakauhale nei lakou i kiai ai i ka poe pio o ko Lamana; he oiaio, iloko o kekahi pa a lakou i kena aku ai ia lakou la e kukulu iho me ko lakou la mau lima ponoi. Ano, ua koi ia o Moroni e hoohana aku i ko Lamana poe, no ka mea, he mea paakiki ole e kiai iho ia lakou, oiai ma ka lakou hana; a ua makemake oia i kona poe koa a pau, i ka wa ana e hoouka aku ai i ko Lamana poe.\n\n6 . A eia kekahi, pela o Moroni i lanakila ai maluna iho o kekahi o ka poe nui loa o na puali o ko Lamana poe, a ua loaa mai la ke kulanakauhale Muleka, oia no kekahi o na wahi paa loa o ko Lamana poe, ma ka aina o Nepai; a pela no hoi oia i kukulu aku ai i wahi paa e malama ai i kona poe pio.\n\n7 . A eia kekahi, aole oia i hoao hou e kaua aku me ko Lamana poe ma kela makahiki, aka, hoohana aku la oia i kona poe kanaka i ka hoomakaukau ana no ke kaua; he oiaio, a i ka hana ana i na pakaua e pale aku ai i ko Lamana poe; he oiaio, a i ka hoopakele ana no hoi i na wahine o lakou a me ka lakou mau keiki mai ka wi ae a me ka popilikia, a i ka hoolako ana i ka ai no na puali o lakou.\n\n8 . Ano eia kekahi, o na puali o ko Lamana poe, ma ke kai komohana, ma ka hema, i ka wa a Moroni i kaawale ai, no kekahi hana malu mawaena o ko Nepai poe, i mokuahana ai lakou, ua loaa ia lakou he lanakila maluna iho o ko Nepai poe, he oiaio, a ua loaa ia lakou la he nui o na kulanakauhale o lakou ma ia hapa o ka aina;\n\n9 . A pela no ka hana ino mawaena o lakou iho, he oiaio, no na kuee a me ka hana malu mawaena o lakou iho, ua waiho ia lakou ma ka noho pilikia loa ana.\n\n10 . Ano hoi, he mau mea kaʻu e olelo aku ai no ka poe kanaka o Amona, o ko Lamana poe lakou, ma kinohou; aka, ua hoohuli ia ae e Amona a me kona mau hoahanau, oia hoi, ma ka mana a me ka olelo a ke Akua, i ka Haku; a ua kai ia mai lakou iloko o ka aina o Zarahemela, a ma ia hope mai ua hoomalu ia aku e ko Nepai poe;\n\n11 . A no ko lakou hoohiki, ua hooki ia iho mai ka lalau ana ae i na mea kaua e ku e i ko lakou poe hoahanau; no ka mea, ua hoohiki iho la lakou, aole loa lakou e hookahe hou aku i ke koko; a mamuli o ka lakou hoohiki, e make no lakou; he oiaio, ua hookuu aku lakou ia lakou iho e haule iho iloko o na lima o ko lakou poe hoahanau, ina aole no ka menemene a me ke aloha nui loa o Amona a me kona mau hoahanau i loaa ai no lakou;\n\n12 . A no keia mea, ua kai ia mai lakou ilalo iloko o ka aina o Zarahemela; a ua hoomalu mau loa ia lakou e ko Nepai poe.\n\n13 . Aka eia kekahi, ia lakou i ike ai i ka weliweli, a me ka nui o na pilikia a me na eha a ko Nepai poe i hoomanawanui ai no lakou, ua hu ae ko lakou aloha, a ua makemake e lalau iho i na mea kaua ma ka hoomalu ana i ko lakou aina.\n\n14 . Aka hoi, ia lakou e anehe ana e lalau iho ai i ko lakou mau mea kaua, ua hoopio ia me na olelo ao a Helamana a me kona mau kaikaina, no ka mea, ua aneane lakou e uhai aku i ka hoohiki a lakou i hana ai;\n\n15 . A ua hopohopo o Helamana o lilo aku ko lakou poe uhane ma ka lakou hana ana peia; nolaila, ua koi ia ua poe la a pau ka poe i komo aku iloko o ua berita nei, e ike aku i ko lakou poe hoahanau e auhele ana mawaena o ko lakou mau popilikia, a ma ko lakou noho weliweli ana, i keia manawa.\n\n16 . Aka, eia hoi kekahi, he nui na keikikane a lakou, i komo ole iloko o ka berita e lalau ole lakou i na mea kaua o lakou no ke pale ana aku ia lakou iho mai ko lakou poe enemi ae; nolaila, houluulu ae la lakou ia lakou iho i keia manawa, o ka poe a pau i hiki ke lawe ae i na mea kaua; a kapa iho la lakou ia lakou iho ko Nepai poe;\n\n17 . A komo iho la lakou iloko o ka berita, no ke kaua ana no ke kuokoa ana o ko Nepai poe; he oiaio, no ka hoomalu ana i ka aina a hiki i ka waiho ia ana aku o na ola o lakou; he oiaio, hana berita iho la no hoi lakou, aole loa lakou e haawi aku i ko lakou kuokoa ana, aka, e kaua aku lakou i na manawa a pau e hoopakele aku i ko Nepai poe a me lakou iho hoi mai ka noho hooluhi ana.\n\n18 . Ano hoi, he mau tausani elua o ua poe kanaka opiopio la, ka poe i komo iloko o ua berita nei, a lalau aku la i ko lakou mau mea kaua no ka pale ana i ko lakou aina.\n\n19 . Ano hoi, me lakou i lilo ole ai i mea keakea i ko Nepai poe mamua, lilo iho la lakou ano i keia manawa i mea kokua nui; no ka mea, lalau aku la lakou i ko lakou mau mea kaua, a ua makemake lakou ia Helamana i luna no lakou.\n\n20 . A he poe kanaka ui lakou a pau, a ua koa loa lakou no ka makau ole, a no ka ikaika a me ka eleu no hoi; aka hoi, aole o keia mau mea wale no; he poe kanaka lakou i onipaa i na manawa a pau ma kela mea keia mea a lakou i kauoha ia mai ai;\n\n21 . He oiaio, he poe kanaka lakou o ka oiaio a me ke kuoo, no ka mea, ua ao ia lakou e malama i na kauoha a ke Akua, a e hele pololei imua ona.\n\n22 . Ano, eia kekahi, hele aku la o Helamana ma ke alo o kona mau tausani koa opiopio elua, e kokua aku i na kanaka ma na palena o ka aina ma ka hema ma ke kai komohana.\n\n23 . A pela i pau ai ka makahiki iwakaluakumamawalu o ke au o na lunakanawai maluna iho o ka poe kanaka o Nepai, a pela aku.\n\n", "alma 54": "[center][font_size=26]Mokuna 54[/font_size][/center]\n\n1 . Ano, eia kekahi, ma ka makahiki iwakaluakumamaiwa o na lunakanawai, hoouna mai la o Amorona io Moroni la, e makemake ana ia ia e haawi aku a e haawi mai i na pio.\n\n2 . A eia kekahi, hauoli nui loa iho la o Moroni ma keia noi ana, no ka mea, ua makemake oia i ka ai i haawi ia aku i ka poe pio o ko Lamana i hoopio ia, e hanai aku i kona poe kanaka ponoi; a ua makemake no hoi oia i kona poe kanaka e hooikaika mai i kona poe koa.\n\n3 . Ano, ua hoopio mai ko Lamana poe i na wahine a me na keiki he nui loa; aole no kekahi wahine aole hoi kekahi keiki mawaena o ka poe pio o Moroni, oia hoi ka poe a Moroni i hoopio aku ai; nolaila, noonoo iho la o Moroni i hana maalea, i loaa ai na mea pio a pau o ko Nepai poe mai ko Lamana poe mai, e like me ka mea hiki ia ia;\n\n4 . Nolaila, palapala iho la oia he episetole, a hoouna aku la ia mea me ke kauwa a Amorona, ka mea i lawe mai i episetole io Moroni la. Ano, eia na olelo ana i palapala iho ai ia Amorona, i ka i ana ae,\n\n5 . Aia hoi, e Amorona e, ua palapala iho au i kekahi mau mea ia oe no keia kaua au i kaua mai ai i koʻu poe kanaka, i ole, a kou kaikuaana hoi i kaua mai ai ia lakou, a ua paa hoi oe ano e hoomau mai mahope iho o kona make ana.\n\n6 . Aia hoi, e hai aku au i kekahi mau mea no ka hoopai o ke Akua, a me ka pahikaua a kona inaina mana loa, e kau ana maluna iho ou, ke ole oe e mihi a hoihoi hou i na puali ou iloko o ko oukou aina iho, i ko oukou mau aina hooilina, oia no ka aina o Nepai;\n\n7 . He oiaio, e hai aku au ia oe i keia mau mea, ina ua hiki ia oe ke hoolohe mai i ua mau mea nei; he oiaio, e hai aku au ia oe no kela gehena weliweli i hoomakaukau ia e loaa na mea pepehi kanaka e like me oe a me kou kaikuaana, ke mihi ole oe a hooki mai i na manao pepehi kanaka ou, a e hoi hou me na puali ou i ko oukou mau aina iho;\n\n8 . Aka me oe i hoomalau mai ai i keia mau mea, a ua kaua mai i ka poe kanaka o ka Haku, pela au e manao nei e hana hou mai ana no oe.\n\n9 . Ano hoi, ua makaukau makou no ka hiki mai o oukou; he oiaio, a ke ole oukou e hooki i na manao hana o oukou, aia hoi, e huki iho oukou i ka inaina o kela Akua a oukou i hoomalau ai maluna iho o oukou, i ka luku loa ia ana o oukou;\n\n10 . Aka, ma ke ola o ka Haku, hiki aku auanei na puali o makou maluna iho o oukou, ke hoi ole oukou, a e hoopai koke ia auanei oukou me ka make, no ka mea, e hoopaa no makou i ko makou mau kulanakauhale a me ko makou mau aina; he oiaio, a e malama makou i ko makou hoomana ana a me ka aoao o ko makou Akua.\n\n11 . Aka, ea, ke manao nei au he makehewa paha koʻu kamailio ana aku ia oe no keia mau mea, a, ke manao nei au he keiki a gehena no oe; nolaila e hoopau ae au i koʻu episetole, ma ka hai ana ia oe, aole au e haawi aku i na pio, menei wale no, e haawi mai oe i kekahi kanaka, a me kana wahine, a me kana mau keiki, no ka pio hookahi; ina e hana mai oe pela, e haawi aku au a e loaa hou mai.\n\n12 . Aia hoi, ina e hana ole mai oe i keia, e hele aku no au e ku e ia oukou, me na puali oʻu; he oiaio, e kahiko iho au i na wahine oʻu a me na keiki oʻu, a e hele aku au io oukou la, a e hahai aku au ia oukou a hiki iloko o ko oukou aina iho, oia no ka aina o ko makou hooilina mua; he oiaio, a lilo ia ke koko no ke koko auanei; he oiaio, ke ola no ke ola; a e kaua aku au ia oukou, a hiki i ka wa e luku ia ai oukou mai ke alo aku o ka honua.\n\n13 . Aia hoi, ua huhu no au, a me koʻu poe kanaka no hoi; ua imi mai oukou e pepehi mai ia makou, a ua imi wale no makou e hoomalu aku ia makou iho. Aka hoi, ina e imi hou oukou e luku mai ia makou, e imi no makou e luku aku ia oukou; he oiaio, a e imi aku no makou i ka aina o ko makou hooilina mua.\n\n14 . Ano, ke hoopau nei au i kuu episetole. Owau no o Moroni; he alihi kaua no owau o ka poe kanaka o Nepai.\n\n15 . Ano eia kekahi, ia Amorona i loaa ai keia episetole, ua huhu oia, a palapala mai oia i kekahi episetole hou ia Moroni; a eia na olelo ana i palapala mai ai, i ka i ana,\n\n16 . Owau no Amorona, ke alii o ko Lamana poe; o ke kaikaina no wau o Amalikia, ka mea a oukou i pephi iho ai. Aia hoi, e hoopai aku au i kona koko maluna iho o oukou, he oiaio, a e hiki aku au maluna iho o oukou me na puali oʻu, no ka mea, aole oʻu makau i ka oukou mau olelo hooweliweli.\n\n17 . No ka mea, ea, hookolohe mai la ko oukou poe kupuna i na kaikuaana o lakou, a hao mai la lakou i ko lakou pono ma ka noho luna ana, oiai no lakou ponoi no ia.\n\n18 . Ano hoi, ina e waiho iho oukou ilalo i na mea kaua o oukou, a e hookuu mai ia oukou iho e noho alii ia e ka poe nona ponoi ka noho alii ana, alaila, e kena ae au i koʻu poe kanaka e waiho iho i na mea kaua o lakou, a e kaua hou ole aku ma ia hope aku.\n\n19 . Aia hoi, ua ha mai oe i na olelo hooweliweli e ku e ana iaʻu a me koʻu poe kanaka; aka, ea, aole o makou makau i na olelo hooweliweli au;\n\n20 . E ae aku nae au e haawi aku i na pio, a e loaa hou mai e like me kou noi mai, me ka olioli, e hiki iaʻu ke malama i kaʻu ai no koʻu poe kanaka kaua; a e kaua aku makou i ke kaua e mau loa ana, i ka hookauwa ana aku i ko Nepai poe i ko makou noho alii ana, a i ole ia, i ko lakou anai mau loa ia ana.\n\n21 . A no kela Akua au i i mai ai ua hoomalau aku makou, aia hoi, aole o makou i ike he mea o ia ano; aole hoi oukou; aka, ina paha he oiaio ia aia no he mea o ia ano, aole makou i ike ina ua hana ole ia mai makou e ia e like me oukou;\n\n22 . A ina paha he oiaio ia aia no he diabolo a he gehena, aia hoi, aole anei oia i hoouna iho ia oukou ilaila, e noho pu me koʻu kaikuaana, ka mea a oukou i pepehi iho ai, ka mea no hoi au i olelo mai ai me he mea la ua hele aku la oia i kekahi wahi e like me ia? Aka hoi, he mau mea ole ua mau mea nei.\n\n23 . Owau no o Amorona, a he mamo na Zorama, ka mea a ko oukou poe kupuna i hopu ai a kai mai ai mailoko mai o Ierusalema.\n\n24 . Aia hoi, ano, he Lamana wiwo ole au. A ua kaua ia aku ua kaua nei, e hoopai aku i na apiki ia mai o lakou, a e malama, a e loaa hou na pono o lakou ma ka noho alii ana; a ke hoopau aku nei au i koʻu episetole ia Moroni.\n\n", "alma 55": "[center][font_size=26]Mokuna 55[/font_size][/center]\n\n1 . Ano, eia kekahi, ia Moroni i loaa mai ai keia episetole, ua nui ae kona huhu, no ka mea, ike iho la oia he ike paka ko Amorona no kona hoopunipuni; he oiaio, ua akaka ia ia ua ike o Amarona aole he kumu pololei ka i hooeu ae ia ia e kaua mai i ko Nepai poe.\n\n2 . A i ae la oia, Aia hoi, aole au e haawi aku a e haawi mai i na pio me Amorona, ke hooki ole oia i kona manao kaua, me aʻu i i aku ai ma koʻu episetole; no ka mea, aole au e ae aku e loaa ia ia ka mana e oi ana mamua o kona i loaa ai.\n\n3 . Aia hoi, ua ike au i ka wahi a ko Lamana poe i kiai iho ai i koʻu poe kanaka, ka poe a lakou i lawe pio ai; a me Amorona i ae ole mai ai iaʻu ma koʻu episetole, aia hoi e haawi aku no au ia ia e like me kaʻu mau olelo; he oiaio, e imi aku no au i ka make mawaena o lakou, a hiki i ka wa e noi mai ai lakou no ka malu.\n\n4 . Ano, eia kekahi, ia Moroni i olelo ae ai i keia mau olelo, kena ae la oia e huli aku mawaena o kona poe kanaka, i loaa mai ai paha ia ia kekahi kanaka he mamo a Lamana mawaena o lakou.\n\n5 . A eia kekahi, loaa iho la ia lakou kekahi, o Lamana kona inoa; a oia no kekahi o ka poe kauwa a ke alii i pepehi ia ai e Amalikia.\n\n6 . Ano, kauoha ae la o Moroni ia Lamana a me kekahi poe kanaka he uuku, e hele aku i kahi o ka poe kiai nana e malama ana i ko Nepai poe.\n\n7 . Ano, ua kiai ia ae ko Nepai poe ma ka kulanakauhale o Gida; nolaila, wae ae la o Moroni ia Lamana, a kauoha ae la i kekahi poe kanaka he uuku e hele pu me ia.\n\n8 . A i ka wa poeleele, hele aku la o Lamana i ka poe kiai, ka poe i kiai maluna iho o ko Nepai poe, a, ike mai la lakou ia ia e hele aku ana, a hea mai la lakou ia ia. Aka, i aku la oia ia lakou, Mai makau; aia hoi, he Lamana no au. Aia hoi, ua pakele mai makou i ko Nepai poe ae, a e hiamoe ana lakou; a, aia hoi, ua lalau aku makou i ko lakou waina, a lawe pu mai me makou.\n\n9 . Ano, i ka wa a ko Lamana poe i lohe ai i keia mau olelo, hookipa mai lakou ia ia me ka olioli; a i mai la lakou ia ia, E haawi mai i kou waina ia makou, i inu ai makou; ua hauoli makou no kou lawe pu ana mai i waina, no ka mea, ua luhi makou.\n\n10 . Aka, i aku la o Lamana ia lakou, E malama kakou i ko kakou waina a hiki i ka wa e hele aku ai kakou i ko Nepai poe e kaua. Aka, hoonui wale iho la keia olelo i ko lakou makemake e inu i ka waina.\n\n11 . No ka mea, wahi a lakou, ua luhi makou; nolaila, e ae mai oe ia makou e inu i ka waina, a e loaa ia makou i waina mahope, ma ka mahele ana o ko makou o, a e hooikaika mai ia mea ia kakou e hele aku e kaua i ko Nepai poe.\n\n12 . A i aku la o Lamana, Aia no ia oukou, e hana e like me ko oukou makemake.\n\n13 . A eia kekahi, inu nui ae la lakou i ka waina, a ua maikai ia i ko lakou hoao ana; nolaila, inu nui loa aku la lakou ia mea; a ua ikaika no ia, i hoomakaukau ia ai ma kona ikaika.\n\n14 . A eia kekahi, inu iho la lakou a ua lealea, a mahope ua ona lakou a pau.\n\n15 . Ano, ia Lamana a me kona poe i ike ai ua ona lakou a pau, a e hiamoe loa ana, hoi mai la lakou io Moroni la, a hai ae la ia ia i na mea a pau i hoea mai.\n\n16 . Ano, ua like keia mea me ka manao o Moroni. A ua hoomakaukau ae la o Moroni i kona poe kanaka me na mea kaua; a hoouna aku la oia i ke kulanakauhale o Gida, oiai ko Lamana poe e hiamoe loa ana, a ona, a hoolei aku la oia i na mea kaua iloko i ka poe pio, a ua kahiko ia lakou a pau,\n\n17 . He oiaio, pela hoi, ka lakou poe wahine, a me ka lakou poe keiki a pau, ka poe i hiki ke hana aku me kekahi mea kaua, i ka wa a Moroni i kahiko ai i kela poe pio a pau me na mea kaua; a ua hana ia aku kela mau mea a pau me ka walaau ole loa.\n\n18 . Aka, ina ua hoala ae lakou i ko Lamana poe, aia ua ona lakou, a ua hiki i ko Nepai poe ke pepehi aku ia lakou.\n\n19 . Aka hoi, aole o keia ka makemake o Moroni. Aole ona lealea i ka pepehi kanaka ana a i ka hookahe koko ana; aka lealea iho la oia i ka hoola ana i kona poe kanaka mai ka luku ia ana ae; a no keia mea i ole oia e hooili mai maluna iho ona i ka hoohewa ia no ka hana pono ole, aole oia e haule iho maluna o ko Lamana poe, a luku aku ia lakou i ko lakou wa i ona ai.\n\n20 . Aka, ua loaa ia ia kona mau makemake; no ka mea, ua kahiko aku oia i ua poe pio la o ko Nepai e noho ana iloko o ka pa o ke kulanakauhale, a ua haawi aku la ia lakou i mana e loaa ai ia mau wahi maloko o na paia;\n\n21 . Alaila, kena ae la oia i kona poe kanaka pu me ia, e emi iki mai mai o lakou ae, a e hoopuni ae i na puali o ko Lamana poe.\n\n22 . Ano, ua hana ia keia ma ka po, a, i ko Lamana poe i ala ai i kakahiaka, ike mai la lakou ua hoopuni ia ae e ko Nepai poe mawaho, a ua kahiko ia ko lakou poe pio maloko.\n\n23 . A pela lakou i ike ai he mana ko ko Nepai poe maluna iho o lakou, a ma keia pilikia ua ike lakou aole ia he mea e pono ai e kaua mai lakou me ko Nepai poe; nolaila, koi ae la ko lakou poe luna nui i na mea kaua o lakou, a lawe mai la lakou ia mau mea, a hoolei mai la ma na wawae o ko Nepai poe, me ka noi mai e aloha ia aku.\n\n24 . Ano hoi, oia no ka makemake o Moroni. Lawe aku la oia ia lakou i poe pio kaua, a loaa ke kulanakauhale, a kauoha ae la e hookuu ia aku ka poe pio a pau no ko Nepai; a hui mai la lakou i ka poe koa o Moroni, a he ikaika nui lakou i kona poe koa.\n\n25 . A eia kekahi, kena ae la oia i ko Lamana poe ana i lawe pio ai, e hoomaka i ka hooikaika ana i na pakaua a puni ke kulanakauhale o Gida.\n\n26 . A eia kekahi, ia ia i hana paa ai i ke kulanakauhale o Gida, e like me kona makemake, kena ae la oia e lawe ia aku kona poe pio i ke kulanakauhale Momona. A kiai iho la oia i kela kulanakauhale me ka poe koa ikaika loa.\n\n27 . A eia kekahi, me na hana malu a pau a ko Lamana poe, ua malama aku la a hoomalu nae lakou i ka poe a pau a lakou i hoopio ai, a hoopaa no hoi i ka aina a pau a me ka lanakila a lakou i loaa hou ai.\n\n28 . A eia kekahi, hoomaka hou ae la ko Nepai poe e lanakila aku, a e loaa hou na pono o lakou a me na pomaikai o lakou.\n\n29 . He nui na manawa a ko Lamana poe i hoao mai ai e hoopuni mai ia lakou ma ka po, aka ma keia mau hoao ana, he nui na pio o lakou i lilo aku.\n\n30 . A he nui na manawa a lakou i hoao mai ai e hoohainu mai i ko lakou waina i ko Nepai poe, i hiki ia lakou ke hoomake mai ia lakou nei me ka mea awaawa make, a i ole ia, me ka ona.\n\n31 . Aka hoi, aole i lohi ko Nepai poe e hoomanao i ka Haku i ko lakou Akua, i ko lakou mau manawa pilikia. Aole i hiki ia lakou ke hoohei ia iloko o na pahele o lakou la; he oiaio, aole lakou e inu iho i ko lakou la waina, ke ole lakou nei i haawi e aku mamua i kekahi mau mea o ka poe pio o ko Lamana.\n\n32 . A ua makaala lakou pela, i ole ai e haawi ia mai kekahi mea make mawaena o lakou; no ka mea, ina e hoomake iho ko lakou waina i ko Lamana, ina e hoomake iho no hoi ia i ko Nepai; a pela lakou i hoao ai i ko lakou mau mea i inu ai a pau.\n\n33 . Ano, eia kekahi, he mea e pono ai no Moroni e hoomakaukau ae e hoouka aku i ke kulanakauhale o Morianatona. No ka mea hoi, ua hana ikaika iho ko Lamana poe, ma ka lakou mau hana, i ke kulanakauhale o Morianatona a ua lilo iho la ia i wahi paa loa;\n\n34 . A e kai mau ana lakou i na poe koa hou iloko o ua kulanakauhale la, a me ka ai hou no hoi.\n\n35 . A pela i pau ai ka makahiki iwakaluakumamaiwa o ke au o na lunakanawai maluna iho o ka poe kanaka o Nepai.\n\n", "alma 56": "[center][font_size=26]Mokuna 56[/font_size][/center]\n\n1 . Ano, eia kekahi, ma ka makamua o ka makahiki kanakolu o ke au o na lunakanawai, i ka la lua, ma ka malama mua, loaa iho la ia Moroni kekahi episetole mai o Helamana mai, e hai mai ana i ke ano o ka noho ana o na kanaka ma ia hapa o ka aina.\n\n2 . A eia na olelo ana i palapala mai ai, i ka i ana, E koʻu hoahanau i aloha nui ia, o Moroni, ma ka Haku a ma na pilikia o ko kakou kaua no hoi; aia hoi, e koʻu hoahanau aloha, he mau mea kaʻu e hai aku ai ia oe no ko makou kaua ma keia hapa o ka aina.\n\n3 . Aia hoi, eia na tausani elua o na keiki a kela poe kanaka, a Amona ma i kai mai ai ilalo, mailoko mai o ka aina o Nepai. Ano, ua ike oe he poe mamo lakou nei na Lamana, oia no ke keikikane makahiapo a ko kakou kupunakane o Lehi.\n\n4 . Ano, aole he mea e pono ai noʻu e hai aku ia oe no ko lakou mau mooolelo a me ko lakou hoomaloka, no ka mea, ua ike oe no keia mau mea a pau;\n\n5 . Nolaila, e pono noʻu e hai aku ia oe ua lalau aku na tausani elua o keia poe kanaka opiopio i na mea kaua, a makemake mai la iaʻu i luna no lakou; a ua hele mai makou e pale no ko kakou aina.\n\n6 . A, ano, ua ike no hoi oe no ka berita a ko lakou poe makua i hana ai, aole lakou e lalau iho i na mea kaua o lakou e ku e aku i ko lakou poe hoahanau, e hookahe aku i ke koko.\n\n7 . Aka, ma ka makahiki iwakaluakumamaono, ia lakou i ike ai i ko kakou mau eha a me ko kakou mau popilikia no lakou, ua anehe lakou e uhai iho i ka berita a lakou i hana ai, a e lalau iho i ko lakou mau mea kaua no ke pale ana no kakou.\n\n8 . Aka, aole au i ae aku ia lakou e uhai iho i ua berita nei a lakou i hana ai, me ka manao ana na ke Akua e hooikaika mai ia kakou, i ole ai e nui loa aku ko kakou pilikia no ka hooko ana i ka hoohiki a lakou i hana ai.\n\n9 . Aka hoi, eia no kekahi mea e olioli nui ai kakou. No ka mea hoi, ma ka makahiki iwakaluakumamaono, hele aku la owau, o Helamana, ma ke alo o keia mau tausani kanaka opiopio elua, i ke kulanakauhale o Iudea, e kokua ia Anatipusa, ka mea au i hoonoho iho ai i luna maluna iho o na kanaka o kela hapa o ka aina.\n\n10 . A hoohui aku la au i koʻu poe keikikane elua tausani, (no ka mea, ua ku pono lakou e kapa ia aku he poe keikikane oʻu) i ka poe koa o Anatipusa; a ma keia ikaika ua hauoli nui loa o Anatipusa; no ka mea, ua hoemi ia mai kona poe koa e ko Lamana poe, no ka mea, ua pepehi mai ka poe koa o lakou i na kanaka he lehulehu o kakou; no ia mea, he kumu ko makou e kanikau ai.\n\n11 . Aka hoi, ua hiki ia kakou ke hooluolu mai ia kakou iho ma keia mea; ua make lakou ma ka aoao o ko lakou aina a o ko lakou Akua; he oiaio, a ua pomaikai lakou.\n\n12 . A ua hoopaa ko Lamana poe i na pio he nui wale, he poe luna nui lakou a pau; no ka mea, aole lakou i hookoe mai i kekahi mea ola e ae. A ke manao nei makou aia no lakou ano i keia manawa iloko o ka aina o Nepai; pela io no ke pepehi ole ia lakou.\n\n13 . Ano, eia na kulanakauhale o ko Lamana i loaa ai, ma ka hookahe ana i ke koko o ko kakou poe kanaka koa he nui wale:\n\n14 . O ka aina o Manati, oia hoi ke kulanakauhale o Manati, a me ke kulanakauhale o Zezeroma, a me ke kulanakauhale o Kumeni, a me ke kulanakauhale o Anatipara.\n\n15 . A oia na kulanakauhale a lakou e paa ana i ka wa aʻu i hiki ai ma ke kulanakauhale o Iudea; a loaa iaʻu o Anatipusa me kona poe kanaka e kamau hana ana me ko lakou ikaika e hana paa i ke kulanakauhale;\n\n16 . He oiaio, a ua kaumaha lakou ma ke kino a ma ka uhane no hoi; no ka mea, ua kaua makau ole aku lakou ma ke ao, a kamau hana iho la ma ka po, e malama ai i ko lakou mau kulanakauhale; a pela lakou i loaa ai na pilikia nui o kela ano keia ano.\n\n17 . A, ano, ua paa ko lakou manao e lanakila ma keia wahi, a i ole ia, e make; nolaila, ua hiki ia oe ke hoomaopopo ua haawi ae keia poe koa he uuku aʻu i lawe pu ai me aʻu; he oiaio, ua poe keiki la oʻu, i na manaolana nui a me ka olioli nui ia lakou.\n\n18 . Ano, eia kekahi, i ko Lamana poe i ike ai ua loaa ia Anatipusa ka ikaika nui ae i kona poe koa, ua koi ia lakou, ma o na kauoha la a Amorona, e hele ole mai i ke kulanakauhale o Iudea, e kaua mai ia makou.\n\n19 . A pela kakou i hoopomaikai ia mai ai e ka Haku; no ka mea, ina ua hele mai lakou maluna iho o makou i ko makou nawaliwali nei, ina ua luku mai paha lakou i ko makou poe koa uuku; aka, pela makou i hoopakele ia mai ai.\n\n20 . Ua kauoha ia lakou e Amorona e malama i kela mau kulanakauhale a lakou i hoopio mai ai. A pela i pau ai ka makahiki iwakaluakumamaono. A i ka makamua o ka makahiki iwakaluakumamahiku, ua hoomakaukau iho makou i ko makou kulanakauhale a me makou iho e pale aku ia lakou.\n\n21 . Ano ua makemake makou e hele mai ko Lamana poe maluna iho o makou; no ka mea, aole o makou makemake e hoouka aku ia lakou ma na wahi paa o lakou.\n\n22 . A eia kekahi, hoonoho iho la makou i na kiu a puni, e hoomakakiu aku i na hana a ko Lamana poe, i ole ai lakou e maalo ae ia makou ma ka po, aole hoi ma ke ao, a hoouka ae i kekahi o ko makou mau kulanakauhale, ma ka akau;\n\n23 . No ka mea, ua ike makou aole lawa ko lakou ikaika, ma ua mau kulanakauhale la e halawai pu me lakou; nolaila la, ua makemake makou, ina e maalo ae lakou ia makou, e haule maluna iho o lakou ma ko lakou hope, a pela e hoouka aku ai ia lakou ma ka hope, i ka manawa hookahi a lakou e hoouka ia ai ma ke alo. Ua manao makou ua hiki ia makou ke lanakila aku maluna iho o lakou; aka hoi, ua loaa ole ia makou keia makemake o makou.\n\n24 . Aole lakou i aa e maalo ae ia makou me ko lakou poe koa a pau, aole hoi lakou i aa me kekahi hapa, o lawa ole auanei ko lakou ikaika, a e haule iho lakou.\n\n25 . Aole hoi lakou i aa e hele ae ilalo i ke kulanakauhale o Zarahemela; aole hoi lakou aa e hele aku i kela aoao o ke poo o Sidona, i ke kulanakauhale o Nepaiha.\n\n26 . A pela, me ko lakou poe koa, ua paa ko lakou manao e malama i ua mau kulanakauhale la a lakou i hoopio mai ai.\n\n27 . Ano, eia kekahi, i ka malama lua o keia makahiki, ua lawe ia mai ka ai a nui ia makou, mai na makuakane mai o koʻu poe keiki elua tausani.\n\n28 . A ua hoouna ia mai na kanaka elua tausani ia makou mai ka aina mai o Zarahemela. A pela ua hoomakaukau makou me na kanaka he umi tausani, a me ka ai no lakou, a no na wahine a lakou, a me ka lakou mau keiki no hoi.\n\n29 . A i ka ike ana o ko Lamana poe i na koa o makou e mahuahua ana pela i kela la i keia la, a me ka hiki ana o ka ai no ka hoolawa ana ia makou, hoomaka ae la lakou e hopohopo, a hoomaka ae la e puka mai, ina he mea hiki, ke hooki mai i ko makou loaa ana ka ai a me na koa.\n\n30 . Ano, ia makou i ike ai e hoomaka ana ko Lamana poe e oluolu ole ma keia mea, ua makemake makou e hana aku i hana maalea e puni ai lakou; nolaila, kauoha mai la o Anatipusa iaʻu e hele aku me koʻu poe keiki uuku, i kekahi kulanakauhale e pili koke mai ana, me he mea la e hali ana makou i ai i kekahi kulanakauhale kokoke.\n\n31 . A na makou e hele kokoke i ke kulanakauhale o Anatipara, me he mea la e hele ana makou i ke kulanakauhale ma o aku ma na palena ma ke kahakai.\n\n32 . A eia kekahi, hele aku la makou, me he mea la me ko makou ai pu kekahi, e hele aku i ua kulanakauhale la.\n\n33 . A eia hoi kekahi, hele mai la o Anatipusa, me kekahi hapa o kona poe koa me ka waiho ana i ke koena e malama i ke kulanakauhale. Aole nae oia i hele mai, a hiki e au mawaho me koʻu poe koa he uuku, a hookokoke ae la i ke kulanakauhale o Anatipara.\n\n34 . Ano, ua hoonoho ia iho la ma ke kulanakauhale o Anatipara, ka poe koa ikaika loa o ko Lamana poe; he oiaio, ka poe i oi aku ka nui.\n\n35 . A eia kekahi, i ka wa i hai ia ai ia lakou e ko lakou poe kiu, puka mai la lakou me ko lakou poe koa, a hele ku e mai la ia makou.\n\n36 . A eia kekahi, hee aku la makou imua o lakou i ka akau. A pela makou i alakai aku ai i ka poe koa ikaika loa o ko Lamana poe;\n\n37 . He oiaio, i kahi loihi, a no ia mea, ia lakou i ike aku ai i ka poe koa o Anatipusa e alualu ana ia lakou la, me ko lakou ikaika, aole lakou la i kapae i ka akau, aole hoi i ka hema, aka alualu mai la lakou ma ke ala pololei mahope o makou; a ia makou i manao ai e manao ana lakou e luku mai ia makou mamua o ka loaa ana o lakou ia Anatipusa, a o keia mea i ole ai lakou e hoopuni ia ae e ko makou poe kanaka.\n\n38 . Ano, i ka ike ana o Anatipusa i ko makou pilikia, hoolalelale ae la oia i ka hele ana o kona poe koa. Aka hoi, ua po iho la; nolaila, aole i loaa makou ia lakou, aole hoi i loaa lakou ia Anatipusa; nolaila, hoomoana iho la makou no ka po.\n\n39 . A eia kekahi, mamua o ka wehe ana o ke alaula, aia hoi, e alualu mai ana ko Lamana poe ia makou. Ano, aole i lawa ko makou ikaika e paio aku me lakou; he oiaio, aole au i ae aku e haule iho koʻu poe keiki uuku iloko o na lima o lakou; nolaila, hoomau aku la makou i ko makou hele ana; a hele aku la makou iloko o ka waonahele.\n\n40 . Ano, aole lakou i aa e kapae i ka akau, aole hoi i ka hema, o hoopuni ia lakou; aole hoi au e kapae i ka akau aole hoi i ka hema, o loaa mai auanei au ia lakou, a hiki ole paha ia makou ke kupaa imua o lakou, aka e luku ia mai, a e pakele aku lakou; a pela makou i hee aku ai ia la a po iloko o ka waonahele, a hiki i ka poeleele ana.\n\n41 . A eia kekahi, i ka puka hou ana mai o ka malamalama o ke kakahiaka, ike aku la makou i ko Lamana poe maluna iho o makou, a hee aku la makou imua o lakou.\n\n42 . Aka, aole lakou i alualu loihi mai ia makou, mamua o ko lakou ku ana; a i ke kakahiaka ia o ka la ekolu, ma ka malama ehiku.\n\n43 . Ano, ina ua loaa lakou ia Anatipusa, aole makou i ike, aka, i aku la au i koʻu poe kanaka, Aia hoi, aole kakou i ike malia paha ua ku lakou me ka manao e hele ku e aku kakou ia lakou, e hiki ia lakou ke hoohei mai ia kakou ma ko lakou pahele.\n\n44 . Nolaila, e koʻu poe keiki, heaha la ka oukou olelo, e hele ku e aku anei oukou ia lakou ma ke kaua?\n\n45 . Ano, ke i aku nei au ia oe, e koʻu hoahanau aloha o Moroni, aole au i ike e i ka nui o ka makau ole me ia, aole loa mawaena o ko Nepai poe a pau.\n\n46 . No ka mea, me aʻu i kapa mau ai ia lakou kaʻu poe keiki, (no ka mea, he poe opiopio loa lakou a pau,) pela no lakou i i mai ai iaʻu, E ka makua, aia hoi, me kakou pu ko kakou Akua, aole oia e ae mai e haule iho kakou; nolaila, e haele aku kakou; aole kakou e pepehi aku i ko kakou poe hoahanau, ina e hoopilikia ole mai lakou ia kakou; nolaila, e hele kakou, o lanakila auanei lakou maluna iho o ka poe koa o Anatipusa.\n\n47 . Ano la, aole o lakou nei i kaua e mamua, eia nae, aole o lakou makau i ka make; a ua manao nui loa aku lakou ma ka noho kauwa ole ana o ko lakou poe makuakane, mamua o ko lakou manao ana ma ko lakou mau ola iho; he oiaio, ua ao ia lakou e ko lakou poe makuwahine, ina aole o lakou kanalua, na ke Akua e hoopakele mai ia lakou.\n\n48 . A hai mai la lakou iaʻu i na olelo a ko lakou poe makuwahine, i ka i ana, aole o makou kanalua no ka ike o ko makou poe makuwahine ia mea.\n\n49 . A eia kekahi, hoi hou aku la au me koʻu mau tausani elua, e ku e aku i ua poe nei o ko Lamana ka poe i alualu mai ia makou. Ano hoi, ua loaa lakou i na puali o Anatipusa, a ua hoomaka kekahi kaua weliweli.\n\n50 . Ua maluhiluhi ka poe koa o Anatipusa no ko lakou hele loihi i ka wa pokole a ua aneane lakou e haule iho iloko o na lima o ko Lamana poe; a ina ua hoi ole ae au me koʻu mau tausani elua, ina ua loaa ia lakou la ka mea a lakou la i manao ai;\n\n51 . No ka mea, ua haule iho o Anatipusa ma ka pahikaua, a he nui no hoi o kona poe luna papa, no ko lakou luhi, i loaa ai ma ka hele kiki o lakou; nolaila, ua pioloke ka poe kanaka o Anatipusa, no ka haule iho o na luna o lakou, a hoomaka ae la lakou e hee aku imua o ko Lamana poe.\n\n52 . A eia kekahi, hooikaika iho la ko Lamana poe, a hoomaka ae la e alualu ae ia lakou; a pela ko Lamana poe e alualu ana ia lakou me ka ikaika nui, i ka wa a Helamana i hoouka aku ai ma ko lakou la hope me kona mau tausani elua, a hoomaka ae la e pepehi nui loa aku ia lakou la, a no ia mea, oki iho la ka poe koa a pau o ko Lamana, a huli mai la io Helamana la.\n\n53 . Ano, i ka wa o ka poe koa o Anatipusa i ike ai ua huli ae la ko Lamana poe, houluulu ae la lakou i na kanaka o lakou, a hoouka hou ae ma ka hope o ko Lamana poe.\n\n54 . Ano, eia kekahi, hoopuni iho la makou, ka poe kanaka o Nepai, o ka poe kanaka o Anatipusa, a owau hoi me koʻu mau tausani elua, i ko Lamana poe, a luku aku la ia lakou; he oiaio, a ua koi ia aku lakou e haawi mai i na mea kaua o lakou, a me lakou iho no hoi i poe pio o ke kaua.\n\n55 . Ano, eia kekahi, ia lakou i haawi pio mai ai ia lakou iho ia makou, aia hoi, helu ae la au i ua poe kanaka opiopio la, ka poe i kaua pu me au, me ka hopohopo ana o pepehi ia mai paha he nui o lakou a make.\n\n56 . Aka hoi, me ka olioli nui oʻu, aole i haule iho kekahi o lakou i ka honua; he oiaio, a ua kaua aku lakou me he la me ka ikaika o ke Akua; he oiaio, aole i ike e ia he poe kanaka mamua i kaua aku me ka mana kupaianaha me ia; a no ka mana loa o lakou i haule iho ai maluna o ko Lamana poe, ua hooweliweli aku ia lakou la; a no keia mea ua haawi mai ko Lamana poe ia lakou iho i poe pio o ke kaua.\n\n57 . A, aole o makou wahi no ko makou poe pio, i hiki ia makou ke kiai iho ia lakou e malama ai ia lakou mai na puali ae o ko Lamana poe, nolaila, hoouna aku la makou ia lakou i ka aina o Zarahemela, a o kekahi poe pu me lakou o kela poe kanaka o Anatipusa, ka poe i pepehi ole ia ai; a lawe ae la au i ke koena a hoohui pu mai la me koʻu poe opio Amona, a hoi hou aku la i ke kulanakauhale o Iudea.\n\n", "alma 57": "[center][font_size=26]Mokuna 57[/font_size][/center]\n\n1 . Ano, eia kekahi, loaa mai la iaʻu kekahi episetole mai ia Amorona mai, ke alii, e olelo ana ina e haawi aku au i keia poe a makou i hoopio mai ai, e haawi mai oia i ke kulanakauhale o Anatipara no makou.\n\n2 . Aka, hoouna aku la au i kekahi episetole i ke alii, i ka i ana, ua ike lea makou ua lawa ko makou poe koa e hoopio aku i ke kulanakauhale o Anatipara ma ko makou ikaika; a ua manao makou he naaupo makou ke haawi aku i ka poe pio no ua kulanakauhale la; ma ka hoihoi hou ana mai i na mea o makou i hoopio ia e lakou, malaila wale no makou e haawi aku ai i ka makou poe pio.\n\n3 . A hoole mai la o Amorona i ka koʻu episetole, no ka mea, aole oia e haawi mai a haawi aku i na pio; nolaila, hoomakaukau iho la makou e hele ku e aku i ke kulanakauhale o Anatipara.\n\n4 . Aka, haalele ae la ko Anatipara i ke kulanakauhale, a hee ae la i kekahi o ko lakou mau kulanakauhale e ae, a lakou i noho ai, e hana paa ai ia mau wahi; a pela i lilo mai ai ke kulanakauhale o Anatipara iloko o na lima o makou.\n\n5 . A pela i pau ai ka makahiki iwakaluakumamawalu o ke au o na lunakanawai.\n\n6 . A eia kekahi, ma ka makamua o ka makahiki iwakaluakumamaiwa, loaa mai la ia makou ka lako hou o ka ai, a me kekahi poe koa hou i ko makou poe koa, mai ka aina mai o Zarahemela, a mai ka aina kokoke a puni, he mau tausani eono kanaka o lakou, okoa he kanaono o na keiki a ko Amona poe, ka poe i hele mai e hui me ko lakou poe hoahanau, koʻu puali uuku o na tausani elua. Ano hoi, ua ikaika makou; he oiaio, a ua nui no hoi ka ai i lawe ia mai ai ia makou.\n\n7 . A eia kekahi, ua makemake makou e kaua aku me ka poe koa i hoonoho ia e hoomalu iho i ke kulanakauhale o Kumeni.\n\n8 . Ano hoi, e hoike aku no au ia oe aole liuliu, a hooko aku la makou i ko makou makemake; he oiaio, me ko makou poe ikaika, oia me kekahi hapa o ko makou poe ikaika, hoopuni iho la makou ma ka po, i ke kulanakauhale o Kumeni, mamua iki o ka wa e loaa ai ia lakou he hoahu lako ai.\n\n9 . A eia kekahi, hoomoana iho la makou a puni ke kulanakauhale no na po he nui; aka, hiamoe iho la makou maluna o na pahikaua a makou, a hoonoho iho la i na mea kiai, i hiki ole ai i ko Lamana poe ke hiki mai maluna iho o makou ma ka po, a e pepehi mai ia makou, ka mea a lakou i hoao mai ai i na manawa he nui; aka, o kela manawa keia manawa a lakou i hoao mai ai ia mea, ua hookahe ia aku ko lakou koko.\n\n10 . A mahope, hiki mai la ka lakou ai, a ua aneane lakou e komo aku i ke kulanakauhale ma ka po. A ma kahi o ko Lamana poe, o ko Nepai poe ka; nolaila, lawe aku la makou ia lakou a me ka lakou mau mea ai.\n\n11 . Me ka hooki ia aku o ko Lamana poe mai ko lakou ola ae mamuli o keia ano, ua paa nae ka manao o lakou e malama i ke kulanakauhale; nolaila, ua lilo i mea e pono ai no makou e lawe i ua ai la a e hoouna aku ia mea i Iudea, a me ko makou poe pio i ka aina o Zarahemela.\n\n12 . A eia kekahi, aole i hala aku na la he nui wale, mamua o ka pio ana o na manaolana o ko Lamana poe no ke kokua ia mai; nolaila, haawi mai la lakou i ke kulanakauhale iloko o na lima o makou, a pela makou i hooko ai i na manao o makou, i ka loaa ana ke kulanakauhale o Kumeni.\n\n13 . Aka, eia kekahi, no ka nui loa o na pio o makou, ua koi ia makou, me ka lehulehu loa nae o makou, e hoohana aku i ko makou poe a pau e malama ai ia lakou, a i ole ia e pepehi aku ia lakou a make.\n\n14 . No ka mea, e kipi mai no lakou he nui loa, a e hakaka mai me na pohaku a me na newa, a me kela mea keia mea i hiki ai ia lakou ke loaa ma ko lakou mau lima, a pepehi aku la makou a make i elua tausani a keu o lakou, mahope mai o ko lakou hookuu ana mai ia lakou iho i poe pio o ke kaua;\n\n15 . Nolaila, ua lilo ia i mea e pono ai no makou, e hoopau aku makou i na ola o lakou, a i ole ia e kiai aku ia lakou, me ka pahikaua ma ka lima, a hiki ilalo i ka aina o Zarahemela; a o ka makou ai hoi aole lawa loa ia mamua o ka mea kupono no ko makou poe kanaka iho, me ia pu nae ka ai a makou i lawe pio mai ai, mai ko Lamana poe mai.\n\n16 . Ano, ma keia noho pilikia ana, ua lilo i mea nui ka hooholo pono ana no na mea e pili ana i ua poe pio la o ke kaua; aka hoi, hooholo paa makou e hoouna aku ia lakou ilalo i ka aina o Zarahemela; nolaila, wae ae la makou i kekahi poe o ko makou poe kanaka, a haawi ae la ia lakou i ka malama ana i ka makou poe pio, no ka iho ana ilalo i ka aina o Zarahemela.\n\n17 . Aka, eia kekahi, ma ia la ae, hoi mai la lakou. Ano hoi, aole makou i ninau aku ia lakou no ka poe pio; no ka mea, ua hiki mai ko Lamana poe maluna iho o makou, a hoi mai la lakou i ka wa pono e hoopakele mai ai ia makou mai ka haule ana mai iloko o na lima o lakou. No ka mea, aia hoi, ua hoouna ae la o Amorona i ai hou, a me kekahi poe koa he lehulehu no hoi, i kokua no lakou.\n\n18 . A eia kekahi, ua hiki mai ua poe kanaka la a makou i hoouna pu aku ai me ka poe pio, i ka wa pono e hooki aku ia lakou la, ia lakou la i aneane ai e lanakila mai maluna iho o makou.\n\n19 . Aka hoi, kaua makau ole loa aku la koʻu poe uuku elua tausani a me kanaono; he oiaio, ua naue ole lakou imua o ko Lamana poe, a luku aku la lakou i ka poe a pau i ku e mai ia lakou;\n\n20 . A me ke koena o ko makou poe koa e aneane ana e hee aku imua o ko Lamana poe, aia hoi, ua naue ole a hooweliweli ole ia ua mau tausani nei elua a me kanaono;\n\n21 . He oiaio, a hoolohe mai lakou a malama pono hoi i ka hooko ana i kela huaolelo i keia huaolelo kauoha me ka pololei loa; he oiaio, a e like me ko lakou manaoio ua hana ia mai ia lakou; a hoomanao iho la au i na olelo a lakou i i mai ai iaʻu ua ao ia lakou e ko lakou poe makuwahine.\n\n22 . Ano hoi, no ua poe keiki nei oʻu, me ua poe kanaka la a makou i wae aku ai e kai aku i ka poe pio, keia lanakila nui o makou; no ka mea, o lakou no ka poe i lanakila aku maluna o ko Lamana poe; nolaila, ua hooauhee ia aku lakou i ke kulanakauhale o Manati.\n\n23 . A paa ia makou ko makou kulanakauhale o Kumeni, a aole i pepehi pau loa ia me ka pahikaua; ua nui nae ka poino o makou.\n\n24 . A eia kekahi, mahope mai o ka hee ana aku, kauoha koke aku la au e lawe ia ae koʻu poe kanaka i hoeha ia ai, maiwaena mai o ka poe make, a kauoha ae la e lapaau ia ko lakou mau palapu.\n\n25 . A eia kekahi, ua maule iho elua haneri, noloko o koʻu elua tausani a me kanaono, mamuli o ke kahe ana o ke koko; aka hoi, mamuli o ka lokomaikai o ke Akua, a me ka pihoihoi nui o makou a o na enemi no hoi o ko makou poe koa a pau, aole kekahi mea o lakou i make; he oiaio, aole hoi kekahi mea mawaena o lakou i loaa ole ai na eha he nui.\n\n26 . Ano, o ko lakou hoola ia ana he mea e hookahaha ai i ko makou poe koa a pau; he oiaio, i hoola ia mai ai lakou, oiai ua pepehi ia a make i hookahi tausani o ko makou poe hoahanau. A ke haawi pono nei makou ia mea i ka mana kupaianaha loa o ke Akua, no ko lakou paulele nui loa i ka mea a lakou i ao ia ai e manaoio, aia he Akua hoopono, a o na mea i kanalua ole, e hoopakele ia mai lakou ma o kona mana kupanaha la.\n\n27 . Ano, oia no ka manaoio o ua poe nei aʻu i olelo ai; ua opiopio lakou, a ua naue ole ko lakou mau naau; a ke paulele mau aku nei lakou i ke Akua.\n\n28 . A eia kekahi, mahope iho o ko makou malama ana pela i ko makou poe kanaka eha, a me ke kanu ana i ko makou poe make, a me ka poe make no hoi o ko Lamana, he nui wale no lakou, aia hoi, niele ae la makou ia Gida no ka poe pio a lakou i lawe aku ai ilalo i ka aina o Zarahemela.\n\n29 . Ano, o Gida no ka luna nui maluna iho o ka papa i wae ia ai e kiai aku ia lakou a hiki ilalo i ka aina.\n\n30 . Ano, eia na olelo a Gida i olelo mai ai iaʻu, Aia hoi, hoomaka aku la makou e iho ilalo i ka aina o Zarahemela, me ka kakou poe pio. A, halawai ae la makou i na kiu o na puali o kakou, ka poe i hoouna ia aku e hoomakakiu i ka poe koa o ko Lamana poe.\n\n31 . A hea mai la lakou ia makou, i ka i ana, Aia hoi, e hele ana na puali o ko Lamana poe i ke kulanakauhale o Kumeni; a, aia hoi, e haule iho no lakou la maluna iho o lakou, he oiaio, a e luku ae i ko kakou poe kanaka.\n\n32 . A eia kekahi, lohe ae la ka makou poe pio i ka hea ana o lakou, a hooikaika iho la ia mea ia lakou; a kipi mai la lakou ia makou.\n\n33 . A eia kekahi, no ko lakou kipi ana, hahau ae la makou i ka makou mau pahikaua maluna iho o lakou. A eia hoi kekahi, holo lokahi mai lakou maluna iho o na pahikaua a makou, a ma ia hana, ua pepehi ia aku ka nui loa o lakou; a puka ae la ke koena o lakou mawaena o makou a holomoku aku la mai o makou aku.\n\n34 . A ia lakou i holo aku ai, a ua hiki ole ia makou ke loaa lakou, hele mai la makou me ka wikiwiki i ke kulanakauhale nei o Kumeni; a, aia hoi, hiki mai la makou i ka manawa ku pono e kokua makou i ko makou poe hoahanau i ka hoopakele ana i ke kulanakauhale.\n\n35 . Aia hoi, ua hoopakele hou ia mai kakou mailoko mai o na lima o ko kakou poe enemi. A ua hoomaikai ia no ka inoa o ko kakou Akua; no ka mea hoi, nana no kakou i hoopakele mai; he oiaio, i hana mai i keia mea nui no kakou.\n\n36 . Ano, eia kekahi i ka wa aʻu, a Helamana, i lohe ai i keia mau olelo a Gida, ua hoopiha ia au me ka olioli nui loa, no ka lokomaikai o ke Akua i ka hoopakele ana ia makou, i make ole ai makou a pau; he oiaio, a ke lana nei koʻu manao ua komo aku na uhane o ka poe i pepehi ia iloko o ka maha o ko lakou Akua.\n\n", "alma 58": "[center][font_size=26]Mokuna 58[/font_size][/center]\n\n1 . Aia hoi kekahi, o ka makou hana hou ae, oia ka imi i loaa ai ke kulanakauhale o Manati; aka hoi, aole ala e hiki ai ia makou ke alakai mai ia lakou mailoko mai o ke kulanakauhale, ma na papa uuku o makou. No ka mea hoi, hoomanao iho la lakou i ka mea a makou i hana e ai mamua aku; nolaila, ua hiki ole ia makou ke hoowalewale aku ia lakou mai ko lakou mau wahi paa mai;\n\n2 . A no ka nui loa aku o lakou mamua o ko makou poe koa, aole makou i aa e hele aku a e hoouka ia lakou ma na wahi paa o lakou.\n\n3 . He oiaio, a ua lilo i mea pono no makou e hoohana aku i ko makou poe kanaka, i ka malama ana i kela mau wahi o ka aina, a makou i hoopaa mai ai o na hooilina o kakou; nolaila, lilo iho la ia i mea e pono ai no makou e kali, e loaa mai ai ka ikaika hou mai ka aina mai o Zarahemela, a me ka lako hou no hoi i ka ai.\n\n4 . A eia kekahi, pela au i hoouna ae ai i kauoha i ke kiaaina o ko kakou aina, e hoike aku ia ia no ka noho ana o ko makou poe kanaka. A kakali iho la makou e loaa mai ka ai a me ka ikaika, mai ka aina mai o Zarahemela.\n\n5 . Aka hoi, he uuku wale no ko makou pomaikai ma ia mea; no ka mea, e loaa ana no hoi i ko Lamana poe ka ikaika nui, ia la aku ia la aku, a me ka ai he nui hoi; a pela ko makou noho ana i neia wa.\n\n6 . A e puka ku e mai ana ko Lamana poe ia makou, ia manawa aku ia manawa aku, e manao paa ana ma o ka hana maalea la, e luku mai ia makou; aole nae i hiki ia makou ke loaa ke kaua me lakou, no ko lakou mau wahi e pee ai, a me ko lakou mau wahi paa.\n\n7 . A eia kekahi, kali iho la makou ma ua noho pilikia ana nei, no na malama he nui, a, aneane makou e make no ka nele i ka ai ole.\n\n8 . Aka, eia kekahi, loaa mai la ia makou ka ai, i kiai ia a hiki mai io makou la e kekahi poe koa elua tausani, no ke kokua ana ia makou; a oia ke kokua wale no a makou i loaa ai, no ka hoomalu ana ia makou iho a me ko makou aina mai ka haule ana ae iloko o na lima o ko makou poe enemi; he oiaio, a no ka paio ana me kekahi enemi e hiki ole ke helu ia.\n\n9 . Ano, o ke kumu o keia mau pilikia o makou, a i ole, ke kumu o ko lakou hoouna ole mai i ka ikaika hou ia makou, ua ike ole makou; nolaila, ua hookaumaha ia mai makou, a hoopiha ia mai no hoi i ka makau, o hiki mai paha na hoopai o ke Akua maluna iho o ko kakou aina, i ka hoohiolo ia mai a me ka luku loa ia mai o kakou;\n\n10 . Nolaila, ninini aku la makou i ko makou mau uhane ma ka pule i ke Akua, i hooikaika mai oia, a i hoopakele mai ia makou, mailoko mai o na lima o ko makou poe enemi; he oiaio, a e haawi mai no hoi i ikaika ia makou, e hiki ia makou ke hoopaa iho i ko makou mau kulanakauhale, a me ko makou mau aina, a me ko makou mau hooilina, no ka pomaikai o ko makou poe kanaka.\n\n11 . He oiaio, a hooiaio mai la ka Haku ko kakou Akua ia makou, nana makou e hoopakele mai; he oiaio, a olelo mai la oia i ka maluhia i ko makou mau uhane, a haawi mai la ia makou i ka manaoio nui, a hoolana mai la ia makou e hilinai aku no ko makou hoopakele ia ana ma ona la.\n\n12 . A hooikaika iho la makou me ko makou poe koa uuku i loaa ai ia makou, a ua paa me ka manao ikaika e lanakila aku maluna iho o ko makou poe enemi, a e malama i ko makou mau aina, a me ko makou mau hooilina, a i na wahine a makou, a me na keiki a makou, a me ka aoao o ko makou kuokoa ana.\n\n13 . A pela makou i hele aku ai me ko makou ikaika e ku e i ko Lamana poe, e noho ana ma ke kulanakauhale o Manati; a kukulu iho la makou i na halelewa o makou ma ka aoao waonahele, kokoke no ia i ke kulanakauhale.\n\n14 . A eia kekahi, ia la ae, i ko Lamana poe i ike mai ai ua hiki makou ma na palena ma ka waonahele kokoke i ke kulanakauhale, hoouna ae la lakou i na kiu o lakou a puni makou, i hiki ia lakou ke ike i ka nui a me ka ikaika o ko makou poe koa.\n\n15 . A eia kekahi, ia lakou i ike mai ai aole o makou ikaika, mamuli o ko makou nui, a e makau ana o hooki aku makou ia lakou mai ko lakou hoolako ia ana ae, ke ole lakou e hele mai mawaho e kaua mai ia makou, a pepehi mai ia makou, a e manao ana no hoi ua hiki ia lakou ke luku mai ia makou me ka maalahi me na puali lehulehu o lakou; nolaila, hoomaka ae la lakou e hoomakaukau iho e hele mai io makou la e kaua.\n\n16 . A ia makou i ike aku ai e hoomakaukau ana lakou e hele mai mawaho e ku e mai ia makou, aia hoi, kena ae la au ia Gida, me kekahi poe kanaka uuku, e pee oia iloko o ka waonahele, a ia Teomanera hoi, me kekahi poe kanaka uuku, e pee no hoi lakou iloko o ka waonahele.\n\n17 . Ano, ma ka akau o Gida a me kona poe kanaka, a o lakou la ma ka hema; a ia lakou i pee ai pela, aia hoi, kakali iho la au me ke koena o koʻu poe koa, ma kahi hookahi a makou i kukulu mua ai i ko makou mau halelewa, no ka manawa e hele mai ai ko Lamana poe ma ke kaua.\n\n18 . Ano, hele mai la ko Lamana poe mawaho me ko lakou poe koa lehulehu e ku e mai ia makou. A ia lakou i hiki mai ai, a e aneane ana e haule mai maluna iho o makou me ka pahikaua, kena ae la au i koʻu poe kanaka, i ka poe pu me au, e hee aku iloko o ka waonahele.\n\n19 . A eia kekahi, alualu mai la ko Lamana poe mahope o makou me ka wikiwiki loa, no ka mea, ua ake nui lakou e loaa makou, e hiki ia lakou ke pepehi mai ia makou; nolaila, alualu mai la lakou ia makou iloko o ka waonahele; a holo ae la makou mawaena konu o Gida ma laua me Teomanera ma, a ua ike ole ia lakou e ko Lamana poe.\n\n20 . A eia kekahi, i ka wa a ko Lamana poe i maalo ae ai, oia i ka wa a ka poe koa i maalo ae ai; ala ae la o Gida ma me Teomanera ma mai ko lakou mau wahi huna ae, a hooki ae la i na kiu o ko Lamana poe, i ole ai lakou e hoi hou i ke kulanakauhale.\n\n21 . A eia kekahi, ia lakou i hooki aku ai ia lakou la, holo ae la i ke kulanakauhale, a haule iho la maluna iho o ka poe kiai i hoonoho ia ai, e kiai i ke kulanakauhale, a luku aku la lakou ia lakou la, a loaa iho la ke kulanakauhale.\n\n22 . Ano, ua hana ia aku keia no ka hookuu ana mai o ko Lamana poe i ko lakou poe kaua a pau, e alakai ia mai ai iloko o ka waonahele, koe he mau kiai he kakaikahi wale no.\n\n23 . A eia kekahi, ma keia hana ua loaa ia Gida a me Teomanera ko lakou mau wahi paa. A eia kekahi, hele aku la makou, mahope o ka hele nui ana ma ka waonahele, me ka ihu i ka aina o Zarahemela.\n\n24 . A i ko Lamana poe i ike ai e hele ana lakou i ka aina o Zarahemela, ua hopohopo nui loa lakou, o kuka ia kekahi mea e alakai ia lakou i ka make; nolaila, hoomaka ae la lakou e hoi hou aku iloko o ka waonahele, he oiaio, e hoi hou ma ke ala hookahi a lakou i hele mai ai.\n\n25 . Aia hoi, ua po iho la, a kukulu ae la lakou i na halelewa o lakou; no ka mea, ua manao na luna nui o ko Lamana poe ua maluhiluhi ko Nepai poe, no ko lakou hele ana; a ma ka manao ana ua hooauhee mai i ko lakou nei poe kaua a pau, nolaila, aole o lakou la manao iki no ke kulanakauhale o Manati.\n\n26 . Ano, eia kekahi, i ka wa i hiki mai ai ka po, kena ae la au i koʻu poe kanaka aole e hiamoe, aka e hele aku lakou, ma kekahi ala e, i ka aina o Manati.\n\n27 . A no keia hele ana o makou i ka po, aia hoi, i kakahiaka ae, mamua makou o ko Lamana poe, a hiki e makou mamua o lakou i ke kulanakauhale o Manati.\n\n28 . A pela i hiki mai ai, ma keia hana maalea, i loaa mai ai ia makou ke kulanakauhale o Manati, me ka hookahe ole ana i ke koko.\n\n29 . A eia kekahi, i ka wa a na puali o ko Lamana poe i hiki mai ai a kokoke i ke kulanakauhale, a ike mai la ua makaukau makou e halawai pu me lakou, ua kahaha nui loa iho la lakou, a loohia me ka makau nui, a hee aku la iloko o ka waonahele.\n\n30 . He oiaio, eia kekahi, hee aku la na puali o ko Lamana poe mailoko aku o keia hapa o ka aina. Aka hoi, ua lawe pu ia aku me lakou na wahine a me na keiki he nui wale mailoko aku o ka aina.\n\n31 . A o kela mau kulanakauhale i hoopio e ia e ko Lamana poe, aia no lakou a pau i keia manawa i noho ia ai e makou; a e hoi hou mai ana ko makou poe makua, a me ko makou poe wahine, a me ko makou poe keiki, i ko lakou mau wahi i noho ai, o lakou a pau koe kela poe wale no, ka poe i hoopio ia a lawe ia aku e ko Lamana poe.\n\n32 . Aka hoi, ua uuku na puali o makou, e malama aku i na kulanakauhale he nui me ia, a me na hooilina nui me ia.\n\n33 . Aka hoi, ke paulele nei makou i ko kakou Akua, nana i haawi mai i ka lanakila ia makou maluna iho o kela mau aina, i loaa mai ai ia makou ua mau kulanakauhale la a me ua mau aina la, no kakou ponoi mamua.\n\n34 . Ano, aole makou i ike i ke kumu no ka haawi ole mai o ke aupuni i ikaika nui ae ia makou; aole hoi ua poe kanaka la ka poe i pii mai ia makou, i ike i ke kumu o ko makou loaa ole ka ikaika nui ae.\n\n35 . Aia hoi, ua ike ole makou, malia paha ua pomaikai ole oe, a ua kauo ae oe i na koa iloko o kela hapa o ka aina; ina pela, aole o makou makemake e ohumu.\n\n36 . A ina aole pela, aia hoi, ke makau nei makou aia no he mokuahana ma ke aupuni, i ole ai lakou i hoouna mai i na kanaka nui ae e kokua mai ia makou; no ka mea, ua ike makou ua oi aku ko lakou lehulehu mamua o ka poe a lakou i hoouna mai ai.\n\n37 . Aka, he mea ole ia; ke lana nei ko makou manao na ke Akua makou e hoopakele mai, me ka nawaliwali nae o na puali o makou, he oiaio, a e hoopakele mai ia makou, mailoko mai o na lima o ko makou poe enemi.\n\n38 . Aia hoi, o ka makahiki iwakaluakumamaiwa neia, ma ka hope o ka makahiki, a ke noho nei makou ma ko makou mau aina; a ua hee aku ko Lamana poe i ka aina o Nepai.\n\n39 . A eia pu me au nei ua poe keiki la a ko Amona aʻu i kaena ai, ma ke kulanakauhale o Manati; a ua kokua mai ka Haku ia lakou, he oiaio, a hoopakele mai ia lakou i ka haule ana ma ka pahikaua, i pepehi ole ia ai kekahi mea.\n\n40 . Aka hoi, ua loaa ia lakou na palapu he nui; aka ke kupaa nei lakou ma ua kuokoa ana la a ke Akua i hookuu mai ai ia lakou; a ua ikaika lakou ma ka hoomanao ana i ka Haku ko lakou Akua, ia la aku ia la aku; he oiaio, ke malama mau nei lakou i kana mau kanawai, a me kona mau hoopono, a me kana mau kauoha; a ua ikaika ko lakou manaoio ma na wanana no na mea e hiki mai ana.\n\n41 . Ano, e koʻu hoahanau i aloha ia o Moroni, na ka Haku ko kakou Akua, nana kakou i hoolapanai mai a i hookuu mai, e malama mau ia oe imua o kona alo; he oiaio, a nana e lokomaikai mai i keia poe kanaka, i loaa ai ia oe ka pomaikai ma ka loaa ana na mea a pau a ko Lamana poe i kaili aku ai mai o kakou aku, na mea e hoolako ai ia kakou. Ano hoi, ke hoopau iho nei au i koʻu episetole. Owau no o Helamana, ke keiki a Alama.\n\n", "alma 59": "[center][font_size=26]Mokuna 59[/font_size][/center]\n\n1 . Ano, eia kekahi, ma ka makahiki kanakolu o ke au o na lunakanawai maluna iho o ka poe kanaka o Nepai, mahope iho o ko Moroni loaa ana a me ka heluhelu ana i ko Helamana episetole, ua hauoli nui loa oia no ka pomaikai, he oiaio, no ka pomaikai nui loa i loaa ai ia Helamana, ma ka loaa ana kela mau aina i lilo ai;\n\n2 . He oiaio, a hoike aku la oia ia mea i kona poe kanaka a pau, ma ia aina e kokoke ana a puni, kahi ana i noho ai, i hiki no hoi ia lakou ke hauoli pu.\n\n3 . A eia kekahi, hoouna koke ae la ia i episetole io Pahorana la, e makemake ana ia ia e kena aku e houluulu ia na kanaka, e hooikaika ae ia Helamana, a i na puali o Helamana, i hiki ai me ka oluolu ia ia ke malama i kela hapa o ka aina, kahi ana i hoopomaikai kupaianaha ia ai ma ka hoopaa ana.\n\n4 . A eia kekahi, ia Moroni i hoouna aku ai i ua episetole nei i ka aina o Zarahemela, hoomaka hou iho la oia e kuka i kekahi mea, e hiki ia ia ke loaa ke koena o kela mau aina hooilina a me na kulanakauhale a ko Lamana poe i lawe aku ai mai o lakou aku.\n\n5 . A eia kekahi, oiai o Moroni e hoomakaukau ana pela no ka hele ana aku i ko Lamana poe e kaua, aia hoi, o ka poe kanaka o Nepaiha ka poe i houluulu ia ae mai ke kulanakauhale o Moroni mai, a me ke kulanakauhale o Lehi, a me ke kulanakauhale o Morianatona, ua hoouka ia mai e ko Lamana poe.\n\n6 . He oiaio, o ka poe i koi ia aku e holo aku mai ka aina o Manati aku, a mai ka aina a puni aku, ua hele mai la a hui pu ae me ko Lamana poe ma keia hapa o ka aina;\n\n7 . A pela ua lehulehu loa, he oiaio, a e loaa ana ka ikaika ia la aku ia la aku, ma ke kauoha a Amorona, i hele mai ai lakou me ke ku e i ko Nepaiha, a hoomaka lakou e luku mai ia lakou nei me ka luku nui loa.\n\n8 . A no ka nui loa o na puali o lakou, ua koi ia mai ke koena o ko Nepaiha e hee aku imua o lakou la; a hele mai la hoi lakou a hui mai la me ka poe koa o Moroni.\n\n9 . Ano ua manao o Moroni e pono ke hoouna ia na kanaka i ke kulanakauhale o Nepaiha, e kokua ae i ua poe la e malama ia kulanakauhale, a e ike ana he mea oluolu loa e malama i ke kulanakauhale mai ka haule ana iloko o na lima o ko Lamana poe, mamua o ka lawe hou ana ia ia mai o lakou mai, ua manao oia e malama oluolu ana lakou me ka pilikia ole i ua kulanakauhale la;\n\n10 . Nolaila, hoopaa mai la oia i kona poe a pau e malama i ua mau wahi la ana i loaa hou ai.\n\n11 . Ano, ia Moroni i ike ai ua lilo aku la ke kulanakauhale o Nepaiha, ua kaumaha nui loa oia, a hoomaka ae la e kanalua, no ka hewa o kanaka, anoai o haule iho auanei lakou iloko o na lima o ko lakou poe hoahanau.\n\n12 . Ano pela no hoi kona poe luna nui a pau. Kanalua iho la lakou a kahaha no hoi, no ka hewa o kanaka; a o keia no ka pomaikai o ko Lamana poe maluna iho o lakou.\n\n13 . A eia kekahi, huhu iho la o Moroni i ke aupuni, no ko lakou palaka no ke kuokoa ana o ko lakou aina.\n\n", "alma 60": "[center][font_size=26]Mokuna 60[/font_size][/center]\n\n1 . A eia kekahi, palapala hou ae la oia i ke kiaaina o ka aina, oia no o Pahorana, a eia na olelo ana i palapala iho ai, i ka i ana, Aia hoi, ke kakau nei au i kuu episetole ia Pahorana ma ke kulanakauhale o Zarahemela, oia no ka lunakanawai nui a me ke kiaaina hoi maluna iho o ka aina, a i ka poe a pau no hoi i wae ia ae ai e keia poe kanaka e hoomalu a e hooponopono iho i na mea o keia kaua;\n\n2 . No ka mea hoi, he mau mea kaʻu e olelo aku ia lakou ma ka hoohewa aku; no ka mea, ua ike oukou no oukou iho ua hoonoho ia ae oukou e houluulu ae i na kanaka, a e kahiko aku ia lakou me na pahikaua, a me na pahikaua pokole, a me na mea kaua a pau, o kela ano keia ano, a e hoouna mai e ku e aku i ko Lamana poe, ma kela wahi keia wahi a lakou i komo mai ai iloko o ko kakou aina.\n\n3 . Ano hoi, ke i aku nei au ia oukou, ua hooehaeha ia mai au, a koʻu poe kanaka no hoi, a o Helamana hoi me kona poe kanaka, e na ehaeha nui loa; he oiaio, e ka pololi, ka makewai, a me ka luhi, a me na pilikia o kela ano keia ano.\n\n4 . Ano, ea, ina o keia wale no ka makou i loaa ai, aole makou e ohumu, aole hoi hoohewa aku;\n\n5 . Aka ua nui no ka luku mawaena o ko makou poe kanaka; he oiaio, ua haule iho la na tausani ma ka pahikaua, oiai aole pela, ina ua haawi mai oukou i na puali o makou i ka ikaika a ke kokua ku pono no lakou. He oiaio, ua nui ko oukou malama ole ana mai ia makou.\n\n6 . Ano hoi, ke makemake nei makou e ike i ke kumu o keia malama ole loa ana ia makou; he oiaio, ke makemake nei makou e ike i ke kumu o ko oukou noho nanea ana.\n\n7 . E hiki anei ia oukou ke manao e noho maluna iho o ko oukou mau noho alii, me ka noho lolo, nanea ana, oiai e hoolaha mai ana ko oukou poe enemi i ka hana o ka make a puni oukou? He oiaio, oiai e pepehi loa ana lakou la i na tausani o ko oukou poe hoahanau;\n\n8 . He oiaio, i ka poe hoi i nana ae ai ia oukou no ka hoopakele ana mai, he oiaio, a i hoonoho iho ia oukou ma ia wahi, i hiki ai ia oukou ke kokua mai ia lakou; he oiaio, ua hiki e ia oukou mamua ke hoouna mai i na puali ia lakou, e hooikaika mai ia lakou, me ka hoopakele mai i na tausani o lakou mai ka haule ana mai ma ka pahikaua?\n\n9 . Aka hoi, aole keia wale, ua aua aku i ka oukou ai mai o lakou ae, a he lehulehu na mea i kaua aku a hookahe aku i ko lakou koko, no ka makemake nui o lakou no ka pomaikai o keia lahuikanaka; he oiaio, a oia ka lakou i hana ai, i ka wa e aneane ana lakou e make i ka pololi, no ko oukou malama ole loa ana ia lakou.\n\n10 . Ano, e koʻu poe hoahanau aloha ia; no ka mea, ua aloha ia oukou e pono ai; he oiaio, a o ko oukou pono e hooikaika oukou ia oukou iho me ka mikimiki nui loa ae no ka pomaikai a me ke kuokoa ana o keia lahuikanaka; aka hoi, ua malama ole mai oukou ia lakou, a no ia mea, e ili mai auanei ke koko o na tausani maluna iho o ko oukou mau poo no ka hoopai; he oiaio, no ka mea, ua ike ia e ke Akua ko lakou kahea ana a pau, a me ko lakou mau eha a pau.\n\n11 . Aia hoi, ua hiki anei ia oukou ke manao ua hiki ia oukou ke noho maluna iho o ko oukou mau noho alii, a no ka lokomaikai nui loa o ke Akua, ua hiki ia oukou ke noho wale, a e hoopakele ae oia ia oukou ea? Aia hoi, ina ua manao oukou i keia, ina ua manao makehewa oukou.\n\n12 . Ke manao nei anei oukou, no ka nui loa o ko oukou poe hoahanau i pepehi ia mai, no ko lakou hewa ia? Ke i aku nei au ia oukou, ina ua manao oukou i keia, ina ua manao makehewa oukou; no ka mea, ke i aku nei au ia oukou, he nui no na mea i haule iho ma ka pahikaua; a i ko oukou hoohewa ia ana no ia;\n\n13 . No ka mea, e hookuu mai ana ka Haku i ka poe pono i pepehi ia mai, i hiki mai ai kona hoopai a hoohewa maluna iho o ka poe hewa; nolaila, aole e pono no oukou e manao ua poino aku la ka poe pono no ka pepehi ia ana o lakou, aka hoi, ke komo aku la lakou iloko o ka maha o ka Haku ko lakou Akua.\n\n14 . Ano hoi, ke i aku nei au ia oukou, ke makau nui loa nei au e hiki mai na hoopai o ke Akua maluna iho o keia lahuikanaka, no ko lakou molowa loa; he oiaio, ka molowa hoi o ko kakou aupuni, a me ka nui loa o ko lakou malama ole i ko lakou poe hoahanau, he oiaio, i ua poe la i pepehi ia mai.\n\n15 . No ka mea, ea, ina aole no ka hewa i hoomaka mua ma ko kakou poo, ina ua hiki ia makou ke pale aku i ko kakou poe enemi, i ole lakou i hiki ke loaa mai ka mana maluna iho o kakou;\n\n16 . He oiaio no, ina aole no i puka mai ke kaua mawaena o kakou iho; he oiaio, ina aole no ua poe-makemake-alii la, ka poe i hoomaka i ka hookahe koko nui ana mawaena o kakou iho; he oiaio no, i ka wa o ko kakou paio ana mawaena o kakou iho ina ua hui pu kakou i ko kakou ikaika, e like me kakou i hana ai mamua aku; he oiaio, i ole no ke kuko mana a me ke alii ana hoi a ua poe-makemake-alii la i loaa ai maluna iho o kakou; ina ua onipaa lakou i ka aoao o ko kakou kuokoa ana, a hui pu mai me kakou, a hele aku e ku e aku i ko kakou poe enemi, aole ma ka lalau ana iho i na pahikaua a lakou e ku e mai ia kakou, a o ke kumu no ia mea o ke hookahe koko nui ana mawaena o kakou iho; he oiaio, ina ua hele aku kakou e ku e aku ia lakou, ma ka ikaika o ka Haku, ina ua hoopuehu aku kakou i ko kakou poe enemi; no ka mea, ina ua hana ia mai ia i ka hooko ia ana o kana olelo.\n\n17 . Aka hoi, e hele mai ana ano ko Lamana poe maluna iho o kakou, a e pepehi mai ana lakou i ko kakou poe kanaka nei me ka pahikaua; he oiaio, i ko kakou poe wahine a me ko kakou poe keiki, e noho ana ma ko kakou mau aina, a e lawe pio aku ana no hoi ia lakou nei; e hoeha ana ia lakou nei me na pilikia a pau; a o keia no ka hewa nui o ua poe la i imi i ka mana a me ke alii ana; he oiaio, o ua poe-makemake-alii la.\n\n18 . Aka, no ke aha la au e olelo nui nei no keia mea, no ka mea, aole makou i ike, anoai o oukou no kekahi e imi nei i ka mana? A aole makou i ike, anoai he poe kipi no hoi oukou i ko oukou aina?\n\n19 . A i ole ia, ua malama ole mai anei oukou ia makou no ko oukou noho ana mawaena konu o ka aina, a ua hoopuni ia oukou e ka maluhia, i ole oukou e kena ae e hoouna ia mai ka ai ia makou, a me na kanaka no hoi e hooikaika mai i ko makou mau puali?\n\n20 . Ua hoopoina anei oukou i na kauoha a ka Haku, a ko oukou Akua? He oiaio, ua hoopoina anei oukou i ka noho pio ana o ko kakou poe kupuna? Ea, ua hoopoina anei oukou i na manawa he nui o kakou i hoopakele ia mai ai, mailoko mai o na lima o ko kakou poe enemi?\n\n21 . Ke manao nei anei oukou e hoopakele mai ana ka Haku ia kakou ano, oiai e noho ana kakou maluna o ko kakou mau noho alii, a e hana ole aku ana me na mea a ka Haku i hoomakaukau mai ai no kakou?\n\n22 . He oiaio, e noho anei oukou iloko o ka molowa, oiai i hoopuni ia oukou me na tausani o kela poe, oia, a me na umi o na tausani, ka poe e noho ana no hoi iloko o ka molowa, oiai e haule ana na tausani ma na palena o ka aina a puni, ma ka pahikaua, he oiaio, i hooeha ia a me ke kahe ana o ke koko?\n\n23 . Ke manao nei anei oukou e nana mai ke Akua io oukou me he poe hewa ole la, oiai e noho malie ana oukou a e ike mai ana i keia mau mea? Aia hoi, ke i aku nei au ia oukou, aole. Ano, ke makemake nei au ia oukou e hoomanao ua i mai ke Akua, E hoomaemae mua ia ka ipu oloko, alaila e hoomaemae ia ka ipu owaho no hoi.\n\n24 . Ano, ina aole oukou e mihi i ka mea a oukou i hana ai, a e hoomaka e eu a e hana, a e hoouna mai i ai a me na kanaka io makou nei, a io Helamana la no hoi, e hiki ia ia ke malama i ua mau wahi la o ko kakou aina ana i hoopaa ai, a e hiki no hoi ia makou nei ke loaa hou mai ke koena o na hooilina o kakou ma keia mau wahi, aia hoi, alaila he mea e pono ai e paio hou ole aku makou me ko Lamana poe, a pau mua ia makou ka ipu oloko i ka hoomaemae ia; he oiaio, o ke poo nui o ko kakou aupuni;\n\n25 . A ke ole oukou a ae mai i koʻu episetole nei, a e puka mai a e hoike mai i ka uhane oiaio o ke kuokoa ana, a e hooikaika iho e kokua mai a e hoonui mai i na puali o makou, a e haawi mai ia lakou i ai no ko lakou ola, aia hoi, e waiho aku au i kekahi hapa o koʻu poe kuokoa e malama i ua hapa nei o ko kakou aina, a e waiho aku no au i ka ikaika a me na pomaikai o ke Akua maluna iho o lakou, i hiki ole ai i kekahi mana e ae ke hana ku e mai ia lakou;\n\n26 . A o keia no ko lakou manaoio nui loa a me ko lakou hoomanawanui ma na popilikia o lakou;\n\n27 . A e hele aku au io oukou la, a ina mawaena o oukou kekahi nona ka makemake i ke kuokoa ana, he oiaio, ina e koe ana kekahi huna o ke kuokoa ana, aia hoi, e hookonokono au i na kipi ana mawaena o oukou, a hiki i ka wa e pau ai ka poe nana ka makemake e lalau wale iho i ka mana a me ke alii ana;\n\n28 . He oiaio hoi, aole oʻu makau i ko oukou mana, aole hoi i ko oukou alii ana, aka, o koʻu Akua no kaʻu i makau ai, a mamuli no ia o kana mau kauoha aʻu i lalau iho ai i kaʻu pahikaua e hoomalu aku i ka aoao o koʻu aina, a no ko oukou ino i loaa ai ia makou ka poino nui me ia.\n\n29 . Aia hoi, ua ku pono ka manawa; he oiaio, ua kokoke loa mai ka manawa, ina aole oukou e hoolalelale ia oukou iho ma ka hoomalu ana i ko oukou aina a me ko oukou poe uuku, e kau ana ka pahikaua o ka hoopai maluna iho o oukou; he oiaio, a e haule iho auanei ia maluna o oukou a e hoopai ia oukou a hiki i ko oukou luku loa ia ana.\n\n30 . Aia hoi, ke kali nei au i ke kokua, mai ia oukou mai, a ke ole oukou e lawelawe mai i ke kokua ia makou, aia hoi, e hele aku au io oukou la i ka aina o Zarahemela, a e hahau aku ia oukou me ka pahikaua, i ole ai o oukou mana hou e alalai mai i ka holomua ana o keia lahuikanaka ma ka aoao o ko kakou kuokoa ana;\n\n31 . No ka mea hoi, aole e ae mai ka Haku e ala oukou a e mahuahua ikaika ma ko oukou mau hana ino, e anai mai ai i kona lahuikanaka pono.\n\n32 . Aia hoi, ua hiki anei ia oukou ke manao e hookoe mai ka Haku ia oukou, a e puka ae ma ka hoopai i ko Lamana poe, i ka wa hoi a na mooolelo o ko lakou poe kupuna i hookumu ai i ko lakou inaina; a ua papalua ia ia e ua poe la i haalele ku e mai ia kakou, oiai ko oukou ino no ko oukou aloha i ka hanohano, a me na mea lapuwale o ke ao nei?\n\n33 . Ua ike oukou ke lawehala nei oukou i na kanawai o ke Akua, a ua ike no oukou ke hahi nei oukou ia mau mea malalo iho o na kapuai o oukou. Aia hoi, ke i mai nei ka Haku iaʻu, Ina aole kela poe a oukou i wae ae ai i poe kiaaina no oukou, e mihi i ko lakou mau hewa a me na hala, e hele aku auanei oukou e kaua ku e ia lakou.\n\n34 . Ano hoi, ua koi ia mai wau, o Moroni, mamuli o ka berita aʻu i hana ai e malama i na kauoha a koʻu Akua; nolaila, ua makemake au ia oukou e hoopili aku i ka olelo a ke Akua, a e hoouna koke mai ioʻu nei i ka oukou ai a i ko oukou poe kanaka, a io Helamana la no hoi.\n\n35 . Aia hoi, ina aole oukou e hana mai i keia, e hele koke aku au io oukou la; no ka mea hoi, aole ke Akua e kuu mai ia makou e make i ka pololi; nolaila, e haawi mai no oia ia makou i ka oukou ai, ina no ma ka pahikaua. Ano, e makaala oukou e hooko aku i ka olelo a ke Akua.\n\n36 . Aia hoi, owau no o Moroni, ko oukou alihi kaua. Aole au e imi ana no ka mana, aka, e hoohiolo iho ia mea ilalo. Aole au e imi ana no ka hanohano o ko ke ao nei, aka no ka nani o koʻu Akua, a me ke kuokoa ana a me ka pomaikai o koʻu aina. A pela au e hoopau nei i kaʻu episetole.\n\n", "alma 61": "[center][font_size=26]Mokuna 61[/font_size][/center]\n\n1 . Aia hoi kekahi, aole liuliu mahope iho o ko Moroni hoouna ana aku i kana episetole i ke kiaaina nui, loaa mai la ia ia kekahi episetole mai o Pahorana mai, ke kiaaina nui. A eia na olelo i loaa ia ia:\n\n2 . Owau o Pahorana, ke kiaaina nui o keia aina, ke hoouna aku nei au i keia mau huaolelo io Moroni la, i ka alihi kaua maluna iho o ka poe kaua, aia hoi, ke i aku nei au ia oe, e Moroni, aole oʻu olioli ma ko oukou mau pilikia nui; he oiaio, ke hookaumaha iho nei ia mea i kuu uhane.\n\n3 . Aka hoi, aia no kekahi poe e hauoli nei i ko oukou mau popilikia; he oiaio, a ua ea mai lakou ma ke kipi mai iaʻu, a i ka poe-kuokoa no hoi o koʻu poe kanaka; he oiaio, ka poe i ea mai ua lehulehu loa lakou.\n\n4 . A o ka poe i imi mai e kaili mai i ka noho hookolokolo mai oʻu aku, o lakou no ka i hookumu mai i keia ino nui; no ka mea, ua hana lakou me ka hoomalimali nui; a ua alakai aku lakou i na naau o na kanaka he nui wale, a e lilo ia i kumu no ka popilikia eha nui auanei mawaena o makou; ua aua aku lakou i ka lakou ai, a ua hooweliweli ae i ko makou poe-kuokoa, i ole lakou i hele aku io oukou la.\n\n5 . Aia hoi, ua kipaku mai lakou iaʻu mai o lakou aku, a ua holo aku au i ka aina o Gideona, me na kanaka a pau i hiki iaʻu ke loaa.\n\n6 . Aia hoi, ua hoouna aku au i kekahi olelo hoolaha mawaena o keia aoao o ka aina; a eia lakou e akoakoa mai ana io makou nei i kela la i keia la, me na mea kaua o lakou, ma ka hoomalu ana i ko lakou aina, a me ko lakou kuokoa ana, a e hoopai aku i ko makou apiki ia mai.\n\n7 . A ua hele nui mai lakou io makou nei, a no ia mea ua aa ia aku kela poe i ala mai ma ke kipi mai ia makou; he oiaio, a ke makau mai nei lakou ia makou, a aa ole e hele mai mawaho nei e ku e mai ia makou ma ke kaua.\n\n8 . Ua loaa ia lakou ka aina, a oia hoi ke kulanakauhale o Zarahemela; ua hoonoho iho lakou i alii maluna iho o lakou, a ua palapala ae la oia i ke alii o ko Lamana poe, a iloko o ia mea ua hana oia i kuikahi me ia; a ma ua kuikahi nei, ua ae aku oia e malama i ke kulanakauhale o Zarahemela, a ma ia malama ana i manao ai oia e kokua i ko Lamana poe e lanakila maluna o ke koena o ka aina, a e hoonoho ia oia i alii maluna iho o keia lahuikanaka, i ka wa a lakou e noho ai malalo iho o ko Lamana poe.\n\n9 . Ano, ma kau episetole ua hoohewa mai oe iaʻu; aka he mea ole ia, aole au i huhu, aka, ma ka nui o kou naau ke hauoli nei au. Aole au, o Pahorana, e imi ana no ka mana, eia wale no e hiki iaʻu ke noho ma koʻu noho hookolokolo, e hiki iaʻu ke malama aku i na pono a me ka noho kauwa ole ana o koʻu lahuikanaka. Ke kupaa nei koʻu uhane ma ua noho kauwa ole ana la, a ke Akua i hookuu mai ai ia kakou.\n\n10 . Ano hoi, e pale aku no kakou i ka hewa a hiki i ka hookahe koko ana. Aole kakou e hookahe aku i ke koko o ko Lamana poe, ina ua noho lakou ma ko lakou aina iho.\n\n11 . Aole kakou e hookahe aku i ke koko o ko lakou poe hoahanau, ina aole lakou i ea mai ma ke kipi ana a lalau iho i ka pahikaua e ku e mai ia kakou.\n\n12 . E hookauwa aku no kakou ia kakou iho i ka auamo hooluhi, ina ia he mea e pono ai me ka hoopono o ke Akua, a ina e kauoha mai oia ia kakou e hana pela.\n\n13 . Aka hoi, aole oia i kauoha mai ia kakou e hookauwa aku kakou na ko kakou poe enemi, aka, na kakou e paulele aku ia ia, a nana e hoopakele mai ia kakou.\n\n14 . Nolaila, e koʻu hoahanau i aloha ia o Moroni, e pale aku kakou i ka ino; a o kela ino keia ino i hiki ole ai ia kakou ke pale aku me ka kakou mau olelo, he oiaio, e like me na kipi ana a me na kuee ana, e pale aku kakou ia mau mea me ka kakou pahikaua, e hiki ia kakou ke paa ko kakou kuokoa ana, e hiki ia kakou ke hauoli i ka pono nui o ko kakou ekalesia, a i ka hana a ko kakou Mea Hoolapanai a me ko kakou Akua.\n\n15 . Nolaila, e hele koke mai oe ioʻu nei, me kekahi poe uuku o kou poe kanaka, a e waiho aku i ke koena malalo iho o Lehi laua me Teanakuma; e haawi aku ia laua i ka mana e hooponopono i ke kaua ma ia aoao o ka aina, e like me ka Uhane o ke Akua, oia no ka uhane o ke kuokoa ana iloko o laua.\n\n16 . Aia hoi, ua hoouna aku au i ai uuku ia lakou, i ole ai lakou e make a hiki mai oe ioʻu nei.\n\n17 . E houluulu ae oe i na kanaka a pau au e hiki ai ma kou hele ana mai ia nei, a e hele koke aku kakou e ku e i ua poe haalele kuee la, ma ka ikaika o ko kakou Akua, e like me ka manaoio iloko o kakou.\n\n18 . A e loaa ae ia kakou ke kulanakauhale o Zarahemela, i loaa ai ia kakou ka ai nui aku e hoouna aku io Lehi la laua me Teanakuma; he oiaio, e hele ku e aku kakou ia lakou ma ka ikaika o ka Haku, a e hoopau aku kakou i keia ino nui.\n\n19 . Ano, e Moroni, ke olioli nei au i ka loaa ana kau episetole; no ka mea, ua anoninoni uuku au no ka mea a makou e hana ai, ina paha he pono no makou e hele ku e aku i ko kakou poe hoahanau.\n\n20 . Aka ua i mai oe, ina aole lakou e mihi, ua kauoha mai la ka Haku ia oe e hele ku e aku oe ia lakou.\n\n21 . E makaala oe e hooikaika iho ia Lehi laua me Teanakuma ma ka Haku; e hai ae ia laua e makau ole, no ka mea, na ke Akua laua e hoopakele; he oiaio, a me ka poe a pau e kupaa ana ma ka noho kauwa ole ana, a ke Akua i hookuu mai ai ia lakou. Ano, ke hooki nei au i kuu episetole i koʻu hoahanau i aloha ia o Moroni.\n\n", "alma 62": "[center][font_size=26]Mokuna 62[/font_size][/center]\n\n1 . Ano, eia kekahi, ia Moroni i loaa ai ua episetole nei, hooikaika ia iho la kona naau, a ua hoopiha ia me ka olioli nui loa, no ka onipaa ana o Pahorana, i ole ai oia no hoi he kipi i ke kuokoa ana a me ka aoao o kona aina.\n\n2 . Aka, uwe nui loa iho la no hoi oia, no ka ino o ua poe la nana i kipaku aku ia Pahorana mai ka noho hookolokolo aku; he oiaio, no ua poe la nana i kipi mai i ko lakou aina, a i ko lakou Akua no hoi.\n\n3 . A eia kekahi, lawe ae la o Moroni i kekahi poe kanaka uuku, e like me ka makemake o Pahorana, a haawi ae la oia ia Lehi laua me Teanakuma i ka noho luna ana maluna iho o ke koena o kona poe kaua, a hele aku la oia i ka aina o Gideona.\n\n4 . A hooku ae la oia i ka hae kuokoa ma kela wahi keia wahi ana i komo ai, a loaa ia ia kela kokua keia kokua i hiki ia ia i kona hele ana a pau i ka aina o Gideona.\n\n5 . A eia kekahi, akoakoa mai la na tausani i kona hae, a lalau iho la i na pahikaua a lakou e hoomalu i ko lakou kuokoa ana, i ole ai lakou e komo iloko o ka noho hooluhi ana.\n\n6 . A pela ia Moroni i houluulu mai ai i na kanaka a pau i hiki ia ia ma kona hele ana, hiki ae la oia i ka aina o Gideona; a i ka hui pu ana o kona poe me ko Pahorana, lilo iho la lakou i poe ikaika loa, e oi aku ana mamua o ka poe kanaka o Pakusa, oia no ke alii o ua poe kuee la, ka poe i kipaku mai i ka poe-kuokoa mailoko aku o ka aina o Zarahemela, a i loaa ka aina.\n\n7 . A eia kekahi, iho aku la o Moroni laua me Pahorana me na puali o laua iloko o ka aina o Zarahemela, a hele ku e aku la i ke kulanakauhale, a halawai aku la me ka poe kanaka o Pakusa, a o ke kaua aku la no ia.\n\n8 . A, aia hoi, ua pepehi ia a make o Pakusa, a ua hoopio ia aku kona poe kanaka; a ua hoihoi hou ia o Pahorana i kona noho hookolokolo.\n\n9 . A ua hookolokolo ia aku ka poe kanaka o Pakusa, mamuli o ke kanawai, a me kela poe-makemake-alii, ka poe i hopu ia a hahao ia iloko o ka halepaahao; a ua pepehi ia lakou mamuli o ke kanawai; he oiaio, ua poe kanaka la o Pakusa, a me ua poe-makemake-alii la hoi, o kela mea keia mea i lalau ole iho ai i na mea kaua e hoomalu aku i ko lakou aina, aka, i kaua ku e mai ia ia, ua pepehi ia aku a make.\n\n10 . A pela ia i lilo i mea e pono ai e malama ikaika i keia kanawai, no ka maluhia o ko lakou aina; he oiaio, a o kela mea keia mea i loaa e hoole ana i ko lakou kuokoa ana, ua pepehi koke ia aku mamuli o ke kanawai.\n\n11 . A pela i pau ai ka makahiki kanakolu o ke au o na lunakanawai maluna iho o ka poe kanaka o Nepai; ua hoihoi ia ka maluhia e Moroni laua me Pahorana i ka aina o Zarahemela, mawaena o ko lakou lahuikanaka ponoi, me ka hookau iho i ka make maluna iho o ka poe a pau i paa io ole i ka aoao o ke kuokoa.\n\n12 . A eia kekahi, ma ka makamua o ka makahiki kanakolukumamakahi o ke au o na lunakanawai maluna iho o ka poe kanaka o Nepai, kena koke ae la o Moroni e hoouna ia aku he ai a me kekahi poe koa eono tausani io Helamana la, e kokua aku ia ia i ka malama ana i kela aoao o ka aina;\n\n13 . A kena ae la no hoi oia e hoouna ia aku kekahi poe koa eono tausani, me ka ai lawa ku pono, i na puali la o Lehi laua me Teanakuma. A eia kekahi, ua hana ia aku keia, no ka pale ana i ka aina mai ko Lamana poe ae.\n\n14 . A eia kekahi, e waiho ana o Moroni laua me Pahorana i kekahi poe kanaka lehulehu ma ka aina o Zarahemela, a hele aku la me kekahi poe kanaka he nui i ka aina o Nepaiha, me ka manao paa e hoohiolo iho i ko Lamana poe ma ua kulanakauhale la.\n\n15 . A eia kekahi, me lakou e hele ana i ka aina, hopu aku la lakou i kekahi poe kanaka he nui o ko Lamana poe, a pepehi aku la i na mea he nui o lakou, a lalau aku la i ka ai a lakou la, a me ka lakou mau mea kaua.\n\n16 . A eia kekahi, mahope iho o ko lakou hopu ana ia lakou la, koi aku la lakou ia lakou la e komo iloko o ka berita, i ole ai lakou la e lalau hou iho i na mea kaua a lakou la e ku e mai i ko Nepai poe.\n\n17 . A ia lakou la i komo ai iloko o ua berita nei, hoouna aku la lakou ia lakou la e noho pu me ko Amona poe; a he mau tausani eha paha o lakou, i pepehi ole ia aku.\n\n18 . A eia kekahi, ia lakou i hoouna aku ai ia lakou la, hoomau aku la lakou i ko lakou hele i ka aina o Nepaiha. A eia kekahi, i ka wa a lakou i hiki aku ai i ke kulanakauhale o Nepaiha, kukulu iho la lakou i na halelewa o lakou ma ke kula o Nepaiha, kokoke no ia i ke kulanakauhale o Nepaiha.\n\n19 . Ano, ua makemake o Moroni i ko Lamana poe e hele mai mawaho, e kaua mai ia lakou ma na kula; aka, ua ike ko Lamana poe i ko lakou koa loa ana, a ua ike hoi i ka lehulehu o lakou, nolaila, aole lakou la i aa e hele mai mawaho e ku e mai ia lakou; nolaila, aole lakou i hoouka i ke kaua ia la.\n\n20 . A i ka po ana, hele aku la o Moroni i ka pouli o ka po, a hiki aku la maluna iho o ka pa e hoomakakiu i kahi o ke kulanakauhale a ko Lamana poe i hoomoana ai me ko lakou poe koa.\n\n21 . A eia kekahi, ma ka hikina lakou, ma ka puka; a ua hiamoe iho la lakou a pau. Ano, hoi ae la o Moroni i kona poe koa, a kena ae la e hoomakaukau wikiwiki ia na kaula ikaika a me na alapii, e hookuu ia ilalo mailuna iho o ka pa iloko o ka pa.\n\n22 . A kena ae la o Moroni i kona poe kanaka e hele aku e pii ae maluna ae o ka pa, a e hookuu iho ia lakou iho ilalo iloko o kela aoao o ke kulanakauhale, he oiaio, ma ke komohana, kahi a ko Lamana i hoomoana ole ai i na puali o lakou.\n\n23 . A eia kekahi, ua hookuu ia iho lakou a pau ilalo iloko o ke kulanakauhale ma ka po, ma o na kaula ikaika la o lakou a me na alapii o lakou; a pela i ka wehe ana o ke alaula, ua pau loa lakou iloko o na pa o ke kulanakauhale.\n\n24 . Ano, i ke ala ana o ko Lamana poe, a i ka ike ana aia no na puali koa o Moroni iloko o na pa, ua weliweli nui loa lakou, a holo aku la lakou mawaho ma ke alahele.\n\n25 . Ano, ia Moroni i ike aku ai e holo ana lakou imua ona, kena ae la oia i kona poe kanaka e hele ku e aku ia lakou, a pepehi aku la lakou i na mea he nui, a hoopuni ae la i na mea he nui wale, a hoopio aku la ia lakou; a holo aku la ke koena o lakou iloko o ka aina o Moroni, ma na palena ia ma ke kahakai.\n\n26 . Pela i loaa ai ia Moroni laua me Pahorana ke kulanakauhale o Nepaiha, me ka lilo ole o kekahi mea; a ua nui wale o ka poe o ko Lamana i pepehi ia aku.\n\n27 . Ano, eia kekahi, he nui loa na mea o ko Lamana poe i pio me ka makemake e hui mai me ka poe kanaka o Amona, a e lilo i poe kanaka kuokoa.\n\n28 . A eia kekahi, o ka poe a pau i makemake ua ae ia aku ia lakou, e like me ko lakou makemake;\n\n29 . Nolaila, hui ae la ka poe pio a pau o ko Lamana me ka poe kanaka o Amona, a hoomaka ae la e hana ikaika loa, e mahi ana i ka aina, e hooulu ana i kela ano keia ano o ka hua liilii, a e hoolaha ana i na pua, a me na ohana holoholona o kela ano keia ano; a pela i hoomaha ia ai ko Nepai poe mai ke kaumaha nui ae; he oiaio, ua hoomaha ia mai ka poe pio a pau o ko Lamana.\n\n30 . Ano, eia kekahi, mahope iho o ko Moroni loaa ana ke kulanakauhale o Nepaiha, ua hoopio aku i na mea he nui wale, a he mea ia i hoemi nui loa ai i na puali o ko Lamana poe, a ua loaa no hoi na mea he nui o ko Nepai poe, ka poe i lawe pio ia, a he mea i hooikaika nui loa mai ai i ka poe koa o Moroni; nolaila, hele aku la o Moroni mai ka aina o Nepaiha ae i ka aina o Lehi.\n\n31 . A eia kekahi, i ka wa a ko Lamana poe i ike mai ai ia Moroni e hele aku ana e ku e ia lakou, ua weliweli hou lakou, a holo aku la imua o ka poe koa o Moroni.\n\n32 . A eia kekahi, alualu aku la o Moroni a me kona poe koa ia lakou mai ia kulanakauhale aku ia kulanakauhale aku, a, halawai lakou la me Lehi laua me Teanakuma; a auhee ae la ko Lamana poe mai o Lehi aku laua me Teanakuma, ilalo ma na palena ma ke kahakai, a hiki aku la lakou la i ka aina o Moroni.\n\n33 . A ua houluulu ia ae na puali o ko Lamana poe, a pau pu lakou ma kahi hookahi, ma ka aina o Moroni. Ano, o Amorona, ke alii o ko Lamana poe, oia pu no hoi me lakou.\n\n34 . A eia kekahi, hoomoana iho la o Moroni, a me Lehi, a me Teanakuma, me na puali o lakou a puni ma na palena o ka aina o Moroni, a ua hoopuni ia ae ko Lamana poe ma na palena ma ka waonahele, ma ka hema, a ma na palena ma ka waonahele, ma ka hikina;\n\n35 . A pela lakou i hoomoana ai no ka po. No ka mea hoi, ua maluhiluhi ko Nepai poe a me ko Lamana poe no hoi, no ka loihi o ko lakou hele ana; nolaila, aole lakou i noonoo i kekahi hana maalea i ka po, koe wale no o Teanakuma; no ka mea, ua huhu nui loa oia ia Amorona, a manao iho la oia o Amorona a me Amalikia kona kaikuaana, ke kumu o keia kaua nui a loihi mawaena o lakou a me ko Lamana poe, o ke kumu no ia o ke kaua a me ka hookahe koko nui ana, he oiaio, a me ka wi nui hoi.\n\n36 . A eia kekahi, hele ae la o Teanakuma ma kona huhu iloko o ka wahi a ko Lamana poe i hoomoana ai, a hookuu iho la oia ia ia iho ilalo ma kela aoao o na pa o ke kulanakauhale. A hele aku la oia me ke kaula olona, ia wahi aku ia wahi aku, a loaa iho la ia ia ke alii; a pahu aku la oia i kekahi ihe pokole ia ia, a hou iho la oia ia ia ma kahi kokoke i ka puuwai. Aka hoi, hoala e ae la ke alii i kana kauwa mamua o kona make ana, a alualu mai la lakou ia Teanakuma, a pepehi mai la ia ia a make.\n\n37 . Ano, eia kekahi, ia Lehi laua me Moroni i ike ai ua make o Teanakuma, ua kaumaha nui loa laua; no ka mea, he kanaka no oia i kaua koa loa no kona aina, he oiaio, he hoaaloha io no ke kuokoa; a ua loaa oia i na popilikia eha he lehulehu. Aka hoi, ua make oia, a ua hele aku i ke ala o ko ka honua nei a pau.\n\n38 . Ano, eia kekahi, hele aku la o Moroni ma ia la ae, a hoouka aku la i ko Lamana poe, a luku aku la lakou ia lakou la me ka luku nui, a hooauhee ae la lakou ia lakou la iwaho o ka aina; a naholo aku la lakou la, a aole i hoi hou mai lakou ia manawa e ku e mai i ko Nepai poe.\n\n39 . A pela i pau ai ka makahiki kanakolukumamakahi o ke au o na lunakanawai maluna iho o ka poe kanaka o Nepai; a pela i loaa ai ia lakou na kaua, a me na hookahe koko ana, a me ka wi, a me ka popilikia no na makahiki he nui wale.\n\n40 . A he nui na pepehi kanaka, a me na paio, a me na kuee, a me kela ano keia ano o ka hala mawaena o ka poe kanaka o Nepai; aka hoi, no ka pono o ka poe pono, he oiaio, no na pule a ka poe pono, ua hookoe ia lakou.\n\n41 . Aka, no ka loihi loa o ke kaua mawaena o ko Nepai poe a me ko Lamana poe, he nui no ka poe i lilo ae i paakiki, no ka loihi loa o ke kaua; a he nui no ka poe i hoopalupalu ia, no na popilikia o lakou, a hoohaahaa lakou ia lakou iho imua o ke Akua, iloko o ka hohonu o ke akahai.\n\n42 . A eia kekahi, mahope iho o ko Moroni hana paa ana i kela mau wahi o ka aina e waiho kokoke ana i ko Lamana poe, a ikaika loa ia mau wahi, hoi ae la oia i ke kulanakauhale o Zarahemela, a o Helamana hoi kekahi ka i hoi aku i kahi o kona hooilina; a ua hookupaa hou ia ka maluhia mawaena o ka poe kanaka o Nepai.\n\n43 . A haawi ae la o Moroni i ka noho luna ana o kona mau puali koa iloko o na lima o kana keiki, o Moroniha kona inoa; a hoi aku la oia i kona hale iho, i hiki ia ia ke hoopau aku i ke koena o kona mau la ma ka maluhia.\n\n44 . A hoi ae la o Pahorana i kona noho hookolokolo; a lawe hou mai la o Helamana maluna iho ona e hai aku i na kanaka i ka olelo a ke Akua; no ka mea, no ka nui loa o na kaua a me na paio, ua lilo ia i mea e pono ai e hooponopono hou iloko o ka ekalesia;\n\n45 . Nolaila, hele aku la o Helamana a me kona mau kaikaina, a hai aku la i ka olelo a ke Akua me ka mana nui, i ka hoomaopopo ana i na kanaka he nui no ko lakou mau hewa, a he kumu ia no lakou e mihi ai i ko lakou mau hala, a e bapetizo ia i ka Haku ko lakou Akua.\n\n46 . A eia kekahi, hookupaa hou aku la lakou i ka ekalesia o ke Akua, mawaena o ka aina a puni;\n\n47 . He oiaio, ua hana ia na mea hooponopono e pili ana i ke kanawai. A ua koho ia na lunakanawai o lakou, a me na lunakanawai nui o lakou.\n\n48 . A hoomaka ae la ka poe kanaka o Nepai e hoopomaikai hou ia ma ka aina, a hoomaka ae la e hoolaha a e mahuahua nui hou ma ka ikaika ma ka aina. A hoomaka ae la no hoi lakou e mahuahua nui loa ma ka waiwai;\n\n49 . Aka, me ko lakou waiwai, a me ko lakou ikaika, a me ko lakou pomaikai, aole nae lakou i hookiekie ia ae ma ka haakei o ko lakou mau maka; aole hoi lakou i lolohi e hoomanao i ka Haku, i ko lakou Akua; aka, hoohaahaa nui loa lakou ia lakou iho imua ona;\n\n50 . He oiaio, hoomanao iho la lakou i na mea nui a ka Haku i hana mai ai no lakou, oiai ua hoopakele mai oia ia lakou mai ka make mai, mai na mea paa mai, a mai na halepaahao mai, a mai kela ano a mai keia ano o ka popilikia; a ua hoopakele mai la oia ia lakou mailoko mai o na lima o ko lakou poe enemi.\n\n51 . A ua pule mau aku la lakou i ka Haku ko lakou Akua, a hoopomaikai mai la ka Haku ia lakou, e like me kana olelo, a mahuahua ikaika ae la lakou, a pomaikai aku la ma ka aina.\n\n52 . A eia kekahi, ua hana ia mai ua mau mea nei a pau. A make aku la o Helamana, ma ka makahiki kanakolukumamalima o ke au o na lunakanawai maluna iho o ka poe kanaka o Nepai.\n\n", "alma 63": "[center][font_size=26]Mokuna 63[/font_size][/center]\n\n1 . A eia kekahi, ma ka makamua o ka makahiki kanakolukumamaono o ke au o na lunakanawai maluna iho o ka poe kanaka o Nepai, loaa iho la ia Sibalona kela mau mea laa i haawi e ia mai ia Helamana e Alama;\n\n2 . A he kanaka pono oia, a ua hele pololei ae la oia imua o ke Akua; a ua hoolohe oia e hana mau aku i ka maikai, a e malama aku i na kauoha a ka Haku kona Akua; a pela no hoi i hana ai kona kaikaina.\n\n3 . A eia kekahi, make aku la no hoi o Moroni. A pela i pau ai ka makahiki kanakolukumamaono o ke au o na lunakanawai.\n\n4 . A eia kekahi, ma ka makahiki kanakolukumamahiku o ke au o na lunakanawai, haele aku la he huakai he nui loa, elima tausani eha haneri kanaka, me ka lakou poe wahine a me ka lakou poe keiki, mai ka aina aku o Zarahemela iloko o ka aina ma ka akau.\n\n5 . A eia kekahi, o Hagota, he kanaka akamai loa oia, nolaila, hele aku la oia a kapili iho la nona i kekahi moku nui, ma na palena o ka aina Momona, ma ka aina o Neoneo, a hoolana aku la ia mea iloko o ke kai komohana, ma ka puali ololi i hiki aku ai i ka aina akau.\n\n6 . A, aia hoi, he nui na mea o ko Nepai poe i komo aku iloko, a holo aku la me ka ai a nui, a me na wahine a me na keiki he nui no hoi; a holo aku la lakou me ka ihu i ka akau. A pela i pau ai ka makahiki kanakolukumamahiku.\n\n7 . A i ka makahiki kanakolukumamawalu, kapili ae la ua kanaka nei i na moku e ae. A hoi mai la no hoi ka moku mua, a he nui wale na kanaka i komo hou iloko ona; a lawe pu no hoi lakou i ka ai a nui, a holo hou aku la i ka aina akau.\n\n8 . A eia kekahi, aole kekahi mea i lohe hou ia no lakou. A ke manao nei makou ua poho iho la lakou iloko o ka hohonu o ke kai. A eia kekahi, holo aku la hookahi moku hou no hoi; a kahi ona i holo aku ai, aole makou i ike.\n\n9 . A eia kekahi, ma ua makahiki nei, he nui na kanaka i hele aku iloko o ka aina akau. A pela i pau ai ka makahiki kanakolukumamawalu.\n\n10 . A eia kekahi, ma ka makahiki kanakolukumamaiwa o ke au o na lunakanawai, make aku la no hoi o Sibalona, a ua holo aku la o Korianatona i ka aina akau, maluna o kahi moku, e hali aku i ai i ua poe la, ka poe i hele aku iloko o ua aina la;\n\n11 . Nolaila, ua lilo i mea e pono ai na Sibalona e hooili ae i kela mau mea laa, mamua o kona make, maluna iho o ke keiki a Helamana, oia hoi ka i kapa ia o Helamana, mamuli o ka inoa o kona makuakane.\n\n12 . Ano hoi, ua palapala ia iho la kela mau kaha a pau a Helamana i malama ai, a hoouna ia aku mawaena o na keiki a kanaka mawaena o ka aina a puni, koe wale no kela mau mea i kauoha ia mai ai e Alama aole e hoouna ia aku.\n\n13 . Aka, e malama laa ia ua mau mea nei, a e haawi ia aku mai kekahi hanauna aku i kekahi hanauna aku; nolaila, i keia makahiki, ua hooili ia mai ia mau mea maluna iho o Helamana, mamua o ka make ana o Sibalona.\n\n14 . A eia hoi kekahi, i keia makahiki, ua haalele ku e kekahi poe a hele aku i ko Lamana poe la, a ua hookonokono hou ia lakou e huhu mai i ko Nepai poe.\n\n15 . A ma ua makahiki hookahi nei, iho mai la lakou me kekahi poe koa lehulehu e kaua mai i ka poe kanaka o Moroniha, oia hoi i ka poe koa o Moroniha, a ma ua kaua nei ua hahau ia lakou la, a hooauhee hou ia i ko lakou mau aina iho, me ka poino nui loa.\n\n16 . A pela i pau ai ka makahiki kanakolukumamaiwa o ke au o na lunakanawai maluna iho o ka poe kanaka o Nepai.\n\n17 . A pela i pau ai ka mooolelo o Alama a me Helamana kana keiki, laua pu me Sibalona, na keiki no hoi ana.\n\n", "hel 1": "[center][font_size=26]Ka Buke A Helamana[/font_size][/center]\n\nHe mooolelo no ko Nepai poe, a me ko lakou mau kaua a me na paio ana, a me ko lakou mau ku e ana, a me na wanana hoi o na kaula hemolele he nui, mamua o ka hiki ana mai o Kristo, mamuli o ka mooolelo a Helamana, oia no ke keiki a Helamana, a mamuli o na mooolelo a na keiki ana, a hiki loa i ka hiki ana mai o Kristo; a he nui hoi na mea o ko Lamana poe i hoohulihia ai. He mooolelo no ko lakou huli ana. He mooolelo no ka pono o ko Lamana poe, a me na hewa a me na mea hoopailua o ko Nepai poe, mamuli o ka mooolelo a Helamana a me kana mau keiki, a hiki loa i ka hiki ana mai o Kristo, oia no ka i kapa ia ka Buke a Helamana, a pela aku.\n\n[center][font_size=26]Mokuna 1[/font_size][/center]\n\n1 . Ano hoi, eia kekahi, ma ka makamua o ka makahiki kanaha o ke au o na lunakanawai maluna iho o ka poe kanaka o Nepai, hoomaka ae kekahi hihia nui mawaena o ka poe kanaka o Nepai.\n\n2 . No ka mea hoi, ua make aku la o Pahorana, a hele aku la i ke ala o ko ka honua a pau; nolaila, hoomaka ae la ka paio nui no ka mea nona ka noho hookolokolo mawaena o na hoahanau, ka poe keiki a Pahorana.\n\n3 . Ano, eia no ko lakou mau inoa, ka poe i paio no ka noho hookolokolo, ka poe hoi nana i hooeu aku i na kanaka e paio: o Pahorana, o Paanaki, a me Pakumeni.\n\n4 . Ano, aole lakou nei wale no ka poe keikikane a pau a Pahorana, (no ka mea, he nui kana mau keiki,) aka o lakou nei no ka poe i paio no ka noho hookolokolo; nolaila, ua mahele lakou i na kanaka i mau mahele ekolu.\n\n5 . Aka hoi, eia kekahi, ua wae ia ae o Pahorana ma o ka leo la o kanaka e lilo i lunakanawai nui, a i kiaaina hoi, maluna iho o ka poe kanaka o Nepai.\n\n6 . A eia kekahi, o Pakumeni ia ia i ike ai ua hiki ole ia ia ke loaa ka noho hookolokolo, hui pu ae la oia me ka leo o kanaka.\n\n7 . Aka hoi, ua huhu loa o Paanaki, a me kela hapa o na kanaka, ka poe i makemake ia ia e lilo i kiaaina no lakou; nolaila, ua anehe oia e hoomalimali aku i ua poe la e ala ae, ma ke kipi ana i ko lakou poe hoahanau.\n\n8 . A eia kekahi, ia ia i aneane ai e hana i keia, aia hoi, ua hopu ia oia, a ua hookolokolo ia aku e like me ka leo o na kanaka, a hoohewa ia e make; no ka mea, ua ala ae la oia ma ke kipi, a imi ae la e hoopau mai i ke kuokoa ana o na kanaka.\n\n9 . Ano, i ka wa a ua poe la, ka poe i makemake ai i kiaaina oia no lakou, i ike mai ai ua hoohewa ia aku oia e make, ua huhu lakou, a, aia hoi, hoouna ae la lakou i kekahi kanaka, o Kisakumena, i ka noho hookolokolo o Pahorana, a pepehi ae la ia Pahorana me ia i noho ai maluna iho o ka noho hookolokolo.\n\n10 . A ua alualu ia aku oia e na kauwa a Pahorana; aka hoi, no ka mahuka kiki o Kisakumena, aole i hiki i kekahi kanaka ke loaa ia.\n\n11 . A hele ae la oia i ua poe la nana ia i hoouna mai, a komo iho la lakou a pau iloko o kahi berita, he oiaio, e hoohiki ana ma ka Mea mau loa nana lakou i hana, aole lakou e hai aku i kekahi kanaka ua pepehi ae o Kisakumena ia Pahorana;\n\n12 . Nolaila, aole i ikea o Kisakumena mawaena o ka poe kanaka o Nepai, no ka mea, ua hoano e ia oia i ka wa ana i pepehi ae ai ia Pahorana. A hui pu ae la o Kisakumena, a me kona poe, ka poe i hana berita pu me ia, mawaena o na kanaka, mamuli o ke ano i hiki ole ai ke loaa lakou a pau; aka, o ka poe a pau i loaa ua hoohewa ia aku e make.\n\n13 . Ano hoi, ua koho ia ae la o Pakumeni, mamuli o ka leo o na kanaka, e lilo i lunakanawai nui a i kiaaina, maluna iho o na kanaka, e noho luna ma ka hakahaka o kona kaikuaana o Pahorana; a ua like ia me kona kuleana. A ua hana ia keia a pau, ma ka makahiki kanaha o ke au o na lunakanawai; a pau ae la no ia.\n\n14 . A eia kekahi, ma ka makahiki kanahakumamakahi o ke au o na lunakanawai, ua houluulu ae la ko Lamana poe i ka poe koa he lehulehu i hiki ole ke helu ia, a kahiko ae la ia lakou me na pahikaua, a me na pahikaua pokole, a me na kakaka, a me na pua, a me na pale-poo, a me na pale-umauma, a me kela ano keia ano o na pale-kino a pau;\n\n15 . A iho hou mai la lakou e hiki ia lakou ke hoouka mai i ko Nepai poe. A ua alakai ia mai lakou e kekahi kanaka, o Korianatuma kona inoa; a he mamo ia na Zarahemela; a he mea ku e oia mailoko mai o ko Nepai poe; a he kanaka nunui a ikaika hoi oia;\n\n16 . Nolaila, o ke alii o ko Lamana poe, o Tubalota kona inoa, oia ke keiki a Amorona, e manao ana oia o Korianatuma, he kanaka ikaika no oia, ua hiki ke kupaa imua o ko Nepai poe, no kona ikaika a me kona akamai nui, a ma ka hoouna ana mai ia ia nei, e loaa auanei ia ia la ka mana maluna iho o ko Nepai poe;\n\n17 . Nolaila, hookonokono ae oia ia lakou e huhu, a houluulu ae la oia i na puali ona, a hoonoho iho la oia ia Korianatuma i alihi kaua no lakou, a kena ae la ia lakou e iho aku ilalo i ka aina o Zarahemela, e kaua mai i ko Nepai poe.\n\n18 . A eia kekahi, no ka nui o ka paio a me ka nui o ka pilikia ma ke aupuni, aole lakou i hoonoho i na kiai lawa pono ma ka aina o Zarahemela; no ka mea, ua manao iho la lakou aole i aa ko Lamana poe e komo mai mawaena konu o na aina o lakou e hoouka mai i kela kulanakauhale nui o Zarahemela.\n\n19 . Aka eia kekahi, hele mai la o Korianatuma ma ke alo o kona poe lehulehu loa, a hiki mai la maluna iho o ko ke kulanakauhale, a no ka emo ole loa o ko lakou hele ana, aole o ko Nepai poe manawa e houluulu ai i na puali o lakou;\n\n20 . Nolaila, ooki ae la ilalo o Korianatuma i ka poe kiai ma ka puka o ke kulanakauhale, a hele ae la me kona poe kaua a pau iloko o ke kulanakauhale, a pepehi ae la lakou i kela mea keia mea i ku e aku ia lakou, a loaa iho la ia lakou ke kulanakauhale a pau.\n\n21 . A eia kekahi, hee ae la o Pakumeni, oia no ka lunakanawai nui, imua o Korianatuma, a hiki i na pa o ke kulanakauhale. A eia kekahi, hahau ae la o Korianatuma ia ia ma ka pa, a make aku la ia. A pela i pau ai na la o Pakumeni.\n\n22 . Ano, ia Korianatuma i ike ai ua loaa ia ia ke kulanakauhale o Zarahemela, a ua hee aku ko Nepai poe imua o lakou, a ua pepehi ia, a ua hopu ia, a ua hahao ia iloko o ka halepaahao, a ua loaa ia ia ka wahi ikaika loa ma ka aina a puni, hooikaika ia iho la kona naau, a no ia mea, liuliu iho la oia e hele ae e ku e i ko ka aina a pau.\n\n23 . Ano, aole oia i noho ma ka aina o Zarahemela, aka, hele ae la oia me ka poe koa he nui, i ke kulanakauhale o Momona; no ka mea, o kona manao paa ia e hele ae a e ooki mai i kona ala mawaena me ka pahikaua, e hiki ia ia ke loaa na wahi ma ka akau o ka aina;\n\n24 . A me ka manao ana aia mawaena konu o ka aina ko lakou ikaika nui loa, nolaila, hele ae la oia, e haawi ole ana ia lakou i ka manawa e houluulu mai ai ia lakou iho, koe wale no na puulu liilii; a ma keia ano lakou la i haule mai ai maluna iho o lakou nei a ooki mai la ia lakou nei ilalo i ka honua.\n\n25 . Aka hoi, haawi mai la keia hele ana o Korianatuma ma mawaena konu o ka aina, i ka pomaikai nui ia Moroniha maluna o lakou, me ka nui loa nae o ko Nepai poe i pepehi ia mai;\n\n26 . No ka mea hoi, ua manao o Moroniha aole ko Lamana poe i aa e komo mai mawaena konu o ka aina, aka, e hoouka mai lakou la i na kulanakauhale a puni ma na palena, me lakou la i hana mai ai mamua aku; nolaila, ua kena ae la o Moroniha i na puali ikaika o lakou e malama i kela mau wahi a puni ma na palena.\n\n27 . Aka hoi, aole i makau ko Lamana poe me ia i makemake ai, aka, ua hele mai lakou mawaena konu o ka aina, a ua hoopio mai i ke kulanakauhale nui, oia no ke kulanakauhale Zarahemela, a hele ae la mawaena o na wahi nui o ka aina, me ka luku ana i na kanaka me ka luku nui, i na kane, i na wahine, a me na keiki no hoi, me ka loaa ana na kulanakauhale he nui a me na wahi paa he nui.\n\n28 . Aka, ia Moroniha i ike ai i keia mea, hoouna koke ae la oia ia Lehi me kekahi poe e alai ia lakou, mamua o ko lakou hiki ana i ka aina Momona.\n\n29 . A pela oia i hana ai; a alai ae la oia ia lakou, mamua o ko lakou hiki ana i ka aina o Momona, a hoouka aku la oia ia lakou, a hoomaka ae la lakou e hee ae ihope i ka aina o Zarahemela.\n\n30 . A eia kekahi, alai ae la o Moroniha ia lakou i ko lakou hee hope ana, a hoouka aku la ia lakou, a lilo ae la ia i kaua me ke kahe nui ana o ke koko; he oiaio, ua nui loa ka poe i pepehi ia, a mawaena o ka poe i pepehi ia, ua loaa no hoi o Korianatuma.\n\n31 . Ano hoi, ua hiki ole i ko Lamana poe ke hee ae i kela ala keia ala; aole ma ka akau, aole hoi ma ka hema, aole ma ka hikina, aole ma ke komohana, no ka mea, ua hoopuni ia lakou ma na aoao a pau e ko Nepai poe;\n\n32 . A pela i hoolei mai ai o Korianatuma i ko Lamana poe mawaena konu o ko Nepai poe, a no ia mea, maloko lakou o ka mana o ko Nepai poe, a ua pepehi ia aku oia iho, a hookuu mai la ko Lamana poe ia lakou iho iloko o na lima o ko Nepai poe.\n\n33 . A eia kekahi, loaa hou mai la ia Moroniha ke kulanakauhale o Zarahemela, a kena ae la i ko Lamana poe, ka poe i hoopio ia aku e hele aku mawaho o ka aina me ka maluhia.\n\n34 . A pela i pau ai ka makahiki kanahakumamakahi o ke au o na lunakanawai.\n\n", "hel 2": "[center][font_size=26]Mokuna 2[/font_size][/center]\n\n1 . A eia kekahi, ma ka makahiki kanahakumamalua o ke au o na lunakanawai, mahope iho o ko Moroniha hookupaa hou ana i ka maluhia mawaena o ko Nepai poe a me ko Lamana poe, aia hoi, aohe mea e noho ma ka noho hookolokolo; nolaila, hoomaka hou ae la he paio mawaena o na kanaka no ka mea nana e noho ma ka noho hookolokolo.\n\n2 . A eia kekahi, ua wae ia ae o Helamana, oia no ke keiki a Halamana, e noho i ka noho hookolokolo, mamuli o ka leo o na kanaka;\n\n3 . Aka hoi, hoohalua ae la o Kisakumena, nana i pepehi ia Pahorana, e pepehi mai ia Helamana no hoi; a ua kokua ia oia e kona poe, ka poe i komo iloko o ka berita i ike ole ai kekahi mea i kona ino;\n\n4 . No ka mea, aia kekahi Gadianatona he mea i akamai loa ma na olelo he nui, a ma kona maalea, e hana i ka hana malu o ka pepehi kanaka a me ka powa; nolaila, lilo iho la oia i pookela no ka poe o Kisakumena;\n\n5 . Nolaila, hoomalimali ae la oia ia lakou, a me Kisakumena no hoi, ina e hoonoho iho lakou ia ia ma ka noho hookolokolo, e ae aku oia i na mea i hui ia me kona poe e hoonoho ia i poe mana a i poe luna mawaena o ka poe kanaka; nolaila, imi mai la o Kisakumena e pepephi mai ia Helamana.\n\n6 . A eia kekahi, ia ia i hele ae ai i ka noho hookolokolo, e pepehi mai ia Helamana a make, aia hoi, o kekahi o na kauwa a Helamana, mawaho oia ma ka po, a ua loaa ia ia ma o ka hoopahaohao ana la ka ike no kela mau manao kuka i hooholo ia ae e keia poe e pepehi ia Helamana.\n\n7 . A eia kekahi, halawai ae la oia me Kisakumena, a haawi aku la oia i hoailona ia ia; no ia mea, ua hoike ae la o Kisakumena ia ia i ka mea ana i makemake ai, e makemake ana ia ia nei e alakai ae ia ia i ka noho hookolokolo, e hiki ia ia ke pepehi loa ia Helamana;\n\n8 . A i ka wa e ke kauwa a Halamana i ike ai i ka naau a pau o Kisakumena, a me ke ano o kona manao e pepehi kanaka, a i ka manao paa no hoi ia o na mea a pau i hui ia i kona poe e pepehi kanaka, a e powa, a e loaa ka mana, (a o keia no ko lakou manao kuka malu, a me ko lakou hui pu ana,) olelo ae la ke kauwa a Helamana ia Kisakumena, Ea, e hele kaua i ka noho hookolokolo.\n\n9 . Ano, hoolealea nui loa keia ia Kisakumena, no ka mea, ua manao oia e hooko aku auanei oia i kona mea i manao ai; aka hoi, ia laua e hele ana i ka noho hookolokolo, hou ae la ke kauwa a Helamana ia Kisakumena i ka puu wai, a haule iho la oia a make aku la me ka uhu ole. A holo ae la oia a hai mai ia Helamana i na mea a pau ana i ike aku ai, a i lohe ai, a i hana ai.\n\n10 . A eia kekahi, hoouna ae la o Helamana e hopu aku i ua poe powa a pepehi kanaka malu nei, e pepehi ia aku ai lakou mamuli o ke kanawai.\n\n11 . Aka hoi, ia Gadianatona i ike ai aole o Kisakumena i hoi aku, hopohopo iho la oia o pepehi ia aku oia, nolaila, kena ae la oia i kona poe e hahai ae ia ia. A mahuka aku la lakou mawaho o ka aina ma kekahi ala huna, iloko o ka waonahele; a ia Helamana i hoouna aku ai e hopu aku ia lakou la, aole e hiki ke loaa lakou la ma ka huli ana.\n\n12 . A e olelo hou ia aku auanei no ua Gadianatona nei. A pela i pau ai ka makahiki kanahakumamalua o ke au o na lunakanawai maluna iho o ka poe kanaka o Nepai.\n\n13 . Aia hoi, ma ka hopena o keia buke, e ike auanei oukou ua lilo ua Gadianatona nei i mea e hoohiolo ai, he oiaio, a aneane i ka anai loa ia ana o ka poe kanaka Nepai.\n\n14 . Aia hoi, aole au i olelo no ka hopena o ka buke a Helamana, aka, no ka hopena o ka buke a Nepai kaʻu e olelo nei, ua lawe mai au i ka mooolelo a pau mailaila mai, oia kaʻu i kakau ai.\n\n", "hel 3": "[center][font_size=26]Mokuna 3[/font_size][/center]\n\n1 . Ano, eia kekahi, ma ka makahiki kanahakumamakolu o ke au o na lunakanawai, aohe paio mawaena o ka poe kanaka Nepai, he haaheo uuku wale no ma ka ekalesia, he kumu no ia no na ku e uuku mawaena o na kanaka, a ua hooponopono ia keia mau mea ma ka hopena o ka makahiki kanahakumamakolu.\n\n2 . Aohe no he paio mawaena o na kanaka ma ka makahiki kanahakumamaha; aohe no he nui ka paio ma makahiki kanahakumamalima.\n\n3 . A eia kekahi, ma ke kanahakumamaono, he oiaio, ua nui ka paio a me na ku e he nui; ma ua mau mea nei he nui loa ka poe i haalele mai i ka aina o Zarahemela, a hele aku la iloko o ka aina akau, e noho ai ma ka aina;\n\n4 . A hele loihi loa ae la lakou, a hiki aku la lakou i na moanawai nui, a me na muliwai he nui;\n\n5 . He oiaio, a hoolaha ae la lakou iloko o na wahi a pau o ka aina, iloko o kela wahi keia wahi i hooneanea ole ia, a i hoonele ole ia ka ululaau, no ka nui o na kamaaina i noho e mamua ma ka aina.\n\n6 . Ano, aohe wahi o ka aina i oneanea, koe o kahi laau ole wale no; aka, no ka nui o ka anai ia ana o na kanaka, ka poe i noho mua ma ka aina ua kapa ia o oneanea.\n\n7 . Ua uuku ka laau ma ka ili o ka aina, lilo iho la nae ka poe kanaka i hele aku, i poe akamai ma ka hana ana i ka lepo pipili; nolaila, kukulu iho la lakou i na hale lepo pipili, a iloko o ua mau hale la lakou i noho ai.\n\n8 . A eia kekahi, mahuahua ae la lakou a hoolaha aku la, a hele aku la mai ka aina hema i ka aina akau, a kawowo aku la a hoomaka ae la e uhi i ka ili o ka honua a pau, mai ke kai hema, i ke kai akau, mai ke kai komohana, i ke kai hikina.\n\n9 . A noho iho la na kanaka ma ka aina akau, iloko o na halelole, a iloko o na hale lepo pipili, a kuu aku la lakou i kela laau keia laau i ulu ai maluna iho o ka aina, e ulu loa ia, i loaa ai ia lakou mahope ka laau e kukulu iho i ko lakou mau hale, he oiaio, i ko lakou mau kulanakauhale, a i ko lakou mau luakini, a i ko lakou mau hale pule, a i ko lakou mau hale laa, a i kela ano i keia ano o ko lakou mau hale.\n\n10 . A eia kekahi, no ke kakaikahi loa o ka laau ma ka aina akau, hoouna aku la lakou he nui wale ma na moku;\n\n11 . A pela lakou i kokua ai i na kanaka ma ka aina akau, i kukulu iho ai lakou i na kulanakauhale he nui, mailoko mai o ka laau a me ka lepo pipili no hoi.\n\n12 . A eia kekahi, he lehulehu ka poe kanaka o Amona, no ko Lamana poe lakou ma ka hanau ana, i hele aku iloko o ua aina nei.\n\n13 . Ano, he nui na mooolelo i kakau ia no na hana ana a keia poe kanaka, e na mea he nui wale o ua poe kanaka nei, a ua maikai a nui loa hoi, e pili ana ia lakou;\n\n14 . Aka hoi, aole i hiki i ka hapa-haneri o na hana ana a ua poe kanaka nei, he oiaio, o ka mooolelo o ko Lamana poe, a o ko Nepai poe, a me ko lakou mau kaua, a me na paio, a me na ku e, a me ka lakou hai olelo ana, a me ka lakou mau wanana, a me ko lakou mau moku, a me ka lakou kapili ana i na moku, a me ka lakou kukulu ana i na luakini, a i na hale pule, a me ko lakou mau hale laa, a me ko lakou pono, a me ko lakou hewa, a me ko lakou pepehi kanaka ana, a me ko lakou powa ana, a me ko lakou hao ana, a me kela ano keia ano o na mea hoopailua a moe kolohe, ke hookomo ia iloko o ua buke nei;\n\n15 . Aka hoi, he nui na buke a he lehulehu na mooolelo o kela ano keia ano, a ua kakau ia ka nui o ia mau mea e ko Nepai poe;\n\n16 . A ua haawi ia mai ia mau mea mai kekahi hanauna aku i kekahi, e ko Nepai poe, a hiki i ka wa a lakou i haule iho ai iloko o ka lawehala ana, a i pepehi ia ai, powa ia ai, a alualu ia ai, a kipaku ia ai, a luku ia ai, a hoopuehu ia ai, maluna o ka ili o ka honua, a hui pu ia ai me ko Lamana poe a kapa hou ole ia ai ko Nepai poe, e lilo ana i poe ino, a i poe hihiu a i poe hae, he oiaio, e lilo ana i ko Lamana poe.\n\n17 . Ano, ke hoi hou nei au i koʻu mooolelo iho; nolaila, o kaʻu i olelo aku ai ua hala ia mahope iho o na paio nui, a me na haunaele, a me na kaua, a me na ku e mawaena o ka poe kanaka o Nepai.\n\n18 . Pau ae la ka makahiki kanahakumamaono o ke au o na lunakanawai.\n\n19 . A eia kekahi, ua nui nae na paio i keia manawa ma ka aina, he oiaio, ma ka makahiki kanahakumamahiku, a i ka makahiki kanahakumamawalu no hoi;\n\n20 . Aka hoi, ua noho iho la o Helamana ma ka noho hookolokolo me ka hoopono a me ka pololei; he oiaio, ua hoolohe ae la oia e malama i na olelo kupaa, a me na hoopono, a me na kauoha a ke Akua; a hana mau aku la oia i ka mea i pono imua o ke Akua; a hele ae la oia mahope o na aoao o kona makuakane, a hoopomaikai ia ae la oia ma ka aina.\n\n21 . A eia kekahi, he mau keikikane elua kana. A haawi ae la oia i ka makahiapo i ka inoa o Nepai, a i ka muli i ka inoa o Lehi. A hoomaka ae la laua e ulu ae ma ka Haku.\n\n22 . A eia kekahi, hoomaka ae la na kaua a me na paio e hooki, ma kekahi mau mea, mawaena o ka poe kanaka o ko Nepai, ma ka hopena o ka makahiki kanahakumamawalu o ke au o na lunakanawai maluna iho o ka poe kanaka o Nepai.\n\n23 . A eia kekahi, ma ka makahiki kanahakumamaiwa o ke au o na lunakanawai, ua hookupaa ia ka maluhia mau ma ka aina, koe wale no na hui pu malu ana o Gadianatona, ka powa, i hookupaa ai, ma na wahi noho nui ia ai o ka aina, a i ike ole ia ai ia manawa e ka poe e malama aupuni ana; nolaila, aole i hoopau loa ia ia mau mea mailoko aku o ka aina.\n\n24 . A eia kekahi, ma ua makahiki hookahi nei, ua nui ka pomaikai ma ka ekalesia, a ua hoohui mai na tausani ia lakou iho i ka ekalesia, a ua bapetizo ia i ka mihi;\n\n25 . A no ka mahuahua nui o ka ekalesia, a no ka nui o na me pomaikai i ninini ia mai ai maluna iho o na kanaka, ua nui loa aku ka pihoihoi o ka poe kahuna nui a me na kumu.\n\n26 . A eia kekahi, pomaikai iho la ka hana a ka Haku ma ka bapetizo a ma ka hui ana i na mea he nui wale i ka ekalesia o ke Akua, he oiaio, i na umi o na tausani.\n\n27 . Pela kakou i ike ai ua aloha mai ka Haku i ka poe a pau e kahea aku ana, ma ka oiaio o ko lakou mau naau, i kona inoa hemolele;\n\n28 . He oiaio, pela kakou i ike ai ua hamama ae la ka puka o ka lani i na mea a pau, i ka poe i manaoio ma ka inoa o Iesu Kristo, oia no ke Keiki a ke Akua;\n\n29 . He oiaio, ke ike nei kakou o ka mea nana e lalau aku i ka olelo a ke Akua, ka mea ola a mana, ka mea e mahele aku i ka maalea a pau, a me na pahele, a me na hoopunipuni o ke diabolo, a e alakai mai i ke kanaka o Kristo ma kekahi ala pololei a ololi i kela aoao o ke awawa o ka poino, i hoomakaukau ia ai e ale iho i ka poe hewa,\n\n30 . A e hoopae aku i ko lakou poe uhane, he oiaio, i ko lakou poe uhane make ole ma ka lima akau o ke Akua, ma ke aupuni o ka lani, e noho pu me Aberahama, a me Isaaka, a me Iakoba, a me ko kakou poe kupuna hemolele a pau, i puka hou ole aku ai mawaho.\n\n31 . A ma ua makahiki nei he hauoli mau ana ma ka aina o Zarahemela, a ma na wahi e kokoke ana a puni, ma ka aina a pau i noho ia ai e ko Nepai poe.\n\n32 . A eia kekahi, he maluhia a me ka olioli nui loa ana ma ke koena o ka makahiki kanahakumamaiwa; he oiaio, a he maluhia mau a me ka olioli nui loa ana ma ka makahiki kanalima o ke au o na lunakanawai.\n\n33 . A he maluhia no hoi, i ka makahiki kanalimakumamakahi o ke au o na lunakanawai, koe wale no ka haaheo i hoomaka e komo iloko o ka ekalesia; aole iloko o ka ekalesia o ke Akua, aka, iloko o na naau o na kanaka, ka poe i hookohukohu no ka ekalesia o ke Akua lakou;\n\n34 . A ua hookiekie ia lakou iluna ma ka haaheo, i ka hoomaau ae i na mea he nui o ko lakou poe hoahanau. Ano, he mea ino nui keia, a he kumu no ia e loaa ai i ka poe haahaa o kanaka na hoomaau mai a nui, a e auhele mawaena o ka popilikia nui;\n\n35 . Aka hoi, ua hooke ai a pule pinepine lakou, a mahuahua mau ka ikaika o ko lakou haahaa, me ka onipaa ma ka manaoio ia Kristo, i ka hoopiha ana i ko lakou mau uhane me ka olioli a me ka mea e oluolu ai, he oiaio, i ka hoomaemae ia ana a me ka hoolaa ia ana o ko lakou mau naau, a e hiki mai ana keia hoolaa ia ana no ko lakou haawi ana i na naau o lakou i ke Akua.\n\n36 . A eia kekahi, pau ae la ka makahiki kanalimakumamalua ma ka maluhia no hoi, koe wale no o ka haaheo nui loa i komo iloko o na naau o na kanaka; a no ko lakou waiwai nui loa ia, a me ko lakou pomaikai ma ka aina, a ulu ae la ia maluna iho o lakou, ia la aku ia la aku.\n\n37 . A eia kekahi, ma ka makahiki kanalimakumamakolu o ke au o na lunakanawai, make aku la o Helamana, a hoomaka ae la kana makahiapo-kane, o Nepai, e noho alii ma kona hakahaka. A eia kekahi, hoopiha ae la ia i ka noho hookolokolo me ka hoopono a me ka pololei; he oiaio, malama aku la oia i na kauoha a ke Akua, a hele ae la ma na aoao o kona makuakane.\n\n", "hel 4": "[center][font_size=26]Mokuna 4[/font_size][/center]\n\n1 . A eia kekahi, ma ka makahiki kanalimakumamaha, ua nui na ku e ma ka ekalesia, a he paio hoi kekahi mawaena o na kanaka, a no ia mea, ua nui ke koko i hookahe ia;\n\n2 . A o ka poe kipi ua pepehi ia a make loa, a hooauhee ia aku hoi iwaho o ka aina, a hele aku la lakou i ke alii la o ko Lamana poe.\n\n3 . A eia kekahi, hoao ae la lakou e hookonokono aku i ko Lamana poe e kaua mai i ko Nepai poe; aka hoi, ua makau nui loa ko Lamana poe, a aole lakou e hoolohe ae i na olelo a ua poe ku e la.\n\n4 . Aka eia kekahi, ma ka makahiki kanalimakumamaono o ke au o na lunakanawai, ua pii aku kekahi poe ku e mai ko Nepai aku i ko Lamana poe la; a o lakou nei me kela poe e ae ua pomaikai i ka hookonokono ana ia lakou e huhu mai i ko Nepai poe; a e hoomakaukau ana lakou ia makahiki a pau no ke kaua.\n\n5 . A i ka makahiki kanalimakumamahiku, iho mai la lakou i ko Nepai poe e kaua, a hoomaka ae la lakou i ka hana o ka make; he oiaio, a ma ka makahiki kanalimakumamawalu o ke au o na lunakanawai, loaa aku la ia lakou ka aina o Zarahemela; he oiaio, a me na aina a pau no hoi, a hiki aku i ka aina e kokoke ana i ka aina o Momona;\n\n6 . A ua hooauhee ia mai ko Nepai poe, a me na puali o Moroniha, a hiki aku iloko o ka aina o Momona;\n\n7 . A malaila lakou i kukulu iho ai i na pa kaua e ku e i ko Lamana poe, mai ke kai komohana, a hiki i ka hikina; o ko ka la hookahi hele ana ia no kekahi o ko Nepai, ma ka palena a lakou i hana paa ai a i hoonoho ai na puali o lakou, e hoomalu aku i ko lakou aina akau.\n\n8 . A pela ua loaa i ua poe ku e la o ko Nepai poe, me ke kokua o kekahi poe koa lehulehu o ko Lamana poe, ka aina hooilina o ko Nepai poe ma ka aina hema. A ua hana ia keia a pau ma na makahiki kanalimakumamawalu a iwa o ke au o na lunakanawai.\n\n9 . A eia kekahi, ma ka makahiki kanaono o ke au o na lunakanawai, pomaikai iho la o Moroniha a me na puali ona i ka loaa ana na wahi he nui o ka aina; he oiaio, loaa hou iho la ia lakou na kulanakauhale he nui i haule iho ai iloko o na lima o ko Lamana poe.\n\n10 . A eia kekahi, ma ka makahiki kanaonokumamakahi o ke au o na lunakanawai, pomaikai ae la lakou i ka loaa hou ana ka hapalua o ko lakou hooilina a pau.\n\n11 . Ano, ua hiki ole mai keia lilo nui o ko Nepai poe, a me ka luku nui mawaena o lakou, ina aole no ko lakou hewa a me ka lakou hana ino mawaena o lakou; he oiaio, a mawaena no hoi ia o ka poe i hookohukohu no ka ekalesia o ke Akua lakou;\n\n12 . A no ka haaheo o ko lakou mau naau ia, no ko lakou waiwai nui loa, he oiaio, no ko lakou hooluhi hewa ana i ka poe hune ia mea, e aua ana i ka lakou ai i ka poe pololi, e aua ana i ko lakou kapa i ka poe kapa ole, a e papai ana i ko lakou poe hoahanau haahaa ma ka papalina, e hoomaewaewa ana i na mea laa, e hoole ana i ka uhane o ka wanana a i ka uhane o ka hoikeana, e pepehi kanaka ana, e powa ana, e wahahee ana, e aihue ana, e moekolohe ana, e ala ana ma na paio nui, a e mahuka aku ana iloko o ka aina o Nepai, mawaena o ko Lamana poe;\n\n13 . A no keia ko lakou hewa nui, a me ko lakou kaena ana ma ko lakou ikaika iho, ua waiho ia ae lakou i ko lakou ikaika iho; nolaila, aole lakou i hoopomaikai ia aku, aka ua hoopilikia ia ae a hahau ia ae, a hooauhee ia ae imua o ko Lamana poe, a hiki i ka wa i aneane lilo aku ai ko lakou mau aina a pau.\n\n14 . Aka hoi, hai ae la o Moroniha i na mea he nui wale i na kanaka, no ko lakou hewa, a hai ae la o Nepai laua me Lehi no hoi, o laua no na keiki a Helamana, i na mea he nui wale i na kanaka; he oiaio, a wanana ae la i na mea he nui ia lakou no na hala o lakou, a me na mea e hiki mai maluna iho o lakou ke ole lakou e mihi i ko lakou mau hewa.\n\n15 . A eia kekahi, mihi iho la lakou, a ia lakou i mihi ai, hoomaka iho la lakou e hoopomaikai ia mai;\n\n16 . No ka mea, ia Moroniha i ike ai ua mihi lakou, aa aku la oia e alakai ae ia lakou mai ia wahi aku ia wahi aku, a mai ia kulanakauhale aku ia kulanakauhale aku, a hiki i ka wa a lakou i loaa hou iho ai ka hapalua o ko lakou waiwai, a me ka hapalua o ko lakou mau aina a pau.\n\n17 . A pela i pau ai ka makahiki kanaonokumamakahi o ke au o na lunakanawai.\n\n18 . A eia kekahi, ma ka makahiki kanaonokumamalua o ke au o na lunakanawai, ua hiki ole ia Moroniha ke loaa hou na aina hooilina mai ko Lamana poe mai;\n\n19 . Nolaila, haalele aku la lakou i ko lakou manao e loaa ke koena o ko lakou mau aina, no ka mea, no ka lehulehu loa o ko Lamana poe, ua lilo i mea hiki ole i ko Nepai poe ke loaa ka mana hou maluna iho o lakou; nolaila, hoohana ae la o Moroniha i kona mau puali a pau i ka malama ana i kela mau wahi ana i lawe hou mai ai.\n\n20 . A eia kekahi, no ka lehulehu loa o ko Lamana poe, ua weliweli ko Nepai poe, o hoopio ia mai auanei lakou, a e hahi ia mai ilalo, a e pepehi loa ia mai, a e anai ia mai;\n\n21 . He oiaio, hoomaka ae la lakou e hoomanao i na wanana a Alama, a me na olelo hoi a Mosia; a ike iho la lakou he poe kanaka ai oolea lakou, a ua hoowahawaha aku la lakou i na kauoha a ke Akua;\n\n22 . A ua hoololi ae la a hahi iho la lakou malalo iho o ko lakou mau kapuai wawae, i na kanawai o Mosia, oia hoi na kanawai a ka Haku i kauoha mai ai ia ia e haawi ae i na kanaka; a pela lakou i ike ai ua lilo ko lakou mau kanawai i ino, a ua lilo iho la lakou i poe kanaka hewa, a ua hewa lakou e like me ko Lamana poe.\n\n23 . A no ko lakou hala, ua hoomaka ae la ka ekalesia e emi iho; a hoomaka iho la lakou e manaoio ole i ka Uhane o ka wanana, a i ka Uhane o ka hoikeana; a ua haka pono mai na hoopai o ke Akua ia lakou ma ka maka.\n\n24 . A ike aku la lakou ua lilo iho la lakou i nawaliwali, e like me ko lakou poe hoahanau, ko Lamana poe, a e hoopakele hou ole mai ana ka Uhane o ka Haku ia lakou; he oiaio, ua haalele mai ia ia lakou, no ka mea, aole e noho ana ka Uhane o ka Haku iloko o na luakini hemolele ole;\n\n25 . Nolaila, hooki mai la ka Haku e hoopakele mai ia lakou ma kona mana kupaianaha a keu loa, no ka mea, ua haule iho lakou iloko o ka noho hoomaloka a hewa weliweli: a ike aku la lakou ua lehulehu loa ko Lamana poe mamua o lakou, a ke ole e hoopili aku lakou i ka Haku i ko lakou Akua, e make loa lakou me ka hiki ole ke pale ae.\n\n26 . No ka mea, ua ike lakou ua like ka nui o ka ikaika o ko Lamana poe me ko lakou ikaika, he kanaka no he kanaka. A pela lakou i haule iho ai iloko o keia lawehala nui; he oiaio, pela lakou i lilo ai i poe nawaliwali, no ko lakou lawehala ana, ma na makahiki aohe he nui.\n\n", "hel 5": "[center][font_size=26]Mokuna 5[/font_size][/center]\n\n1 . A eia kekahi, ma ua makahiki la, aia hoi, haawi ae la o Nepai i ka noho hookolokolo, i kekahi kanaka o Kezorama kona inoa.\n\n2 . No ka mea, me ko lakou mau kanawai a me ko lakou poe hoomalu i hoonoho ia ai ma ka leo o no kanaka, a ua oi aku ka nui o ka poe e koho ino ana mamua o ka poe e koho maikai ana, nolaila, e oo ana lakou no ka luku, no ka mea, o na kanawai ua lilo iho la i ino;\n\n3 . He oiaio, aole o keia wale no; he poe kanaka ai oolea lakou, a aole e hiki ia lakou ke hoomalu ia e ke kanawai aole hoi e ka hoopono, ke ole ia i ko lakou luku ia ana.\n\n4 . A eia kekahi, ua luhi iho la o Nepai no ko lakou hala; a haawi ae la oia i ka noho hookolokolo, a lawe ae la maluna iho ona e hai aku i ka olelo a ke Akua i ke koena a pau o kona mau la, a o kona kaikaina o Lehi no hoi, i ke koena a pau o kona mau la;\n\n5 . No ka mea, hoomanao iho la laua i na olelo a ko laua makuakane i olelo mai ai ia laua.\n\n6 . A eia na olelo ana i olelo mai ai: Aia hoi, e kaʻu mau keiki, ke makemake nei au e hoomanao olua e malama i na kauoha a ke Akua; a ke makemake nei au e hai aku olua i na kanaka i ua mau olelo nei, aia hoi, ua haawi aku au ia olua i na inoa o na kupuna mua o kakou, na mea i hele mai ai mailoko mai o ka aina o Ierusalema; a o keia kaʻu i hana ai, e hiki ia olua i ka wa a olua e hoomanao ai i ko olua mau inoa, ke hoomanao ia laua; a ia olua e hoomanao ai ia laua, e hiki ia olua ke hoomanao i ka laua mau hana; a ia olua e hoomanao ai i ka laua mau hana, e hiki ia olua ke ike ua olelo ia, a palapala ia no hoi, ua maikai ia mau mea;\n\n7 . Nolaila, e kaʻu mau keiki, ke makemake nei au ia olua e hana aku i ka mea maikai, i olelo ia ai auanei no olua, a palapala ia ai no hoi, me ia i olelo ia ai a palapala ia ai no laua.\n\n8 . Ano, e kaʻu mau keiki, aia hoi, he mea hou kaʻu e makemake nei ia olua, o ua makemake nei eia no ia: i hana ole ai olua i keia mau mea, i mau mea e kaena aku ai olua, aka i hana ai olua i keia mau mea e hoahu ae no olua iho i ka waiwai ma ka lani, he oiaio, i mau loa, a i mae ole ai; he oiaio, i loaa ai ia olua kela haawina maikai loa o ke ola mau loa, ka mea a kakou i manao ai me ke kumu pono ua haawi ia mai i ko kakou poe kupuna.\n\n9 . E hoomanao, e hoomanao, e kaʻu mau keiki, i na olelo a ke alii Beniamina i olelo mai ai i kona poe kanaka; he oiaio, e hoomanao aole kekahi ala e ae, aole hoi kekahi mea o ke kanaka e hiki ai ke hoola ia, ma o ke koko kala hala ana la wale no o Iesu Kristo, ka mea nana e hele mai ana; he oiaio, e hoomanao e hele mai ana oia e hoolapanai mai i ko ke ao nei.\n\n10 . A e hoomanao hoi i na olelo a Amuleka i olelo ae ai ia Zezeroma, ma ke kulanakauhale o Amoniha; no ka mea, i ae la oia ia ia, E hele io mai auanei ka Haku e hoolapanai mai i kona poe kanaka; aka, aole oia e hele mai e hoolapanai mai ia lakou iloko o ko lakou mau hala, aka i hoolapanai mai ia lakou mai ko lakou mau hala ae.\n\n11 . A he mana no kona i haawi ia mai mai ka Makua mai, e hoolapanai mai ia lakou mai ko lakou mau hala ae, no ka mihi; nolaila, ua hoouna mai la oia i kona mau anela e hai mai i na olelo no na kanawai o ka mihi, na mea e lawe ana i ka mana o ka Mea Hoolapanai, i ka hoola ana i na uhane o lakou.\n\n12 . Ano, e kaʻu mau keiki, e hoomanao, e hoomanao, maluna iho o ka pohaku o ko kakou Mea Hoolapanai, oia no o Kristo, ke Keiki a ke Akua, olua e kukulu iho ai i ko olua kahua e pono ai, i mana ole ai ke diabolo i ka wa ana e hoouna mai ai i kona mau makani ikaika; he oiaio, i kona mau pua ma ka puahiohio; he oiaio, i ka wa a kona hua hekili a pau a me kona makani ino e nou mai ai maluna iho o olua, i mana ole ai ia maluna iho o olua, e kauo iho ia olua ilalo i ke awawa o ka pilikia nui a me ka poino pau ole, no ka pohaku maluna iho ona oukou i kukulu ia ai, oia no he kahua oiaio, he kahua ina e kukulu iho na kanaka malua iho ona, aole e hiki ia lakou ke hina.\n\n13 . A oia na olelo a Helamana i ao mai ai i kana mau keiki; he oiaio, ao mai la oia ia laua i na mea he nui i palapala ole ia, a me na mea he nui no hoi i palapala ia.\n\n14 . A hoomanao iho la laua i kana mau olelo; a nolaila, hele ae la laua, me ka malama ana i na kauoha a ke Akua, e ao aku i ka olelo a ke Akua mawaena o ka poe kanaka a pau o Nepai, me ka hoomaka ana ma ke kulanakauhale o Momona;\n\n15 . A mailaila aku i ke kulanakauhale o Gida; a mai ke kulanakauhale o Gida aku i ke kulanakauhale o Muleka;\n\n16 . A mai kekahi kulanakauhale aku i kekahi, a pau loa ko laua kaahele ana iwaena o ka poe kanaka o Nepai, ka poe e noho ana ma ka aina hema; a mailaila aku iloko o ka aina o Zarahemela, mawaena o ko Lamana poe.\n\n17 . A eia kekahi, hai aku la laua me ka mana nui, a hoohoka aku la laua i na mea he nui o ua poe ku e la, ka poe i hele aku mai ko Nepai poe aku, a hele mai la lakou a hai mai la i ko lakou mau hewa, a ua bapetizo ia i ka mihi, a hoi koke mai la i ko Nepai poe, e hoao iho e hooponopono mai i na lawehala a lakou i hana ai ia lakou.\n\n18 . A eia kekahi, hai olelo aku la o Nepai laua me Lehi i ko Lamana poe me ka mana a me ka makaukau nui, no ka mea, he mana a he makaukau ko laua i haawi ia mai ai ia laua e hiki ia laua ke olelo; a ua haawi ia mai hoi ia laua i ka mea e pono ai no laua ke olelo aku;\n\n19 . Nolaila, olelo aku la laua me ke kahaha nui mai o ko Lamana poe, i ka hoomaopopo ia ana o lakou, a ua bapetizo ia i ka mihi ewalu tausani o ko Lamana poe, ka poe e noho ana ma ka aina o Zarahemela a e kokoke ana a puni, a ua hoomaopopo ia no ka hewa o na mooolelo a ko lakou poe kupuna.\n\n20 . A eia kekahi, naue aku la o Nepai laua me Lehi mailaila aku e hele i ka aina o Nepai.\n\n21 . A eia kekahi, ua hopu ia mai laua e kekahi poe koa o ko Lamana, a hahao ia laua iloko o ka halepaahao; he oiaio, iloko o ua halepaahao hookahi la a Amona a me kona poe hoahanau i hahao ia ai e na kauwa a Limai.\n\n22 . A mahope iho o ko laua hahao ia ana iloko o ka halepaahao i na la he nui me ka ai ole, aia hoi, hele mai la lakou iloko o ka halepaahao e hopu mai ia laua, e hiki ia lakou ke pepehi mai ia laua a make.\n\n23 . A eia kekahi, ua hoopuni ia ae la o Nepai laua me Lehi me he mea la e ke ahi, a, aole lakou i aa e kau mai i ko lakou mau lima maluna iho o laua, no ka makau, o wela auanei lakou. Aka hoi, aole i wela o Nepai laua me Lehi; a me he mea la e ku ana laua mawaena konu o ke ahi, a ua wela ole.\n\n24 . A ia laua i ike ai ua hoopuni ia laua a puni me kekahi kia ahi a ua wela ole mai laua ia mea, hooikaika ia iho la ko laua mau naau.\n\n25 . No ka mea, ua ike laua ua aa ole ko Lamana poe e kau mai i ko lakou mau lima maluna iho o laua; aole hoi lakou i aa e hookokoke mai ia laua, aka ku iho la me he mea la he poe leo ole no ke kahaha.\n\n26 . A eia kekahi, ku iho la o Nepai laua me Lehi, a hoomaka ae la e olelo aku ia lakou, i ka i ana, Mai makau, no ka mea, aia hoi, o ke Akua no ia nana oukou i hoike i keia mea kupanaha, ma ia mea, ua hoike aku ia oukou, ua hiki ole ia oukou ke kau mai i ko oukou mau lima maluna iho o maua e pepehi loa mai ia maua.\n\n27 . Aia hoi, ia laua i olelo aku ai i ua mau olelo nei, haalulu nui loa iho la ka honua, a haalulu ae la na paia o ka halepaahao, me he mea la e aneane ana ia mau mea e hiolo iho i ka honua; aka hoi, aole nae ia mau mea i hiolo iho. A, aia hoi, o ka poe iloko o ka halepaahao, no ko Lamana lakou, a me na mea ku e i haalele mai i ko Nepai poe.\n\n28 . A eia kekahi, ua uhi ia lakou me kahi ao panopano, a hiki ae la ka makau weliweli, a eehia maluna iho o lakou.\n\n29 . A eia kekahi, pae mai la kekahi leo me he mea la maluna ae ia o ke ao panopano, i ka i ana, E mihi oukou, e mihi oukou, a mai imi hou e pepehi i kaʻu mau kauwa, aʻu i hoouna aku ai ia oukou e hai aku i na olelo maikai.\n\n30 . A eia kekahi, ia lakou i lohe ai i keia leo, a ike aku la aole ia he leo o ka hekili; aole hoi ia he leo o ka wawa nui; aka hoi, he leo malie ia, o ka oluolu loa, me he mea la he hawanawana ia, a hou iho la ia iloko loa o ka naau.\n\n31 . A me ka oluolu nae o ka leo, aia hoi, ua haalulu nui loa ka honua, a naueue hou ae la na paia o ka halepaahao, me he mea la e hiolo iho ana i ka honua, a, aia hoi, o ke ao panopano ka mea i uhi iho ia lakou, aole ia i puehu aku.\n\n32 . Aia hoi, pae hou mai la ka leo, i ka i ana, E mihi oukou, e mihi oukou, no ka mea, ua kokoke mai ke aupuni o ka lani; a mai imi hou e pepehi i kaʻu mau kauwa. A eia kekahi, haalulu hou iho la ka honua, a naueue ae la na paia;\n\n33 . A pae hou mai la no hoi ka leo i ke kolu o ka manawa, a olelo mai la i na olelo kupaianaha i hiki ole ke ekemu ia ae e kanaka; a naueue hou ae la na paia, a haalulu iho la ka honua me he mea la e kaawale ana.\n\n34 . A eia kekahi, ua hiki ole i ko Lamana poe ke holo aku, no ke ao panopano i uhi ai ia lakou; he oiaio, a ua oni ole no hoi lakou, no ka makau i hiki ae ai maluna iho o lakou.\n\n35 . Ano, aia kekahi mawaena o lakou he Nepai ma ka hanau ana, no ka ekalesia o ke Akua oia mamua, aka ua ku e a haalele aku.\n\n36 . A eia kekahi, huli ae la oia, a aia hoi, ike mai la oia mawaena o ke ao panopano i na maka o Nepai laua me Lehi; a, aia hoi, alohi nui loa laua, e like me na maka o na anela. A ike mai la oia e leha ana laua i ko laua mau maka i ka lani; a e ku ana laua me he mea la e kamailio aku ana, a e hookiekie ana i ko laua mau leo i kekahi mea a laua i ike aku ai.\n\n37 . A eia kekahi hea ae la ua kanaka nei i ka lehulehu, i huli ai lakou a nana. A, aia hoi, ua haawi ia ae he mana ia lakou, i huli ae lakou a nana mai; a ike mai la lakou i na maka o Nepai laua me Lehi.\n\n38 . A i ae la lakou i ua kanaka la, Aia hoi, heaha la ke ano o keia mau mea a pau? A owai la ka mea a keia mau kanaka e kamailio pu nei?\n\n39 . Ano, o ko ke kanaka inoa o Aminidaba ia. A i aku la o Aminadaba ia lakou, ke kamailio nei laua me na anela o ke Akua.\n\n40 . A eia kekahi, i ae la ko Lamana poe ia ia, Heaha ka makou e hana ai, e hoonee ia aku ua ao panopano nei i uhi ole mai ia mea ia makou?\n\n41 . A i aku la o Aminadaba ia lakou, E mihi oukou e pono ai, a e hea aku i ka leo, a e loaa ia oukou ka manaoio ia Kristo, ka mea i ao ia aku ia oukou e Alama, a me Amuleka, a me Zezeroma; alaila, e hoonee ia aku ia i uhi ole mai ia oukou.\n\n42 . A eia kekahi, hoomaka ae la lakou a pau e hea aku i ka leo o ka mea nana i hoohaalulu mai i ka honua; he oiaio, hea aku la lakou a hiki i ka wa i hoopuehu ia ai ke ao panopano.\n\n43 . A eia kekahi, ia lakou i alawa ae ai i na maka o lakou a puni, a ike ae la ua hoopuehu ia aku ke ao panopano mailuna aku o lakou, a, aia hoi, ike ae la lakou ua hoopuni ia ae a puni, he oiaio, o kela mea keia mea, me kekahi kia ahi.\n\n44 . A o Nepai a me Lehi mawaena konu laua o lakou; he oiaio, ua hoopuni ia ae lakou a puni; he oiaio, me he mea la lakou mawaena konu o kekahi ahi e lapalapa ana, aole nae ia i hoeha mai ia lakou, aole hoi ia i ai aku i na paia o ka halepaahao; a ua hoopiha ia lakou me ia olioli hiki ole ke hai ia aku a piha i ka nani.\n\n45 . Aia hoi, iho mai la ka Uhane Hemolele o ke Akua mai ka lani mai, a komo ae la iloko o na naau o lakou, a ua hoopiha ia ae la lakou me he ahi la, a ua hiki ia lakou ke olelo aku i na olelo kupanaha.\n\n46 . A eia kekahi, pae mai la kekahi leo ia lakou, he oiaio, he leo oluolu me he mea la he hawanawana ia, i ka i ana,\n\n47 . He maluhia, he maluhia ia oukou, no ko oukou manaoio i koʻu mea aloha nui ia, a mai ka hookumu ia ana mai o ke ao nei ia.\n\n48 . Ano ia lakou i lohe ai i keia, leha ae la lakou i ko lakou mau maka me he mea la e ike aku i kahi a ka leo i pae mai ai; a, aia hoi, ike aku la lakou i ka hamama ana o na lani; a iho mai la na anela mailoko mai o ka lani, a lawelawe mai la ia lakou.\n\n49 . A ua aneane ekolu haneri paha ka poe i ike a i lohe i ua mau mea nei; a ua kauoha ia ae lakou e hele aku a e kahaha ole, aole hoi lakou e kanalua.\n\n50 . A eia kekahi, hele aku la lakou a lawelawe ae la i na kanaka, e hai aku ana mawaena o na wahi e kokoke ana a puni, i na mea a pau a lakou i lohe ai a i ike ai, a ua hoohuli ia ka nui loa o ko Lamana poe e lakou, no ka nui o na mea e hooiaio ana, a lakou i loaa ai;\n\n51 . A o ka poe a pau i hoohuli ia, waiho iho la lakou ilalo i ko lakou mau mea kaua, a me ko lakou inaina hoi, a me ka mooolelo a ko lakou poe kupuna.\n\n52 . A eia kekahi, haawi ae la lakou i ko Nepai poe, i ko lakou mau aina hooilina.\n\n", "hel 6": "[center][font_size=26]Mokuna 6[/font_size][/center]\n\n1 . A eia kekahi, i ka wa i pau ai ka makahiki kanaonokumamalua o ke au o na lunakanawai, ua hiki mai keia mau mea a pau, a ua lilo iho la ka hapa nui o ko Lamana poe, i poe kanaka pono, a, oi aku la ko lakou pono mamua o ko ko Nepai poe, no ko lakou naueue ole, a me ko lakou onipaa ma ka manaoio.\n\n2 . No ka mea hoi, ua nui wale ka poe o ko Nepai i lilo iho i poe paakiki, a i palaka, a i ino loa, a hoomalau mai lakou i ka olelo a ke Akua, a me ka haiolelo ana a me ka wanana ana a pau i hiki mai ai mawaena o lakou.\n\n3 . Aka hoi, ua loaa i ko ka ekalesia ka olioli nui, no ka huli ana o ko Lamana poe; he oiaio, no ka ekalesia o ke Akua, i hoonohonoho ia mawaena o lakou la. A launa ae la lakou kekahi me kekahi, a ua hauoli kekahi me kekahi, a ua nui ka olioli.\n\n4 . A eia kekahi, he nui na mea o ko Lamana poe i iho mai ilalo iloko o ka aina o Zarahemela, a hai ae la i ka poe kanaka o Nepai i ke ano o ko lakou huli ana, a kauleo ae la hoi ia lakou nei i ka manaoio a me ka mihi;\n\n5 . He oiaio, a he nui na mea i hai aku me ka mana a makaukau, i ka hoohaahaa ana i na mea he nui o lakou nei ilalo iloko o ka haahaa loa, e lilo ae i poe hahai haahaa i ke Akua a me ke Keikihipa.\n\n6 . A eia kekahi, he nui na mea o ko Lamana poe i hele aku i ka aina akau; a hele aku la no hoi o Nepai laua me Lehi iloko o ka aina akau, e haiolelo aku i na kanaka. A pela i pau ai ka makahiki kanaonokumamakolu.\n\n7 . A, aia hoi, he maluhia ma ka aina a puni, a hele ae la ko Nepai poe iloko o kela wahi keia wahi o ka aina a lakou i makemake ai, ina mawaena o ko Nepai poe a ina paha mawaena o ko Lamana poe.\n\n8 . A eia kekahi, hele ae la no hoi ko Lamana poe i kahi a lakou i makemake ai, ina mawaena o ko Lamana poe, a ina paha mawaena o ko Nepai poe; a pela lakou i launa pu ai me ke keakea ole ia kekahi me kekahi, e kuai mai a e kuai aku, a e loaa ka waiwai, e like me ko lakou makemake.\n\n9 . A eia kekahi, lilo iho la lakou i poe waiwai loa, o ko Lamana poe a me ko Nepai poe hoi; a ia lakou ke gula a nui loa, a me ke kala, a me kela ano keia ano o na mea maikai i eli ia ai, ma ka aina hema, a ma ka aina akau no hoi.\n\n10 . Ano, o ka aina hema ua kapa ia aku ia o Lehi, a o ka aina akau ua kapa ia aku ia o Muleka, oia mamuli o na keiki a Zedekia; no ka mea, kai mai la ka Haku ia Muleka iloko o ka aina akau, a ia Lehi hoi iloko o ka aina hema.\n\n11 . A, aia hoi, ma keia mau aina elua ua nui loa ke gula o kela ano keia ano a pau, a o ke kala, a o ka mea maikai i eli ia o kela ano keia ano; a he poe kanaka hana akamai no hoi, ka poe i hana i kela ano i keia ano o na mea i eli ia, a hoomaemae ae la ia mea; a pela lakou i lilo ai i poe waiwai.\n\n12 . Hooulu ae la lakou i na hua liilii a nui loa, ma ka akau a ma ka hema no hoi; a ulu nui loa ae la lakou ma ka akau a ma ka hema hoi. A hoolaha ae la lakou a mahuahua ikaika loa ma ka aina. A hoolaha ae la lakou i na pua a me na ohana holoholona he nui wale, he oiaio, i na mea kupalu ia he nui loa.\n\n13 . Aia hoi, hana aku la a wili lope na wahine o lakou, a hana iho la i kela ano keia ano o ka lole, o ka ie wili makalii ia, a me ka lole o kela ano keia ano, e kahiko ai i ko lakou olohelohe. A pela i hala aku ai ka makahiki kanaonokumamaha ma ka maluhia.\n\n14 . A ma ka makahiki kanaonokumamalima, ua loaa ia lakou no hoi ka olioli nui a me ka maluhia; he oiaio, ka hai olelo nui ana, a me na wanana he nui wale no na mea e hiki mai ana. A pela i hala aku ai ka makahiki kanaonokumamalima.\n\n15 . A eia kekahi, ma ka makahiki kanaonokumamaono o ke au o na lunakanawai, aia hoi, ua pepehi loa ia o Kezorama ma kekahi lima i ike ole ia, ia ia i noho ai maluna iho o ka noho hookolokolo. A eia kekahi, ma ia makahiki no, o kana keiki, ka mea i hoonoho ia ai e na kanaka ma kona hakahaka, ua pepehi loa ia no hoi. A pela i pau ai ka makahiki kanaonokumamaono.\n\n16 . A i ka makamua o ka makahiki kanaonokumamahiku, hoomaka ae la na kanaka e mahuahua hou ma ka hewa loa.\n\n17 . No ka mea hoi, ua hoopomaikai loihi mai ka Haku ia lakou me ka waiwai o ko ke ao nei, ua hookonokono ole ia lakou e huhu, e kaua, aole hoi e hookahe i ke koko; nolaila, hoomaka ae la lakou e kau aku i ko lakou mau naau maluna iho o ko lakou waiwai; he oiaio, hoomaka ae lakou e imi aku e loaa ka waiwai, i hiki ia lakou ke hookiekie ia iluna kekahi maluna ae o kekahi; nolaila, hoomaka ae la lakou e pepehi kanaka malu, a e powa, a e hao wale, i loaa ai ia lakou ka waiwai.\n\n18 . Ano hoi, o ua poe pepehi kanaka la a me ka powa he poe lakou i hoohui ia e Kisakumena a me Gadianatona. Ano, eia kekahi, he nui wale na mea mawaena o ko Nepai poe no ko Gadianatona. Aka hoi, ua oi aku ka nui o lakou mawaena o ka poe ino o ko Lamana poe. A ua kapa ia aku lakou o ko Gadianatona poe powa a pepehi kanaka;\n\n19 . A o lakou no ka poe i pepehi i ka lunakanawai nui o Kezorama, a me kana keiki, oiai ma ka noho hookolokolo; a, aia hoi, aole lakou i loaa.\n\n20 . Ano, eia kekahi, i ka wa a ko Lamana poe i ike ai aia he poe powa mawaena o lakou, ua kaumaha nui loa lakou; a hana lakou me ko lakou ikaika a pau, e hoopau loa aku ia lakou la mai ka ili aku o ka honua.\n\n21 . Aka hoi, hookonokono ae la o Satana i na naau o ka hapa nui o ko Nepai poe, a hui ae la lakou me ua poe powa la, a komo ae la lakou iloko o na berita o lakou la, a me na hoohiki o lakou la, e hoomalu e hoopakele lakou kekahi i kekahi, i kela wahi pilikia i keia wahi pilikia a lakou e hoonoho ia ai, i ole ai lakou e hoopilikia ia no na pepehi kanaka o lakou, a me na powa ana o lakou, a me na aihue ana o lakou.\n\n22 . A eia kekahi, ia lakou na hoailona o lakou, he oiaio, na hoailona malu o lakou, a me na olelo malu o lakou; a o keia mea i hiki ai ia lakou ke hoomaopopo he hoahanau ka mea i komo ai iloko o na berita, i ole ai kona hoahanau e hoopilikia ia no kela hewa keia hewa ana e hana ai, e kona hoahanau, aole hoi e ka poe i hui ia ae i kona poe, ka poe i hoohiki i keia berita;\n\n23 . A pela e hiki ai ia lakou ke pepehi kanaka, a powa, a aihue, a moekolohe, a hana i kela ano i keia ano o ka hewa, e ku e ana i na kanawai o ko lakou aina, a i na kanawai hoi o ko lakou Akua;\n\n24 . A o ka mea o lakou i hui ia ae me ko lakou poe, nana e hoike aku i ko ke ao nei no ka lakou mau hewa a me ko lakou mau mea hoopailua, e hookolokolo ia oia, aole mamuli o na kanawai o ko lakou aina, aka, mamuli o na kanawai o ko lakou hewa, i haawi ia ae ai e Gadianatona a me Kisakumena.\n\n25 . Ano hoi, o keia mau hoohiki a mau berita malu, oia na mea a Alama i kauoha mai ai i kana keiki, i hele ole aku ai i ko ke ao nei, o lilo auanei ia mau mea i kumu e kai iho ai i na kanaka ilalo i ka anai loa ia ana.\n\n26 . Ano hoi, aole i hiki aku ua mau hoohiki a mau berita malu la io Gadianatona la mai na mooolelo aku i haawi ia ai ia Helamana; aka hoi, ua hahao ia iloko o ka naau o Gadianatona, e kela mea hookahi nana i hoowalewale i ko kakou mau kupuna mua e ai i ka hua i papa ia;\n\n27 . He oiaio, o ua mea hookahi la nana i kuka pu ai me Kaina, ina e pepehi loa oia i kona kaikaina, ia Abela, aole loa ia mea e ikea e ko ke ao nei. A kuka pu iho la oia me Kaina a me ka poe hahai ia ia, mai ia manawa mai.\n\n28 . A o ua mea hookahi la no hoi nana i hahao iloko o na naau o na kanaka, e kukulu iho i halepakui i lawa ke kiekie no lakou e hiki aku ai i ka lani. A o ua mea hookahi la ia nana i alakai aku i ka poe kanaka, ka poe i hele mai mai ua halepakui la mai iloko o keia aina; ka mea i hoolaha ae i na hana o ka pouli a o ka hoopailua, maluna iho o ka ili a pau o ka aina, a kauo iho la oia i na kanaka ilalo i ka anai loa ia ana, a i kekahi gehena mau loa;\n\n29 . He oiaio, o ua mea hookahi la ia nana i hahao iho iloko o ka naau o Gadianatona, e hoomau i keia manawa i ka hana o ka pouli, a o ka pepehi kanaka malu; a ua hoopuka mai oia ia mea mai ka makamua o kanaka, a hiki wale mai i keia manawa.\n\n30 . A, aia hoi, oia no ke kumu o ka hewa a pau loa. A, aia hoi, ke hoomau la oia i kana mau hana o ka pouli a o ka pepehi kanaka malu, a ke haawi ae la i ko lakou mau mea kuka, a me ko lakou mau hoohiki, a me ko lakou mau berita, a me ko lakou mau kumumanao o ka hewa weliweli, mai kekahi hanauna aku i kekahi hanauna, e like me ka mea i hiki ai ke loaa ka mana maluna o na naau o na keiki a kanaka.\n\n31 . Ano hoi, ua loaa ia ia ka mana nui maluna iho o na naau o ko Nepai poe; he oiaio, a ua lilo iho la lakou i poe hewa loa; he oiaio, ua kapae ae la ka nui loa o lakou mawaho o ke ala o ka pono, a hahi iho la ilalo o na kapuai wawae o lakou i na kauoha a ke Akua, a huli ae la i ko lakou mau aoao iho, a kukulu iho la no lakou iho i na kii o ko lakou gula a me ko lakou kala.\n\n32 . A eia kekahi, hiki mai la keia mau hala a pau ia lakou, ma na makahiki aohe he nui, a ua hiki mai ka nui loa o ia mea ia lakou ma ka makahiki kanaonokumamahiku o ke au o na lunakanawai maluna iho o ka poe kanaka o Nepai.\n\n33 . A mahuahua ae la lakou ma na hala o lakou, ma ka makahiki kanaonokumamawalu no hoi, i ke kaumaha nui a me ka uwe ana o ka poe pono.\n\n34 . A pela kakou i ike ai ua hoomaka ko Nepai poe e emi iho iloko o ka hoomaloka, a e mahuahua ma na mea ino a me na mea hoopailua, oiai ko Lamana poe i hoomaka ai e mahuahua nui loa ma ka ike i ko lakou Akua; he oiaio, hoomaka ae la lakou e malama i kana mau kanawai a mau kauoha, a e hele ma ka oiaio a pololei imua ona.\n\n35 . A pela kakou i ike ai ua hoomaka ka Uhane o ka Haku e haalele ae i ko Nepai poe, no ka hewa a me ka paakiki o ko lakou mau naau.\n\n36 . A pela kakou i ike ai ua hoomaka ka Haku e ninini mai i kona Uhane maluna iho o ko Lamana poe, no ko lakou oluolu a makemake e manaoio i kana olelo.\n\n37 . A eia kekahi, imi ae la ko Lamana poe i ka poe powa o Gadianatona; a hai aku la lakou i ka olelo a ke Akua mawaena o ka poe hewa loa o lakou, a ua hoopau loa ia ua poe powa nei maiwaena aku o ko Lamana poe.\n\n38 . A eia kekahi, kukulu paa iho la ko Nepai poe ia lakou la a kokua ia lakou, e hoomaka ana ma ka poe hewa loa o lakou, a hiki i ka wa i uhi ai lakou i ka aina a pau o ko Nepai poe, a i hoowalewale ai i ka nui loa o ka poe pono, a iho ae la lakou e manaoio i ka lakou mau hana, a e loaa ko lakou waiwai pio, a e hui pu me lakou ma ko lakou mau pepehi kanaka malu a me ka hui pu ana.\n\n39 . A pela lakou i loaa ai ka hooponopono ana a pau o ke aupuni, a no ia mea, hahi iho la lakou malalo o na wawae o lakou, a papai ae, a haehae, a huli ae la i na kua o lakou i ka poe hune, a me ka poe akahai, a me ka poe haahaa e hahai ana i ke Akua.\n\n40 . A pela kakou i ike ai ma ka noho weliweli ana lakou, a e oo ana no ka luku mau loa.\n\n41 . A eia kekahi, pela i pau ai ka makahiki kanaonokumamawalu o ke au o na lunakanawai maluna iho o ka poe kanaka o Nepai.\n\n", "hel 7": "Ka Wanana a Nepai, ke keiki a Helamana—Ka olelo hooweliweli a ke Akua i ka poe kanaka o Nepai, e hoopai mai oia ia lakou ma kona huhu, i ka anai loa ia ana o lakou, ke ole lakou e mihi i ko lakou hewa. No ka hahau ana o ke Akua i ka poe kanaka o Nepai me ke ahulau; mihi iho la lakou a huli ia ia. O Samuela, he Lamana, wanana mai la oia i ko Nepai poe.\n\n[center][font_size=26]Mokuna 7[/font_size][/center]\n\n1 . Aia hoi kekahi, ma ka makahiki kanaonokumamaiwa o ke au o na lunakanawai maluna iho o ka poe kanaka o Nepai, hoi mai la o Nepai, ke keiki a Helamana, i ka aina o Zarahemela, mai ka aina akau mai;\n\n2 . No ka mea, ua kaahele ae la oia mawaena o na kanaka e noho ana ma ka aina akau, a hai aku la i ka olelo a ke Akua ia lakou, a wanana aku la i na mea he nui ia lakou;\n\n3 . A hoomalau mai la lakou i kana mau olelo a pau, a hiki ole ia ia ke noho mawaena o lakou, aka, hoi hou mai la oia i kona aina i hanau ai.\n\n4 . A ua ike oia i na kanaka ma ka noho hewa weliweli ana, a i kela poe powa Gadianatona e noho ana ma ka noho hookolokolo; ua lalau wale i ka mana a me ka noho luna ana ma ka aina; e waiho ana i na kauoha a ke Akua, a, aole pololei iki imua ona; e hoopono ole ana i na keiki a kanaka;\n\n5 . E hoohewa ana i ka poe pono no ko lakou pono; e hookuu ana i ka poe hewa a me ka poe hihia me ka hoopai ole, no ko lakou kala; a menei hou, e hoomau ana ma ka oihana ma ke poo o ke aupuni, e noho alii ai a e hana ai e like me ko lakou mau makemake, e hiki ia lakou ke loaa ka waiwai a me ka hanohano o ko ke ao nei; a eia hoi, e hiki ia lakou me ka oluolu loa ke moekolohe, a aihue, a pepehi a make loa, a hana e like me ko lakou makemake iho.\n\n6 . Ano, ua hiki mai keia ino nui maluna iho o ko Nepai poe, iloko o na makahiki he kakaikahi wale no; a ia Nepai i ike ai ia mea, ua hu ae la kona naau me ke kaumaha iloko ona; a pane aku la oia iloko o ka ehaeha o kona uhane,\n\n7 . Ina ua hiki iaʻu ke loaa koʻu mau la, ma na la o koʻu kupunakane o Nepai i hele mua mai ai mailoko mai o ka aina o Ierusalema, ina ua hiki iaʻu ke olioli pu me ia ma ka aina i olelo mua ia ai; ia wa ua oluolu kona poe kanaka e noi ia aku, a onipaa e malama i na kauoha a ke Akua, a lohi e alakai ia aku e hana hewa; a ua wikiwiki e hoolohe mai i na olelo a ka Haku;\n\n8 . He oiaio, ina o koʻu mau la kekahi ma ia mau la, alaila, ua olioli koʻu uhane ma ka pono o koʻu poe hoahanau.\n\n9 . Aka hoi, ua hookuu ia mai au o keia mau la no koʻu, a e hoopiha ia mai koʻu naau me ke kaumaha, no ka hewa nei o koʻu poe hoahanau.\n\n10 . Aia hoi, maluna ae o kekahi hale kiai ia, ma ka aina o Nepai, ma ke alaloa e hiki ai i kahi kuai nui, ma ke kulanakauhale o Zarahemela; nolaila, ua hookulou iho la o Nepai ia ia iho maluna ae o ka hale kiai ma kona kihapai, a ua kokoke no hoi ua hale kiai nei i ka puka kihapai e hiki aku ai mai ke alaloa aku.\n\n11 . A eia kekahi, e maalo ana kekahi mau kanaka, a ike ae la lakou ia Nepai, ia ia e ninini ana i kona uhane i ke Akua maluna ae o ka hale kiai, a holo aku la lakou a hai ae la i na kanaka i ka mea a lakou i ike ai, a houluulu paapu mai la na kanaka, e hiki ia lakou ke ike i ke kumu o ka uwe nui ana me neia no ka hewa o na kanaka.\n\n12 . Ano, ia Nepai i ala ai, ike aku la oia i ka lehulehu o na kanaka i houluulu ia mai.\n\n13 . A eia kekahi, oaka ae la oia i kona waha, a i aku la ia lakou, Aia hoi, no ke aha la oukou i houluulu mai ai ia oukou iho? I hai aku anei au ia oukou no ko oukou mau hewa?\n\n14 . He oiaio, no koʻu pii ana maluna ae o koʻu hale kiai, i hiki iaʻu ke ninini aku i koʻu uhane i kuu Akua, no ke kaumaha nui loa o koʻu naau, a no ko oukou mau hewa ia?\n\n15 . A no koʻu uwe ana a kanikau ana, ua houluulu mai oukou ia oukou iho, a ke kahaha nei; he oiaio, a he kumu nui ko oukou e kahaha ai; he oiaio, a he mea e pono ai no oukou e kahaha, no ko oukou haawi ia ana aku, i loaa ai i ke diabolo ka mana nui maluna iho o ko oukou mau naau;\n\n16 . He oiaio, pehea la i hiki ai ia oukou ke ae aku i ka hoowalewale ana o ka mea nana e imi nei e hoolei aku i ko oukou poe uhane ilalo, i ka popilikia mau loa a me ka poino pau ole;\n\n17 . E, e mihi oukou, e mihi oukou! No ke aha la oukou e make ai? E huli mai oukou, e huli mai oukou i ka Haku ko oukou Akua. No ke aha la oia i haalele ai ia oukou?\n\n18 . No ko oukou hoopaakiki ana i ko oukou mau naau ia; he oiaio, aole oukou i hoolohe mai i ka leo o ke kahuhipa maikai; he oiaio, ua hoonaukiuki oukou ia ia e huhu ku e ia oukou.\n\n19 . A, aia hoi, ma kahi o ka houluulu ana ia oukou, ke ole oukou e mihi, aia hoi, e hoopuehu aku auanei oia ia oukou, i lilo ai auanei oukou i ai na na ilio a me na holoholona hihiu.\n\n20 . E! Pehea la oukou i hiki ai ke hoopoina iho i ko oukou Akua i kela la hookahi ana i hoopakele mai ai ia oukou?\n\n21 . Aka hoi, no ka loaa ka waiwai ia mea, e mahalo ia ai e na kanaka, he oiaio, a i hiki ia oukou ke loaa ke gula a me ke kala. A ua kau aku oukou i ko oukou mau naau maluna iho o ka waiwai a me na mea lapuwale o ko ke ao nei, a no keia mau mea ke pepehi kanaka nei oukou, a powa, a aihue, a hoike wahahee i hewa ai ko oukou hoalauna, a hana aku i kela ano keia ano o ka hewa;\n\n22 . A no keia mea e iho mai auanei ka poino maluna iho o oukou, ke ole oukou e mihi. No ka mea, ina aole oukou e mihi, aia hoi, o kela kulanakauhale, a me keia mau kulanakauhale nui a pau no hoi, a puni, ma ka aina o ko kakou hooilina, e lawe ia aku, i ole ai auanei he kuleana ko oukou iloko o ia mau wahi, no ka mea, aole ka Haku e haawi ae ia oukou i ka ikaika, me ia i hana ai mamua aku nei, e ku paa imua o ko oukou poe enemi.\n\n23 . No ka mea, penei wahi a ka Haku, Aole au e hoike aku i ka poe hewa i koʻu ikaika, i kekahi mamua o kekahi, koe wale no ka poe e mihi i ko lakou mau hewa, a e hoolohe mai i kaʻu mau olelo; ano hoi, ke makemake nei au e ike oukou, e oʻu poe hoahanau, e aho no auanei ko Lamana poe mamua o oukou, ke ole oukou e mihi;\n\n24 . No ka mea hoi, ua nui loa aku ko lakou pono mamua o ko oukou; no ka mea, aole lakou i lawehala me ke ku e aku i kela ike nui i loaa ai ia oukou; nolaila, e aloha auanei ka Haku ia lakou; he oiaio, e hooloihi ae oia i ko lakou mau la a e hoomahuahua ae i ka lakou poe hua, oia, oiai oukou e hoopau loa ia ai, ke ole oukou e mihi;\n\n25 . He oiaio, auwe oukou no kela mea hoopailua i hiki mai ai mawaena o oukou; a ua hoopili aku oukou ia oukou iho ia mea, he oiaio, i kela poe malu i hoonohonoho ia e Gadianatona;\n\n26 . He oiaio, e hiki mai auanei ka poino ia oukou, no ia haaheo a oukou i ae aku ai e komo ae iloko o ko oukou mau naau, o ka mea ia i hookiekie ae ai ia oukou maluna ae o ka mea ku pono no ko oukou waiwai nui loa;\n\n27 . He oiaio, auwe oukou no ko oukou hewa a mau mea hoopailua.\n\n28 . A ke ole oukou e mihi, e make auanei oukou; he oiaio, e lawe ia aku ko oukou mau aina, mai o oukou aku, a e anai loa ia ae oukou mai ka ili aku o ka honua.\n\n29 . Aia hoi, aole au i olelo aku e hiki mai auanei keia mau mea, ma oʻu iho, no ka mea, aole ma oʻu iho aʻu i ike ai i keia mau mea; aka hoi, ua ike au he oiaio keia mau mea, no ka mea, ua hoike mai ka Haku ke Akua ia mau mea iaʻu; nolaila, ke hoike aku nei au e hiki mau auanei ia mau mea.\n\n", "hel 8": "[center][font_size=26]Mokuna 8[/font_size][/center]\n\n1 . Ano eia kekahi, ia Nepai i olelo aku ai i keia mau olelo, aia hoi kekahi poe he mau lunakanawai, no ka poe hana malu hoi o Gadianatona, a ua huhu lakou, a hea aku lakou me ke ku e ia ia, i ka i ana i na kanaka, No ke aha la oukou e lalau ole nei i keia kanaka a kai mai ia ia, i hoohewa ia aku ai oia e like me ka hewa ana i hana ai.\n\n2 . No ke aha la oukou e ike nei i keia kanaka, a e lohe nei ia ia e hoino mai ana i keia poe kanaka, a i ko kakou kanawai?\n\n3 . No ka mea, aia hoi, ua olelo aku o Nepai ia lakou no ka ino o ko lakou kanawai; he oiaio, ua nui na mea a Nepai i olelo aku ai i hiki ole ai ke palapala ia iho; a, aohe oia i olelo kekahi mea e ku e ana i na kauoha a ke Akua.\n\n4 . A ua huhu ua poe lunakanawai la ia ia no kana olelo maopopo ana ia lakou no ka lakou mau hana malu o ka pouli; aole nae lakou i aa e kau mai i ko lakou mau lima iho maluna ona; no ka mea, ua makau lakou i na kanaka, o kahea auanei lakou nei me ke ku e ia lakou la;\n\n5 . Nolaila, kahea ae la lakou i na kanaka, i ka i ana, No ke aha la oukou e ae aku nei i keia kanaka e hoino mai ia kakou? No ka mea, aia hoi, ke hoohewa mai nei oia i keia poe kanaka a pau, i ka anai loa ia ana; he oiaio, a e lawe ia auanei keia mau kulanakauhale nui o kakou mai o kakou aku, i kuleana ole ko kakou iloko o ia mau wahi.\n\n6 . Ano, ke ike nei kakou he mea hiki ole loa keia; no ka mea, ua ikaika kakou, a he mau kulanakauhale nui ko kakou; nolaila, aole e hiki i ko kakou poe enemi ke loaa ka mana maluna iho o kakou.\n\n7 . A eia kekahi, pela lakou i hookonokono ai i na kanaka e huhu mai ia Nepai, a hoala ai i na paio mawaena o lakou; no ka mea, aia kekahi poe e hea ana, E waiho wale i keia kanaka, no ka mea, he kanaka pono ia, a e hiki io mai auanei kela mau mea ana i olelo mai ai, ke ole kakou e mihi;\n\n8 . He oiaio, aia hoi e hiki mai auanei na hoopai a pau maluna iho o kakou ana i hoike mai ai ia kakou; no ka mea, ua ike kakou ua hoike pololei mai oia ia kakou no ko kakou mau hala. A, aia hoi, he nui ia mau mea; a ke ike nei oia i na mea a pau e loohia mai auanei maluna o kakou, e like me ia i ike ai no ko kakou mau hala;\n\n9 . He oiaio, a aia hoi, ina aole oia he kaula ina ua hiki ole ia ia ke hoike mai no kela mau mea.\n\n10 . A eia kekahi, o kela poe kanaka, ka poe i imi iho e pepehi mai ia Nepai, ua koi ia aku no ko lakou makau, i kau ole mai ai lakou i ko lakou mau lima maluna iho ona. Nolaila, hoomaka hou oia e olelo aku ia lakou, i ka ike ana ua loaa ia ia ka oluolu ma na maka o kekahi poe, a no ia mea, makau iho la ke koena o lakou.\n\n11 . Nolaila, ua koi ia oia e olelo hou aku ia lakou, i ka i ana, Aia hoi, e koʻu poe hoahanau, aole anei oukou i heluhelu ua haawi mai la ke Akua i ka mana i kekahi kanaka, ia Mose, e hahau maluna o na wai o ke Kai Ula, a kaawale ae la ia mau mea i o a i o, a hele mai la ka Iseraela, o lakou no ko kakou poe kupuna, mawaena ma ka aina maloo, a popoi ae la na wai maluna iho o na puali o ko Aigupita, a ale iho la ia lakou?\n\n12 . Ano hoi, ina i haawi mai ke Akua i ua kanaka nei i ka mana me neia, alaila, no ke aha la oukou e hoopaapaa nei mawaena o oukou iho, a i ae aole oia i haawi mai iaʻu i ka mana i ike ai au no na hoopai e hiki mai ana maluna iho o oukou ke ole oukou e mihi?\n\n13 . Aka hoi, aole o kaʻu mau olelo wale no ka oukou e hoole nei, aka ke hoole mai nei no hoi oukou i na olelo a pau i olelo ia ai e ko oukou poe kupuna, a me na olelo no hoi i olelo ia mai ai e ua kanaka nei, o Mose, ka mea nona ka mana nui i haawi ia mai ai ia ia; he oiaio, i na olelo ana i olelo mai ai no ka hiki ana mai o ka Mesia.\n\n14 . He oiaio, aole anei oia i hoike mai, e hele mai auanei ke Keiki a ka Akua? A me ia i kau ai iluna i ka nahesa keleawe ma ka waonahele, pela no auanei e kaulia ai i luna ka mea e hele mai ana.\n\n15 . A o ka poe a pau i nana aku i ua nahesa la e ola no lakou, pela no hoi o ka poe a pau e nana aku ana i ke Keiki a ke Akua, me ka manaoio, a me ka uhane mihi, e hiki ke ola, oia, a hiki aku i kela ola e mau loa aku ana.\n\n16 . Ano hoi, aole o Mose wale no ka i hoike mai no keia mau mea, aka o na kaula hemolele a pau, mai kona mau la a hiki mai i na la o Aberahama.\n\n17 . He oiaio, ike ae la o Aberahama no kona hiki ana mai, a ua hoopiha ia me ka olioli, a hauoli iho la.\n\n18 . He oiaio, a ke i aku nei au ia oukou, aole o Aberahama wale no ka i ike no ua mau mea nei, aka, he nui na mea mamua aku o na la o Aberahama i kahea ia mamuli o ka aoao o ke Akua; he oiaio, mamuli o ka aoao o kana Keiki; a o keia i hoike ia mai ai ia mea i na kanaka, i na tausani makahiki he nui mamua o kona hiki ana mai, i hiki mai ai ka hoolapanai ana hoi ia lakou.\n\n19 . Ano, ke makemake nei au e ike oukou, ua nui na kaula mahope mai o na la o Aberahama, i hoike mai ai no ua mau mea nei; he oiaio, aia hoi, hoike wiwo ole mai ke kaula Zenosa; a no ia mea ua pepehi ia oia a make.\n\n20 . A o Zenoka hoi, a o Eziasa no hoi, a o Isaia no hoi, a me Ieremia, (o Ieremia no ua kaula la nana i hoike mai no ka anai ia ana o Ierusalema.) Ano, ke ike nei kakou ua anai ia o Ierusalema e like me na olelo a Ieremia. No ia mea, ea, no ke aha la e hele ole mai ai ke Keiki a ke Akua, e like me kana wanana?\n\n21 . Ano, e hoole anei oukou i ka anai ia ana o Ierusalema? E olelo anei oukou aole i pepehi ia na keikikane a Zedekia, o lakou a pau, koe o Muleka wale no? He oiaio, aole anei oukou i ike aia no na hua a Zedekia pu me kakou, a ua kipaku ia mai, mailoko mai o ka aina o Ierusalema? Aka hoi, aole o keia wale no.\n\n22 . Ua kipaku ia mai ko kakou kupunakane o Lehi mailoko mai o Ierusalema, no kona hoike ana no ua mau mea nei. O Nepai hoi kekahi, nana i hoike mai no ua mau mea nei, a aneane ko kakou poe kupuna a pau hoi, a hiki loa i keia manawa; he oiaio, ua hoike lakou no ka hiki ana mai o Kristo, a ua nana imua, a ua hauoli ma kona la e hiki mai ana.\n\n23 . A aia hoi, o ke Akua no ia, a oia pu kekahi me lakou, a ua hoike mai oia ia ia iho ia lakou, i hoolapanai ia ai lakou e ia; a hoonani aku la lakou ia ia, no ka mea e hiki mai ana.\n\n24 . Ano, i ko oukou ike ana i keia mau mea, a hiki ole ke hoole mai ia mau mea, ke ole wahahee oukou, nolaila, ma keia mea ua hana hewa oukou, no ka mea, ua hoomalau oukou i keia mau mea a pau, me na mea hoike he nui loa nae a lakou i loaa ai; he oiaio, ua loaa ia oukou na mea a pau, na mea ma ka lani, a me na mea a pau ma ka honua nei no hoi, me he hoike la, o kela mau mea he oiaio.\n\n25 . Aka hoi, ua hoomalau mai oukou i ka oiaio, a kipi mai la i ko oukou Akua hemolele; a i keia manawa hoi, ma kahi o ka hoahu ana no oukou iho ka waiwai ma ka lani, kahi e popo ole ai kekahi mea, kahi e komo ole ai kekahi mea pelapela, e hoahu ana oukou no oukou iho i ka inaina no ka la hookolokolo;\n\n26 . He oiaio, i keia manawa hoi e oo ana oukou, no ko oukou mau pepehi kanaka ana, a me ko oukou moekolohe a hana ino, no ka make mau loa; he oiaio, a ke ole oukou e mihi, e hoea koke mai ia ia oukou;\n\n27 . He oiaio, aia hoi ia ma ko oukou mau puka komo ano; he oiaio, e hele aku oukou i ka noho hookolokolo, a e imi; aia hoi, ua pepehi loa ia ko oukou lunakanawai, a ke moe la oia iloko o kona koko; a ua pepehi ia ae oia e kona kaikaina, ka mea e imi ana e noho ma ka noho hookolokolo.\n\n28 . A, aia hoi, no ko oukou poe hui malu laua a elua, o ko lakou mea nana i hookumu, oia o Gadianatona, a me ka mea ino hookahi e imi nei e make na uhane o na kanaka.\n\n", "hel 9": "[center][font_size=26]Mokuna 9[/font_size][/center]\n\n1 . Eia hoi kekahi, i ka wa a Nepai i olelo aku ai i keia mau olelo, holo ae la kekahi poe kanaka e ku ana mawaena o lakou i ka noho hookolokolo; he oiaio, he mau mea elima ka i hele; a i ae la lakou mawaena o lakou iho, me lakou i holo ai,\n\n2 . Aia hoi, e ike oiaio kakou ano, ina he kaula keia kanaka, a ua kauoha ae ke Akua ia ia e wanana mai i na mea kupanaha me neia ia kakou. Aole kakou i manaoio ua kauoha mai oia peia; he oiaio, aole kakou i manaoio he kaula ia; aka hoi, ina he oiaio keia mea ana i i mai ai no ka lunakanawai nui, ua make oia, alaila e manaoio kakou he oiaio na olelo e ae, ana i olelo mai ai.\n\n3 . A eia kekahi, holo ae la lakou ma ko lakou ikaika, a komo ae la iloko i ka noho hookolokolo; a, aia hoi, ua haule iho la ka lunakanawai nui i ka honua, a moe iho la ia iloko o kona koko.\n\n4 . Ano hoi, ia lakou i ike ai i keia, ua pihoihoi nui loa lakou, a hina iho la i ka honua; no ka mea, ua manaoio ole lakou i na olelo a Nepai i olelo aku ai, no ka lunakanawai nui;\n\n5 . Aka, ano ia lakou i ike ai manaoio iho la lakou, a hiki mai ka eehia maluna iho o lakou, o hiki mai auanei na hoopai a pau a Nepai i olelo aku ai, maluna iho o na kanaka; nolaila, haalulu ae la lakou, a ua hina iho i ka honua.\n\n6 . Ano, ia wa koke no i pepehi ia ai ka lunakanawai nui; ua hou malu ia e kona kaikaina; a mahuka ae la oia, a holo ae la na kauwa, a hai aku la i na kanaka, e hooho ana i ka leo pepehi kanaka mawaena o lakou.\n\n7 . Aia hoi, hoakoakoa ae la na kanaka ia lakou iho i kahi o ka noho hookolokolo; a, aia hoi, me ka pihoihoi nui ko lakou ike ana i ua mau kanaka la elima i hina i ka honua.\n\n8 . Ano hoi, ua ike ole na kanaka no ke akoakoa paapu ana o na kanaka ma ke kihapai o Nepai; nolaila, i ae la lakou mawaena o lakou iho: O lakou nei no ka poe i pepehi iho i ka lunakanawai, a ua hahau mai ke Akua ia lakou, i hiki ole ai ia lakou ke mahuka aku mai o kakou aku.\n\n9 . A eia kekahi, lalau iho la lakou ia lakou la, a hikii ia lakou la, a hahao aku la ia lakou iloko o ka halepaahao. A ua hoouna ia aku kekahi olelo hoolaha a puni, ua pepehi ia ka lunakanawai, a ua hopu ia na mea pepehi, a hahao ia iloko o ka halepaahao.\n\n10 . A eia kekahi, ia la ae, hoakoakoa ae la na kanaka ia lakou iho e uwe a e hookeai, ma ka hoolewa ana o ka lunakanawai nui, ka mea i pepehi ia.\n\n11 . A pela no hoi ua poe lunakanawai la, ka poe i ku ma ke kihapai o Nepai, a lohe i kana mau olelo, o lakou pu i akoakoa no hoi ma ke kanu kupapau.\n\n12 . A eia kekahi, ninaninau ae la lakou mawaena o na kanaka, i ka i ana: Ai la ihea ua mau mea la elima i hoouna ia mai ai e ninau aku no ka lunakanawai nui ina paha ua make oia? A pane aku la lakou, a i aku la: No keia mau mea elima a oukou i olelo mai nei na oukou i hoouna, aole makou i ike; aka, aia no elima, o lakou ka poe pepehi kanaka, ua hahao ia e makou iloko o ka halepaahao.\n\n13 . A noi ae la na lunakanawai e kai ia mai lakou; a ua kai ia mai lakou, a, aia hoi, o lakou no na mea elima i hoouna ia aku; aia hoi, ninaninau ae la na lunakanawai ia lakou e ike no ia hana, a hai aku la lakou ia lakou la i na mea a pau a lakou i hana ai, i ka i ana:\n\n14 . Holo aku la makou a hiki i kahi hookolokolo, a ia makou i ike ai i na mea a pau, me ka Nepai i hoike mai ai, ua pihoihoi makou, a hina iho la makou i ka honua; a ia makou i pohala ae ai ma ko makou pihoihoi ae, aia hoi, hahao mai lakou nei ia makou iloko o ka halepaahao.\n\n15 . Ano, no ka pepehi ia ana o ua kanaka nei, aole makou i ike i ka mea nana ia i hana, a o keia wale no ka makou i ike: holo ae la makou a hiki e like me ko oukou makemake, a, aia ua make ka oia e like me na olelo a Nepai.\n\n16 . Ano, eia kekahi, wehewehe ae la na lunakanawai i ka mea i na kanaka, a hea ae la me ke ku e ia Nepai, i ka i ana: Aia hoi, ua ike makou ua ae like o ua Nepai nei me kekahi mea e pepehi i ka lunakanawai, alaila, i hiki ia ia ke hai mai ia mea ia makou, i hiki ia ia ke hoohuli mai ia makou i kona manaoio, e hiki ia ia ke hookiekie ae ia ia iho i kanaka nui, wae ia e ke Akua, a he kaula hoi;\n\n17 . Ano hoi, e huai ae makou i ke ano a ua kanaka nei, a nana e hai mai i kona hewa a e hoike mai ia makou i ka mea nana i pepehi i ua lunakanawai nei.\n\n18 . A eia kekahi, ua hookuu ia ua mau mea la elima ma ka la o kona kanu ia ana. Aka hoi, papa aku la lakou i na lunakanawai ma na olelo a lakou la i olelo ku e mai ai ia Nepai, a hoopaapaa ae la me kela mea keia mea o lakou, a hoohoka aku la lakou ia lakou la.\n\n19 . Kena ae la nae lakou la e hopu ia o Nepai, a hikii ia mai a kai ia aku imua o na kanaka, a hoomaka lakou e niele mai ia ia ma na ano he nui, e hiki ia lakou ke hoohihia mai ia ia, e hiki ia lakou ke hoohewa mai ia ia e make;\n\n20 . I ka i ana ia ia, Ua hui pu oe; owai la keia kanaka nana i hana mai i keia pepehi ana? Ano, e hai mai oe ia makou, a e hoopuka mai i kou hewa, ea, eia no ke kala; a e hookuu ola no hoi makou ia oe ina e hai mai oe ia makou, a e hoopuka mai i ke kuikahi au i hana ai me ia.\n\n21 . Aka, i aku la o Nepai ia lakou, E na mea naaupo, ka poe i okipoepoe ole ia o ka naau, ka poe makapo, a poe kanaka ai oolea hoi, ke ike nei anei oukou i ka loihi o ka hookuu ana o ka Haku ko oukou Akua ia oukou, e hele ma ko oukou aoao hewa nei?\n\n22 . E, ko oukou mea e pono ai e hoomaka e aoa a e uwe, no ka luku nui e kali nei i keia manawa ia oukou, ke ole oukou e mihi.\n\n23 . Aia hoi, ke i mai nei oukou ua kuikahi au me kekahi kanaka, nana e pepehi aku ia Seezorama, i ko kakou lunakanawai nui. Aka hoi, ke i aku nei au ia oukou, ua olelo ia keia no koʻu hoike ana ia oukou, e hiki ia oukou ke ike no keia mea; he oiaio, i mea hoike ia oukou, ua ike au no na hewa a me na mea hoopailua mawaena o oukou.\n\n24 . A no kuu hana ana i keia, ke i mai nei oukou ua kuikahi au me kekahi kanaka e hana i keia; he oiaio, no koʻu hoike ana aku ia oukou i keia hoailona, ua huhu oukou iaʻu, a ke imi nei e hoopau mai i kuu ola.\n\n25 . Ano hoi, e hoike aku no au i kekahi hoailona hou, a e ike ina paha ma keia mea hoi oukou e imi ai e hoopau mai iaʻu.\n\n26 . Aia hoi, ke i aku nei au ia oukou, e hele oukou i ka hale o Leanatuma, oia no ke kaikaina o Seezorama, a e i aku ia ia:\n\n27 . Ua kuikahi anei o Nepai, ka mea e kaena ana me he kaula la, ka mea nana e wanana nei i ka ino nui no keia lahuikanaka, me oe, a ma ia mea ua pepehi olua ia Seezorama, oia no kou kaikuaana?\n\n28 . A eia hoi, e i mai auanei oia ia oukou, Aole.\n\n29 . A na oukou e olelo aku ia ia, Ua pepehi anei oe i kou kaikuaana?\n\n30 . A e ku malie oia me ka makau, a e ike ole i ka mea e olelo mai. A, aia hoi, e hoole mai oia ia oukou; a e hana oia me he mea la ua kahaha oia; aka, e hai mai nae oia ia oukou ua hala ole oia.\n\n31 . Aka hoi, na oukou e huli aku ia ia, a e loaa ia oukou ke koko ma na kihi o kona koloka.\n\n32 . A ia oukou e ike ai i keia, na oukou e i aku, No hea mai keia koko? Aole anei makou i ike o keia no ke koko o kou kaikuaana?\n\n33 . Alaila, e haalulu oia, a e mae kona maka, me he mea la ua hiki ae ka make maluna iho ona.\n\n34 . Alaila, na oukou e i aku, No keia makau a me keia mae i hiki mai ai maluna o kou maka, aia hoi, ke ike nei makou ua hewa oe.\n\n35 . Alaila e hiki ae ka makau nui ae maluna iho ona; alaila e hai mai oia ia oukou, aole hoi e hoole hou mai ua hana oia i keia pepehi ana.\n\n36 . Alaila e i mai oia ia oukou, ua ike ole wau nei la, o Nepai, no ia mea, ke ole i haawi ia mai ia iaʻu e ka mana o ke Akua. Alaila, e ike oukou he kanaka pono wau, a ua hoouna ia mai au ia oukou mai ke Akua mai.\n\n37 . A eia kekahi, hele lakou a hana aku la, e like me ka Nepai i i aku ai ia lakou. A, aia hoi, o na olelo ana i i aku ai, ua oiaio; no ka mea, e like me na olelo, hoole mai la oia; a e like me na olelo, hooia mai la oia.\n\n38 . A kai ia oia e hooiaio mai o ka mea pepehi io no oia, a ua hookuu ia ae na mea elima; a o Nepai no hoi.\n\n39 . A aia no kekahi poe o ko Nepai i manaoio ae i na olelo a Nepai; a aia no kekahi poe no hoi i manaoio ae, no ka hoike o na mea elima, no ka mea, ua hoohuli ia lakou oiai lakou ma ka halepaahao.\n\n40 . Ano, aia kekahi poe mawaena o ko Nepai, ka poe i olelo he kaula no o Nepai;\n\n41 . A aia kekahi poe e olelo ana, Aia hoi, he akua no oia, no ka mea, ina aole oia he akua, ina ua hiki ole ia ia ke ike i na mea a pau. No ka mea hoi, ua hai mai oia i na manao o ko kakou mau naau, a ua hai mai no hoi i na mea ia kakou; a ua hoike mai no hoi oia ia kakou i ka mea nana i pepehi maoli i ko kakou lunakanawai nui.\n\n", "hel 10": "[center][font_size=26]Mokuna 10[/font_size][/center]\n\n1 . A eia kekahi, hoomaka ae la ka mokuahana mawaena o na kanaka, a kaawale ae la lakou i o a i o, a hele ae la i ko lakou mau ala, e haalele ana ia Nepai oia wale no, ia ia e ku ana maweana konu o lakou.\n\n2 . A eia kekahi, hele aku la o Nepai i kona hale iho, e noonoo ana i na mea a ka Haku i hoike mai ai ia ia.\n\n3 . A eia kekahi, ia ia e noonoo ana pela, ua hoopoho nui ia ka manao no ka hewa o ka poe kanaka o ko Nepai, a me ka lakou mau hana malu o ka pouli, a me ko lakou mau pepehi kanaka ana, a mau powa ana, a i kela ano keia ano o na hala, a eia kekahi, ia ia e noonoo ana pela ma kona naau, aia hoi, pae mai la kekahi leo ia ia, i ka i ana:\n\n4 . Pomaikai oe, e Nepai, no kela mau mea au i hana ai; no ka mea, ua ike au ua hai aku oe me ka molowa ole i ka olelo aʻu i haawi aku ai ia oe, i keia lahuikanaka. A ua makau ole oe ia lakou, a ua imi ole oe i kou ola iho, aka ua imi mai i koʻu makemake, a e malama mai i kaʻu mau kauoha.\n\n5 . Ano, no ka hana ana i keia me ka molowa ole loa, aia hoi, e hoopomaikai aku au ia oe no ka wa pau ole; a e hoolilo aku au ia oe i ikaika ma ka olelo a ma ka hana, ma ka manaoio; he oiaio, e hana ia auanei na mea a pau ia oe e like me kau olelo, no ka mea, aole oe e noi mai i ka mea e ku e ana i koʻu makemake.\n\n6 . Aia hoi, ooe no o Nepai, a owau no ke Akua. Aia hoi, ke hai aku nei au ia oe, imua o koʻu poe anela, he mana auanei kou maluna iho o keia lahuikanaka, a e hahau iho auanei i ka honua me ka wi, a me ka mai ahulau, a me ka luku, e like me ka hewa o keia lahuikanaka.\n\n7 . Aia hoi, ke haawi aku nei au ia oe i ka mana, a o ka mea au e sila ai ma ka honua, e sila ia hoi oia ma ka lani: a o ka mea au e hookuu ai ma ka honua, e hookuu ia hoi oia ma ka lani; a pela kou mana mawaena o keia lahuikanaka.\n\n8 . A pela hoi, ina e olelo ae oe i keia luakini, E nahae ia mawaena, e hana ia auanei ia.\n\n9 . A ina e olelo ae oe i keia mauna, E hoohiolo ia oe a e lilo i laumania, e hana ia auanei ia.\n\n10 . Aia hoi, ina e olelo ae oe, Na ke Akua keia lahuikanaka e hahau mai, e hiki io mai auanei ia.\n\n11 . Ano hoi, ke kauoha aku nei au ia oe e hele aku a e hai aku i keia lahuikanaka, Penei wahi a ka Haku ke Akua, oia no ka Mea Mana loa, ina aole oukou e mihi, e hahau ia oukou, a hiki i ka luku loa ia ana.\n\n12 . Eia hoi kekahi, i ka wa a ka Haku i olelo mai ai i keia mau olelo ia Nepai, ku iho la oia, aole oia i hoi aku i kona hale iho, aka hoi, hoi ae la oia i na poe kanaka i hele liilii a puni ma ka ili o ka aina, a hoomaka ae la e hai aku ia lakou i ka olelo a ka Haku, i olelo e ia mai ai ia ia no ko lakou luku ia ana, ke ole lakou e mihi.\n\n13 . Ano hoi, me ua hana mana nui la pu a Nepai i hana ai i ka hai ana aku ia lakou no ka make o ka lunakanawai nui, hoopaakiki iho la nae lakou i ko lakou mau naau, a hoolohe ole mai i na olelo a ka Haku;\n\n14 . Nolaila, hai aku la o Nepai ia lakou i ka olelo a ka Haku, i ka i ana: Ina aole oukou e mihi, penei wahi a ka Haku, e hahau ia oukou a hiki i ka luku loa ia ana.\n\n15 . A eia kekahi, ia Nepai i hai aku ai ia lakou i ka olelo, aia hoi, hoopaakiki iho la nae lakou i ko lakou mau naau, a, aole i hoolohe mai i kana mau olelo; nolaila, hoino ku e mai la lakou ia ia, a imi iho la e kau mai i ko lakou mau lima maluna iho ona, i hiki ia lakou ke hoolei aku ia ia iloko o ka halepaahao.\n\n16 . Aka hoi, me ia pu ka mana o ke Akua, a ua hiki ole ia lakou ke hopu mai ia ia, e hoolei ia ia iloko o ka halepaahao, no ka mea, ua kaili ia oia e ka Uhane, a hali ia ae la maiwaena aku o lakou.\n\n17 . A eia kekahi, pela oia i hele aku ai ma ka Uhane, ia poe aku ia poe aku, e hai ana i ka olelo a ke Akua, a hiki i ka wa i hai ia aku ai ia e ia ia lakou a pau, a hoouna ia aku la ia mawaena o ka poe kanaka a pau.\n\n18 . A eia kekahi, aole lakou i hoolohe mai i kana mau olelo; a hoomaka ia na paio, a no ia mea mokuahana lakou ia lakou iho, a hoomaka ae la e luku kekahi i kekahi me ka pahikaua.\n\n19 . A pela i pau ai ka makahiki kanahikukumamakahi o ke au o na lunakanawai maluna iho o ka poe kanaka o Nepai.\n\n", "hel 11": "[center][font_size=26]Mokuna 11[/font_size][/center]\n\n1 . Ano, eia kekahi, ma ka makahiki kanahikukumamalua o ke au o na lunakanawai, mahuahua ae la na paio, a no ia mea hiki mai na kaua a puni ka aina mawaena o ka poe kanaka a pau o Nepai.\n\n2 . A na ua poe powa hui malu nei i hana i keia hana o ka luku a me ka hewa. A mau ae la ua kaua nei a pau kela makahiki. A mau ae la no hoi ia ma ka makahiki kanahikukumamakolu.\n\n3 . A eia kekahi ma keia makahiki, hea aku la o Nepai i ka Haku, i ka i ana:\n\n4 . E ka Haku, mai hookuu mai oe i keia poe kanaka e luku ia me ka pahikauae aka, e ka Haku, e aho e kau ia ka wi ma ka aina, e hooeu ai ia lakou ma ka hoomanao i ka Haku i ko lakou Akua, a malia paha e mihi lakou a huli ae ia oe.\n\n5 . A pela no ia i hana ia, e like me na olelo a Nepai. A, aia he wi nui maluna o ka aina mawaena o ka poe kanaka a pau o Nepai. A pela ma ka makahiki kanahikukumamaha, mau ae la no ka wi, a oki iho la ka hana luku ma ka pahikaua, aka lilo iho la i ehaeha ma ka wi.\n\n6 . A mau ae la no hoi keia hana luku ma ka makahiki kanahikukumamalima. No ka mea, ua hahau ia ka honua i maloo loa ai ia, a hoohua ole mai i ka hua liilii ma ke kau hua; a ua hahau ia ka honua a puni, oia, mawaena o ko Lamana poe pela pu mawaena o ko Nepai poe, a ua hahau ia lakou a make lakou ma na tausani, ma na wahi hewa loa o ka aina.\n\n7 . A eia kekahi, ike iho la na kanaka ua kokoke lakou e make i ka wi, a hoomaka ae la lakou e hoomanao i ka Haku ko lakou Akua; a hoomaka lakou e hoomanao i na olelo a Nepai.\n\n8 . A hoomaka ae la na kanaka e noi ae i ko lakou poe lunakanawai nui a me ko lakou poe luna, e i mai lakou ia Nepai, Aia hoi, ke ike nei makou he kanaka oe no ke Akua, a nolaila e hea aku i ka Haku i ko makou Akua, e hoohuli ae oia mai o makou aku i keia wi, o ko auanei na olelo a pau au i olelo mai ai, no ko makou luku ia ana.\n\n9 . A eia kekahi, olelo mai la ka poe lunakanawai ia Nepai, e like me na olelo a pau i makemake ia. A eia kekahi, ia Nepai i ike ai ua mihi iho la ka poe kanaka, a e hoohaahaa ana ia lakou iho iloko o ke kapa ino, kahea hou aku la oia i ka Haku, i ka i ana:\n\n10 . E ka Haku, aia hoi, ke mihi nei keia poe kanaka; a ua kahili ae la lakou i ko Gadianatona poe hui maiwaena aku o lakou, a ua pio loa iho la lakou la, a ua huna iho la lakou i ko lakou mau mea kuka malu iloko o ka honua.\n\n11 . Ano, e ka Haku, no keia haahaa ana o lakou, e hoohuli ae anei oe i kou huhu, a e ae mai i pau kou huhu ma ka luku ia ana o ua poe kanaka hewa la, au i luku mai ai mamua iho nei?\n\n12 . E ka Haku, e hoohuli ae anei oe i kou huhu, he oiaio, i kou huhu wela, a e hooki mai i keia wi ma keia aina?\n\n13 . E ka Haku, e hoolohe mai anei oe iaʻu, a e kauoha mai i hana ia ai ia e like me kaʻu mau olelo, a e hoouna mai i ka ua maluna iho o ka ili o ka honua, i hiki ia ia ke hoohua mai i kona hua a me kona hua liilii, ma ke kau hua?\n\n14 . E ka Haku, ua hoolohe mai la no oe i kaʻu mau olelo iaʻu i olelo aku ai, e wi ka aina, i hooki ia ke ahulau o ka pahikaua; a ua ike au e hoolohe mai no oe, i keia manawa, i kaʻu mau olelo, no ka mea, ua i mai oe, Ina e mihi keia poe kanaka, naʻu no e hookoe aku ia lakou;\n\n15 . He oiaio, e ka Haku, a ke ike mai nei oe ua mihi iho la lakou, no ka wi, a no ke ahulau, a me ka luku ia ana i hiki mai ai maluna iho o lakou.\n\n16 . Ano, e ka Haku, aole anei oe e hoohuli ae i kou huhu, a e hoao hou ina paha e hookauwa aku lakou nau? A ina pela, e ka Haku, ua hiki no ia oe ke hoopomaikai mai ia lakou, e like me kau mau olelo au i olelo mai ai.\n\n17 . A eia kekahi, ma ka makahiki kanahikukumamaono, hoohuli ae la ka Haku i kona huhu mai o na kanaka aku, a kauoha ae la i ka ua e haule mai maluna iho o ka honua, a hoohua mai la ia i kona hua ma ke kau hua ona. A hoohua mai la no ia i kona hua liilii, ma ke kau hua liilii ona.\n\n18 . Aia hoi, hauoli iho la na kanaka, a hoonani aku la i ke Akua, a ua hoopiha ia ko ka ili o ka aina a pau me ka olioli ana; a, aole lakou i imi hou e pehehi mai ia Nepai, aka, manao iho la lakou ia ia me he kaula nui la, a he kanaka o ke Akua, me ka mana a makaukau nui i haawi ia mai ai ia ia mai ke Akua mai.\n\n19 . A, aia hoi, o Lehi, kona kaikaina, aole oia i emi iki mahope iho ona ma na mea e pili ana i ka pono.\n\n20 . A pela i hoomaka ai ka poe kanaka o Nepai e pomaikai hou ma ka aina, a hoomaka ae la e kukulu iho i na wahi neoneo o lakou, a hoomaka ae la e hoonui a hoolaha aku, a hiki ia lakou ke uhi i ka ili a puni o ka aina, ma ka akau a ma ka hema no hoi, mai ke kai komohana, a hiki aku i ke kai hikina.\n\n21 . A eia kekahi, pau ae la ka makahiki kanahikukumamaono ma ka maluhia. A hoomaka ae la ka makahiki kanahikukumamahiku ma ka maluhia; a laha ae la ka ekalesia ma na wahi a pau ma ka ili o ka aina; a ua hui ia ka nui o na kanaka o ko Nepai poe a me ko Lamana poe no hoi, ma ka ekalesia; a ua loaa ia lakou ka maluhia nui loa ma ka aina, a pela i pau ai ka makahiki kanahikukumamahiku.\n\n22 . A he maluhia no hoi ko lakou ma ka makahiki kanahikukumamawalu, koe he mau ku e uuku no na mea nui o ke ao ana i haawi ia mai ai e na kaula.\n\n23 . A ma ka makahiki kanahikukumamaiwa, hoomaka ae la na hoopaapaa nui ana. Aka eia kekahi, o Nepai laua me Lehi, a me na mea he nui wale o ko laua poe hoahanau, ka poe i ike no na mea nui oiaio o ke ao ana, e loaa ana na hoikeana i kela la i keia la, nolaila, hai aku la lakou i na kanaka, a no ia mea, hoopau iho la lakou i ko lakou la hoopaapaa ana ia makahiki hookahi no.\n\n24 . A eia kekahi, ma ka makahiki kanawalu o ke au o na lunakanawai maluna iho o ka poe kanaka o Nepai, aia kekahi poe o na mea haalele i ko Nepai poe, ka poe i hele aku i kekahi mau makahiki mamua iho nei i ko Lamana poe, a lawe maluna o lakou iho i ka inoa o ko Lamana poe; a me kekahi poe hoi he poe mamo io o ko Lamana, i hookonokono ia aku i ka huhu e lakou, oia hoi ua poe haalele la, nolaila hoomaka ae la lakou i ke kaua me ko lakou poe hoahanau.\n\n25 . A hana mai la lakou i ka pepehi kanaka a me ka powa; alaila, hee aku la lakou iloko o na mauna, a iloko o ka waonahele a me na wahi huna, e huna ana ia lakou iho i hiki ole ke loaa lakou, e loaa ana i kela la i keia la na mea hou e hui me lakou, me ka hele ana o na mea haalele io lakou la;\n\n26 . A pela ma kekahi manawa, he oiaio, ma kekahi mau makahiki aole he nui, lilo iho la lakou i poe powa hui he nui loa, a imi iho la lakou i na mea kuka malu a pau o Gadianatona; a pela lakou i lilo ai ka poe powa o Gadianatona.\n\n27 . Ano hoi, hana ino nui iho la ua poe powa nei, he oiaio, i ka luku nui ia ana mawaena o ka poe kanaka o Nepai, a mawaena no hoi o ka poe kanaka o Lamana.\n\n28 . A eia kekahi, he mea e pono ai e hooki ia aku keia hana luku; nolaila, hoouna aku la lakou i kekahi poe kaua o na kanaka ikaika iloko o ka waonahele, a maluna ae o na mauna e imi aku i ua poe powa hui nei, a e luku aku ia lakou.\n\n29 . Aka hoi, eia kekahi ma kela makahiki no ua hooauhee ia mai lakou a hiki iloko o ko lakou mau aina iho. A pela i pau ai ka makahiki kanawalu o ke au o na lunakanawai maluna iho o ka poe kanaka o Nepai.\n\n30 . A eia kekahi, ma ka makamua o ka makahiki kanawalukumamakahi, hele hou aku la lakou e ku e i ua poe powa hui nei, a luku aku la no i kekahi poe he nui; a luku ia mai no hoi lakou me ka luku nui;\n\n31 . A ua koi hou ia lakou e hoi mai mailoko mai o ka waonahele, a mailoko mai o na mauna, i ko lakou aina iho, no ka nui loa o ka helu o ua poe powa la i noho ma na mauna a me ka waonahele.\n\n32 . A pela i pau ai ua makahiki nei. A mahuahua ae la nae ka poe powa a lilo maoli i ikaika, a aa mai la lakou i ka poe kaua a pau o ko Nepai poe, a o ko Lamana poe no hoi; a ma o lakou la i hiki mai ai ka makau i na kanaka, maluna iho o ka ili a pau o ka aina;\n\n33 . He oiaio, no ka mea, hele mai la lakou i na wahi he nui o ka aina, a hana ae la i ka luku nui ia lakou nei; he oiaio, pepehi iho la i na mea he nui, a hali pio aku la i na mea e ae he nui wale iloko o ka waonahele; he oiaio, o ka nui loa oia ka lakou mau wahine a me ka lakou mau keiki.\n\n34 . Ano, o keia ino nui, ka mea i hiki mai ai i na kanaka no ko lakou hewa, hooeu hou ae la no ia ia lakou i ka hoomanao i ka Haku i ko lakou Akua.\n\n35 . A pela i pau ai ka makahiki kanawalukumamakahi o ke au o na lunakanawai.\n\n36 . A ma ka makahiki kanawalukumamalua, hoomaka hou ae la lakou e hoopoina iho i ka Haku i ko lakou Akua. A ma ka makahiki kanawalukumamakolu, hoomaka ae la lakou e mahuahua ikaika ma ka hewa. A ma ka makahiki kanawalukumamaha, aole lakou i hoomaikai i ko lakou mau aoao.\n\n37 . A eia kekahi, ma ka makahiki kanawalukumamalima, mahuahua ikaika lakou a ikaika loa ae la ma ko lakou haaheo, a ma ko lakou hewa; a pela lakou e oo hou ana no ka luku ia ana.\n\n38 . A pela i pau ai ka makahiki kanawalukumamalima.\n\n", "hel 12": "[center][font_size=26]Mokuna 12[/font_size][/center]\n\n1 . A pela i hiki ai ia kakou ke ike i ka hoopunipuni a me ka naueue wale no hoi o na naau o na keiki a kanaka; he oiaio, ua hiki ia kakou ke ike na ka Haku ma kona lokomaikai nui loa, i hoalohaloha a hoopomaikai i ka poe a pau i paulele aku ia ia;\n\n2 . He oiaio, a ua hiki ia kakou ke ike ma ia manawa hookahi ana i hoopomaikai mai ai i kona poe kanaka; he oiaio, ma ka mahuahua o ko lakou mau kihapai, o ko lakou mau pua holoholona, a me ko lakou mau ohana holoholona, a ma ke gula, a ma ke kala, a ma na ano a pau o na mea maikai o ia hana aku ia hana aku, a o ke akamai hoi; e hookoe mai ana i ko lakou mau ola, a e hoopakele mai ana ia lakou mailoko ae o na lima o ko lakou poe enemi; e hoopalupalu ana i ka naau o na enemi o lakou, i ole ai lakou e kukala mai i na kaua e ku e ia lakou; he oiaio, a e hana ana i na mea a pau no ka maluhia a me ka pomaikai o kona poe kanaka; he oiaio, oia no ka manawa a lakou e hoopaakiki iho ai i ko lakou mau naau, a hoopoina i ka Haku i ko lakou Akua, a hahi ilalo iho o na wawae o lakou i ka Mea Hemolele; he oiaio, a o keia no ko lakou nanea, a me ko lakou pomaikai nui loa aku.\n\n3 . A pela kakou i ike ai, ina aole e paipai ka Haku i kona poe kanaka me na popilikia he nui wale, he oiaio, ina aole oia e hoopai mai ia lakou me ka make, a me ka weliweli, a me ka wi, a me na ano a pau o na ahulau, aole lakou e hoomanao ia ia.\n\n4 . E! Nani ka naaupo, a me ka lapuwale, a me ka ino, a me ke ano diabolo, a nani hoi ka wikiwiki e hana hewa, a lohi e hana pono, o na keiki a kanaka; he oiaio, wikiwiki e hoolohe ae i na olelo a ka mea ino, a e kau aku i ko lakou mau naau maluna iho o na mea lapuwale o ke ao nei;\n\n5 . He oiaio, nani ka wikiwiki e hookiekie ia iluna ma ka haaheo; he oiaio, nani ka wikiwiki e kaena, a e hana aku i na ano a pau o ka mea i hewa; a nani ka lohi o lakou e hoomanao i ka Haku, i ko lakou Akua, a e haliu i ka pepeiao i kana mau olelo ao; he oiaio, nani ka lohi e hele ma ko ka naauao mau alanui!\n\n6 . Aia hoi, aole o lakou makemake i ka Haku ko lakou Akua, nana lakou i hana mai, e hoomalu a e noho alii maluna iho o lakou, me kona lokomaikai nui a me kona aloha nae ia lakou; ke hoowahawaha aku nei lakou i kana mau olelo ao, a, aole o lakou makemake e lilo oia i mea alakai no lakou.\n\n7 . E! Nani ke ano ole o na keiki a kanaka; he oiaio, ua uuku iho lakou mamua o na huna lepo o ka honua.\n\n8 . No ka mea hoi, ke neenee la na huna lepo o ka honua i o a ia nei, i ka mahele ana a kaawale, ma ke kauoha a ko kakou Akua nui a mau loa;\n\n9 . He oiaio, aia hoi, ma o kona leo la e haalulu ai a naueue ai na puu a me na mauna;\n\n10 . A ma ka mana o kona leo ua hoohiolo ia ae, a lilo i laumania; he oiaio, e like me he awawa la;\n\n11 . He oiaio, ma ka mana o kona leo e naueue ai ka honua a pau;\n\n12 . He oiaio, ma ka mana o kona leo, e hooluliluli ia ai na kumu ona, a hiki iwaena konu;\n\n13 . He oiaio, a ina e olelo ae oia i ka honua, E nee aku, e nee aku no ia;\n\n14 . He oiaio, ina e olelo ae oia i ka honua, E hoi i hope oe, i hooloihi ia ai ka la no na hora he nui, e hana ia no;\n\n15 . A pela e like me kana olelo, e hoi ana ihope ka honua, a ua ikea e kanaka e ku malie ana ka la; he oiaio, aia hoi, pela ia no; no ka mea, he oiaio no o ka honua no ka i kaa ae, aole o ka la.\n\n16 . Aia hoi, ina e olelo ae oia i na wai o ka hohonu nui, E maloo oe, e hooko ia no.\n\n17 . Aia hoi, ina e olelo ae oia i keia mauna, E ala ae oe, a e hele ae a e haule maluna iho o kela kulanakauhale, i uhi ia ai ia, aia hoi, e hooko ia.\n\n18 . A, aia hoi, ina e huna ke kanaka i kekahi waiwai maloko o ka honua, a e olelo ae ka Haku, E hoopoino ia ia, no ka hewa o ka mea nana ia i huna, aia hoi, e hoopoino ia auanei no ia;\n\n19 . A ina e olelo ae ka Haku, E hoopoino ia oe, i loaa ole ai oe i kekahi kanaka mai keia manawa aku a mau loa aku, aia hoi, aole e loaa ana i kekahi kanaka ia mea ma ia hope aku a mau loa aku.\n\n20 . A, aia hoi, ina e olelo mai ka Haku i kekahi kanaka, No kou mau hala e hoopoino ia oe a mau loa aku, e hooko ia auanei ia.\n\n21 . A ina e olelo mai ka Haku, No kou mau hala, e hooki ia aku oe mai koʻu alo aku, e kauoha no oia e hana ia auanei no ia pela.\n\n22 . A auwe ka mea ia ia oia e olelo ae ai i keia, no ka mea, e olelo ia ia i ka mea nana e hana i ka hewa, aole oia e hiki ke hoola ia; nolaila, no keia mea, i hiki ai na kanaka ke hoola ia, ua hai ia mai ka mihi.\n\n23 . Nolaila, pomaikai lakou ka poe e mihi a hoolohe i ka leo o ka Haku o ko lakou Akua; no ka mea, o lakou nei no ka poe e hoola ia auanei.\n\n24 . A na ke Akua e ae mai, ma kona lokomaikai nui, i kai ia mai ai na kanaka i ka mihi a me na hana pono, i hiki ke hoihoi hou ia mai lakou i ka lokomaikai, no ka lokomaikai i ku i ka lakou mau hana.\n\n25 . A ua makemake au e hoola ia na kanaka a pau. Aka, ke heluhelu nei kakou, ma ka la nui hope, malaila no kekahi poe e hoolei ia aku ai mawaho; he oiaio, ka poe e hoolei ia aku ai mai ke alo aku o ka Haku;\n\n26 . He oiaio, ka poe e hookuu ia aku ai i ka noho poino pau ole ana, e hooko ana i na olelo e i ana, O ka poe i hana pono, e loaa ia lakou ke ola mau loa; a o ka poe i hana ino, e loaa ia lakou ka poino mau loa. A pela no ia. Amene.\n\n", "hel 13": "Ka wanana a Samuela, ka Lamana, i ko Nepai poe.\n\n[center][font_size=26]Mokuna 13[/font_size][/center]\n\n1 . Ano, eia kekahi, ma ka makahiki kanawalukumamaono, e noho mau ana ko Nepai poe iloko o ka hewa, he oiaio, iloko o ka hewa nui, oiai i eu ikaika ko Lamana poe e malama i na kauoha a ke Akua, e like me ke kanawai o Mose.\n\n2 . A eia kekahi, ma keia makahiki, aia kekahi kanaka, o Samuela, he Lamana, i hele mai iloko o ka aina o Zarahemela, a hoomaka ae la e hai olelo aku i na kanaka. A eia kekahi, hai olelo aku la oia i na la he nui wale, i ka mihi i na kanaka, a hookuke ae la lakou ia ia iwaho, a aneane oia e hoi aku i kona aina iho.\n\n3 . Aka hoi, hiki mai la ka leo o ka Haku io na la, i hoi hou mai ai oia, a e wanana mai i na kanaka i kela mea keia mea i komo iloko o kona naau.\n\n4 . A eia kekahi, aole lakou i ae mai ia ia e komo iloko o ke kulanakauhale; nolaila, hele aku la ia a pii ae la maluna iho o ka pa olaila, a o aku la i kona lima a hea ae la me ka leo nui, a wanana ae la i na kanaka i na mea a ka Haku i hookomo mai ai iloko o kona naau;\n\n5 . A i ae la oia ia lakou, Aia hoi, owau, o Samuela, he Lamana, ke olelo aku nei i na olelo a ka Haku e hookomo mai nei iloko o koʻu naau; a, aia, hoi, ua hookomo mai oia iloko o koʻu naau e i aku i keia poe kanaka, ke kau mai la ka pahikaua o ka hoopai maluna iho o keia poe kanaka; aole e hala ana na haneri makahiki eha ke ole haule mai ka pahikaua o ka hoopai, maluna iho o keia poe kanaka;\n\n6 . He oiaio, ke kali la ka luku kaumaha i keia poe kanaka, a e hiki io mai ana ia maluna iho o keia poe kanaka, a, aole e hiki i kekahi mea ke hoola i keia poe kanaka, ke ole ia ka mihi a me ka manaoio i ka Haku o Iesu Kristo, ka mea e hele io mai auanei i ke ao nei, a e hoopilikia ia oia ma na mea he nui wale, a e pepehi ia a make auanei no kona poe kanaka.\n\n7 . Aia hoi, ua hai mai la kekahi anela a ka Haku ia mea iaʻu, a lawe mai la ia i na mea olioli i koʻu uhane. A, aia hoi, ua hoouna ia mai au io oukou la e hai aku ia mea ia oukou no hoi, i hiki ia oukou ke loaa na mea olioli; aka hoi, aole oukou e hookipa mai iaʻu,\n\n8 . Nolaila, penei wahi a ka Haku, no ka paakiki o na naau o ka poe kanaka o ko Nepai, ina aole lakou e mihi, naʻu e lawe ae i kaʻu olelo mai o lakou aku, a e kaili ae au i kuu Uhane mai o lakou aku, a aole au e hoomanawanui hou ia lakou, a e hoohuli ae au i na naau o ko lakou poe hoahanau e ku e aku ia lakou;\n\n9 . A, aole e hala aku na haneri makahiki eha, mamua o koʻu kena ana ae e hahau ia aku lakou; he oiaio, e hoopai aku au ia lakou me ka pahikaua, a me ka wi, a me ke ahulau;\n\n10 . He oiaio, e hoopai aku au ia lakou ma koʻu huhu wela, a aia kekahi poe o ka ha o ka hanauna, ka poe e ola ana o ko oukou poe enemi, e ike i ko oukou luku loa ia ana; a e hiki io mai auanei keia, ke ole oukou e mihi, wahi a ka Haku; a e hoopai ae ua poe la o ka ha o ka hanauna i ka luku loa ana ia oukou.\n\n11 . Aka, ina e mihi oukou a e hoi hou i ka Haku i ko oukou Akua, e hoohuli ae au i koʻu huhu mai o oukou aku, wahi a ka Haku; he oiaio, penei wahi a ka Haku, Pomaikai lakou, ka poe e mihi a huli mai ioʻu nei, aka poino na mea e mihi ole ana;\n\n12 . He oiaio, auwe keia kulanakauhale nui o Zarahemela nei; no ka mea hoi, no ka poe pono i hookoe ia ai oia; he oiaio, auwe ua kulanakauhale nui nei, no ka mea, ke ike nei au, wahi a ka Haku, e hoopaakiki ana na mea he nui loa, he oiaio, o ka hapa nui loa o ko ua kulanakauhale nui nei i ko lakou mau naau e ku e mai iaʻu, wahi a ka Haku.\n\n13 . Aka pomaikai lakou ka poe e mihi ana, no ka mea, naʻu lakou e hookoe aku. Aka hoi, ina aole no ka poe pono e noho la ma ua kulanakauhale nui nei, aia hoi, ina ua kena ae au i ke ahi e haule iho mailoko mai o ka lani, a hoopau loa aku ia wahi.\n\n14 . Aka hoi, no ka pono o ka poe pono, i hookoe ia ia. Aka hoi, e hiki mai ana ka manawa, wahi a ka Haku, ia oukou e hookuke mai ai i ka poe pono maiwaena aku o oukou, alaila e oo oukou no ka luku ia ana; he oiaio, auwe ua kulanakauhale nui nei, no na hewa a me na mea hoopailua iloko ona;\n\n15 . He oiaio, a auwe ke kulanakauhale o Gideona, no na hewa a me na mea hoopailua iloko ona;\n\n16 . He oiaio, a auwe na kulanakauhale a pau ma ka aina a puni, i noho ia ai e ko Nepai poe, no na hewa a me na mea hoopailua iloko o ia mau wahi;\n\n17 . A, aia hoi, e hiki mai auanei no ka poino maluna iho o ka aina, wahi a ka Haku o na Lehulehu, no ko ka poe kanaka e noho la ma ka aina; he oiaio, ko lakou hewa a me na mea hoopailua.\n\n18 . A e hiki mai auanei keia, wahi a ka Haku o na Lehulehu, he oiaio, ko kakou Akua nui a oiaio, o ka mea nana e huna iho i na waiwai iloko o ka honua, e loaa hou ole ai ia mau mea ma ia hope aku, no ka nui o ka poino o ka aina, ke ole ia he kanaka pono, a e huna iho ia mea i ka Haku;\n\n19 . No ka mea, ua makemake au, wahi a ka Haku, e huna iho lakou i ko lakou mau waiwai iaʻu; a e hoopoino ia ka poe i huna ole i ko lakou mau waiwai iaʻu; no ka mea, aole e huna ana kekahi i ko lakou mau waiwai iaʻu, ke ole ka poe pono; a o ka mea nana e huna ole i kona mau waiwai iaʻu, ua hoopoino ia no ia, a me ka waiwai no hoi, aole e hiki i kekahi ke hoopakele ia mea no ka poino o ka aina.\n\n20 . A e hiki mai no auanei ka la e huna ai lakou i ko lakou mau waiwai, no ka mea, ua kau aku lakou i ko lakou mau naau maluna iho o ka waiwai; a no ko lakou kau ana i ko lakou mau naau maluna iho o ko lakou waiwai, e huna iho no au i ko lakou mau waiwai, i ka wa a lakou e hee aku ai imua o ko lakou poe enemi, no ka mea, aole lakou i huna iho ia mau mea iaʻu; e hoopoino ia lakou, a me ko lakou mau waiwai no hoi; a ma ia la e hahau ia ai lakou, wahi a ka Haku.\n\n21 . E nana mai oukou, e na kanaka o keia kulanakauhale nui, a e hoolohe mai i kaʻu mau olelo; he oiaio, e hoolohe mai i na olelo a ka Haku e olelo aku nei; no ka mea hoi, ke i aku nei oia ua hoopoino ia oukou no ko oukou waiwai, a ua hoopoino ia no hoi ko oukou waiwai, no ka mea, ua kau aku oukou i ko oukou mau naau maluna iho o ia mau mea, a ua hoolohe ole i na olelo a ka mea nana oukou i haawi mai ia mau mea.\n\n22 . Aole oukou i hoomanao aku i ka Haku ko oukou Akua, ma na mea ana i hoopomaikai ai ia oukou, aka, ke hoomanao mau nei oukou i ko oukou waiwai, aole e aloha aku i ka Haku, i ko oukou Akua no ia mau mea; he oiaio, aole i maliu aku ko oukou mau naau i ka Haku, aka ke pehu nei me ka haaheo nui i ke kaena ana, a i ka haanui ana, i na paonioni ana, i na paio, i ka lokoino, i na hoomaau ana, a me na pepehi kanaka, a i na ano a pau o na hala.\n\n23 . No keia mea, ua kauoha mai la ka Haku i hiki mai ai ka poino maluna iho o ka aina, a maluna iho o ko oukou waiwai no hoi; a o keia mea no na hala o oukou;\n\n24 . He oiaio, auwe keia poe kanaka, no keia manawa i hiki mai ai, a oukou e hookuke mai nei i na kaula, a hoomaewaewa mai nei ia lakou, a nou mai i na pohaku ia lakou, a pepehi mai ia lakou a make, a hana mai i na ano a pau o ka ino ia lakou, e like me lakou o ka wa kahiko i hana ai.\n\n25 . Ano ia oukou i kamailio ai, ke i ae nei oukou, Ina o ko makou mau la pu kekahi ma na la o ko makou poe kupuna o ka wa kahiko, aole makou i pepehi pu i ka poe kaula a make; aole makou i hailuku mai ia lakou, a hookuke mai ia lakou mawaho.\n\n26 . Aia hoi, ua ino loa aku oukou mamua o lakou; no ka mea, me ka Haku e ola nei, ina e hiki mai kekahi kaula mawaena o oukou, a hai aku ia oukou i ka olelo a ka Haku, ka mea e hoike mai ana no ko oukou mau lawehala a mau hewa, e huhu oukou ia ia, a hookuke mai ia ia mawaho, a imi aku i na hana ana a pau e pepehi mai ia ia; he oiaio, e olelo no oukou he kaula wahahee ia, a he lawehala ia, a no ke diabolo, no ka mea, ke hoike aku nei oia ua ino na hana a oukou.\n\n27 . Aka hoi, ina e hele mai kekahi kanaka mawaena o oukou, a e i ae, E hana aku i keia, aole he hewa malaila; e hana aku i kela, aole oukou e pilikia; he oiaio, e olelo ae oia, e hele mamuli o ka haaheo o ko oukou mau naau; he oiaio, e hele mamuli o ka haaheo o ko oukou mau maka, a e hana aku i ka mea a ko oukou naau i makemake ai; a ina e hele mai kekahi kanaka iwaena o oukou a e olelo ae i keia, e hookipa ae no oukou ia ia, a e i ae he kaula no ia;\n\n28 . He oiaio, e hookiekie no oukou ia ia iluna, a e haawi ae oukou ia ia i kauwahi o ko oukou waiwai; e haawi aku no oukou ia ia i kauwahi o ko oukou gula, a i kauwahi o ko oukou kala, a e hoaahu iho no oukou ia ia me ke kapa kumukuai nui; a no kana olelo ana ae i na olelo hoomalimali ia oukou, me ka i ana ae ua malu na mea a pau, alaila aole oukou e hoohewa ae ia ia.\n\n29 . E ka hanauna hewa a kekee; ka poe paakiki a ai oolea, pehea ka loihi e manao ai oukou e hookuu mai ka Haku ia oukou; he oiaio, pehea ka loihi e hookuu mai oukou ia oukou iho e alakai ia aku e na mea alakai naaupo a makapo; he oiaio, pehea ka loihi e koho aku ai oukou i ka pouli mamua o ka malamalama;\n\n30 . He oiaio, aia hoi, ua hoaa ia ka huhu o ka Haku ano e ku e ia oukou; aia hoi, ua hoopoino mai la oia i ka aina, no ko oukou hewa;\n\n31 . A, aia hoi, e hiki mai ana ka manawa e hoopoino ai oia i ko oukou waiwai, i lilo ia i mea pahee, i hiki ole ia oukou ke paa iho ia mau mea; a ma na la o ko oukou ilihune aole e hiki ia oukou ke paa iho ia mau mea;\n\n32 . A ma na la o ko oukou ilihune, e hea aku oukou i ka Haku; a makehewa ko oukou hea ana, no ka mea, ua hiki mai ko oukou hooneoneo ia ana ia manawa maluna iho o oukou, a ua hana paa i ko oukou luku ia ana; alaila, e uwe aku a e aoa aku oukou ma ia la, wahi a ka Haku o na Lehulehu. Alaila e kanikau oukou a e i ae,\n\n33 . Ina ua mihi au, a aole pepehi i na kaula, a hailuku ia lakou, a hookuke aku ia lakou mawaho; he oiaio, ma ia la, e olelo ae oukou, Ina ua hoomanao kakou i ka Haku, i ko kakou Akua, ma ka la ana i haawi mai ai ia kakou i ko kakou waiwai, alaila, aole no ia mau mea i lilo i pahee, i nalowale aku ai ia mau mea ia kakou; no ka mea hoi, ua lilo aku la ko kakou waiwai mai o kakou aku.\n\n34 . Aia hoi, ke waiho aku nei kakou i kahi mea paahana maanei, a ma ia la ae ua lilo ia; a, aia ka, ua lawe ia aku na pahikaua a kakou mai o kakou aku, ma ka la a kakou i imi aku ai ia mau mea no ke kaua.\n\n35 . He oiaio, ua huna iho kakou i ko kakou mau waiwai, a ua pahee aku ia mau mea mai o kakou aku, no ka poino o ka aina.\n\n36 . Ina ua mihi kakou ma ka la i hiki mai ai ka olelo a ka Haku ia kakou; no ka mea hoi, ua hoopoino ia ka aina, a ua lilo na mea a pau i pahee, a ua hiki ole ia kakou ke paa ia mau mea.\n\n37 . Aia hoi, ua hoopuni ia kakou e na daimonio, he oiaio, ua hoopuni ia kakou a puni e na anela o ka mea i imi e hoopoino mai i ko kakou mau uhane. Aia hoi, ua nui na hala o kakou. E ka Haku, aole anei e hiki ia oe ke hoohuli ae i kou huhu mai o kakou aku? A o keia no auanei ka oukou olelo ma ua mau la la.\n\n38 . Aka hoi, ua hala aku ko oukou mau la o ka noho hoao ana; ua hoopanee aku oukou i ka la o ko oukou ola, a hiki i ka wa i hala aku ai ka manawa pono no ka wa pau ole, a ua hana paa ia ko oukou luku ia ana; he oiaio, no ka mea, ua imi oukou i na la a pau o ko oukou ola ana, no ka mea i hiki ole ai ia oukou ke loaa; a ua imi oukou i ka pomaikai ma ka hana hewa ana, a e ku e ana ia mea i ke ano o kela pono aia no ia iloko o ko kakou Poo Nui a Mau Loa.\n\n39 . E na kanaka o ka aina, ina oukou e hoolohe mai i kaʻu mau olelo. A ke pule nei au i hoohuli ia ae ka huhu o ka Haku mai o oukou aku, a i mihi oukou a e hoola ia.\n\n", "hel 14": "[center][font_size=26]Mokuna 14[/font_size][/center]\n\n1 . Ano, eia kekahi, wanana aku la o Samuela, ka Lamana, i na mea e ae he nui loa aku i hiki ole ke palapala ia.\n\n2 . A, aia hoi, i aku la oia ia lakou, Aia hoi, ke haawi aku nei au i hoailona ia oukou; no ka mea, aia hala na makahiki hou elima, alaila e hiki mai ai ke Keiki a ke Akua e hoolapanai i ka poe a pau e manaoio aku ana ma kona inoa.\n\n3 . A, aia hoi, o keia kaʻu e haawi aku ai ia oukou i hoailona ma ka manawa o kona hiki ana mai; no ka mea hoi, ma ka lani auanei na malamalama nui, a no ia mea, ma ka po mamua o kona hiki ana mai aole he pouli, a e ikea auanei ia e kanaka me he mea la he ao ia;\n\n4 . Nolaila, hookahi la a me ka po, a me kekahi la hou, me he mea la hookahi la no ia, a aole no he po; a he hoailona auanei keia ia oukou; no ka mea, e ike no oukou i ka puka ana o ka la, a i kona napoo ana no hoi; nolaila, e ike auanei lakou me ka oiaio i elua la a me ka po; aole nae e hoopouli ia ka po; a o ka po ia mamua o kona hanau ana.\n\n5 . A, aia hoi, e ea mai kekahi hoku hou, he hoku a oukou i ike ole e ai mamua; a he hoailona hoi keia ia oukou.\n\n6 . A, aia hoi, aole o keia wale no; ma ka lani auanei na ouli a me na mea kupanaha he nui.\n\n7 . A e hiki mai keia, e pihoihoi auanei oukou a pau, a e kahaha, a e hina iho oukou i ka honua.\n\n8 . A eia kekahi, o ka mea e manaoio ma ke Keiki a ke Akua, e loaa no ia ia ke ola mau loa.\n\n9 . A, aia hoi, pela ka Haku i kauoha mai ai iaʻu, ma o kona anela la, i hele mai ai au a hai aku i keia mea ia oukou; he oiaio, ua kauoha mai la e wanana aku au ia mau mea ia oukou, he oiaio, ua i mai oia iaʻu, E hea aku i keia poe kanaka, e mihi a e hoomakaukau i ke alanui o ka Haku.\n\n10 . Ano, oiai hoi au he Lamana, a no kaʻu olelo ana aku ia oukou i na olelo a ka Haku i kauoha mai ai iaʻu, a no ke oolea o ia mea e ku e ana ia oukou, ua huhu mai oukou iaʻu, a ke imi nei e pepehi mai iaʻu, a ua hookuke mai iaʻu maiwaena mai o oukou.\n\n11 . A e lohe no oukou i kaʻu mau olelo, no ka mea, no keia mea ua pii ae au maluna o na pa o keia kulanakauhale, e hiki ia oukou ke lohe a ke ike i na hoopai o ke Akua e kali ana ia oukou no ko oukou mau hala, a i ike no hoi oukou i na kanawai o ka mihi;\n\n12 . A i ike no hoi oukou no ka hiki ana mai o Iesu Kristo, ke Keiki a ke Akua, ka Makua o ka lani a me ka honua, ka Mea Hana i na mea a pau, mai kinohi mai; a i ike i na hoailona o kona hiki ana mai, me ka manao e hiki ia oukou ke manaoio aku ma kona inoa.\n\n13 . A ina e manaoio oukou ma kona inoa, alaila e mihi no oukou i ko oukou mau hewa a pau, i hiki ia oukou ma ia mea ke loaa ke kala ia ana o ia mau mea ma o kona pono la.\n\n14 . A, eia hou, he hoailona hou kaʻu e haawi aku nei ia oukou; he oiaio, he hoailona o kona make;\n\n15 . No ka mea hoi, he oiaio e make ia e pono ai, i hiki mai ai ke ola; he oiaio, e pono nona, a e lilo ana i mea e pono ai nona e make, e lawe mai ai i ke alahouana o ka poe make, i hiki ai na kanaka ma ia mea ke lawe ia ae imua o ke alo o ka Haku;\n\n16 . He oiaio, aia hoi, e lawe mai ua make nei i ke alahouana, a e hoolapanai mai i na kanaka a pau mai ka make mua mai; kela make uhane no na kanaka a pau, ma o ka haule ana la o Adamu, i hooki ia mai ai mai ke alo ae o ka Haku, a manao ia me he make la, ma na mea kino a ma na mea uhane.\n\n17 . Aka hoi, e hoolapanai mai ke alahouana o Kristo i na kanaka, he oiaio, i na kanaka a pau, a e hoihoi hou mai ia lakou imua o ke alo o ka Haku;\n\n18 . He oiaio, a e lawe mai ia i ke kanawai o ka mihi, o ka mea e mihi, aole oia i kua ia ilalo a hoolei ia aku iloko o ke ahi; aka o ka mea e mihi ole, e kua ia ilalo a hoolei ia iloko o ke ahi, a e hiki hou mai maluna iho o lakou he make uhane, he oiaio, he make alua, no ka mea, e hooki hou ia aku lakou ma na mea e pili ana i ka pono;\n\n19 . Nolaila, ea, e mihi oukou, e mihi oukou, o hookuu aku oukou ia oukou iho, ma ko oukou ike ana i keia mau mea a hana ole ana, e komo malalo iho o ka hoohewa ia ana, a e kaualupeia oukou ilalo i keia make alua.\n\n20 . Aka hoi, me au i olelo aku ai ia oukou no kekahi hoailona hou, he hoailona o kona make, aia hoi, ma ua la la e make ai oia, e hoopouli ia ka la, a e hoole e haawi mai i kona malamalama ia oukou; a me ka mahina no hoi, a me na hoku; a, aole he malamalama maluna o ka ili o ua aina nei, oia, mai ka manawa o kona make ana, no na la ekolu, a hiki i ka manawa ana i ala hou ai mai ka make mai;\n\n21 . He oiaio, ma ka manawa ana e hookuu aku ai i ka uhane, e hekili ana a e uila ana no na hora he nui wale, a e haalulu a naueue ka honua, a o na pohaku maluna iho o ka ili o keia honua, aia no maluna ae o ka honua a malalo iho hoi, a oukou e ike nei i keia manawa he paa, a i ole ia, ua paa loa ka hapa nui, e nahaha auanei;\n\n22 . He oiaio, e nahaha auanei ia mau mea iwaena konu, e loaa mau ai ma ia hope aku he mau nakaka a he mawae, a ma na apana hoonahaha ia ai maluna o ka ili o ka honua a pau; he oiaio, maluna ae o ka honua a malalo iho no hoi.\n\n23 . A, aia hoi, e hiki mai na makani ino nui, a e hoohaahaa ia na mauna he nui wale, e like me he awawa la, a me na wahi he nui wale no hoi, i kapa ia ano he mau awawa, e lilo i mau mauna i kiekie loa.\n\n24 . A e nahaha ae na alanui he nui wale, a e lilo na kulanakauhale he nui i neoneo.\n\n25 . A e hoohamama ia na ilina he nui wale, a e hookuu mai i na mea he nui o ko ia mau wahi poe make; a e ike ia na mea hoano he nui wale e kekahi poe he nui.\n\n26 . Aia hoi, pela i olelo mai ai ka anela iaʻu; no ka mea, i mai la oia iaʻu, e ike ia aku na hekili a me na uila no na hora he nui loa;\n\n27 . A i mai la hoi oia iaʻu, i ka wa o ka hekili a me ka uila, a me ka makani ino, e hiki mai ai keia mau mea, a e uhi no hoi ka pouli i ka ili o ka honua a pau, no na la ekolu.\n\n28 . A i mai la ka anela iaʻu, e ike no kekahi poe he nui i na mea oi aku mamua o keia mau mea, i mea e hiki ai ia lakou ke manaoio e hiki mai ana keia mau ouli a me keia mau mea kupanaha, maluna iho o ka ili a pau o keia aina; i ole ai he kumu no ka hoomaloka, mawaena o na keiki a kanaka;\n\n29 . A o keia mea i hiki ai na mea manaoio ke hoola ia, a i hiki hoi ke hooili ia aku ka hoopai pono, maluna iho o ka poe manaoio ole; a ina e hoohewa ia aku hoi lakou, e lawe mai lakou maluna o lakou iho i ko lakou hoohewa ia ana iho.\n\n30 . Ano, e hoomanao, e hoomanao e oʻu poe hoahanau, o ka mea e make ana, e make ana oia ia ia iho; o ka mea e hana ana i ka hewa, e hana ana oia ia mea ia ia iho; no ka mea hoi, ua kaawale oukou; ua ae ia mai oukou e hana no oukou iho; no ka mea hoi, ua haawi mai la ke Akua ia oukou i ka ike, a ua hookuu mai la oia ia oukou;\n\n31 . Ua haawi mai la oia ia oukou i hiki ia oukou ke ike i ka maikai mai ka ino ae, a ua haawi mai la oia ia oukou i hiki ia oukou ke koho i ke ola, a i ole ia i ka make, a ua hiki ia oukou ke hana i ka pono a e hoihoi hou ia aku i ka mea i pono, oia hoi, e hoihoi hou ia mai ka mea pono ia oukou; a i ole ia, ua hiki ia oukou ke hana i ka ino, a e hoihoi hou ia aku ka mea i ino ia oukou.\n\n", "hel 15": "[center][font_size=26]Mokuna 15[/font_size][/center]\n\n1 . Ano, e koʻu poe hoahanau i aloha ia, aia hoi, ke hai aku nei au ia oukou ina aole oukou e mihi, e waiho ia auanei ko oukou mau hale i neoneo ia oukou;\n\n2 . He oiaio, ina aole oukou e mihi, e loaa auanei i ko oukou poe wahine ke kumu nui e uwe ai ma ka la a lakou i hanai waiu aku ai; no ka mea, e hoao auanei oukou e holo, a, aole wahi e pakele aku ai; he oiaio, auwe ka poe hapai keiki, no ka mea, kaumaha auanei lakou, a hiki ole ke holo; nolaila, e hahi ia lakou ilalo, a e haalele ia e make;\n\n3 . He oiaio, auwe keia poe kanaka i kapa ia ka poe kanaka o Nepai, ke ole lakou e mihi i ka wa a lakou e ike ai i keia mau hoailona a mau mea kupanaha, e hoike ia mai auanei ia lakou; no ka mea hoi, he lahuikanaka lakou i wae ia no ka Haku mamua; he oiaio, ua aloha mai oia i ka poe kanaka o Nepai, a ua paipai mai no hoi oia ia lakou; he oiaio, ma na la o ko lakou mau hala ua paipai mai oia ia lakou, no kona aloha ana mai ia lakou.\n\n4 . Aka hoi, e oʻu poe hoahanau, ua inaina mai oia i ko Lamana poe, no ka mea, ua hewa mau ka lakou mau hana; a o keia mea no ka hewa o na mooolelo a ko lakou poe kupuna. Aka hoi, ua hiki mai la ke ola ia lakou, ma o ka haiolelo ana la o ko Nepai poe; a no keia mea ua hooloihi mai ka Haku i ko lakou mau la.\n\n5 . A ke makemake nei au e ike aku oukou aia no ka nui o lakou ma ke ala pono o ka lakou hana, a ke hele pololei la lakou imua o ke Akua, a ke malama la lakou i kana mau kauoha, a me kona mau kanawai, a me kana mau olelo paa, e like me ke kanawai o Mose.\n\n6 . He oiaio, ke i aku nei au ia oukou, e hana ana ka nui o lakou i keia, a e hooikaika ana lakou, me ka hoomau molowa ole ana, e hiki ia lakou ke kai mai i ke koena o ko lakou poe hoahanau i ka ike i ka oiaio; nolaila, he nui no ka poe i hui pu ia me lakou i kela la i keia la.\n\n7 . Aia hoi, ua ike oukou no oukou iho, no ka mea, ua nana oukou ia mea, o ka poe a pau o lakou i kai ia mai i ka ike i ka oiaio, a e ike i na mooolelo hewa a ino loa a ko lakou poe kupuna, a i kai ia e manaoio i na palapala hemolele, he oiaio, i na wanana a ka poe kaula hemolele i kakau ia, ka mea e alakai ana ia lakou i ka manaoio ma ka Haku, a i ka mihi, a e lawe ana keia manaoio a mihi i ke ano hou o ka naau ia lakou;\n\n8 . Nolaila, o ka poe a pau i hiki mai i keia, ua ike oukou no oukou iho, ua naueue ole a onipaa ma ka manaoio, a ma ka mea nana lakou i hoolanakila mai.\n\n9 . A ua ike no hoi oukou ua kanu iho la lakou i ko lakou mau mea kaua, a ke makau la lakou e lawe hou ae ia mau mea, o hana hewa paha lakou; he oiaio, ua hiki ia oukou ke ike ke makau nei lakou i ka hana hewa; no ka mea hoi, e ae aku no lakou e hahi ia ilalo a e pepehi loa ia e ko lakou poe enemi, aole hoi e hoaka ae i na pahikaua a lakou e ku e ia lakou la; a o keia mea no ko lakou manaoio aku ia Kristo.\n\n10 . Ano, no ko lakou onipaa ana i ka wa a lakou i manaoio ai ma ka mea a lakou i manaoio ai; no ka mea, no ko lakou kupaa ana i ka wa a lakou i hoomalamalama ia ai, aia hoi, na ka Haku lakou e hoopomaikai mai a e hooloihi mai i ko lakou mau la, me ko lakou hala nae;\n\n11 . He oiaio, ina e emi iho lakou iloko o ka hoomaloka, e hooloihi mai nae ka Haku i ko lakou mau la a hiki mai ka manawa i olelo ia ai e ko kakou poe kupuna, a e ka kaula Zenosa hoi, a me na kaula e ae, no ka hoihoi hou ia ana o ko kakou poe hoahanau, ko Lamana poe, i ka ike i ka oiaio;\n\n12 . He oiaio, ke i aku nei au ia oukou, ma na la mahope, ua haawi ia mai na olelo pomaikai a ka Haku i ko kakou poe hoahanau, i ko Lamana poe; a me na popilikia nae he nui a lakou e loaa ai, a e hoa ia lakou i o ia nei maluna iho o ka ili o ka honua, a e alualu ia, a e hahau ia a e hoopuehu ia aku, me ka loaa ole kahi e pakele ai, e aloha mai auanei ka Haku ia lakou;\n\n13 . A ua like keia me ka wanana, e lawe ia auanei lakou i ka ike oiaio, oia no ka ike i ko lakou Mea Hoolapanai, a me ko lakou Kahuhipa nui a oiaio, a e helu pu ia mawaena o kana poe hipa.\n\n14 . Nolaila, ke i aku nei au ia oukou, e aho auanei ia no lakou mamua o oukou, ke mihi ole oukou.\n\n15 . No ka mea hoi, ina ua hoike ia aku na hana mana ia lakou i hoike ia mai ia oukou; he oiaio, i ka poe i emi iho iloko o ka hoomaloka no na mooolelo a ko lakou poe kupuna, ua hiki ia oukou ke ike no oukou iho, aole lakou i emi hou iho ma ia hope mai iloko o ka hoomaloka;\n\n16 . Nolaila, wahi a ka Haku, aole au e hoopau loa aku ia lakou, aka e hoihoi hou mai au ia lakou ioʻu nei, ma ka la o koʻu naauao, wahi a ka Haku.\n\n17 . Ano hoi, wahi a ka Haku, no ka poe kanaka o ko Nepai, ina aole lakou e mihi, a e haliu mai e hana i koʻu makemake, e anai loa aku au ia lakou, wahi a ka Haku no ko lakou hoomaloka, me na hana mana nae he nui aʻu i hana ai mawaena o lakou; a he oiaio me ka Haku e ola nei, e ko auanei keia mau mea, wahi a ka Haku.\n\n", "hel 16": "[center][font_size=26]Mokuna 16[/font_size][/center]\n\n1 . Ano, eia kekahi, ua nui loa ka poe i lohe i na olelo a Samuela, ka Lamana, ana i olelo aku ai maluna ae o na pa o ke kulanakauhale. A o ka poe a pau i manaoio ma kana olelo, hele aku la a imi ae la ia Nepai; a ia lakou i puka ae ai a loaa ia, hai mai la lakou ia ia i ko lakou mau hewa aole i hoole, me ka makemake e bapetizo ia lakou i ka Haku.\n\n2 . Aka o ka poe a pau i manaoio ole i na olelo a Samuela, ua huhu lakou ia ia; a nou ae la lakou i na pohaku ia ia maluna ae o ka pa, a pana ae la no hoi ia ia i na pua he nui, ia ia i ku ai maluna o ka pa; aka, me ia pu ka Uhane o ka Haku, i hiki ole ai ke pa oia i na pohaku a lakou, aole hoi i ku i ka lakou mau pua.\n\n3 . Ano, ia lakou i ike ai i keia, i hiki ole ai ke pa a ke ku oia, ua nui loa na mea e ae i manaoio i kana mau olelo, a hele mai la lakou io Nepai la e bapetizo ia ai.\n\n4 . No ka mea, e bapetizo ana, e wanana ana, a e haiolelo ana o Nepai, e hea ana i ka mihi i na kanaka; e hoike ana i na hoailona a me na mea kupanaha; e hana ana i na hana mana mawaena o na kanaka, i hiki ia lakou ke ike e hiki koke io mai ana o Kristo;\n\n5 . E hai ana ia lakou no na mea e hiki koke io mai ana, i hiki ia lakou ke ike a hoomanao ma ka manawa o ka hiki ana mai o ia mau mea, ua hoike ia mai ia lakou mamua o ka hiki ana mai, me ka manao i hiki ia lakou ke manaoio; nolaila, o ka poe a pau i manaoio i na olelo a Samuela, hele ae la lakou io na la e bapetizo ia ai, no ka mea, hele mai la lakou e mihi ana a e hai ana i ko lakou mau hewa.\n\n6 . Aka, o ka nui loa o na kanaka, aole lakou manaoio i na olelo a Samuela; nolaila, ia lakou i ike ai ua hiki ole ke pa oia i ka lakou mau pohaku, aole hoi ku i ka lakou mau pua, hea ae la lakou i ko lakou poe kapena, i ka i ana, E lalau aku i ua kanaka la a nakinaki ia ia, no ka mea hoi, he daimonio kona; a no ka mana o ke diabolo iloko ona, aole i hiki oia ke pa a ke ku ia makou me ka makou mau pohaku a me ka makou mau pua; nolaila, e lalau aku ia ia a e nakinaki ia ia, a e kai aku ia ia.\n\n7 . A ia lakou i hele mai ai e kau mai i ko lakou mau lima maluna iho ona, aia hoi, lehei iho la oia mai ka pa aku, a holo ae la mailoko aku o ko lakou mau aina, he oiaio, i kona aina iho, a hoomaka ae la e haiolelo a e wanana ae mawaena o kona poe kanaka ponoi iho.\n\n8 . A, aia hoi, aole oia i lohe hou ia ma ia hope iho mawaena o ko Nepai poe; a pela ka noho ana o na kanaka.\n\n9 . A pela i pau ai ka makahiki kanawalukumamaono o ke au o na lunakanawai maluna iho o ka poe kanaka o Nepai.\n\n10 . A pela hoi i pau ai ka makahiki kanawalukumamahiku o ke au o na lunakanawai, o ka nui loa o na kanaka e noho ana ma ko lakou haaheo a hewa, a o ka hapa uuku o lakou e hele pololei ana imua o ke Akua.\n\n11 . A o ka noho ana no keia hoi, ma ka makahiki kanawalukumamawalu o ke au o na lunakanawai.\n\n12 . A ua uuku ke ano e ana ma ka noho ana o na kanaka, eia wale no, hoomaka ae la na kanaka e hoopaakiki loa ia aku ma ka hewa, a e hana nui a nui aku i na mea e ku e ana i na kauoha a ke Akua, ma ka makahiki kanawalukumamaiwa o ke au o na lunakanawai.\n\n13 . Aka, eia kekahi, ma ke kanaiwa makahiki o ke au o na lunakanawai, ua haawi ia na hoailona nui i na kanaka, a me na mea kupanaha hoi; a hoomaka ae la na olelo a na kaula e hooko ia;\n\n14 . A ikea na anela e na kanaka, e na kanaka naauao, a hai mai la ia lakou i na mea olioli o ka hauoli nui; pela ma ua makahiki nei i hoomaka ai na palapala hemolele e hooko ia.\n\n15 . Aka, hoomaka ae la nae na kanaka e hoopaakiki iho i ko lakou mau naau, koe wale no ka poe o lakou e manaoio nui ana, o ko Nepai poe, a me ko Lamana poe no hoi, a hoomaka ae la e hilinai aku ma ko lakou ikaika iho, a ma ko lakou naauao iho, i ka i ana:\n\n16 . Ua koho pololei paha lakou i kekahi mau mea, mawaena o na mea he nui wale me neia; aka hoi, ua ike kakou aole e hiki i keia mau hana nui a kupaianaha i olelo ia, ke hooko ia.\n\n17 . A hoomaka ae la lakou e hoopaapaa a e paio mawaena o lakou iho, i ka i ana:\n\n18 . Aole he mea ku i ka pololei i hiki mai ai kekahi mea e like me Kristo; ina pela, a oia no ke Keiki a ke Akua, ka Makua o ka lani a me ka honua, me ia i olelo ia ai, no ke aha la oia e hoike ole mai ai ia ia iho ia kakou, me ia i ka poe e noho ana ma Ierusalema?\n\n19 . He oiaio, no ke aha la oia e hoike ole mai ai ia ia iho ma keia aina, me ia hoi ma ka aina o Ierusalema?\n\n20 . Aka hoi, ua ike kakou he mooolelo hewa ia, i haawi ia mai ai ia kakou e ko kakou poe kupuna, e hoohuli mai ia kakou e manaoio i kekahi mea nui a kupanaha e hiki mai ana, aole nae mawaena o kakou, aka ma kekahi aina mamao loa aku, he aina a kakou i ike ole ai; nolaila, ua hiki ia lakou ke waiho aku ia kakou ma ka naaupo, no ka mea, ua hiki ole ia kakou ke ike aku me ko kakou mau maka he oiaio ia mau mea.\n\n21 . A na lakou, ma na hana maalea a pohihihi o ka mea ino, e hana i kekahi mea pohihihi nui, i hiki ole ai ia kakou ke hoomaopopo, i mea e hookauwa mai ai ia kakou ilalo i ka lakou mau olelo, a i poe kauwa hoi na lakou, no ka mea, ke hilinai nei kakou ia lakou e ao mai ia kakou i ka olelo; a pela lakou e waiho mai ai ia kakou ma ka naaupo, ina e hookuu aku kakou ia kakou iho ia lakou i na la a pau o ko kakou mau ola.\n\n22 . A he nui na mea e ae a na kanaka i manao wale ai iloko o ko lakou mau naau, he mau mea lapuwale a naaupo; a ua nui ko lakou kupikipikio, no ka mea, e hookonokono ana o Satana ia lakou e hana mau i ka hewa; he oiaio, hele aku la oia i o a ia nei, e hoolaha ana i na lono a me na paio maluna iho o ka ili a pau o ka aina, i hiki ia ia ke hoopaakiki iho i na naau o na kanaka e ku i ka mea i pono, a e ku e aku i ka mea e hiki mai ana;\n\n23 . A me na ouli a me na mea kupanaha i hana ia ai iwaena o ka poe kanaka o ka Haku, a me na hana mana he nui a lakou i hana ai, ua loaa nae ia Satana ka mana nui maluna iho o na naau o na kanaka, ma ka ili o ka aina a pau.\n\n24 . A pela i pau ai ka makahiki kanaiwa o ke au o na lunakanawai maluna iho o ka poe kanaka o Nepai.\n\n25 . A pela i pau ai ka buke a Helamana, mamuli o ka mooolelo a Helamana a me kana mau keikikane.\n\n", "3-ne 1": "[center][font_size=26]Ⅲ Nepai[/font_size][/center]\n\n[center][font_size=26]Ka Buke a Nepai Ke Keiki a Nepai, Oia No Ke Keiki a Helamana[/font_size][/center]\n\nA o Helamana no ke keiki a Helamana, oia no ke keiki a Alama, oia no ke keiki a Alama, he mamo a Nepai ke keiki a Lehi, ka mea i hele mai mailoko mai o Ierusalema ma ka makahiki mua o ke au ia Zedekia, ke alii o ka Iuda.\n\n[center][font_size=26]Mokuna 1[/font_size][/center]\n\n1 . Ano, eia kekahi, hala aku la ka makahiki kanaiwakumamakahi; a he mau haneri makahiki eono ia mai ka wa mai a Lehi i haalele aku ai ia Ierusalema; a o ka makahiki ia e noho ana o Lakoneusa i lunakanawai nui a i kiaaina hoi maluna iho o ka aina.\n\n2 . A ua hele aku la o Nepai, ke keiki a Helamana, mailoko aku o ka aina o Zarahemela, me ka haawi ae i kauoha i kana keiki, ia Nepai, oia no kana keikikane hiapo, no na papa keleawe, a me na mooolelo i malama e ia, a me kela mau mea i malama laa ia mai ka haalele ana mai o Lehi ia Ierusalema;\n\n3 . Alaila, hele aku la oia mailoko aku o ka aina, a o kahi ana i hele aku ai, aole kanaka i ike; a na kana keiki o Nepai i malama i na mooolelo ma kona hakahaka, he oiaio, i ka mooolelo o keia lahuikanaka.\n\n4 . A eia kekahi, ma ka makamua o ka makahiki kanaiwakumamalua, aia hoi, hoomaka ae la na wanana a ka poe kaula e hooko loa ia; no ka mea, hoomaka ae la na ouli a me na hana mana nui loa aku e hana ia mawaena o na kanaka.\n\n5 . Aka, ua hoomaka kekahi poe e olelo ae, ua hala ka manawa no na olelo e hooko ia ai, i olelo ia e Samuela, ka Lamana.\n\n6 . A hoomaka ae la lakou e hauoli maluna iho o ko lakou poe hoahanau, i ka i ana, Aia hoi, ua hala aku ka manawa, a ua ko ole na olelo a Samuela; nolaila, o ko oukou hauoli a me ko oukou manaoio no ia mea, ua makehewa no ia.\n\n7 . A eia kekahi, hoohaunaele nui loa ae la lakou mawaena o ka aina; a hoomaka ae la ka poe manaoio e kaumaha loa, o ko ole mai paha ua mau mea la i olelo ia ai.\n\n8 . Aka hoi, kiai onipaa iho la lakou no kela la, a me kela po, a me kela la, i lilo ai auanei me he la hookahi la, me he mea la aole no he po, i ike ai lakou aole makehewa ko lakou manaoio ana.\n\n9 . Ano, eia kekahi, ua hookaawale ia ae kekahi la e ka poe hoomaloka, i luku ia ai ua poe la a pau, ka poe i manaoio i kela mau mooolelo, ke hiki ole mai ka hoailona i haawi ia mai e Samuela, ke kaula.\n\n10 . Ano, eia kekahi, ia Nepai, ke keiki a Nepai, i ike ai i keia hewa o kona poe kanaka, ua kaumaha loa kona naau.\n\n11 . A eia kekahi, hele aku la oia mawaho a kulou iho la oia ilalo ma ka lepo, a hea ikaika aku la i kona Akua, no kona poe kanaka; he oiaio, no ua poe la e aneane ana e luku ia no ko lakou manaoio i na mooolelo a ko lakou poe kupuna.\n\n12 . A eia kekahi, hea ikaika aku la ia i ka Haku, a pau ae la ka la; a, aia hoi, pae mai la ka leo o ka Haku io na la, i ka i ana:\n\n13 . E hookiekie ae oe i kou poo a e hoolana hoi i kou naau, no ka mea, ua kokoke mai ka manawa, a ma keia po e haawi ia aku ai ka hoailona, a ma ka la apopo e hele mai ai au iloko o ke ao nei, e hoike aku i ko ke ao nei e hooko aku no au i na mea a pau aʻu i kauoha aku ai e olelo ia aku ma na waha o koʻu poe kaula hemolele.\n\n14 . Aia hoi, ke hele mai nei au i koʻu poe ponoi, e hooko i na mea a pau aʻu i hoike aku ai i na keiki a kanaka, mai ka hookumu ia ana mai o ke ao nei, a e hana i ka makemake o ka Makua, a o ke Keiki; a ka Makua no hoi, noʻu nei, a o ke Keiki, no kuu io. Aia hoi, ua kokoke mai ka manawa, a i keia po e haawi ia aku ai ka hoailona.\n\n15 . A eia kekahi, ua ko iho la na olelo i hiki mai ai ia Nepai, e like me ko lakou i olelo ia; no ka mea hoi, ma ka napoo ana o ka la, aole he poeleele; a hoomaka ae la na kanaka e pihoihoi, no ka mea, aole poeleele i ka wa i hiki mai ai ka po.\n\n16 . A he nui loa ka poe i manaoio ole e mamua i na olelo a ka poe kaula, i hina i ka honua, a lilo iho la me he mea la ua make lakou, no ka mea, ike iho la lakou ua lilo ka manao kuka o ka luku, a lakou i hooholo ai no ka poe i manaoio ma ka olelo a na kaula i mea ole, no ka mea, ua kokoke mai no ka ouli i haawi ia mai;\n\n17 . A hoomaka ae la lakou e hoomaopopo e ike koke i ke Keiki a ke Akua e pono ai; he oiaio, o ka poe kanaka a pau maluna iho o ka ili o ka honua a puni, mai ke komohana a i ka hikina, ma ka aina akau a ma ka aina hema no hoi, no ka pihoihoi nui loa ana, hina iho la lakou i ka honua;\n\n18 . No ka mea, ua ike lakou ua hoike mai ka poe kaula no ua mau mea nei no na makahiki he nui wale, a ua kokoke mai ano, ka ouli i haawi e ia mai ai mamua; a hoomaka ae la lakou e makau no ko lakou hewa a me ko lakou hoomaloka.\n\n19 . A eia kekahi, aole he poeleele ia po a ao, aka ua malamalama ia me he mea la ua awakea. A eia kekahi, puka hou mai la ka la ia kakahiaka ae, e like me kona maa mau, a ike iho la lakou o ka la no ia a ka Haku e hanau ia mai ai, no ka ouli i haawi ia mai ai.\n\n20 . A ua hiki io mai la no ia, he oiaio, na mea a pau, kela mea keia mea, e like me na olelo a na kaula.\n\n21 . A eia hoi kekahi, ike ia mai la kekahi hoku hou, e like me ka olelo.\n\n22 . A eia kekahi, ma ia hope iho, hoomaka ae la na wahahee ana e hoouna ia ae mawaena o na kanaka, e Satana, e hoopaakiki iho i ko lakou mau naau, i mea i manaoio ole ai lakou ma kela mau ouli a mau mea kupanaha a lakou i ike ai; aka me keia mau wahahee ana a mau hoopunipuni ana, ua manaoio nae ka nui loa o na kanaka, a ua hoohuli ia mai i ka Haku.\n\n23 . A eia kekahi, hele aku la o Nepai mawaena o na kanaka, a me na mea e ae he nui wale no hoi, e bapetizo ana i ka mihi, a ma ia mea, ua kala nui ia na hala. A pela i hoomaka hou ai na kanaka e loaa ka maluhia ma ka aina;\n\n24 . A, aole no na paio, koe he poe kakaikahi wale no i hoomaka e hai aku, me ka hoao ana e hooiaio ma o na palapala hemolele la, aole ia he mea e pono hou ai e malama i ke kanawai o Mose. Ano, ma keia mea kuhihewa iho la lakou, no ka hoomaopopo ole i na palapala hemolele.\n\n25 . Aka, eia kekahi, ua hoohuli koke ia lakou, a ua hoomaopopo ia lakou no ke kuhihewa o lakou, no ka mea, ua hoike ia mai la ia lakou aole i ko ke kanawai i keia manawa, a e hooko ia ia e pono ai ma kela lihi keia lihi; he oiaio, hiki mai la ka olelo io lakou la e hooko ia ia e pono ai; he oiaio, aole e lilo aku kahi huna, aole hoi kahi lihi iki, a pau loa ae la ia i ka hooko ia; nolaila, ma keia makahiki hookahi, ua kai ia mai la lakou e ike i ko lakou lalau, a hai mai la no i ko lakou mau hewa.\n\n26 . A pela i hala aku ai ka makahiki kanaiwakumamalua, me ka lawe ana mai i na lono hauoli i na kanaka no na hoailona i hiki mai ai, e like me na olelo o ka wanana a ka poe kaula hemolele a pau.\n\n27 . A eia kekahi, hala aku la no hoi ka makahiki kanaiwakumamakolu me ka maluhia, koe wale no ko Gadianatona poe powa, ka poe i noho ma na mauna, na lakou i hoopilikia i ka aina; no ka mea, no ka ikaika loa o ko lakou mau wahi paa a me ko lakou mau wahi malu, ua hiki ole i na kanaka ke lanakila maluna iho o lakou; nolaila, nui ko lakou pepehi kanaka ana, a luku ana mawaena o na kanaka.\n\n28 . A eia kekahi, ma ka makahiki kanaiwakumamaha, hoomaka ae la lakou e mahuahua nui loa aku, no ka mea, he nui loa na mea ku e o ko Nepai poe i holo aku io lakou la, a he mea ia i hookaumaha nui aku ai i kela poe o Nepai e noho ana ma ka aina;\n\n29 . A he kumu hoi no ke kaumaha nui mawaena o ko Lamana poe; no ka mea, he nui na keiki a lakou i ulu ae a hoomaka ae la e mahuahua ikaika ma na makahiki, i kuokoa ai lakou, a ua alakai ia aku e kekahi poe o ko Zorama, ma na wahahee ana a lakou, a ma na olelo hoomalimali ana a lakou, e hui me ua poe powa la o Gadianatona;\n\n30 . A pela i hoopilikia pu ia ai ko Lamana poe no hoi, a hoomaka ae la e emi iho ma ko lakou manaoio a me ka pono, no ka hewa o ka hanauna hou.\n\n", "3-ne 2": "[center][font_size=26]Mokuna 2[/font_size][/center]\n\n1 . A eia kekahi, pela i hala aku ai ka makahiki kanaiwakumamalima no hoi, a hoomaka ae la na kanaka e hoopoina i kela mau ouli a me na mea kupanaha a lakou i lohe ai, a hoomaka ae la ke kahaha o lakou e emi iho a e emi ae ma kekahi ouli a me kekahi mea kupanaha mai ka lani mai a hoomaka ae la lakou e paakiki iho ma ko lakou mau naau, a makapo ma ko lakou hoomaopopo ana, a hoomaka ae la e hoomaloka i na mea a pau a lakou i lohe ai a i ike ai,\n\n2 . E noonoo wale ana i kekahi mea lapuwale ma ko lakou mau naau, ua hana ia ia mea e na kanaka, a ma ka mana o ke diabolo, no ke alakai ana aku a me ka hoopunipuni ana i na naau o na kanaka; a pela o Satana i loaa hou ai na naau o na kanaka, a hoopouli iho la oia i ko lakou mau maka, a alakai aku la ia lakou e manaoio, he mea naaupo a lapuwale ke ao ana o Kristo.\n\n3 . A eia kekahi, hoomaka ae la na kanaka e mahuahua ikaika ma ka hewa a me na mea hoopailua; a, aole lakou i manaoio e haawi hou ia mai na hoailona a me na mea kupanaha; a hele ae la o Satana i o a ia nei, e alakai aku ana i na naau o na kanaka, e hoowalewale ana ia lakou a e hookonokono ana ia lakou, i hana lakou i ka hewa nui ma ka aina.\n\n4 . A pela i hala aku ai ka makahiki kanaiwakumamaono; a me ka makahiki kanaiwakumamahiku no hoi; a me ka makahiki kanaiwakumamawalu no hoi; a me ka makahiki kanaiwakumamaiwa no hoi;\n\n5 . A ua hala aku la na makahiki hookahi haneri no hoi, mai na la mai o Mosia, oia no ke alii maluna iho o ka poe kanaka o Nepai.\n\n6 . A ua hala aku la na makahiki eono haneri a me kumamaiwa, mai ko Lehi haalele ana ia Ierusalema;\n\n7 . A ua hala aku la na makahiki eiwa, mai ka wa o ka ouli i haawi ia mai ai, i olelo ia e ka poe kaula, i hiki mai ai o Kristo i ke ao nei.\n\n8 . Ano, hoomaka ae la ko Nepai poe e helu i ko lakou manawa mai keia manawa o ka ouli i haawi ia mai ai, oia hoi mai ka hiki ana mai o Kristo; nolaila, ua hala aku la na makahiki eiwa;\n\n9 . A, aole i hoi hou mai o Nepai, oia no ka makuakane o Nepai, ka mea nana i malama i na mooolelo, i ka aina o Zarahemela, a ua hiki ole ke loaa ia, ia wahi aku ia wahi aku ma ka aina a puni.\n\n10 . A eia kekahi, noho mau iho la na kanaka iloko o ka hewa, me ka nui nae o ka haiolelo ana a me ka wanana ana i hoouna ia mai mawaena o lakou; a pela i hala aku ai ka umi makahiki no hoi; a hala aku la no hoi ka makahiki umikumamakahi ma ka hewa.\n\n11 . A eia kekahi, ma ka makahiki umikumamakolu, hoomaka ae la na kaua a me na paio mawaena o ka aina a puni; no ka mea, ua lilo iho la ko Gadianatona poe powa i lehulehu, a pepehi nui iho la i na kanaka, a anai nui ae la i na kulanakauhale, a hoolaha ae la i ka make a me ka luku mawaena o ka aina, a ua lilo iho la ia mea e pono ai no na kanaka a pau, o ko Nepai poe, a me ko Lamana poe no hoi, e lalau ae i na mea kaua e ku e aku ia lakou;\n\n12 . Nolaila, o ko Lamana poe a pau i hoohuli ia ae i ka Haku, hui pu iho la lakou me ko lakou poe hoahanau, me ko Nepai poe, a ua koi ia lakou, no ka maluhia o ko lakou ola ana, a me ko lakou poe wahine a me ka lakou mau keiki, e lalau ae i na mea kaua e ku e aku i ko Gadianatona poe powa; he oiaio, a e malama i ko lakou mau pomaikai, a me ko lakou mau pono o ko lakou ekalesia, a o ko lakou hoomana ana, a me ko lakou kuokoa ana, a me ko lakou noho kauwa ole ana.\n\n13 . A eia kekahi, mamua o ka hala ana o keia makahiki umikumamakolu, ua hooweliweli ia ko Nepai poe me ka luku loa ia ana, no keia kaua, i lilo ia i mea eha loa.\n\n14 . A eia kekahi, o ua poe la o ko Lamana, ka poe i hui me ko Nepai poe, ua helu pu ia mawaena o ko Nepai poe;\n\n15 . A ua lawe ia aku ko lakou poino mai o lakou aku, a lilo iho la ko lakou ili i keokeo e like me ko ko Nepai poe;\n\n16 . A lilo iho la ko lakou poe kanaka opiopio a me ko lakou poe kaikamahine i maikai loa, a ua helu pu ia lakou mawaena o ko Nepai poe, a ua kapa ia ko Nepai poe. A pela i pau ai ka makahiki umikumamakolu.\n\n17 . A eia kekahi, ma ka makamua o ka makahiki umikumamaha, hoomau iho la ke kaua mawaena o ka poe powa a me ka poe kanaka o Nepai, a lilo iho la i mea eha loa; aka hoi, loaa iho la i ka poe kanaka o Nepai ka lanakila iki maluna o ka poe powa, a hooauhee aku la lakou ia lakou la mailoko aku o ko lakou mau aina, i na mauna, a i na wahi malu o lakou la.\n\n18 . A pela i pau ai ka makahiki umikumamaha. A ma ka makahiki umikumamalima puka ku e mai la lakou la i ka poe kanaka o Nepai; a no na hewa o ka poe kanaka o Nepai, a me ko lakou paio a ku e ana he nui wale, lanakila nui mai la ko Gadianatona poe maluna iho o lakou.\n\n19 . A pela i pau ai ka makahiki umikumamalima, a pela hoi na kanaka i noho ai iloko o na popilikia he nui wale; a kau mai la ka pahikaua o ka luku maluna iho o lakou, a aneane lakou e hahau ia ilalo e ia, a o keia mea no ko lakou hewa.\n\n", "3-ne 3": "[center][font_size=26]Mokuna 3[/font_size][/center]\n\n1 . Ano, eia kekahi, ma ka makahiki umikumamaono mai ka hiki ana mai o Kristo, loaa mai la ia Lakoneusa, ke kiaaina o ka aina, kekahi episetole mai ka luna a kiaaina hoi o ua poe powa hui nei; a eia na olelo i palapala ia, i ka i ana:\n\n2 . E Lakoneusa, e ke kiaaina maikai a kiekie o ka aina, aia hoi, ke palapala aku nei au i keia episetole ia oe, a ke haawi aku nei au ia oe i ka mahalo nui loa no kou naueue ole, a no ka naueue ole o kou poe kanaka, ma ka malama ana i ka mea a oukou i manao ai o ko oukou pono a kuokoa ana; he oiaio, ke kupaa nei oukou ma ka pono, me he mea la ua kokua ia oukou ma ka li¬ma o kekahi Akua, ma ka hoomalu ana i ko oukou kuokoa ana, a me ko oukou waiwai, a me ko oukou aina, oia hoi na mea a oukou i kapa iho ai pela.\n\n3 . A he mea menemene ia i koʻu manao, e Lakoneusa kiekie e, kou naaupo a me ka haakei me neia, i manao ai ua hiki ia oukou ke ku imua o na kanaka koa he nui wale me neia, ka poe i hoomalu ia e au, ka poe e ku nei i keia manawa me ko lakou mau mea kaua, a ke kali nei, me ka iini nui, no ka olelo, e iho ilalo maluna o ko Nepai poe a luku aku ia lakou.\n\n4 . A ua ike au i ko lakou uhane pio ole, ua hoao aku au ia lakou ma kahi o ke kaua, a ua ike i ko lakou inaina mau loa aku ia oukou, no ka nui o na lawehala a oukou i hana mai ai ia lakou, nolaila, ina e iho ilalo lakou e ku e ia oukou, e luku loa aku lakou ia oukou;\n\n5 . Nolaila, ua palapala aku au i keia episetole, e sila ana ia mea me koʻu lima iho, me ka manao ana i kou pomaikai, no kou naueue ole ma ka mea au i manao ai he pololei, a me kou uhane ikaika ma kahi o ke kaua;\n\n6 . Nolaila, ke palapala aku nei au ia oe me ka makemake e haawi mai oe i ko oukou mau kulanakauhale, i ko oukou mau aina, a me ko oukou mau hooilina, no koʻu poe kanaka, e aho ia mamua o ko lakou hoopai ana ia oukou me ka pahikaua, a i hiki mai ka luku maluna iho o oukou;\n\n7 . A i ole ia, ma na olelo e ae, e hookuu mai ia oukou iho ia makou, a e hui pu me makou, a e lilo i poe ike i ka makou mau hana malu, a e lilo i poe hoahanau no makou, i like pu oukou me makou; aole i poe kauwa na makou, aka i poe hoahanau no makou, a poe hui ma ko makou waiwai a pau.\n\n8 . A, aia hoi, ke hoohiki aku nei au ia oe, ina e hana oukou i keia, me kekahi hoohiki paa, aole oukou e luku ia; aka ina aole oukou e hana i keia, ke hoohiki aku nei au ia oe, me ka hoohiki paa, i ka hala ana o ka malama okoa mai ka la apopo aku, e kena aku no au i koʻu poe kaua e iho ilalo e ku e ia oukou, aole lakou e kaohi aku i ko lakou lima, aole hoi e hookoe, aka e luku aku no ia oukou, a e hoohaule iho i ka pahikaua maluna iho o oukou, a hiki aku i ka wa e lilo ai oukou i ole.\n\n9 . Aia hoi, owau no o Gidianahi; a owau no ke kiaaina o keia poe hui malu o Gadianatona; a o ua poe hui nei, a me na hana a lakou ua ike au he pono; a mai ka wa kahiko mai ia mau mea, a ua haawi ia mailalo mai ia makou.\n\n10 . A ke palapala aku nei au i keia episetole ia oe, e Lakoneusa, a ke lana nei koʻu manao e haawi mai oukou i ko oukou mau aina, a me ko oukou mau hooilina, me ka hookahe ole i ke koko, i loaa ai i koʻu poe kanaka nei ko lakou mau pono a me ka noho alii ana, ka poe i haalele aku ia oukou, no ko oukou hewa ma ka aua ana mai o lakou aku i ko lakou mau pono o ka noho alii ana; a ke ole oukou e hana i keia, e hoopai aku au no na poino o lakou. Owau no o Gidianahi.\n\n11 . Ano, eia kekahi, ia Lakoneusa i loaa ai keia episetole, ua kahaha nui loa iho la ia, no ka wiwo ole o Gidianahi, ma ke koi ana i na aina o ko Nepai poe, a ma ka hooweliweli ana no hoi i na kanaka, a me ka hoopai ana no na poino o ua poe la i loaa ole ai ka poino, i ole lakou i hoopoino ia lakou iho, ma ka hele ana i kela poe powa hewa a ino loa.\n\n12 . Ano hoi, o ua Lakoneusa nei, ke kiaaina, he kanaka pono ia, a ua hiki ole ke hoomakau ia mai ma ke koi ana a me na olelo hooweliweli o kahi powa; nolaila, aole oia i hoolohe aku i ka episetole o Gidianahi, ke kiaaina o ka poe powa, aka kauoha ae la ia i kona poe kanaka e hea aku i ka Haku no ka ikaika, no ka manawa a ka poe powa e iho mai ai ilalo, e ku e mai ia lakou;\n\n13 . He oiaio, hoouna ae la ia i olelo hoolaha mawaena o na kanaka a pau, e houluulu mai i ko lakou poe wahine, a me ka lakou poe keiki, i ko lakou mau pua holoholona, a me ko lakou mau ohana holoholona, a me ko lakou waiwai a pau, koe wale no ko lakou aina, i kahi hookahi.\n\n14 . A kena ae la oia e kukulu ia na wahi paa a puni lakou, a o ka ikaika olaila e nui loa aku ia. A kena ae la ia e hoonoho ia na puali kaua, o ko Nepai poe a o ko Lamana poe no hoi, o ka poe a pau i helu pu ia mawaena o ko Nepai poe, i poe kiai a puni, e kiai mai ia lakou, a e hoomalu mai ia lakou mai ka poe powa mai i ke ao a i ka po;\n\n15 . He oiaio, i aku la oia ia lakou, Me ka Haku e ola nei, ina aole oukou e mihi i ko oukou mau hewa a pau, a e hea aku i ka Haku, aole loa oukou e hoopakele ia mai, mailoko mai o na lima o ua poe powa la o Gadianatona.\n\n16 . A no ka nui loa a kupanaha hoi o na olelo a me na wanana a Lakoneusa, hiki mai la ka makau maluna iho o ka poe kanaka a pau, a hooikaika iho la lakou e like me ka hiki ia lakou, e hana aku e like me na olelo a Lakoneusa.\n\n17 . Ano, eia kekahi, hoonoho mai la o Lakoneusa i na kapena nui maluna o na puali kaua a pau o ko Nepai, e hoomalu iho ia lakou i ka manawa a ka poe powa e iho mai ai mailoko mai o ka waonahele e ku e mai ia lakou.\n\n18 . Ano, o ka mea kiekie loa mawaena o ka poe kapena a pau, a o ka alihi kaua nui hoi o na puali kaua a pau o ko Nepai ua hoonoho ia, a o Gidigidoni kona inoa.\n\n19 . Ano, he mea maa mau mawaena o ko Nepai poe a pau, e wae aku no na kapena nui o lakou, koe wale no na manawa hewa o lakou, i kekahi mea nona ka Uhane o ka hoikeana, a wanana no hoi; nolaila, he kaula nui o ua Gidigidoni nei mawaena o lakou, a he kaula hoi ka lunakanawai nui.\n\n20 . Ano, i ae la na kanaka ia Gidigidoni, E pule aku i ka Haku, a e pii ae kakou ma na mauna, a iloko o ka waonahele, i hiki ia kakou ke haule iho maluna o ka poe powa a e luku aku ia lakou, ma ko lakou aina iho.\n\n21 . Aka, i aku la o Gidigidoni ia lakou, Na ka Haku e hoole mai; no ka mea, ina e pii ku e aku kakou ia lakou, e haawi mai no ka Haku ia kakou iloko o ko lakou mau lima; nolaila, e hoomakaukau aku kakou ia kakou iho iwaena konu o ko kakou mau aina, a e houluulu aku kakou i ko kakou poe kaua i kahi hookahi, a, aole kakou e hele aku e ku e ia lakou, aka e kali no kakou a hiki i ka wa e hele mai ai lakou e ku e mai ia kakou; nolaila, me ka Haku e ola nei, ina e hana aku kakou i keia, e haawi mai oia ia lakou iloko o ko kakou mau lima.\n\n22 . A, eia kekahi, ma ka makahiki umikumamahiku, ma ka hopena o ka makahiki, ua laha aku la ka olelo kukala a Lakoneusa mawaena o ka ili a pau o ka aina, a ua lawe ae la lakou i ko lakou mau lio, a me ko lakou mau kaakaua, a me ko lakou mau bipi, a me na pua holoholona a pau o lakou, a me na ohana holoholona o lakou, a me ko lakou hua liilii, a me ko lakou waiwai a pau, a hele ae la ma na tausani, a ma na umi o na tausani, a hiki i ka wa i hele aku ai lakou a pau i kahi i koho ia ai, e houluulu ai lakou, e hoomalu aku ia lakou iho mai ko lakou poe enemi ae.\n\n23 . A o ka aina o Zarahemela a me ka aina Momona no ka aina i koho ia ai; he oiaio, i ka palena aia mawaena o ka aina Momona a me ka aina o Neoneo;\n\n24 . A he nui na tausani kanaka e kapa ia ko Nepai poe, ka poe i houluulu ia lakou iho i kahi hookahi ma ua aina nei. Ano, kauoha aku la o Lakoneusa ia lakou e houluulu ia lakou iho i kahi hookahi ma ka aina hema, no ka nui loa o ka poino maluna iho o ka aina akau;\n\n25 . A kukulu pa-kaua iho la lakou no lakou iho no ka pale ana i ko lakou poe enemi; a noho iho la lakou i ka aina hookahi, a i ka puuluulu hookahi, a ua makau lakou i na olelo i olelo ia mai ai e Lakoneusa, a mihi iho la lakou i ko lakou mau hewa; a pule aku la lakou i ka Haku, i ko lakou Akua, e hoopakele mai oia ia lakou, i ka manawa a ko lakou poe enemi e iho mai ai, e kaua mai ia lakou.\n\n26 . A ua kaumaha nui loa iho la lakou no ko lakou poe enemi. A kena ae la o Gidigidoni ia lakou e hana i na mea kaua, o kela ano keia ano, i ikaika lakou me na mea kahiko kaua, a me na pale-lima, a me na pale-kaua, mamuli o ke ano o kona ao ana aku.\n\n", "3-ne 4": "[center][font_size=26]Mokuna 4[/font_size][/center]\n\n1 . A, eia kekahi, ma ka hope o ka makahiki umikumamawalu, ua hoomakaukau iho ua poe koa la o na powa, no ke kaua, a hoomaka ae la e iho, a e puka mai mai na puu mai, a mailoko mai o na kuahiwi, a o ka waonahele, a me ko lakou mau wahi paa, a me ko lakou mau wahi malu a hoomaka ae la e noho ae ma na aina, ma ka aina hema, a ma ka aina akau no hoi, a hoomaka ae la e noho ae ma na aina a pau i haalele ia e ko Nepai poe, a me na kulanakauhale i waiho neoneo ia.\n\n2 . Aka hoi, aole holoholona hihiu, aole hoi mea e pepehi ai, ma ua mau aina la i haalele ia aku e ko Nepai poe, a, aole holoholona hihiu no ka poe powa koe wale no ma ka waonahele.\n\n3 . A ua hiki ole i ka poe powa ke ola, koe ma ka waonahele wale no, no ka nele i ka ai ole; no ka mea, ua waiho neoneo ko Nepai poe i ko lakou mau aina, a ua houluulu mai la i na pua holoholona o lakou, a me ko lakou mau ohana holoholona, a me ko lakou waiwai, a ma ka puuluulu hookahi lakou.\n\n4 . Nolaila, ua hiki ole i ka poe powa ke hao mai a e loaa ka ai, ke ole pii mai ma ke kaua akea i ko Nepai poe; a ma ka puuluulu hookahi ko Nepai poe, a ua lehulehu loa a ua hoahu iho la no lakou iho i ka ai, a me na lio, a me na bipi, a me na pua holoholona o kela ano keia ano, i hiki ia lakou ke ola no na makahiki ehiku, a ma ua manawa nei ua lana ko lakou manao e anai loa aku i ka poe powa, mai ka ili aku o ka aina. A pela i hala aku ai ka makahiki umikumamawalu.\n\n5 . A eia kekahi, ma ka makahiki umikumamaiwa, ike iho la o Gidianahi he mea e pono ai nona e pii mai e kaua mai i ko Nepai poe, no ka mea, aole he ala no lakou e ola ai, ke ole e hao mai, a powa, a pepehi kanaka mai.\n\n6 . A aa ole lakou e hoopalahalaha ae ia lakou iho ma ka ili o ka aina, e hiki ia lakou ke hooulu ae i ka hua liilii, o hiki aku ko Nepai poe maluna iho o lakou, a luku aku ia lakou; nolaila, kauoha ae la o Gidianahi i na puali kaua ona, ma ua makahiki nei e pii mai lakou e kaua ku e i ko Nepai poe.\n\n7 . A eia kekahi, pii mai la lakou e kaua; a ma ka malama eono ia; a, aia hoi, ua nui a weliweli ka la a lakou i pii mai ai e kaua; a ua kakoo ia lakou mamuli o ke ano o ka poe powa; a he ili keikihipa ko lakou a puni ko lakou mau puhaka, a ua hooluu ia lakou iloko o ke koko; a ua amu ia na poo o lakou; a he pale-poo ko lakou maluna o lakou; a nui a weliweli no ke ano o na puali kaua o Gidianahi, no ko lakou kahiko ia ana, a no ko lakou hooluu ia ana iloko o ke koko.\n\n8 . A eia kekahi, i ka wa a ka poe kaua o ko Nepai poe i ike aku ai i ke ano o ka poe kaua o Gidianahi, ua hina iho la lakou a pau i ka honua, a hookiekie ae la i ko lakou hea ana i ka Haku, i ko lakou Akua, e hookoe mai oia ia lakou, a e hoopakele mai ia lakou mailoko mai o na lima o ko lakou poe enemi.\n\n9 . A eia kekahi, i ka wa a na puali kaua o Gidianahi i ike mai ai i keia, hoomaka ae la lakou e hooho me ka leo nui, no ko lakou olioli; no ka mea, ua kuhi iho la lakou ua hina iho ko Nepai poe no ka makau, no ka weliweli o ko lakou poe kaua;\n\n10 . Aka ma keia mea ua kuhihewa lakou, no ka mea, aole ko Nepai poe i makau aku ia lakou, aka makau iho la lakou i ko lakou Akua, a noi aku la ia ia no ka hoomalu ana; nolaila, i ka wa a na puali kaua o Gidianahi i naholo kiki mai ai maluna o lakou nei, ua makaukau lakou nei e halawai me lakou; he oiaio, ma ka ikaika o ka Haku lakou i halawai ai me lakou la;\n\n11 . A hoomaka ae la ke kaua ma keia malama eono; a nui a weliweli no ua kaua la; he oiaio, a nui a weliweli ka luku ma ia kaua, aole i ike e ia mamua ka luku nui me neia mawaena o ka poe kanaka a pau o Lehi, mai ka wa mai ana i haalele ai ia Ierusalema.\n\n12 . A me na olelo hooweliweli a me na hoohiki paa a Gidianahi i hana ai, aia ka, lanakila aku nae ko Nepai poe maluna o lakou, a hee aku la lakou la imua o lakou.\n\n13 . A eia kekahi, kena ae la o Gidigidoni i kona poe kaua, e alualu aku ia lakou a hiki aku i na palena o ka waonahele, a aole lakou e hookoe i kekahi mea e haule ana iloko o ko lakou mau lima ma ke ala; a pela lakou i alualu ai ia lakou la, a luku aku la ia lakou la a hiki i na palena o ka waonahele, oia, a hiki i ka wa a lakou i hooko ai i ke kauoha o Gidigidoni.\n\n14 . A eia kekahi, o Gidianahi, ka mea i ku a kaua me ka makau ole, ua alualu ia aku ia ia i hee aku ai; a ua maluhiluhi oia no ka nui o kona kaua ana, a loaa aku la ia a pepehi ia a make. A oia no ka hopena o Gidianahi, ka powa.\n\n15 . A eia kekahi, hoi hou ae la na puali kaua o ko Nepai i ko lakou wahi maluhia. A eia kekahi, hala aku la ua makahiki umikumamaiwa nei, a aole hele hou mai ka poe powa e kaua; aole hoi lakou i hele hou mai ma ka makahiki iwakalua;\n\n16 . A ma ka makahiki iwakaluakumamakahi hoi aole lakou i pii mai e kaua, aka pii mai la lakou ma kela aoao keia aoao e hoopuni i ka poe kanaka o Nepai; no ka mea, manao iho la lakou ina e alalai mai lakou la i ka poe kanaka o Nepai, mai ko lakou mau aina ae, a e hoopuni mai ia lakou ma kela aoao keia aoao, a ina e hooki mai lakou la ia lakou mai ko lakou mau pono owaho, alaila, e hiki ia lakou la ke kena mai ia lakou, e hookuu aku ia lakou iho, e like me ko lakou la makemake.\n\n17 . Ano, ua hoonoho ae la lakou i luna hou no lakou iho, a o Zemanariha kona inoa; nolaila, na Zemanariha i hooponopono i keia hoopuni ana.\n\n18 . Aka hoi, he mea pomaikai keia no ko Nepai poe; no ka mea, he mea hiki ole i ka poe powa ke hoopuni loihi loa mai me ka hoopilikia mai i ko Nepai poe, no ka nui o ka lakou ai a lakou i hoahu iho ai,\n\n19 . A no ka hapa o ka ai mawaena o ka poe powa; no ka mea hoi, aole o lakou mea o ka io holoholona wale no e ai ai, a ma ka waonahele lakou i loaa ai ua io holoholona nei.\n\n20 . A eia kekahi, ua kakaikahi na holoholona hihiu ma ka waonahele, a no ia nele aneane ka poe powa e make i ka pololi.\n\n21 . A e hele mau ana ko Nepai poe mawaho ma ke ao a ma ka po, a e haule ana maluna iho o ko lakou poe kaua, a e ooki aku ana ia lakou ma na tausani a ma na umi o na tausani.\n\n22 . A no ia mea, i makemake ai ka poe kanaka o Zemanariha, e haalele i ko lakou manao, no ka luku nui ana i kau mai ai maluna o lakou ma ka po a ma ke ao.\n\n23 . A eia kekahi, kena ae la o Zemanariha i kona poe kanaka, e haalele mai lakou i ka hoopuni ana, a e hele aku iloko o na wahi loihi loa aku o ka aina, ma ka akau.\n\n24 . Ano, ua ike o Gidigidoni i ko lakou manao, a i ka ike ana i ko lakou nawaliwali no ka nele i ka ai ole, a me ka luku nui i hana ia mawaena o lakou, nolaila, hoouna ae la oia i kona poe kaua i ka po, a alalai aku la i ke ala a lakou i kuemi hope aku ai, a hoonoho iho la i kona poe kaua ma ke ala a lakou i hee aku ai;\n\n25 . A o keia ka lakou nei i hana ai i ka po, a hele aku la ma ko lakou ala ma o aku o ka poe powa, a no ia mea, ma ia la ae, i ka wa a ka poe powa i hoomaka ai i ko lakou hele, ua halawai lakou me na puali kaua o ko Nepai, ma ko lakou alo a ma ko lakou hope no hoi.\n\n26 . A o ka poe powa ma ka hema, ua alalai ia no hoi lakou i ko lakou mau wahi e hee aku ai. A ua hana ia aku keia mau mea a pau mamuli o ke kauoha a Gidigidoni.\n\n27 . A he nui na tausani i haawi mai ia lakou iho i poe pio i ko Nepai poe; a ua pepehi ia ke koena o lakou a make;\n\n28 . A ua hopu ia ko lakou luna, o Zemanariha, a li ia aku maluna o kahi laau, he oiaio, ma ka welau ona, a make loa ia. A ia lakou i li aku ai ia ia a make loa ia, kua iho la lakou i ka laau i ka honua, a hea aku la me ka leo nui, i ka i ana:\n\n29 . Na ka Haku e hoola mai i kona poe kanaka ma ka pono a ma ka hemolele o ka naau, e hiki ia lakou ke kua aku i ka honua i ka poe a pau e imi ana e luku mai ia lakou no ka mana a me na hui pu malu ana, he oiaio, e like me ua kanaka nei i kua ia i ka honua.\n\n30 . A hauoli iho la lakou a hea hou aku la me ka leo hookahi, i ka i ana: Na ke Akua o Aberahama, a me ke Akua o Isaaka, a me ke Akua o lakoba, e hoomalu mai i keia poe kanaka ma ka pono, i na manawa a pau a lakou e hea aku ai ma ka inoa o ko lakou Akua no ka hoomalu ana.\n\n31 . A eia kekahi, hooho aku la lakou a pau, me he mea hookahi la, ma ka memele ana a hoolea ana i ko lakou Akua, no ka mea nui ana i hana mai ai no lakou, i ka malama ana mai ia lakou mai ka haule ana iloko o na lima o ko lakou poe enemi;\n\n32 . He oiaio, hea aku la lakou, Hosana i ke Akua Kiekie Loa; a hea aku la lakou, E hoomaikai ia aku ka inoa o ka Haku, ke Akua Mana Loa, ke Akua Kiekie Loa.\n\n33 . A ua hu ko lakou mau naau me ka olioli, me ke kulu ana o ka waimaka he nui, no ka lokomaikai nui o ke Akua i ka hoopakele ana ia lakou mailoko mai o na lima o ko lakou poe enemi; a ua ike lakou no ko lakou mihi a me ko lakou haahaa, i hoopakele ia ai lakou mai ka luku mau loa ia ana ae.\n\n", "3-ne 5": "[center][font_size=26]Mokuna 5[/font_size][/center]\n\n1 . Ano hoi, aole kekahi mea ola mawaena o ka poe kanaka a pau o ko Nepai poe, i kanalua iki i na olelo a ka poe kaula hemolele a pau, ka poe i olelo mai; no ka mea, ike iho la lakou he mea e pono ai e hooko ia ia mau mea;\n\n2 . A ike iho la lakou he mea pono ua hiki mai o Kristo, no ka nui o na hoailona i haawi ia mai ai, e like me na olelo a ka poe kaula hemolele, a no na mea i hiki mai ai i keia manawa, ua ike lakou he mea e pono ai e hiki mai auanei na mea a pau e like me ka mea i olelo ia;\n\n3 . Nolaila, haalele aku la lakou i ko lakou mau hewa a pau, a me ko lakou mau mea hoopailua, a me ko lakou mau moekolohe, a hookauwa aku la na ke Akua me ka ikaika loa i ke ao a i ka po.\n\n4 . Ano, eia kekahi, ia lakou i hoopio aku ai i ka poe powa a pau, i pakele ole ai kekahi mea i pepehi ole ia, hahao iho la lakou i ko lakou poe pio iloko o ka halepaahao, a kena ae la e hai ia aku ka olelo a ke Akua ia lakou; a o ka poe a pau i mihi i ko lakou mau hewa a komo iloko o kekahi berita e pepehi kanaka hou ole aku, ua hookuu ia aku;\n\n5 . Aka o ka poe a pau i komo ole iloko o kekahi berita, a i hoomau i na manao pepehi kanaka malu iloko o ko lakou mau naau; he oiaio, o ka poe a pau i ike ia e hoopuka mai ana i na olelo hooweliweli e ku e i ko lakou poe hoahanau, ua hoohewa ia a hoopai ia aku mamuli o ke kanawai.\n\n6 . A pela lakou i hoopau ai i kela mau hui pu hewa, malu a ino loa, iloko o ia mea i hana ia ai ka hewa nui, a me na pepehi kanaka he nui.\n\n7 . A pela i hala aku ai ka makahiki iwakaluakumamalua, a me ka iwakaluakumamakolu no hoi, a me ka iwakaluakumamaha, a me ka iwakaluakumamalima; a pela i hala aku ai ka makahiki he iwakaluakumamalima;\n\n8 . A he nui na mea i ikea, e manao ia paha ma na maka o kekahi poe he mau mea he nui a kupaianaha hoi; aole nae i hiki ia mau mea a pau ke palapala ia ma keia buke; he oiaio, aole i hiki i ka hapa-haneri o na mea i hana ia mawaena o na kanaka he nui loa me neia, no na makahiki he iwakaluakumamalima, ke hookomo ia iloko o ua buke nei;\n\n9 . Aka hoi, aia no na mooolelo i piha me na hana a pau o keia poe kanaka; a ua haawi ia mai e Nepai he mooolelo pokole me ka oiaio nae;\n\n10 . Nolaila, ua hana au i kaʻu mooolelo o keia mau mea mamuli o ka mooolelo a Nepai, i kahakaha ia maluna o na papa i kapa ia na papa o Nepai.\n\n11 . A, aia hoi, ke kakau nei au i ka mooolelo maluna o na papa aʻu i hana ai me koʻu mau lima ponoi iho.\n\n12 . A, aia hoi, owau nei ua kapa ia mai o Moramona, i kapa ia mamuli o ka aina o Moramona, o ka aina ia kahi a Alama i kukulu mua ai i ka ekalesia mawaena o na kanaka; he oiaio, o ka ekalesia mua ia i kukulu ia mawaena o lakou mahope iho o ko lakou lawehala ana.\n\n13 . Aia hoi, he haumana no au na Iesu Kristo, ke Keiki a ke Akua. Ua kahea ia mai au e ia e hai aku i kana olelo mawaena o kona poe kanaka, i hiki ia lakou ke loaa ke ola mau loa.\n\n14 . A ua lilo i mea e pono ai naʻu, e like me ka makemake o ke Akua, i ko ai na pule a ka poe i hala aku la mai anei aku, ka poe hemolele, e like me ko lakou manaoio, e kakau aku i mooolelo o keia mau mea i hana ia;\n\n15 . He oiaio, he mooolelo uuku o na mea i hana ia, mai ka wa mai a Lehi i haalele aku ai ia Ierusalema, a hiki wale mai i keia wa e noho nei;\n\n16 . Nolaila, ke hana nei au i kaʻu mooolelo, mai na mooolelo mai i haawi ia mai e ua poe la i noho mamua aku oʻu nei, a hiki mai i ka hoomaka ana o kuu mau la;\n\n17 . Alaila ke hana nei au i kekahi mooolelo o na mea aʻu ike ai me kuu mau maka ponoi.\n\n18 . A ua ike au o ka mooolelo aʻu e hana nei, he mooolelo pololei a oiaio ia; aka hoi, he nui na mea i hiki ole ia makou mamuli o ka makou olelo, ke kakau iho.\n\n19 . Ano, ke hoopau aku nei au i kaʻu olelo noʻu iho, a ke hoomaka nei e kakau iho i kaʻu mooolelo no na mea i hana e ia mamua aku oʻu nei;\n\n20 . Owau no o Moramona, a he mamo io na Lehi. He kumu no koʻu e hoomaikai aku ai i kuu Akua a i kuu Mea e Ola ai o Iesu Kristo, no kona lawe ana mai i ko makou poe kupuna mailoko mai o ka aina o Ierusalema, (a ua ike ole kekahi ia mea, oia wale no a me ua poe la ana i lawe mai ai mailoko mai o ua aina la,) a no kona haawi ana mai iaʻu a me kuu poe kanaka i ka ike nui, i ka hoola ia ana o ko makou mau uhane.\n\n21 . He oiaio, ua hoopomaikai mai oia i ko ka hale o Iakoba, a ua aloha mai oia i na hua a Iosepa.\n\n22 . A i ka malama ana o na mamo a Lehi i kana mau kauoha, ua hoalohaloha mai a hoopomaikai mai no hoi oia ia lakou, e like me kana olelo;\n\n23 . He oiaio, a e kai hou mai auanei oia i kekahi koena o na hua a Iosepa, i ka ike i ka Haku, i ko lakou Akua;\n\n24 . A he oiaio, me ka Haku e ola nei, e houluulu mai oia mai na kihi eha mai o ka honua, i ke koena a pau o na hua o Iakoba, ka poe i hoopuehu ia aku maluna iho o ka ili a pau o ka honua nei;\n\n25 . A me ia i hana berita mai ai me ko ka hale a pau o Iakoba, pela io no e ko auanei, ma kona manawa ku pono, ka berita ana i berita mai ai me ko ka hale o Iakoba, i ka hoihoi hou ana mai i ko ka hale a pau o Iakoba i ka ike i ka berita ana i berita mai ai me lakou;\n\n26 . Alaila, e hoomaopopo lakou i ko lakou Mea Hoolapanai, oia no o Iesu Kristo, ke Keiki a ke Akua; alaila, e houluulu ia lakou mai na kihi eha mai o ka honua nei, i ko lakou aina iho, mailaila aku lakou i hoopuehu ia aku ai, he oiaio, me ka Haku e ola nei, pela io no auanei. Amene.\n\n", "3-ne 6": "[center][font_size=26]Mokuna 6[/font_size][/center]\n\n1 . Ano, eia kekahi, hoi aku la ka poe kanaka o Nepai i ko lakou mau aina iho, ma ka makahiki iwakaluakumamaono, o kela kanaka keia kanaka, me kona ohua, me kona mau pua a mau ohana holoholona, me konamau lio a me kona mau bipi, a me na mea a pau a lakou.\n\n2 . A eia kekahi, aole i pau ka lakou ai i ka ai ia e lakou; nolaila, lawe pu ae la lakou me lakou i na mea a pau a lakou i hoopau ole ai, i ko lakou hua liilii a pau o kela ano o keia ano, a me ko lakou gula, a me ko lakou kala, a me ko lakou mau mea maikai a pau, a hoi aku la lakou i ko lakou mau aina iho a i ko lakou mau hooilina, ma ka akau a ma ka hema, ma ka aina akau a ma ka aina hema no hoi.\n\n3 . A haawi ae la lakou i ua poe powa la, ka poe i komo iloko o kekahi berita e noho me ka maluhia, o ka poe hui, ka poe e makemake ana e noho he poe Lamana, i ka aina, e like me ko lakou nui, i loaa ai ia lakou, me ka lakou mau hana, na mea e ola ai; a pela lakou i hookupaa ai i ka maluhia ma ka aina a pau.\n\n4 . A hoomaka ae la lakou e pomaikai a mahuahua nui ae; a hala ae la na makahiki iwakaluakumamaono a me ka hiku, a ua nui no ka pololei ma ka aina; a ua hana iho la lakou i ko lakou mau kanawai mamuli o ka pololei a me ka pono.\n\n5 . Ano, aohe mea ma ka aina a puni e keakea mai ana i na kanaka mai ka holomua mau ana, ke ole lakou e haule iloko o ka hala.\n\n6 . Ano, na Gidigidoni, a me ka lunakanawai Lakoneusa, a me kela poe i hoonoho ia i poe luna, i hookupaa i keia maluhia nui ma ka aina.\n\n7 . A eia kekahi, he nui wale na kulanakauhale i kukulu hou ia, a he nui wale na kulanakauhale kahiko i hana hou ia;\n\n8 . A he nui na alanui i hoomakaukau ia, a me na kuamoo i hana ia, e alakai aku ana ia kulanakauhale aku ia kulanakauhale aku, a ia aina aku ia aina aku, a ia wahi aku ia wahi aku.\n\n9 . A pela i hala aku ai ka makahiki umikumamawalu, a he maluhia mau ko na kanaka.\n\n10 . Aka, eia kekahi, ma ka makahiki iwakaluakumamaiwa, hoomaka ae la kekahi mau hoopaapaa ana mawaena o na kanaka; a ua hookiekie ia ae kekahi poe ma ka haaheo a me na kaena ana, no ko lakou waiwai nui loa, he oiaio, i ka hoomaau nui ana;\n\n11 . No ka mea, he nui loa na mea kalepa ma ka aina, a me na loio no hoi he nui wale, a me na luna.\n\n12 . A hoomaka ae la na kanaka e hookoa ia ma na papa, e like me ko lakou waiwai, a me ko lakou pomaikai ma ka hoonaauao ia ana; he oiaio, ua naaupo kekahi poe no ko lakou ilihune, a loaa iho la i kekahi poe ke ao nui ia ana no ko lakou waiwai;\n\n13 . Ua hookiekie ia kekahi poe iluna ma ka haaheo, a o kekahi poe e ae hoi ua haahaa loa; a hoihoi ae kekahi poe i ke kuamuamu no ke kuamuamu, oiai kekahi poe i loaa ai ke kuamuamu, a me ka hoomaau ia ana, a me na ano a pau o ka hoopilikia ia ana, aole hoi e huli ae a kuamuamu hou aku, aka ua haahaa a mihi imua o ke Akua;\n\n14 . A pela i loaa ai ka noho ewaewa ana ma ka aina a puni, a hoomaka ae la ka ekalesia e hiolo; he oiaio, a ma ka makahiki kanakolu hiolo ka ekalesia ma ka aina a puni, koe wale no mawaena o kekahi poe he kakaikahi o ko Lamana, he poe i hoohuli ia i ka manaoio oiaio; a, aole lakou e haalele mai ia mea, no ka mea, ua paa lakou me ka onipaa, a me ka naueue ole, e ae ana me ka ikaika a pau e malama i na kauoha a ka Haku.\n\n15 . Ano, o ke kumu o keia hewa o na kanaka, eia ia, he mana nui ko Satana, i ka hooeueu ana i na kanaka e hana aku i na ano a pau o ka hewa, a i ka hoohaakei ana ia lakou me ka haaheo, e hoowalewale ana ia lakou e imi i ka mana, a me ka noho luna ana, a me ka waiwai, a me na mea lapuwale o ke ao nei.\n\n16 . A pela o Satana i alakai aku ai i na naau o na kanaka, e hana aku i na ano a pau o ka hewa; nolaila, he mau makahiki uuku wale no ko lakou i loaa ai ka maluhia.\n\n17 . A pela i ka hoomaka ana o ka makahiki kanakolu, ua hookuu ia mai na kanaka no kekahi manawa loihi, e hali ia i o a ia nei ma na hoowalewale o ke diabolo, kahi ana i makemake ai e hali ia lakou, a e hana i kela hewa keia hewa ana i makemake ai ia lakou; a pela ma ka hoomaka ana o keia ke kanakolu makahiki, e noho ana lakou ma ka hewa weliweli.\n\n18 . Ano, aole lakou i hana hewa naaupo, no ka mea, ike iho la lakou i ka makemake o ke Akua no lakou; no ka mea, ua ao ia aku ia mea ia lakou; nolaila, kipi hookuli aku la lakou i ke Akua.\n\n19 . Ano, ma na la ia o Lakoneusa, ke keiki a Lakoneusa, no ka mea, pani iho la o Lakoneusa i ka hakahaka o kona makuakane a hoomalu iho la i na kanaka ia makahiki.\n\n20 . A hoomaka ae la na kanaka e uluhia mai ka lani mai, a ua hoouna ia aku la mawaena o na kanaka ma ka aina a puni, e hai ana a e hoike wiwo ole ana no na hewa a me na hala o na kanaka, a e hoike ana ia lakou no ka hoolapanai ana a ka Haku e hana ai auanei no kona poe kanaka; oia hoi ma kekahi mau olelo e ae, ke alahouana o Kristo; a hoike wiwo ole aku lakou no kona make a me na popilikia.\n\n21 . Ano, he nui loa na kanaka i huhu nui loa, no ua poe la nana i hoike mai i keia mau mea; a o ua poe huhu la, he poe lunakanawai nui ka nui o lakou, a me kekahi poe i noho e mamua he poe kahuna nui a me na loio; he oiaio, ua huhu mai la ka poe loio a pau, i kela poe nana i hoike mai i keia mau mea.\n\n22 . Ano, aole kekahi loio, aole hoi lunakanawai, aole hoi kahuna nui, i hiki ke loaa ka mana e hoohewa aku i kekahi mea e make, ke ole i kakauinoa ia ko lakou hoohewa ia ana e ke kiaaina o ka aina.\n\n23 . Ano, he nui wale na mea o ua poe la nana i hoike aku ai no na mea e pili ana ia Kristo, i hoike wiwo ole aku ai, a ua lawe ia aku lakou a pepehi malu ia e na lunakanawai, i hiki ole aku ka ike no ko lakou make i ke kiaaina la o ka aina, a hiki aku i ka wa mahope iho o ko lakou make.\n\n24 . Ano hoi, ua ku e keia i na kanawai o ka aina, e pepehi ia kekahi kanaka a make, ke ole loaa ia lakou ka mana mai ke kiaaina mai o ka aina;\n\n25 . Nolaila, hiki mai la kekahi hoopii i ka aina o Zarahemela, i ke kiaaina la o ka aina, e ku e ana i ua poe lunakanawai nei, ka poe i hoohewa ae i na kaula a ka Haku i ka make, aole mamuli o ke kanawai.\n\n26 . Ano, eia kekahi, ua hopu ia lakou a kai ia ae imua o ka lunakanawai, e hookolokolo ia no ka hewa nui a lakou i hana ai, e like me ke kanawai i haawi ia mai ai e na kanaka.\n\n27 . Ano, eia kekahi, he nui wale na makamaka a me na hanauna ko ua poe lunakanawai la; a o ke koena, he oiaio, aneane pau loa na loio a me na kahuna nui, ua houluulu ae la ia lakou iho i kahi hookahi, a hui pu iho la me na hanauna o ua poe lunakanawai la, ka poe e hookolokolo ia mamuli o ke kanawai;\n\n28 . A komo iho la lakou iloko o kekahi berita kekahi me kekahi, he oiaio, iloko o ua berita la i haawi ia mai ai e ka poe o ka wa kahiko, a o ua berita la ua haawi ia mai a lawelawe ia mai e ke diabolo, e hui pu e ku e mai i ka pono a pau;\n\n29 . Nolaila, hui pu iho la lakou e ku e mai i ka poe kanaka o ka Haku, a komo iho la iloko o kekahi berita e hoopau mai ia lakou, a e hoopakele ae i ua poe la, ka poe i hana i ka pepehi kanaka, mai ke apo ae o ka hoopai ana, ka mea e aneane ana e lawelawe ia aku mamuli o ke kanawai.\n\n30 . A aa mai la lakou i ke kanawai a me na pono o ko lakou aina; a hana berita lakou, kekahi me kekahi, e pepehi mai i ke kiaaina; a e hoonoho i alii maluna iho o ka aina, i kuokoa ole ai ka aina ma ia hope iho, aka e noho malalo iho o na alii.\n\n", "3-ne 7": "[center][font_size=26]Mokuna 7[/font_size][/center]\n\n1 . Aka hoi, e hoike aku au ia oukou aole lakou i hoonoho i alii maluna iho o ka aina; aka ma ua makahiki hookahi nei, he oiaio, ka makahiki kanakolu, hoopau ae la lakou ma ka noho hookolokolo, he oiaio, pepehi ae la i ka lunakanawai nui o ka aina a make loa.\n\n2 . A ua mokuahana na kanaka kekahi i kekahi; a hookaawale ae la lakou kekahi mai kekahi ae, iloko o na ohana, kela kanaka keia kanaka mamuli o kona ohana, a me kona hanauna a poe makamaka: a pela lakou i hoopau ai i ke aupuni o ka aina.\n\n3 . A hoonoho ae la kela ohana keia ohana i alii, a i luna maluna iho o lakou; a pela lakou i lilo ai i mau ohana, a me na luna o na ohana.\n\n4 . Ano hoi, aole kekahi kanaka mawaena o lakou, ke ole he ohana nui kona a me na pilikana a me na makamaka he nui wale; nolaila, lilo iho la ko lakou mau ohana i nui loa.\n\n5 . Ano, ua hana ia keia a pau aole nae he mau kaua mawaena o lakou i keia manawa; a ua hiki mai la keia hewa a pau maluna iho o na kanaka, no ko lakou hookuu ana ia lakou iho i ka mana o Satana;\n\n6 . A ua hoopau ia aku na hooponopono ana o ke aupuni, no ka hui malu pu ana o na makamaka a me na hanauna o ua poe la, ka poe i pepehi mai i ka poe kaula.\n\n7 . A ma o lakou la i hiki mai ai kekahi paio nui ma ka aina, a o ka poe pono nui ae o na kanaka, ua aneane lilo nae lakou a pau i poe hewa; he oiaio, he kakaikahi wale no na kanaka pono mawaena o lakou.\n\n8 . A pela i hala ole aku ai na makahiki eono, mahope mai o ka huli ana ae o ka nui loa o na kanaka mai ko lakou pono i ka pono ole, e like me ka ilio i kona luai iho, a e like hoi me ka puaa i kona haluku ana iloko o ke kiolepo.\n\n9 . Ano, houluulu iho la ua poe hui malu nei, ka poe i lawe mai i ka hewa nui me neia maluna iho o na kanaka, ia lakou iho i kahi hookahi, a hoonoho ae la maluna ae o lakou i kekahi kanaka a lakou i kapa aku ai o Iakoba;\n\n10 . A kapa ae la lakou ia ia ko lakou alii; nolaila, lilo iho la oia i alii maluna iho o ua poe hui hewa nei; a o kekahi mea nui ia nana i hoopuka mai i kona leo e ku e i ka poe kaula, ka poe i hoike mai no Iesu.\n\n11 . A eia kekahi, aole o lakou ikaika ma ka heluna e like me na ohana o na kanaka, ka poe i hoohui pu ia, na na luna nae o lakou i hana iho i na kanawai, o kela mea keia mea e like me kona ohana; aka hoi, he poe kanaka pono ole lakou, he poe enemi nae; aka, ua hoohui pu ia lakou ma ka inaina aku i ua poe la, ka poe i komo iloko o ka berita e hoopau mai i ka noho aupuni ana;\n\n12 . Nolaila, i ka ike ana o Iakoba ua lehulehu loa ko lakou poe enemi mamua o lakou la, a oia no ke alii o ua poe hui la, nolaila, kena ae la oia i kona poe kanaka e hee aku lakou iloko o na wahi ma ka akau loa o ka aina, a malaila e kukulu iho ai i aupuni no lakou iho, a hiki i ka wa e hoohui ia ai lakou me na mea haalele ku e, (no ka mea, ua olelo hoomalimali ae la ia ia lakou e nui ana na mea ku e,) a e lilo lakou i ikaika kupono e kaua mai me na ohana o na kanaka; a hana iho la lakou pela.\n\n13 . A no ka wikiwiki o ko lakou hele ana, aole hiki lakou ke keakea ia aku, a hiki i ka wa a lakou i hele loa ai i loaa ole ai lakou i na kanaka. A pela i pau ai ka makahiki kanakolu; a pela hoi ka noho ana o ka poe kanaka o Nepai.\n\n14 . A eia kekahi, ma ka makahiki kanakolukumamakahi, ua mahele ia lakou ma na ohana, o kela kanaka keia kanaka mamuli o kona ohana, hanauna a poe makamaka; ua hooholo nae lakou i ka ae like, i ole ai lakou e hele e kaua ku e kekahi me kekahi; aka aole lakou i hui pu ia ma ko lakou mau kanawai, a me ko lakou ano o ka hoomalu ana, no ka mea, ua hoonoho ia ia mau mea mamuli o na manao o kela poe alii a poe luna o lakou. Aka hoonoho iho la lakou i na kanawai ikaika loa, i ole lawehala aku kekahi ohana i kekahi, a no ia mea, loaa iho la ia lakou ka maluhia ma kekahi mau mea ma ka aina; aka hoi, ua hoohuli ia ae la ko lakou mau naau mai ka Haku ae, ko lakou Akua, a hailuku mai la lakou i ka poe kaula, a hookuke mai ia lakou nei maiwaena mai o lakou.\n\n15 . A eia kekahi, ua hoea mai imua o Nepai na anela, a me ka leo o ka Haku no hoi, nolaila, ua ike aku la i na anela, a he ike maka no ia, a ua haawi ia mai ka mana ia ia i ike oia no ka oihana o Kristo, a he ike maka no hoi, no ko lakou hoi wawe ana mai ka pono aku i ko lakou hewa a mau mea hoopailua;\n\n16 . Nolaila, no kona kaumaha no ka paakiki o ko lakou mau naau, a me ka pouli o ko lakou hoomaopopo ana, hele aku la ia mawaena o lakou ma ua makahiki nei, a hoomaka ae la e hoike wiwo ole aku, no ka mihi a me ke kala ia ana o na hala ma o ka manaoio la i ka Haku o Iesu Kristo.\n\n17 . A lawelawe aku la oia i na mea he nui ia lakou; a ua hiki ole ke kakau ia ia mau mea a pau loa, a, o kekahi hapa o ia mau mea aole e lawa pono, nolaila; aole palapala ia ia mau mea ma keia buke. A lawelawe aku la o Nepai me ka ikaika a me ka mana nui.\n\n18 . A eia kekahi, huhu mai la lakou ia ia, no ka mea, he mana nui loa ae kona mamua o ko lakou, no ka mea, he mea hiki ole ia lakou ke hoomalau mai i kana mau olelo, no ka mea, no ka nui o kona manaoio ma ka Haku o Iesu Kristo, lawelawe mai la na anela ia ia i kela la i keia la;\n\n19 . A ma ka inoa o Kristo i mahiki ai oia i na daimonio a me na uhane haukae; a hoala ae la no ia i kona kaikaina mai ka make mai, mahope iho o kona hailuku ia ana, a pepehi ia ana a ma¬ke loa e na kanaka;\n\n20 . A ike mai la na kanaka ia mea, a hoike aku la no ia mea, a ua huhu mai ia ia no kona mana; a hana aku la no hoi oia i na hana mana e ae he nui wale, ma ke alo o na kanaka, ma ka inoa o Iesu.\n\n21 . A eia kekahi, hala aku la ka makahiki kanakolukumamakahi, a he uuku wale no ka poe i hoohuli ia mai i ka Haku; aka, o ka poe a pau i hoohuli ia, hoike io ae la lakou i na kanaka, ua kau mai maluna iho o lakou ka mana a me ka Uhane o ke Akua, iloko o Iesu Kristo, ka mea a lakou i manaoio aku ai.\n\n22 . A o ka poe a pau nona na daimonio i mahiki ia aku ai mai o lakou aku la, a i hoola ia mai ko lakou mai a me ko lakou nawaliwali, hoike io aku la lakou i na kanaka, ua lawelawe ia mai lakou e ka Uhane o ke Akua, a ua hoola ia; a hoike aku Ia lakou i na hoailona no hoi, a hana aku la i kekahi mau hana mana mawaena o na kanaka.\n\n23 . Pela i hala aku ai ka makahiki kanakolukumamalua no hoi. A hea aku la o Nepai i na kanaka ma ka hoomaka ana o ka makahiki kanakolukumamakolu; a hai aku la oia ia lakou i ka mihi a me ke kala ia ana o na hala.\n\n24 . Ano, ke makemake nei au ia oukou e hoomanao hoi, aohe kekahi mea i kai ia ae i ka mihi, i bapetizo ole ia me ka wai;\n\n25 . Nolaila, ua hoolilo ia aku kekahi poe kanaka e Nepai, i keia oihana, i bapetizo ia aku me ka wai ka poe a pau e hele mai ana io lakou la, a o keia me he mea hoike la a mea hooiaio imua o ke Akua, a i na kanaka, ua mihi iho la lakou a loaa iho la ke kala ia ana o ko lakou mau hala.\n\n26 . A he nui na mea ma ka hoomaka ana o ua makahiki nei, i bapetizo ia i ka mihi; a pela i hala aku ai ka hapa nui o ka makahiki.\n\n", "3-ne 8": "[center][font_size=26]Mokuna 8[/font_size][/center]\n\n1 . Ano, eia kekahi, e like me ko makou mooolelo, a ua ike makou ua oiaio ko makou mooolelo, no ka mea hoi, na kekahi kanaka pono i kakau iho i ka mooolelo; no ka mea, hana io aku la oia i na hana mana he nui wale ma ka inoa o Iesu; a aole kekahi kanaka i hiki ke hana aku i kekahi hana mana ma ka inoa o Iesu, ke ole oia i hoomaemae ia a pau loa mai kona hewa aku.\n\n2 . Ano, eia kekahi, ina aole helu hewa ia e ua kanaka nei ma ka helu ana i ko makou manawa, ua hala aku la ka makahiki kanakolukumamakolu.\n\n3 . A hoomaka ae la na kanaka e nana aku me ka iini nui no ka hoailona i haawi ia mai ai e ke kaula o Samuela, ka Lamana; he oiaio, no ka manawa e hiki mai ai ka poeleele no na la ekolu maluna iho o ka ili o ka aina.\n\n4 . A hoomaka ae la na kanalua nui ana a me na hoopaapaa ana mawaena o na kanaka, me na hoailona nae he nui wale i haawi ia mai.\n\n5 . A eia kekahi, ma ka makahiki kanakolukumamaha, ma ka malama mua, ma ka la eha o ia malama, ea mai la kekahi makani ino loa; aole i ike e ia mamua kekahi e like me ia ma ka aina a puni;\n\n6 . A he manawa ino a weliweli no hoi; a he hekili weliweli, a hoohaalulu iho la ia mea i ka honua a puni, me he mea la ua aneane ia e kaawale ae mawaena;\n\n7 . A ua nui loa na uila ikaika, i ike e ole ia mamua kona like ma ka aina a puni.\n\n8 . A pau aku la ke kulanakauhale o Zarahemela i ke ahi;\n\n9 . A poho iho la ke kulanakauhale o Moroni iloko o na hohonu o ke kai, a ua make i ke kai na kamaaina ona;\n\n10 . A ua kaikai ia aku ka honua maluna iho o ke kulanakauhale o Moroniha, a ma kahi o ia kulanakauhale, lilo ae la i mau¬na nui;\n\n11 . A aia ma ka aina hema he luku nui a weliweli.\n\n12 . Aka hoi, ua nui loa aku ka luku nui a weliweli ma ka aina akau; no ka mea, aia hoi, ua hoano e ia ka ili a pau o ka aina, no ka makani ino, a me na puahiohio, a me ka hekili ana, a me ka uila ana, a me ka haalulu nui loa ana o ka honua a pau;\n\n13 . A ua wawahi ia na alaloa, a o na alanui laumania ua hoopau ia ka maikai, a he nui na wahi mania i lilo i apuupuu:\n\n14 . A he nui na kulanakauhale nui a kaulana i poho iho, a he nui hoi i pau i ke ahi, a he nui hoi i hoohaalulu ia a hiolo iho la na hale olaila i ka honua, a pepehi ia aku kolaila poe a make loa, a waiho neoneo ia ia mau wahi;\n\n15 . A ua koe no kekahi mau kulanakauhale, aka ua nui loa ka poino olaila, a he nui ka poe iloko o ia mau wahi i pepehi ia;\n\n16 . A o kekahi poe ua kaikai ia aku ma ka puahiohio; a o kahi a lakou i hele aku ai, aole kekahi kanaka i ike, eia wale no ka lakou i ike ai ua kaikai ia aku lakou la;\n\n17 . A pela i lilo ai ka ili o ka honua a pau i ino, no na makani ino, a me ka hekili ana, a me ka uila ana, a me ka haalulu ana o ka honua.\n\n18 . A, aia hoi, ua nahaha na pohaku iwaena konu; a ua naha ia mau mea maluna iho o ka ili o ka honua a pau, a ua loaa ia mau mea ma na apana nahaha, a ma na nakaka, a ma na mawae, maluna iho o ka ili a pau o ka aina.\n\n19 . A eia kekahi, i ka wa i oki ai na hekili, a me na uila, a me ka makani ikaika, a me ka ino, a me na haalulu ana o ka honua; no ka mea hoi, hoomau no ia mau mea ekolu hora paha; a ua olelo ia e kekahi poe ua loihi aku ka manawa; aka, ua hana ia nae ua mau mea nui a weliweli nei iloko o na hora ekolu paha; alaila hoi, he pouli maluna iho o ka ili o ka aina.\n\n20 . A eia kekahi, he pouli aaki maluna iho o ka ili a pau o ka aina, i hiki i kolaila, ka poe i haule ole iho, ke haha aku i ka ohu o ka pouli;\n\n21 . A, ua hiki ole ke hoomalamalama, no ka pouli, aole hoi kukui, aole hoi lamaku; aole hoi i hiki ke hoa ia aku ke ahi me ko lakou puapua wahie a maloo loa, no ia mea i hiki ole ke loaa kahi malamalama iki;\n\n22 . A ua ike ole ia aku kekahi malamalama, aole hoi ahi, aole hoi olinolino iki, aole ka la, aole hoi ka mahina, aole hoi na hoku, no ka mea, ua nui loa na ohu o ka pouli maluna iho o ka ili o ka aina.\n\n23 . A eia kekahi, hoomau iho la ia no na la ekolu, i ike ole ia aku kekahi malamalama; a ua nui no ka pihe ana, a me ka aoa ana, a me ka uwe mau ana mawaena o na kanaka a pau; he oiaio, nui no na uhu ana o na kanaka, no ka pouli a me ka luku nui i hiki mai ai maluna iho o lakou.\n\n24 . A ma kekahi wahi ua lohea lakou e hea ana, me ka i ana ae, E! Ina ua mihi kakou mamua o keia la nui a weliweli, alaila, ina ua hookoe ia mai ko kakou poe hoahanau, a aole lakou i puhi ia iloko o kela kulanakauhale nui, o Zarahemela.\n\n25 . A ma kekahi wahi e aku ua lohea lakou e hea aku ana a e uwe ana, i ka i ana: Ina ua mihi kakou mamua o keia wa nui a weliweli, a aole hoi i pepehi a hailuku aku i ka poe kaula, a hookuke aku ia lakou iwaho; alaila, ina ua hookoe ia mai la ko kakou poe makuwahine, a me ka kakou poe kaikamahine maikai, a me ka kakou poe keiki, aole i kanu ia iloko o kela kulanakauhale nui, o Moroniha; a pela ua nui a weliweli na aoa ana o na kanaka.\n\n", "3-ne 9": "[center][font_size=26]Mokuna 9[/font_size][/center]\n\n1 . A eia kekahi, ua lohe ia kekahi leo mawaena o ko ka honua a pau maluna iho o ka ili o keia aina, e hea ana:\n\n2 . Auwe, auwe, auwe keia poe kanaka; auwe ko ka honua a pau, ke ole lakou e mihi, no ka mea, ke akaaka la ke diabolo, a ke hauoli la kona poe anela, no ka poe i pepehi ia o na keikikane a me na kaikamahine maikai a koʻu poe kanaka; a no ko lakou hewa a mau mea hoopailua i haule ai lakou.\n\n3 . Aia hoi, ua puhi au i kela kulanakauhale nui, o Zarahemela i ke ahi, a me kolaila poe.\n\n4 . A, aia hoi, naʻu i hoopoho iho i kela kulanakauhale nui, o Moroni, iloko o na hohonu o ke kai, a me kolaila poe e make i ke kai.\n\n5 . A, aia hoi, ua uhi aku la au i kela kulanakauhale nui, o Moroniha, me ka lepo, a me kolaila poe, e huna iho i ko lakou mau hewa a me ko lakou mea hoopailua mai koʻu maka aku, i hiki hou ole mai ai ke koko o ka poe kaula a me ka poe hoano, ma neia hope aku, ioʻu nei e ku e ia lakou.\n\n6 . A naʻu i hoopoho iho la i ke kulanakauhale o Gilegala, a i kolaila poe, e kanu ia iho iloko o ka hohonu o ka honua;\n\n7 . He oiaio, a me ke kulanakauhale o Oniha, a me kolaila poe, a me ke kulanakauhale o Mokuma, a me kolaila poe, a me ke kulanakauhale o Ierusalema, a me kolaila poe, a naʻu i kena aku i na wai e pii mai ma na hakahaka o ia mau wahi, e huna iho i ko lakou hewa a me na mea hoopailua mai koʻu maka aku, i pii hou ole mai ai ke koko o ka poe kaula a me ka poe hoano, ma neia hope aku, ioʻu nei e ku e ia lakou.\n\n8 . A, aia hoi, o ke kulanakauhale o Gidianadi, a me ke kulanakauhale o Gadiomana, a me ke kulanakauhale o Iakoba, a me ke kulanakauhale o Gimagimano, naʻu ua mau wahi nei i hoopoho iho, a hana aku la i na puu a me na awawa ma na hakahaka o ia mau wahi, a ua kanu iho au i kolaila poe iloko o na hohonu o ka honua, e huna iho i ko lakou hewa a me na mea hoopailua mai koʻu maka aku, i pii hou ole mai ai ke koko o ka poe kaula a me ka poe hoano, ma neia hope aku, ioʻu nei e ku e ia lakou.\n\n9 . A, aia hoi, o kela kulanakauhale nui, o Iakobugata, i noho ia ai e na kanaka o ke alii, o Iakoba, naʻu ia i kena e i puhi ia aku i ke ahi, no ko lakou mau hewa a me ka lakou hana ino, e kela ana ia i ka hewa a pau o ka honua a puni, no ko lakou pepehi kanaka malu ana a hui malu pu ana; no ka mea, o lakou no ka i hoopau aku i ka maluhia o koʻu poe kanaka, a me ka noho aupuni ana o ka aina; nolaila, kena ae la au e puhi ia aku lakou, e luku aku ia lakou mai koʻu maka aku, i pii hou ole mai ai ke koko o ka poe kaula a me ka poe hoano, ma neia hope aku, ioʻu nei e ku e ia lakou.\n\n10 . A, aia hoi, o ke kulanakauhale o Lamana, a me ke kulanakauhale o Iosa, a me ke kulanakauhale o Gada, a me ke kulanakauhale o Kisakumena, naʻu i kena i puhi ia aku ia mau wahi i ke ahi, a me kolaila poe, no ko lakou hewa ma ka hookuke ana aku i ka poe kaula iwaho, a hailuku ana i ua poe la, aʻu i hoouna aku ai e hai ia lakou no ko lakou hewa, a me ko lakou mau mea hoopailua;\n\n11 . A no ko lakou hookuke ana aku ia lakou nei a pau iwaho, i ole ai kekahi mea pono iwaena o lakou, hoouna iho la au i ke ahi ilalo a luku aku la ia lakou, i huna ia aku ai ko lakou hewa a me na hoopailua mai koʻu maka aku, i hea ole mai ai ioʻu nei ke koko o ka poe kaula a me ka poe hoano aʻu i hoouna aku ai mawaena o lakou, mai ka lepo mai e ku e ia lakou;\n\n12 . A nui wale na luku nui aʻu i kena ai e hiki aku maluna iho o keia aina, a maluna o keia poe kanaka, no ko lakou hewa a me ko lakou mau mea hoopailua.\n\n13 . E ka poe a pau i hookoe ia, no ka oi aku o ko oukou pono mamua o ko lakou, aole anei oukou e hoi hou mai ano ioʻu nei, a e mihi i ko oukou mau hewa, a e hoohuli ia ae, i hiki iaʻu ke hoola ia oukou?\n\n14 . Oiaio, he oiaio kaʻu e olelo aku nei ia oukou, ina e hele mai oukou ioʻu nei, e loaa auanei ia oukou ke ola mau loa. Aia hoi, ua kikoo ia aku kuu lima aloha ia oukou, a o ka mea e hele mai, naʻu ia e hookipa; a pomaikai ka poe i hele mai ioʻu nei.\n\n15 . Aia hoi, owau no o Iesu Kristo, ke Keiki a ke Akua. Naʻu i hana i na lani a me ka honua, a me ko lakou mau mea a pau e piha ai. Owau pu me ka Makua mai kinohi mai. Owau no iloko o ka Makua, a o ka Makua iloko oʻu; a iloko oʻu i hoonani ai ka Makua i kona inoa.\n\n16 . Hele ae la au i koʻu poe ponoi, a hookipa ole mai koʻu poe ponoi iaʻu. A ua ko iho la na palapala hemolele, no koʻu hiki ana mai.\n\n17 . A o ka poe a pau i hookipa mai iaʻu, ia lakou wau i haawi aku ai e lilo i poe keiki na ke Akua; a pela no hoi au i ka poe a pau e manaoio mai ma koʻu inoa, no ka mea hoi, ma oʻu nei i hiki mai ai ka hoolapanai, a iloko oʻu nei i ko ai ke kanawai o Mose.\n\n18 . Owau no ka malamalama a me ke ola o ke ao nei. Owau no o Alapa a Omega, ka mua a me ka hope.\n\n19 . A mai mohai hou mai iaʻu ma neia hope aku i ka hookahe ana i ke koko; he oiaio, e hoopau ia aku ko oukou mau mohai a me ko oukou mau alana kuni, no ka mea, aole au e hookipa mai i kekahi o ko oukou mau mohai a me ko oukou mau alana kuni;\n\n20 . A na oukou e haawi mai i mohai iaʻu, i ka naau pepe a i ka uhane mihi. A o ka mea e hele mai ioʻu nei me ka naau pepe a me ka uhane mihi, ia ia wau e bapetizo aku ai me ke ahi a me ka Uhane Hemolele, oia, e like me ko Lamana poe, no ko lakou manaoio mai iaʻu, i ka wa o ko lakou hoohuli ia ana, i bapetizo ia aku ai me ke ahi a me ka Uhane Hemolele, a ua ike ole lakou ia mea.\n\n21 . Aia hoi, ua hele mai au i ko ke ao nei e lawe mai i ka hoolapanai ana i ko ke ao nei, e hoola aku i ko ke ao nei mai ka hewa ae;\n\n22 . Nolaila, o ka mea e mihi a e hele mai ioʻu nei me he keiki uuku la, ia ia wau e hookipa ai; no ka mea, o ka poe me neia ke aupuni o ke Akua. Aia hoi, no ka poe me neia wau i waiho aku ai i kuu ola, a ua lawe hou ae ia mea; nolaila ea, e mihi, a e hele mai ioʻu nei, e ko na welau o ka honua, a e hoola ia aku.\n\n", "3-ne 10": "[center][font_size=26]Mokuna 10[/font_size][/center]\n\n1 . Ano hoi, eia kekahi, lohe ae la na kanaka a pau o ka aina i keia mau olelo; a hoike ae la no ia mea. A mahope mai o keia mau olelo ua hamau ko ka aina no na hora he nui wale;\n\n2 . No ka mea, no ka nui o ka pihoihoi o na kanaka, hooki iho la lakou i ka pihe ana a me ka aoa ana no ka make o ko lakou poe hanauna i luku ia; nolaila, ua hamau ko ka aina a puni no na hora he nui.\n\n3 . A eia kekahi, pae hou mai la kekahi leo i na kanaka, a lohe ae la na kanaka a pau, a hoike ae la no ia mea, i ka i ana:\n\n4 . O oukou, e ka poe kanaka o keia mau kulanakauhale i hiolo, he poe mamo hoi na Iakoba; he oiaio, he poe no ko ka hale o Iseraela, nani na manawa aʻu i houluulu ai ia oukou, e like me ka houluulu ana a ka moa i kana ohana keiki malalo iho o kona mau eheu, a ua hanai aku ia oukou.\n\n5 . A, eia hou, nani na manawa aʻu i makemake ai e houluulu mai ia oukou, e like me ka houluulu ana a ka moa i kana ohana keiki malalo iho o kona mau eheu; he oiaio, o oukou, e ka poe kanaka o ka hale o Iseraela, ka poe i haule; he oiaio, o oukou, e ka poe kanaka o ka hale o Iseraela, ka poe e noho la ma Ierusalema, me he mea la ua haule oukou; he oiaio, nani na manawa aʻu i makemake ai e houluulu ia oukou, e like me ka houluulu ana a ka moa i kana ohana keiki, aole nae oukou i makemake mai.\n\n6 . E ko ka hale o Iseraela e, ka poe aʻu i hookoe aku ai, nani na manawa aʻu e houluulu mai ai ia oukou, e like me ka houluulu ana a ka moa i kana ohana keiki malalo iho o kona mau eheu, ina e mihi oukou a e hoi mai iaʻu me ka manao paa o ka naau.\n\n7 . Aka i ole, e ko ka hale o Iseraela e, e lilo na wahi a oukou i noho ai i neoneo, a hiki aku i ka wa o ka hooko ia ana o ka berita i ko oukou poe kupuna.\n\n8 . Ano, eia kekahi, mahope iho o ka lohe ana o na kanaka i keia mau olelo, aia hoi, hoomaka ae la lakou e uwe a aoa hou aku no ka make o ko lakou poe hanauna a me na makamaka.\n\n9 . A eia kekahi, pela i hala aku ai na la ekolu. A ma ke kakahiaka ia, a puehu aku la ka pouli mai ka ili aku o ka aina, a oki iho la ka haalulu ana o ka honua, a oki iho la ka nahaha ana o na pohaku, a me na uhu weliweli ana, a hala aku la na wawa ino a pau;\n\n10 . A pili pu hou ae la ka honua, i ku ai ia; oki iho la ka pihe ana, a me ka uwe ana, a me ke kupinai ana o ka poe kanaka i hoola ia; a lilo iho la ko lakou uwe ana i olioli, a me ko lakou pihe ana i hilinai ana a i hoalohaloha ana i ka Haku ia Iesu Kristo, ko lakou Mea e Ola ai.\n\n11 . A hiki i keia wa ua ko na palapala hemolele, i olelo ia ai e ka poe kaula.\n\n12 . A o ka poe kanaka i oi aku ma ka pono, oia ka poe i hoola ia, a o lakou no ka poe i hookipa i na kaula, a hailuku ole ia lakou; a o lakou ka poe i hookahe ole i ke koko o ka poe hoano, oia ka poe i hookoe ia;\n\n13 . A ua hookoe ia lakou, aole i hoopoho ia iho a kanu ia iho iloko o ka honua; a aole lakou i make i ka hohonu o ke kai; a aole hoi lakou i puhi ia i ke ahi, aole hoi i haule kekahi mea maluna iho o lakou a pepe a make; a aole lakou i kaikai ia aku iloko o ka puahiohio; aole hoi lakou i hoopio ia e ka ohu o ka uahi a o ka pouli.\n\n14 . Ano, o ka mea heluhelu, e hoomaopopo mai oia; o ka mea ia ia na palapala hemolele, e huli iho oia ia mau mea, a e nana a e ike ina aole o keia mau make a me na luku ana a pau ma ke ahi, a ma ka uahi, a ma na makani ino, a ma na puahiohio, a ma ka hamama ana o ka honua i loaa lakou, a me keia mau mea a pau, i ka hooko ana i na wanana a kekahi poe he nui o ka poe kaula.\n\n15 . Aia hoi, ke i aku nei au ia oukou, he oiaio, he nui ka poe i hoike mai no ua mau mea nei ma ka hiki ana mai o Kristo, a ua pepehi ia ae a make no ko lakou hoike ana aku no ua mau mea nei;\n\n16 . He oiaio, hoike mai la ke kaula Zenosa no ua mau mea nei, a o Zenoka hoi ka i olelo mai no ua mau mea nei, no ka mea, hoike nui mai la laua no makou, ka poe i koe o ka lakou poe hua.\n\n17 . Aia hoi, hoike mai la no hoi ko makou kupuna kane o Iakoba no kekahi koena o ka poe hua a losepa. A, aia hoi, aole anei makou ke koena o ka poe hua a Iosepa? A o keia mau mea i hoike mai ai no makou, aole anei ia mau mea i kakau ia maluna iho o na papa keleawe a ko makou kupuna kane o Lehi i lawe mai ai mailoko mai o Ierusalema?\n\n18 . A eia kekahi, ma ka pau ana o ka makahiki kanakolukumamaha, aia hoi, e hoike aku au ia oukou, o ka poe kanaka o Nepai i hookoe ia mai, a me ka poe no hoi a pau i kapa e ia mamua o ko Lamana, ka poe i hookoe ia mai, ua loaa mai ia lakou na mea lokomaikai nui i hoike ia mai ai ia lakou, a me na mea pomaikai nui i ninini ia mai maluna iho o ko lakou mau poo, a i ka wa mahope koke mai o ka pii ana o Kristo iloko o ka lani, hoike oiaio mai la oia ia ia iho ia lakou;\n\n19 . E hoike mai ana i kona kino ia lakou, a e lawelawe mai ana ia lakou; a e haawi ia aku auanei he mooolelo o kana hana ana. Nolaila, no keia wa ke hoopau aku nei au i kaʻu mau olelo.\n\n", "3-ne 11": "Hoike o Iesu Kristo ia ia iho i ka poe kanaka o Nepai, i ka wa a na kanaka i akoakoa ai ma kahi hookahi ma ka aina Momona, a lawelawe mai la ia lakou; a ma keia ano oia i hoike aku ai ia lakou.\n\n[center][font_size=26]Mokuna 11[/font_size][/center]\n\n1 . Ano, eia kekahi, ua akoakoa na kanaka he lehulehu ma kahi hookahi, o ka poe kanaka o Nepai, a puni ka luakini ma ka aina o Momona; a e haohao ana a e kahaha ana kekahi me kekahi, a e hoike ana kekahi i kekahi i ka loli kupanaha nui i hiki mai ai;\n\n2 . A e kamailio ana no hoi lakou no keia Iesu Kristo, ka mea nona ka hoailona i haawi ia mai no kona make.\n\n3 . A eia kekahi, oiai lakou e kamailio ana pela kekahi me kekahi, lohe ae la lakou i kekahi leo, me he mea la ua pae mai la ia mailoko mai o ka lani; a alawa ae la lakou i ko lakou mau maka i o a ia nei, no ka mea, hoomaopopo ole lakou i ka leo a lakou i lohe ai; a, aole ia he leo kalakala, aole hoi he leo nui; aka hoi, he leo uuku ia, hou mai la nae ia i ka poe i lohe, iwaena konu, a, aole kekahi wahi o ko lakou kino i hoohaalulu ole ia e ia; he oiaio, hou mai la ia ia lakou iloko loa, a hoowela mai la i na naau o lakou.\n\n4 . A eia kekahi, lohe hou aku la lakou i ka leo, a hoomaopopo ole lakou ia mea;\n\n5 . A lohe hou aku la lakou i ke kolu o ka manawa i ka leo, a hoohakahaka aku la i ko lakou mau pepeiao e lohe ia mea; a malaila na maka o lakou i kahi o ke kupinai; a haka pono aku la i ka lani, kahi o ka leo i pae mai ai;\n\n6 . A, aia hoi, i ke kolu o ka manawa hoomaopopo aku la lakou i ka leo a lakou i lohe ai; a i mai la ia ia lakou:\n\n7 . E nana mai i kaʻu Keiki punahele, iloko ona aʻu i olioli loa ai, iloko ona aʻu i hoonani ai i koʻu inoa, e hoolohe oukou ia ia.\n\n8 . A eia kekahi, ia lakou i hoomaopopo ai, leha hou ae la lakou i ko lakou mau maka i ka lani; a, aia hoi, ike aku la lakou i kekahi kanaka e iho mai ana mailoko mai o ka lani; a ua hoaahu ia oia i ka aahu keokeo, a iho iho la ia a ku iho la mawaena konu o lakou, a alawa ae la na maka o na kanaka a pau ia ia, a aa ole lakou e oaka ae i na waha o lakou, aole hoi kekahi i kekahi, a ike ole iho la i ke ano o ia mea, no ka mea, manao iho la lakou he anela ia i ikea e lakou.\n\n9 . A eia kekahi, hohola mai la ia i kona lima, a olelo mai la i na kanaka, i ka i ana:\n\n10 . Aia hoi, owau no o Iesu Kristo, ka mea a ka poe kaula i hoike aku ai e hele mai ana i ke ao nei;\n\n11 . A, aia hoi, owau no ka malamalama a me ke ola o ke ao nei; a ua inu iho la au noloko o kela apu awaawa a ka Makua i haawi mai ai iaʻu, a ua hoonani aku i ka Makua ma ka lawe ana maluna iho oʻu i na hala o ko ke ao nei, a ma ia mea wau i ae aku ai i ka makemake o ka Makua ma na mea a pau, mai kinohi mai.\n\n12 . A eia kekahi, ia Iesu i olelo mai ai i ua mau olelo nei, hina iho la ka poe kanaka a pau i ka honua, no ka mea, hoomanao iho la lakou ua wanana ia mawaena o lakou, e hoike ana o Kristo ia ia iho ia lakou mahope iho o kona pii ana i ka lani.\n\n13 . A eia kekahi, olelo mai la ka Haku ia lakou, i ka i ana:\n\n14 . E ala, a e hele mai ioʻu nei, e hiki ia oukou ke hou mai i ko oukou mau lima iloko o koʻu aoao, a e hiki no hoi ia oukou ke haha mai i na wahi o na kui ma koʻu mau lima, a ma koʻu mau wawae, i ike oukou owau no ke Akua o ka Iseraela, a o ke Akua o ko ka honua a pau, a ua pepehi ia mai a make no na hala o ko ke ao nei.\n\n15 . A eia kekahi, hele aku la na kanaka, a hou aku la i ko lakou mau lima iloko o kona aoao, a haha aku la i na wahi o na kui ma kona mau lima, a ma kona mau wawae; a o keia ka lakou i hana ai, e hele pakahi ana, a hiki i ka wa a lakou a pau i hele aku ai, a ike aku la me ko lakou mau maka iho, a haha aku la me ko lakou mau lima, a ike oiaio iho la a hoike aku la, oia no ia, ka mea i palapala ia mai ai e ka poe kaula e hele mai ana.\n\n16 . A ia lakou a pau i hele aku ai a ike aku ai no lakou iho, hea ae la lakou me ka lokahi o ka manao, i ka i ana:\n\n17 . Hosana! E hoomaikai ia aku ka inoa o ke Akua Kiekie Loa! A hina iho la lakou ma na wawae o Iesu, a hoomana aku la ia ia.\n\n18 . A eia kekahi, olelo mai la oia ia Nepai, (no ka mea, aia no o Nepai mawaena o na kanaka,) a kauoha mai la oia ia ia e hele ae.\n\n19 . A ala ae la o Nepai a hele aku la, a kulou iho la oia imua o ka Haku, a honi aku la i kona mau wawae.\n\n20 . A kauoha mai la ka Haku ia ia, e ala ae oia. A ala ae la ia a ku iho la imua ona.\n\n21 . A i mai la ka Haku ia ia, Ke haawi aku nei au ia oe i ka mana e bapetizo aku i keia poe kanaka, i ka wa aʻu e pii hou ai i ka lani.\n\n22 . A hea hou mai la ka Haku i na mea e ae, a i mai la no hoi ia lakou pela; a haawi mai la oia ia lakou i ka mana e bapetizo aku. A i mai la oia ia lakou: Ma keia ano oukou e bapetizo aku ai; aole hoi na hoopaapaa mawaena o oukou.\n\n23 . He oiaio kaʻu e olelo aku nei ia oukou, o ka mea e mihi ana i kona mau hewa ma o ka oukou mau olelo la, a makemake mai e bapetizo ia ma kuu inoa, ma keia ano e bapetizo aku ai ia ia, aia hoi, e iho ilalo kekahi o oukou me ia a e ku iloko o ka wai, a ma kuu inoa e bapetizo aku ai ia ia.\n\n24 . Ano hoi, eia na olelo e olelo aku ai, e hea ana ia ia ma ka inoa, i ka i ana:\n\n25 . Mamuli o ka mana i haawi ia mai iaʻu e Iesu Kristo, ke bapetizo aku nei au ia oe iloko o ka inoa o ka Makua, a o ke Keiki, a o ka Uhane Hemolele. Amene.\n\n26 . Alaila e hookomo iho ia ia iloko o ka wai, a e puka hou mai mailoko mai o ka wai.\n\n27 . A mamuli o keia ano oukou e bapetizo aku ai ma koʻu inoa, no ka mea hoi, he oiaio kaʻu e olelo aku nei ia oukou, o ka Makua, a me ke Keiki, a me ka Uhane Hemolele, hookahi no lakou; a owau no iloko o ka Makua, a o ka Makua iloko oʻu, a o ka Makua me aʻu nei, ua hookahi maua.\n\n28 . A e like me kaʻu i kauoha aku ai ia oukou, pela oukou e bapetizo aku ai. A aole hoi na hoopaapaa ana mawaena o oukou, e like me ia mamua aku nei; aole hoi na hoopaapaa ana mawaena o oukou no na mea nui o koʻu ao ana, e like me ia mamua aku nei;\n\n29 . No ka mea, oiaio, he oiaio kaʻu e olelo aku nei ia oukou, o ka mea ia ia ka uhane paio, aole noʻu nei ia, aka no ke diabolo, oia no ka makua o ka paio, a ke hooeueu la oia i na naau o na kanaka e paio me ka huhu, kekahi me kekahi.\n\n30 . Aia hoi, aole keia koʻu ao ana, e hooeueu aku i na naau o na keiki a kanaka me ka huhu, kekahi e ku e i kekahi; aka eia koʻu ao ana, e hoopau ia aku na mea e like me ia.\n\n31 . Aia hoi, oiaio, he oiaio kaʻu e olelo aku nei ia oukou, e hai aku no au ia oukou i kuu ao ana.\n\n32 . A eia kuu ao ana, a o ke ao ana ia a ka Makua i haawi mai ai iaʻu; a ke hoike aku nei au no ka Makua, a ke hoike mai la ka Makua noʻu, a ke hoike mai nei ka Uhane Hemolele no ka Makua a me aʻu, a ke hoike aku nei au e kauoha ana ka Makua i na kanaka a pau, ma kela wahi keia wahi, e mihi a e manaoio mai iaʻu;\n\n33 . A o ka mea i manaoio mai iaʻu, a i bapetizo ia aku, e hoola ia auanei oia; a o lakou no ka poe e loaa ai ke aupuni o ke Akua.\n\n34 . A o ka mea i manaoio ole mai iaʻu, a i bapetizo ole ia aku, e hoohewa ia auanei oia.\n\n35 . Oiaio, he oiaio kaʻu e olelo aku nei ia oukou, o keia no koʻu ao ana; a ke hoike aku nei au no ia mea mai ka Makua mai; a o ka mea e manaoio ana iaʻu, e manaoio ana oia i ka Makua no hoi; a e hoike aku no ka Makua ia ia noʻu; no ka mea, e hoalauna oia ia ia me ke ahi a me ka Uhane Hemolele;\n\n36 . A pela ka Makua e hoike aku ai noʻu; a e hoike aku no ka Uhane Hemolele ia ia no ka Makua a me au; no ka mea, o ka Makua, a me au nei, a me ka Uhane Hemolele, hookahi makou.\n\n37 . A ke i hou aku nei au ia oukou, e mihi oukou e pono ai, a e lilo me he keiki uuku la, a e bapetizo ia aku ma koʻu inoa, a i ole ia, aole loa e hiki ia oukou ke loaa keia mau mea.\n\n38 . A ke i hou aku nei au ia oukou e mihi oukou e pono ai, a e bapetizo ia aku ma koʻu inoa, a e lilo me he keiki uuku la, a i ole ia, aole loa e hiki ia oukou ke loaa ke aupuni o ke Akua.\n\n39 . Oiaio, he oiaio kaʻu e olelo aku nei ia oukou, o keia no koʻu ao ana; a o ka mea e kukulu ana maluna o keia mea, e kukulu ana oia maluna iho o koʻu pohaku; a e lanakila ole na ipuka o ka po maluna ona.\n\n40 . A o ka mea e hai aku ana i ka mea i oi aku, a i ole, i ka mea i emi mai i keia, a e hookupaa aku ia mea no koʻu ao ana, no ka ino mai ia, a ua kukulu ole ia maluna iho o koʻu pohaku, aka e kukulu ana oia maluna iho o ke kahua one, a e hamama ana na ipuka o ka po e loaa ka mea o ia ano, i ka wa e hiki mai ai ka wai, a e nou mai ai ka makani maluna iho ona.\n\n41 . Nolaila, e hele aku i keia poe kanaka, a e hai aku i na olelo aʻu i olelo aku ai, i ko na welau o ka honua.\n\n", "3-ne 12": "[center][font_size=26]Mokuna 12[/font_size][/center]\n\n1 . A eia kekahi, ia Iesu i olelo mai ai i ua mau olelo nei ia Nepai, a i ka poe i hea ia, (ano, he umikumamalua ka nui o ka poe i hea ia, a i loaa ka mama a me ka oihana e bapetizo,) a, aia hoi, hohola mai la oia i kona lima i na kanaka, a hea mai la ia lakou, i ka i ana: Pomaikai oukou, ke hoolohe mai oukou i na olelo a ua poe umikumamalua nei, aʻu i wae aku ai maiwaena mai o oukou e lawelawe aku ia oukou, a e lilo i poe kauwa na oukou; a ia lakou wau i haawi aku ai i ka mana, i bapetizo aku ai lakou ia oukou me ka wai, a mahope iho o ko oukou bapetizo ia ana me ka wai, aia hoi, e bapetizo aku au ia oukou me ke ahi a me ka Uhane Hemolele; nolaila, pomaikai oukou, ina e manaoio mai oukou iaʻu, a e bapetizo ia aku, mahope iho o ko oukou nana ana iaʻu, a ike ana ke ola nei wau.\n\n2 . A eia hou, pomaikai loa lakou ka poe e manaoio mai ana ma ka oukou mau olelo, no ko oukou hoike ana ua nana mai oukou iaʻu, a ua ike oukou ke ola nei owau. He oiaio, pomaikai ka poe e manaoio auanei i ka oukou mau olelo, a e iho ilalo iloko o na hohonu o ka haahaa, a e bapetizo ia; no ka mea, e hoolauna ia aku auanei lakou me ke ahi a me ka Uhane Hemolele, a e loaa auanei ke kala ia ana o ko lakou mau hala.\n\n3 . He oiaio, pomaikai ka poe i haahaa ma ka uhane, ka poe i hele mai ioʻu nei, no ka mea, no lakou ke aupuni o ka lani.\n\n4 . A eia hou, pomaikai ka poe a pau e u ana, no ka mea, e hooluolu ia aku lakou;\n\n5 . A pomaikai ka poe akahai, no ka mea, e lilo auanei ka honua ia lakou.\n\n6 . A pomaikai ka poe a pau i pololi a makewai no ka pono; no ka mea, e hoomaona ia lakou me ka Uhane Hemolele.\n\n7 . A pomaikai ka poe i aloha aku, no ka mea, e aloha ia mai lakou.\n\n8 . A pomaikai ka poe a pau i maemae ma ka naau, no ka mea, e ike lakou i ke Akua.\n\n9 . A pomaikai ka poe uwao a pau, no ka mea, e i ia ae lakou he poe keiki na ke Akua.\n\n10 . A pomaikai ka poe a pau i hana ino ia mai no koʻu inoa, no ka mea, no lakou ke aupuni o ka lani.\n\n11 . A e pomaikai ana no oukou, ke hoino mai na kanaka ia oukou, a e hoomaau mai hoi, a noʻu nei e olelo wahahee mai ai ia oukou i na mea ino a pau,\n\n12 . No ka mea, e loaa ia oukou ka hauoli nui a e olioli nui hoi, no ka mea, he nui ka uku no oukou ma ka lani; pela lakou i hoomaau aku ai i ka poe kaula mamua o oukou.\n\n13 . Oiaio, he oiaio kaʻu e olelo aku nei ia oukou, ke haawi aku nei au ia oukou e lilo i paakai no ka honua; aka, ina e pau auanei ka liu o ka paakai, pehea la e liu ia ai ka honua? Aohe o ka paakai mea e pono ai ma ia hope, e kiola wale ia iwaho, a e hehi ia malalo iho o na wawae o na kanaka.\n\n14 . Oiaio, he oiaio kaʻu e olelo aku nei ia oukou, ke haawi aku nei au ia oukou e lilo i malamalama o keia poe kanaka. O ke kulanakauhale i ku ma kahi kiekie aole ia e nalowale.\n\n15 . Aia hoi, ke hoa aku nei anei na kanaka i ke kukui a waiho aku ia mea malalo iho o ke poi? Aole, aka ma kahi e kau ai o ke kukui, a e haawi ana ia i ka malamalama i ka poe a pau iloko o ka hale;\n\n16 . Nolaila, e hoakaka aku oukou i ko oukou malamalama imua o keia poe kanaka, i ike mai ai lakou i ka oukou hana maikai ana, a i hoonani aku ai i ko oukou Makua i ka lani.\n\n17 . Mai manao oukou i hele mai nei au e hoopau i ke kanawai a me ka ka poe kaula. Aole au i hele mai nei e hoopau, aka e hooko;\n\n18 . No ka mea, he oiaio kaʻu e olelo aku nei ia oukou, aole i lilo aku kahi huna aole hoi kahi lihi iki mai ke kanawai ae, aka iloko oʻu ua hooko ia mai ia mea a pau.\n\n19 . Aia hoi, ua haawi aku au ia oukou i ke kanawai a me na kauoha a koʻu Makua, i manaoio mai ai oukou iaʻu, a i mihi ai oukou i ko oukou mau hewa, a hele mai ioʻu nei me ka naau pepe a me ka uhane akahai. Aia hoi, ia oukou na kauoha imua o oukou, a ua ko iho la no ke kanawai;\n\n20 . Nolaila, e hele mai oukou ioʻu nei, a e hoola ia aku oukou; no ka mea, he oiaio kaʻu e olelo aku nei ia oukou, ina aole oukou e malama i kaʻu mau kauoha, aʻu i kauoha aku ai ia oukou i keia manawa, aole loa oukou e komo mai iloko o ke aupuni o ka lani.\n\n21 . Ua lohe oukou ua olelo ia mai e ka poe o ka wa kahiko, a ua palapala ia no hoi imua o oukou, Mai pepehi kanaka oe; a o ka mea e pepehi i ke kanaka, e lilo ana ia i ka hoohewa ia e ke Akua.\n\n22 . Aka, eia kaʻu e olelo aku nei ia oukou, o ka mea e huhu aku i kona hoahanau, e lilo ana ia i kona hoohewa ana. O ka mea e olelo ae i kona hoahanau, E, Raka, e lilo ia i mea no ka aha hookolokolo; a o ka mea e olelo aku, E, ka lapuwale, e lilo ia i mea no ke ahi o gehena;\n\n23 . Nolaila, ina e hele mai oukou ioʻu nei, a e makemake paha e hele mai ioʻu nei, a i manao he mea ka kou hoahanau e ku e ia oe,\n\n24 . E hele aku i kou hoahanau la, a e hoolaulea mua ia i kou hoahanau, alaila, e hele mai ioʻu nei me ka manao ikaika o ka naau, a naʻu oukou e hookipa aku.\n\n25 . E hoolaulea koke aku oe i kou hoa ku e, oiai oe me ia ma ke alanui, o hopu aku oia ia oe i kekahi manawa, a e hoolei ia aku oe iloko o ka halepaahao.\n\n26 . Oiaio, he oiaio kaʻu e olelo aku nei ia oe, aole loa oe e puka e mai iwaho olaila, a pau ae la ka senine hope i ka uku ia e oe. A oiai oe iloko o ka halepaahao, e hiki anei ia oe ke uku aku i hookahi senine? Oiaio, he oiaio kaʻu e olelo aku nei ia oukou, aole.\n\n27 . Aia hoi, ua palapala ia e ka poe o ka wa kahiko, Mai moekolohe oe:\n\n28 . Aka, eia kaʻu e olelo aku nei ia oukou, o ka mea e nana ana i ka wahine, e kuko hewa aku ia ia, ua moekolohe no oia ia manawa ma kona naau.\n\n29 . Aia hoi, ke haawi aku nei au i kauoha ia oukou, i ae ole aku oukou i kekahi o ua mau mea nei e komo iloko o ko oukou naau;\n\n30 . No ka mea, e aho no oukou e hoole ia oukou iho i keia mau mea, ma na mea a oukou e hapai ai i ko oukou kea, mamua o ko oukou hoolei ia ana iloko o gehena.\n\n31 . Ua palapala ia, o ka mea hoohemo i kana wahine, e haawi aku oia nana i ka palapala no ka hemo ana.\n\n32 . Oiaio, he oiaio kaʻu e olelo aku nei ia oukou, o ka mea e hoohemo wale i kana wahine, ke ole ia no ka foranikationa, nana no ia e hoomoekolohe aku; a o ka mea e mare i ua wahine hemo la, ua moekolohe no ia.\n\n33 . A eia hou i palapala ia, Mai hoohiki wahahee oe, aka, e hooko aku oe no ka Haku i kau mea i hoohiki ai.\n\n34 . Aka oiaio, he oiaio kaʻu e olelo aku nei ia oukou, mai hoohiki iki; aole ma ka lani, no ka mea, o ko ke Akua noho alii ia;\n\n35 . Aole hoi ma ka honua, no ka mea, o kona keehana wawae ia;\n\n36 . Aole hoi oe e hoohiki ma ke poo, no ka mea, aole e hiki ia oe ke hoolilo i kekahi oho i eleele, aole hoi i keokeo;\n\n37 . Aka, penei ka oukou kamailio ana o ka ae, he ae ia; o ka ole, he ole ia; no ka mea, o ka mea i oi aku i keia, he ino ia.\n\n38 . Aia hoi, ua palapala ia, He maka no ka maka, a he niho no ka niho.\n\n39 . Aka, eia kaʻu e olelo aku nei ia oukou, mai hoopai aku oe i ka ino, aka o ka mea nana oe e papai mai ma kou papalina akau, e haliu aku oe ia ia ma kekahi.\n\n40 . A ina e kahihi wale aku kekahi kanaka ia oe ma ke kanawai, a e lawe i kou kapa komo, e ho hou aku no hoi ia ia i kou aahu.\n\n41 . A o ka mea e koi mai ia oe e hele i hookahi mile, e hele pu me ia i elua.\n\n42 . O ka mea e noi mai ia oe, e haawi aku naua, a o ka mea e noi e lawe lilo ole i kau mea, mai kaii ae oe.\n\n43 . Aia ua palapala ia no hoi, E aloha aku i kou hoalauna, a e inaina aku i kou enemi;\n\n44 . Aka hoi, eia kaʻu e olelo aku nei ia oukou, e aloha aku i ko oukou poe enemi, e hoomaikai aku hoi i ka poe kuamuamu mai ia oukou, e hana lokomaikai aku hoi i ka poe inaina mai ia oukou, a e pule aku hoi i ka poe e hana ino mai ia oukou, a hoomaau mai ia oukou;\n\n45 . I lilo ai oukou i poe keiki na ko oukou Makua i ka lani; no ka mea, nana no i hoopuka mai i kona la maluna o ka poe ino a me ka poe maikai;\n\n46 . Nolaila, o ua mau mea la o ka wa kahiko, na mea malalo iho o ke kanawai iloko oʻu, ua ko a pau loa.\n\n47 . Ua hoopau ia aku na mea kahiko, a ua lilo na mea a pau i hou;\n\n48 . Nolaila, ke makemake nei au i hemolele oukou e like me au nei, a me ka hemolele o ko oukou Makua ma ka lani.\n\n", "3-ne 13": "[center][font_size=26]Mokuna 13[/font_size][/center]\n\n1 . Oiaio, he oiaio kaʻu e olelo aku nei ua makemake au e hana manawalea aku oukou i ka poe hune; aka e malama oukou, aole e hana wale aku i ko oukou manawalea imua o na kanaka, no ka ike ia mai e lakou; o loaa ole ia oukou ka uku ia mai e ko oukou Makua ma ka lani.\n\n2 . Nolaila, ia oukou e hana aku ai i ko oukou manawalea ana, mai hookani i ka pu imua o oukou, e like me ka ka poe hookamani e hana ai iloko o na halehalawai, a ma na alanui, i hoomaikai ia mai ai lakou e na kanaka. He oiaio kaʻu e olelo aku nei ia oukou, ua loaa ia lakou ko lakou uku.\n\n3 . Aka, ia oe e hana manawalea aku ai, mai hoike i kou lima hema i ka mea a kou lima akau i hana ai;\n\n4 . I nalo hoi kou manawalea ana; a o kou Makua e nana mai ana i kahi nalo, oia ke uku mai ia oe ma ke akea.\n\n5 . A i pule aku oe, ea, mai hana oe e like me ka poe hookamani, no ka mea, makemake lakou e pule ku ana ma na halehalawai, a ma na huina alanui, i ikea mai ai lakou e kanaka. He oiaio kaʻu e olelo aku nei ia oukou, ua loaa ia lakou ko lakou uku.\n\n6 . Aka ooe, i kau pule ana, e komo ae oe iloko o kou keena mehameha, a ia oe i papani aku ai i kou puka, e pule aku i kou Makua ina no ma kahi nalo; a o kou Makua e ike ana iloko o kahi nalo, oia ke uku mai ia oe ma ke akea.\n\n7 . Aka ia oukou e pule aku ai, mai kuawili aku i ka olelo, e like me ka poe kanaka e, no ka mea, ke manao nei lakou, no ka nui o ka lakou olelo ana, e hoolohe ia mai ai lakou.\n\n8 . Mai hoohalike me lakou, no ka mea, ua ike ko oukou Makua i na mea e pono ai oukou, mamua o ka oukou noi ana ia ia.\n\n9 . Nolaila, penei oukou e pule aku ai: E ko makou Makua iloko o ka lani, e hoano ia kou inoa.\n\n10 . E malama ia kou makemake ma ka honua nei, e like me ia i malama ia ma ka lani la.\n\n11 . E kala mai oe i ko makou mau lawehala ana, me makou e kala nei i ka poe i lawehala mai i ka makou.\n\n12 . Mai hookuu ia makou iloko o ka hoowalewale ia mai, aka e hoopakele no ia makou i ka ino.\n\n13 . No ka mea, nou ke aupuni, a me ka mana, a me ka hoonani ia, a mau loa aku. Amene.\n\n14 . No ka mea, ina e kala aku oukou i na hala o kanaka, e kala mai no hoi ko oukou Makua o ka lani i ko oukou;\n\n15 . Aka i ole oukou e kala aku i na hala o kanaka, aole no hoi e kala mai ko oukou Makua i ko oukou hala.\n\n16 . A eia hou, a i hookeai oukou, mai hoino i ko oukou maka e like me ka poe hookamani, no ka mea, ke hoinoino la lakou i ko lakou maka, i ike ia mai e na kanaka ka lakou hookeai ana. He oiaio kaʻu e olelo aku nei ia oukou, ua loaa ia lakou ko lakou uku.\n\n17 . Aka, i hookeai oe, e poni i kou poo, a e holoi i kou maka;\n\n18 . I ike ole ia kau hookeai ana e na kanaka, aka, i ikea ia e kou Makua ina no ma kahi nalo; a o kou Makua, ka mea i ike i kahi nalo, oia ke uku mai ia oe ma ke akea.\n\n19 . Mai hoahu oukou i ka waiwai no oukou iho ma ka honua, kahi i ino ai i ka mu a me ka popo, kahi e wawahi mai ai na aihue e aihue ai;\n\n20 . Aka, e hoahu ae oukou i ka waiwai no oukou iho ma ka lani, kahi e ino ole ai i ka mu a me ka popo, kahi e wawahi ole mai na aihue e aihue ai.\n\n21 . No ka mea, ma kahi e waiho ai i ko oukou waiwai, malaila pu no hoi ko oukou naau.\n\n22 . O ka maka no ko ke kino kukui; nolaila, ina he maikai kou maka, e piha auanei kou kino a pau i ka malamalama.\n\n23 . Aka, ina he ino kou maka, e piha auanei kou kino a pau i ka pouli. Nolaila, ina e lilo ka malamalama iloko ou i pouli, nani wale ka nui o ua pouli la!\n\n24 . Aole no e hiki i ke kanaka ke malama i na haku elua, no ka mea, e inaina ia i kekahi, a e aloha aku hoi i kekahi; a i ole ia, e hoopili aku ia i kekahi me ka hoowahawaha i kekahi. Aole e hiki ia oukou ke malama pu i ke Akua a me ka mamona.\n\n25 . Ano, eia kekahi, ia Iesu i olelo mai ai i keia mau olelo, nana mai la oia ma ka poe umikumamalua ana i wae mai ai, a i mai la oia ia lakou: E hoomanao i na olelo aʻu i olelo aku ai. No ka mea hoi, o oukou no ka poe aʻu i wae aku ai e lawelawe aku i keia poe kanaka. Nolaila, ke i aku nei au ia oukou, mai manao iki oukou no ko oukou ola, i ka oukou mea e ai ai, aole hoi i ka oukou mea e inu ai; aole hoi no ko oukou kino, i ka oukou mea e aahu ai. Aole anei i oi aku ke ola mamua o ka ai, a o ke kino mamua o ke kapa?\n\n26 . E nana aku i na manu o ka lewa, no ka mea, aole lakou e lulu hua, aole hoi e oki ai, aole no hoi e hoahu ae iloko o na halepapaa; ke hanai mai la nae ko oukou Makua o ka lani ia lakou. Aole anei i oi aku ko oukou maikai i ko lakou?\n\n27 . Owai la ka mea o oukou e hiki ma ka manao ana ke hooloihi aku i kona kiekie i hookahi kubita?\n\n28 . A no ke aha oukou e manao ai i ke kapa? E noonoo i na lilia o ke kula, i ko lakou ulu ana; aole lakou i hana, aole hoi i milo;\n\n29 . A ke olelo aku nei nae au ia oukou, o Solomona i kona nani a pau, aole ia i kahiko like ia me kekahi o ia mau mea.\n\n30 . Nolaila, ina pela ke Akua e hoonani mai ai i ka nahelehele ina no ma ke kula i keia la, a i ka la apopo e hoolei ia ai iloko o ka umu, pela no oia e hoaahu mai ai ia oukou, ina aole o oukou paulele kapekepeke.\n\n31 . Nolaila hoi, mai manao iki, me ka i ana, Heaha ka kakou mea e ai ai? A Heaha ka kakou mea e inu ai? A Heaha ko kakou mea e aahu ai?\n\n32 . No ka mea, ua ike ko oukou Makua o ka lani, he pono ke loaa ia oukou ia mau mea a pau.\n\n33 . Aka, e imi e oukou mamua i ke aupuni o ke Akua, a me kana pono, a e pau ua mau mea la i ka haawi ia mai ia oukou.\n\n34 . Nolaila, mai manao iki aku no ka la apopo, no ka mea, na ka la apopo e manao iho no na mea nona iho. Ua lawa ka la no ka ino ona iho.\n\n", "3-ne 14": "[center][font_size=26]Mokuna 14[/font_size][/center]\n\n1 . Ano, eia kekahi, ia Iesu i olelo mai ai i keia mau olelo, huli hou ae la ia i na kanaka, a oaka ae la i kona waha ia lakou, i ka i ana, Oiaio, he oiaio kaʻu e olelo aku nei ia oukou, Mai manao ino aku i manao ino ole ia mai oukou.\n\n2 . No ka mea, me ka manao a oukou e manao ino aku ai, pela hoi e manao ino ia mai ai oukou; a me ke ana a oukou e ana aku ai, pela no hoi e ana ia mai ai no oukou.\n\n3 . A no ke aha oe e nana aku ai i ka pula iki iloko o ka maka o kou hoahanau, aka aole noonoo iki i ke kaola iloko o kou maka iho?\n\n4 . A pehea la oe e olelo aku ai i kou hoahanau, E ho mai naʻu e unuhi i ka pula iki noloko mai o kou maka; a, aia ka he kaola iloko o kou maka iho?\n\n5 . E ka hookamani, e unuhi mua oe i ke kaola mailoko ae o kou maka iho; alaila oe e ike pono ai ke unuhi ae i ka pula iki maloko o ka maka o kou hoahanau.\n\n6 . Mai haawi aku i ka mea hoano na na ilio, aole hoi e hoolei aku i ka oukou mau momi imua o na puaa, o hehi lakou ia mau mea ilalo o ko lakou mau wawae, a e kepa mai hoi lakou a e moku oukou.\n\n7 . E noi, a e haawi ia na oukou; e imi a e loaa hoi ia oukou; e kikeke, a e wehe ia no oukou;\n\n8 . No ka mea, o kela mea keia mea e noi ana, e haawi ia ana nana; a o ka mea e imi ana, e loaa ana ia ia; a i ka mea kikeke, e wehe ia auanei nona.\n\n9 . Owai la ke kanaka o oukou e haawi aku i ka pohaku na kana keiki, ke noi mai ia i berena?\n\n10 . A i noi mai ia i ia, e haawi aku anei oia i nahesa nana?\n\n11 . Ina paha oukou ka poe hewa i ike i ka haawi aku i na makana maikai na ka oukou poe keiki, he oi nui aku ko oukou Makua ma ka lani ma ka haawi ana mai i na mea maikai na ka poe e noi aku ia ia?\n\n12 . Nolaila, o na mea a pau a oukou e makemake ai e hana ia mai ia oukou e na kanaka, oia ka oukou e hana aku ai ia lakou, no ka mea, pela no ka ke kanawai a me ka ka poe kaula.\n\n13 . E komo ae oukou ma ka puka pololei; no ka mea, he akea ka puka, a he palahalaha ke ala, e hiki aku ai i ka make, a nui wale ka poe i komo ilaila;\n\n14 . No ka mea, he pololei ka puka, a he ololi hoi ke ala e hiki aku ai i ke ola, a kakaikahi wale ka poe e loaa ia.\n\n15 . E malama oukou no na kaula hoopunipuni, e hele mai ana io oukou nei me ka aahu hipa, aka, maloko, he poe ilio hihiu hae lakou.\n\n16 . Ma ko lakou hua e ike ai oukou ia lakou; e ohi anei na kanaka i ka huawaina noluna mai o ke kakalaioa, a i na fiku hoi noluna mai o ka puakala?\n\n17 . Oia hoi, o na laau maikai a pau ua hua mai i ka hua maikai; aka, o ka laau ino ua hua mai no hoi ia i ka hua ino.\n\n18 . Aole e hiki i ka laau maikai ke hua mai i ka hua ino, aole hoi i ka laau ino ke hua mai i ka hua maikai.\n\n19 . O kela laau o keia laau e hua ole mai ana i ka hua maikai, ua kua ia oia ilalo, a ua kiola ia aku hoi ia iloko o ke ahi.\n\n20 . Nolaila hoi, ma ko lakou hua, e ike aku ai oukou ia lakou.\n\n21 . O ka poe e olelo mai ana iaʻu, E ka Haku, e ka Haku, aole e komo mai lakou a pau iloko o ke aupuni o ka lani; aka o ka mea e hana ana i ka makemake o koʻu Makua iloko o ka lani.\n\n22 . He nui ka poe e olelo mai ana iaʻu ia la, E ka Haku, e ka Haku, aole anei makou i wanana aku ma kou inoa? A i mahiki aku hoi i na uhane ino ma kou inoa? A i hana aku i na hana mana he nui ma kou inoa?\n\n23 . Alaila, e hai aku au ia lakou, Aole au i ike ia oukou, e haele oukou pela mai oʻu aku nei, e ka poe hana ino.\n\n24 . Nolaila, o ka mea lohe i keia mau olelo aʻu, a hana hoi ia mau mea, e hoohalike au ia ia i ke kanaka naauao, nana i kukulu i kona hale maluna o ka pohaku;\n\n25 . A haule mai la ka ua, a kahe mai la ka wai, a nou mai la ka makani, a pa mai ma ua hale la; aole nae ia i hiolo; no ka mea, ua hookumu ia oia maluna o ka pohaku.\n\n26 . A o ka mea lohe i keia mau olelo aʻu, a hana ole hoi ia mau mea, e hoohalike ia hoi ia i ke kanaka naaupo, nana i kukulu i kona hale maluna o ke one;\n\n27 . A haule mai la ka ua, a kahe mai la ka wai, a nou mai la ka makani, a pa ma ua hale nei; a hiolo iho la ia, a nani wale hoi kona hiolo ana.\n\n", "3-ne 15": "[center][font_size=26]Mokuna 15[/font_size][/center]\n\n1 . Ano, eia kekahi, ia Iesu i hoopau mai ai i keia mau olelo, alawa ae la oia i kona mau maka i o a ia nei maluna o na kanaka, a olelo mai la ia lakou, Aia hoi, ua lohe oukou i na mea aʻu i ao aku ai mamua o koʻu pii ana i koʻu Makua la; nolaila, o ka mea e hoomanao ana i keia mau olelo aʻu, a hana hoi ia mau mea, oia kaʻu e hookiekie ae iluna ma ka la hope.\n\n2 . A eia kekahi, ia Iesu i olelo mai ai i keia mau olelo, ike oia e kahaha ana kekahi poe, a haohao iho la i ka mea ana e olelo mai ai no ke kanawai o Mose; no ka mea, hoomaopopo ole iho la lakou i ka olelo, Ua hala aku la na mea kahiko, a ua lilo na mea a pau i hou.\n\n3 . A i mai la oia ia lakou, Mai kahaha no kaʻu olelo aku ia oukou, Ua hala aku la na mea kahiko, a ua lilo na mea a pau i hou.\n\n4 . Aia hoi, ke olelo aku nei au ia oukou, ua ko ke kanawai haawi ia mai ai ia Mose.\n\n5 . Aia hoi, owau no ka mea nana i haawi aku i ke kanawai, a owau no hoi ka mea nana i hana berita aku me koʻu poe kanaka, ka Iseraela; nolaila, ua ko ke kanawai ma oʻu nei, no ka mea, ua hele mai au e hooko i ke kanawai; nolaila, ua pau ae la ia.\n\n6 . Aia hoi, aole au e hoopau ana i ka ka poe kaula, no ka mea, o na mea a pau i ko ole ma oʻu nei, he oiaio, ke olelo aku nei au ia oukou, e ko auanei ia mau mea a pau loa.\n\n7 . A no kaʻu olelo ana aku ia oukou, Ua hala aku la na mea kahiko, aole au e hoopau aku i na mea i olelo ia no na mea e hiki mai ana.\n\n8 . No ka mea, o ka berita aʻu i hana aku ai me koʻu poe kanaka, aole ia i ko a pau loa; aka o ke kanawai i haawi ia mai ai ia Mose, ua pau iloko oʻu nei.\n\n9 . Aia hoi, owau no ke kanawai, a me ka malamalama; e nana mai oukou iaʻu, a e hoomau a hiki i ka hopena, a e ola auanei oukou, no ka mea, e haawi aku no au i ke ola mau loa i ka mea e hoomau ana a hiki i ka hopena.\n\n10 . Aia hoi, ua haawi aku au i na kauoha ia oukou; nolaila, e malama i kaʻu mau kauoha. A oia no ka ke kanawai a me ka ka poe kaula, no ka mea, hoike oiaio mai la lakou noʻu.\n\n11 . Ano, eia kekahi, ia Iesu i olelo mai ai i keia mau olelo, olelo mai la oia i ua poe umikumamalua la ana i wae mai ai:\n\n12 . O oukou no kaʻu poe haumana; a he malamalama oukou i keia poe kanaka, he koena lakou no ko ka hale o Iosepa.\n\n13 . Aia hoi, eia no ka aina o ko oukou hooilina; a ua haawi mai la ka Makua ia mea ia oukou.\n\n14 . Aole i haawi mai ka Makua i kauoha i kekahi manawa iaʻu, e hai aku au ia mea i ko oukou poe hoahanau ma Ierusalema;\n\n15 . Aole no hoi i haawi mai ka Makua i kekahi manawa i kauoha iaʻu, e hai aku au ia lakou no na ohana e ae o ka hale o Iseraela, ka poe a ka Makua i alakai aku ai mailoko aku o ka aina.\n\n16 . Eia ka ka Makua i kauoha mai ai iaʻu, e hai aku au ia lakou:\n\n17 . He poe hipa e ae no kaʻu; aole no keia pa; he pono hoi e alakai mai au ia lakou, a e lohe no auanei lakou i koʻu leo; a hookahi auanei pa hipa, a he kahuhipa hookahi hoi.\n\n18 . Ano, no ka ai oolea a me ka hoomaloka, hoomaopopo ole mai la lakou i kaʻu olelo; nolaila, ua kauoha ia mai au e ka Makua, aole e olelo hou aku no keia mea ia lakou.\n\n19 . Aka, he oiaio, ke olelo aku nei au ia oukou, ua kauoha mai la ka Makua iaʻu, a ke hai aku nei au ia mea ia oukou, ua hookaawale ia ae oukou maiwaena aku o lakou no ko lakou hewa; nolaila, no ko lakou hewa, ko lakou ike ole no oukou.\n\n20 . A he oiaio, ke olelo hou aku nei au ia oukou, ua hookaawale aku ka Makua i na ohana e ae mai o lakou ae; a no ko lakou hewa, ko lakou ike ole no lakou la.\n\n21 . A he oiaio kaʻu e olelo aku nei ia oukou, o oukou no ka poe aʻu i olelo aku ai, He poe hipa e ae no kaʻu, aole no keia pa; he pono hoi noʻu e alakai mai ia lakou, a e lobe auanei lakou i koʻu leo; a hookahi auanei pa hipa, a me ke kahuhipa hookahi hoi.\n\n22 . A hoomaopopo ole mai lakou iaʻu, no ka mea, manao iho la lakou o ka poe Genetile ia poe; no ka mea, aole lakou i hoomaopopo, e hoohuli ia mai auanei ka poe Genetile ma ka lakou hai olelo ana;\n\n23 . A aole lakou i hoomaopopo mai iaʻu, i kaʻu olelo ana, e lohe auanei lakou i koʻu leo; a aole lakou i hoomaopopo mai iaʻu, aole e lohe ana ka poe Genetile i kekahi manawa i koʻu leo; aole hoi au e hoike aku iaʻu iho ia lakou, ke ole ma o ka Uhane Hemolele la wale no.\n\n24 . Aka hoi, ua lohe oukou i kuu leo, a ike mai no hoi iaʻu; a o oukou no kaʻu poe hipa, a ua helu pu ia oukou mawaena o ka poe a kuu Makua i haawi mai ai iaʻu.\n\n", "3-ne 16": "[center][font_size=26]Mokuna 16[/font_size][/center]\n\n1 . A oiaio, he oiaio kaʻu e olelo aku nei ia oukou, he poe hipa e ae kaʻu, aole no keia aina; aole hoi no ka aina o Ierusalema; aole hoi ma na wahi o ua aina la a puni, kahi aʻu i hele ai e lawelawe.\n\n2 . No ka mea, o ka poe aʻu e olelo nei, o lakou no ka poe i lohe ole i koʻu leo a hiki i keia manawa; aole hoi au i hoike aku iaʻu iho ia lakou i kekahi manawa.\n\n3 . Aka, ua loaa iaʻu he kauoha na ka Makua mai, e hele aku auanei au io lakou la, a e lohe auanei lakou i kuu leo, a e helu pu ia mawaena o kaʻu poe hipa, i hookahi pa, a i hookahi hoi kahuhipa; nolaila, e hele aku ana au e hoike aku iaʻu iho ia lakou.\n\n4 . A ke kauoha aku nei au ia oukou, e palapala iho oukou i keia mau olelo, mahope iho o koʻu hele ana aku, ina paha koʻu poe kanaka ma Ierusalema, ka poe i ike mai iaʻu, a i launa pu me au ma koʻu lawelawe ana, e noi ole i ka Makua ma koʻu inoa, i loaa ai ia lakou ka ike no oukou ma o ka Uhane Hemolele la, a me na ohana e ae no hoi, ka poe i ike ole ia e lakou, alaila e malama ia ua mau olelo nei a oukou e palapala ai, a e hoike ia aku auanei i ka poe Genetile, a ma o ka piha ana la o ka poe Genetile, e hiki i ke koena o ka lakou poe hua ka poe e hoopuehu ia aku auanei maluna o ka ili o ka honua nei, no ko lakou hoomaloka, ke kai ia mai iloko, a ke kai ia mai i ka ike iaʻu, i ko lakou Mea Hoolapanai.\n\n5 . Alaila, e houluulu mai au ia lakou mai na kihi eha mai o ka honua; alaila hoi, e hooko aku au i ka berita a ka Makua i hana aku ai i ka poe kanaka a pau o ka hale o Iseraela.\n\n6 . A pomaikai ka poe Genetile, no ko lakou manaoio mai iaʻu, iloko a ma o ka Uhane Hemolele la, ka mea e hoike ana ia lakou noʻu nei a no ka Makua.\n\n7 . Aia hoi, no ko lakou manaoio mai iaʻu, wahi a ka Makua, a no ka hoomaloka o oukou, e ko ka hale o Iseraela, ma na la mahope e hiki no ka oiaio i ka poe Genetile la, i hoike ia aku ai auanei ka nui o keia mau mea ia lakou.\n\n8 . Aka auwe, wahi a ka Makua, i ka poe Genetile hoomaloka, no ka mea, me ko lakou hele mai nae maluna o ka ili o keia aina, a hoopuehu aku i koʻu poe kanaka, ka poe o ko ka hale o Iseraela; a hoolei ia aku koʻu poe kanaka o ko ka hale o Iseraela, maiwaena aku o lakou, a hahi ia ilalo o na wawae e lakou;\n\n9 . A no na lokomaikai o ka Makua i ka poe Genetile, a me na hoopai no hoi o ka Makua maluna o koʻu poe kanaka, o ko ka hale o Iseraela, oiaio, he oiaio kaʻu e olelo aku nei ia oukou, mahope iho o keia mau mea a pau, a kuu aku au i koʻu poe kanaka o ko ka hale o Iseraela, e hahau ia, a e hoopilikia ia, a e luku ia, a e hoolei ia ae maiwaena aku o lakou, a e inaina ia e lakou, a e lilo i kuamuamu ia a i hua olelo ino mawaena o lakou.\n\n10 . A pela i kauoha mai ai ka Makua e olelo aku au ia oukou, ma ia la i ka wa e lawehala mai ai ka poe Genetile i koʻu euanelio, a e hookiekie ia iluna ma ka haaheo o ko lakou mau naau, maluna ae o ko na aina a pau, a maluna ae o na kanaka a pau o ka honua holookoa, a e hoopiha ia me na ano a pau o na wahahee, a o na hoopunipuni, a o na kolohe, a me na ano a pau o na hookamani, a me na pepehi kanaka, a me na hana maalea a na kahuna pule hoopunipuni, a me na moekolohe, a o na hana hoopailua malu; a ina e hana auanei lakou i ua mau mea la a pau, a hoomalau mai i koʻu euanelio mana a pololei, aia hoi, wahi a ka Makua, e lawe aku au i koʻu euanelio mana a pololei maiwaena aku o lakou;\n\n11 . Alaila, e hoomanao au i kaʻu berita aʻu i hana aku ai i koʻu poe kanaka, e ko ka hale o Iseraela, a e lawe no au i koʻu euanelio io lakou nei;\n\n12 . A e hoike aku au ia oe, e ko ka hale o Iseraela, aole o ka poe Genetile mana auanei maluna o oukou, aka, e hoomanao au i kaʻu berita ia oukou, e ko ka hale o Iseraela, a e hiki mai oukou i ka ike i koʻu euanelio mana a pololei.\n\n13 . Aka, ina e mihi ka poe Genetile, a hoi hou mai ioʻu nei, wahi a ka Makua, aia hoi, e helu pu ia auanei lakou mawaena o koʻu poe kanaka, e ko ka hale o Iseraela;\n\n14 . A, aole au e ae aku i koʻu poe kanaka, ko ka hale o Iseraela, e hele aku mawaena o lakou, a e hahi ia lakou ilalo, wahi a ka Makua.\n\n15 . Aka, ina aole lakou e huli mai iaʻu, a e hoolohe mai i koʻu leo, e ae aku no au, he oiaio, e ae aku au i koʻu poe kanaka, e ko ka hale o Iseraela, i hele aku ai lakou mawaena o lakou la, a e hahi ia lakou la ilalo, a e like auanei lakou me ka paakai i lilo kona liu, aohe ona mea e pono ai ma ia hope, e kiola wale ia iwaho, a e hehi ia malalo iho o na wawae o koʻu poe kanaka, e ko ka hale o Iseraela.\n\n16 . Oiaio, he oiaio kaʻu e olelo aku nei ia oukou, pela ka Makua i kauoha mai ai iaʻu, e haawi aku au i keia poe kanaka, i keia aina no ko lakou hooilina.\n\n17 . Alaila e hooko ia ai na olelo a ke kaula, a Isaia, e olelo ana:\n\n18 . E hookiekie auanei kou poe kiai i ko lakou leo; me ka leo auanei lakou e hookani pu ai, no ka mea, e alikealike auanei ko lakou ike ana, i ka wa a ka Haku e hoihoi hou mai ai ia Ziona.\n\n19 . E hookani olioli, e olioli pu oukou, e na wahi neoneo o Ierusalema, no ka mea, ua hoomaha mai ka Haku i kona poe kanaka, ua hoolapanai oia ia Ierusalema.\n\n20 . Ua hoike ka Haku i kona lima Hemolele imua o na maka o na lahuikanaka a pau; a e ike auanei na kukulu a pau o ka honua i ka hoola ana o ke Akua.\n\n", "3-ne 17": "[center][font_size=26]Mokuna 17[/font_size][/center]\n\n1 . Aia hoi, i ka wa a Iesu i olelo mai ai i ua mau olelo nei, alawa hou ae la oia i o ia nei maluna o na kanaka, a olelo mai la ia lakou, aia hoi, ua kokoke mai kuu manawa.\n\n2 . Ke ike nei au ua nawaliwali oukou, ua hiki ole ia oukou ke hoomaopopo mai i kaʻu mau olelo a pau i kauoha ia mai ai au, e ka Makua, e olelo aku ia oukou i keia manawa;\n\n3 . Nolaila, e hele oukou i ko oukou mau wahi, a e hoomanao iho i na mea aʻu i olelo aku ai, a e noi aku i ka Makua, ma koʻu inoa, i hiki ia oukou ke hoomaopopo; a e hoomakaukau i ko oukou mau naau no ka la apopo, a e hele hou mai au io oukou la.\n\n4 . Aka, e hele ana au ano i ka Makua la, a e hoike aku ana no hoi iaʻu iho i na ohana nalowale o ka Iseraela, no ka mea, aole lakou i nalowale i ka Makua, no ka mea, ua ike oia i kahi ana i lawe aku ai ia lakou.\n\n5 . A eia kekahi, ia Iesu i olelo mai ai pela, alawa hou ae la oia i kona mau maka i o ia nei maluna o na kanaka, a ike aku la ua kahe ka waimaka o lakou, a haka pono ae la lakou ia ia, me he mea la e noi aku ana lakou ia ia e noho iki hou me lakou.\n\n6 . A i aku la oia ia lakou: Aia hoi, ua piha ka naau oʻu me ke aloha aku ia oukou;\n\n7 . Ina he poe mai mawaena o oukou, e lawe mai ia lakou ia nei. Ina he poe oopa, makapo, hapakue, mumuku, lepera, a me ka poe lolo, a kuli, a me ka poe i hoeha ia ma kela ano keia ano, e lawe mai ia lakou ia nei, a e hoola aku au ia lakou, no ka mea, he aloha koʻu no oukou; ua piha ka naau oʻu me ka lokomaikai;\n\n8 . No ka mea, ke ike nei au e makemake ana oukou, e hoike aku au ia oukou i ka mea aʻu i hana aku ai i ko oukou poe hoahanau ma Ierusalema, no ka mea, ke ike nei au ua lawa, ko oukou manaoio, e hoola aku ai au ia oukou.\n\n9 . A eia kekahi, ia ia i olelo mai ai pela, hele lokahi aku la na kanaka a pau, me ko lakou poe mai, a me ko lakou poe i hoeha ia, a me ko lakou poe oopa, a me ko lakou poe makapo, a me ko lakou poe aa, a me ka poe a pau i hoeha ia ma kela ano keia ano; a hoola mai la oia ia lakou, i kela mea keia mea i ka lawe ia ana o lakou io na la;\n\n10 . A kulou iho la lakou a pau, o ka poe i hoola ia, a me ka poe ola no hoi, ma kona mau wawae, a hoomana aku la ia ia; a honi iho la ka poe a pau i hiki no ka paapu o na kanaka, i kona mau wawae, a hoauau iho la i kona mau wawae me ko lakou waimaka.\n\n11 . A eia kekahi, kauoha mai la oia e lawe ia aku ka lakou poe keiki uuku.\n\n12 . A lawe ae la lakou i ka lakou poe keiki uuku, a hoonoho iho la ia lakou ilalo ma ka honua a puni ia, a ku iho la o Iesu iwaena konu; a emi ihope na kanaka a lawe ia ae la lakou a pau io na la.\n\n13 . A eia kekahi, ia lakou a pau i lawe ia aku ai, a ku iho la no o Iesu mawaena konu, kauoha mai la oia i na kanaka e kukuli iho ilalo ma ka honua.\n\n14 . A eia kekahi, ia lakou i kukuli iho ai ilalo ma ka honua, uhu iho la o Iesu iloko ona iho a i aku la: E ka Makua, ua pilikia mai au no ka hewa o ka poe kanaka o ko ka hale o Iseraela.\n\n15 . A ia ia i olelo mai ai i ua mau olelo nei, kukuli iho la no hoi oia ma ka honua; a, aia hoi, pule aku la oia i ka Makua, a o na mea ana i pule aku ai, ua hiki ole ke palapala ia, a hoike ae la na kanaka, ka poe i lohe ia ia.\n\n16 . A mamuli o keia ano lakou i hoike aku ai: Aole i ike iki ka maka, aole hoi i lohe ka pepeiao, mamua, i na mea nui a kupanaha e like me ka makou i ike ai a i lohe ai ia Iesu i olelo aku ai i ka Makua;\n\n17 . Aole e hiki i kekahi alelo ke olelo, aole no hoi e hiki ke palapala ia e kekahi kanaka, aole hoi e hiki i na naau o na kanaka ke hoomaopopo i na mea nui a kupanaha, e like me ka makou i ike ai a i lohe ai no hoi ia Iesu e olelo ana; a ua hiki ole no hoi i kekahi mea ke hoomaopopo i ka olioli i hoopiha mai ai i ko makou mau naau, i ka manawa a makou i lohe ai ia ia e pule ana no makou i ka Makua.\n\n18 . A eia kekahi, ia Iesu i hoopau ai i ka pule ana i ka Makua, ala ae la ia; aka, no ka olioli nui o na kanaka, ua ilihia lakou.\n\n19 . A eia kekahi, olelo mai la o Iesu ia lakou, a kena mai la ia lakou e ala ae.\n\n20 . A, ala ae la lakou mai ka honua ae, a i mai la oia ia lakou: Pomaikai oukou no ko oukou manaoio. Ano hoi, o kuu olioli ua piha.\n\n21 . A ia ia i olelo mai ai i keia mau olelo, uwe iho la ia, a hoike ae la na kanaka no ia mea, a lawe pakahi ae la oia i ka lakou poe keiki, a hoopomaikai iho la ia lakou, a pule aku la i ka Makua no lakou.\n\n22 . A ia ia i hana ai i keia, uwe hou iho la oia,\n\n23 . A olelo mai la ia i na kanaka, a i mai la ia lakou: E nana i ka oukou poe uuku.\n\n24 . A ia lakou i nana aku ai e ike, leha ae la lakou i ko lakou mau maka i ka lani, a ike aku la lakou i na lani e hamama ana, a ike aku la lakou i na anela e iho mai ana mailoko mai o ka lani me he mea la, mawaena o ke ahi;\n\n25 . A iho mai la lakou ilalo a hoopuni ae la i ua poe uuku la a puni, a ua hoopuni ia lakou me ke ahi; a lawelawe ae la ka poe anela ia lakou, a ike a lohe a hoike ae la na kanaka; a ua ike lakou ua oiaio ko lakou hoike ana, no ka mea, lohe aku la a ike aku la lakou a pau, o kela kanaka keia kanaka nona iho; a elua tausani a me na haneri elima paha ka nui o lakou; a he poe kane, wahine a me na kamalii lakou.\n\n", "3-ne 18": "[center][font_size=26]Mokuna 18[/font_size][/center]\n\n1 . A kauoha mai la o Iesu i kana poe haumana e lawe mai lakou i wahi berena a waina io na la.\n\n2 . A ia lakou i hele aku ai i wahi berena a waina, kauoha mai la oia i na kanaka e noho lakou ilalo ma ka honua.\n\n3 . A i ka wa i hiki ai ka poe haumana me ka berena a me ka waina, lalau iho la oia i ka berena, a wawahi ae la a hoopomaikai ae la ia mea; a haawi mai la i na haumana, a kauoha mai la e ai lakou.\n\n4 . A ia lakou i ai ai, a maona, kauoha mai la oia ia lakou e haawi aku i na kanaka.\n\n5 . A i ka wa a na kanaka i ai ai a maona, olelo mai la ia i ka poe haumana: Aia hoi, e hoolilo ia auanei kekahi mea mawaena o oukou, a e haawi aku no au ia ia i ka mana nana e wawahi i ka berena, a e hoopomaikai aku ia mea, a e haawi aku i ka poe kanaka o koʻu ekalesia, i ka poe a pau e manaoio a e bapetizo ia ma koʻu inoa.\n\n6 . A o keia ka oukou e malama mau ai, oia, me aʻu i hana ai, oia, me aʻu i wawahi ai i ka berena, a hoopomaikai ai ia mea, a haawi ai ia mea ia oukou.\n\n7 . A e hana oukou i keia me ka hoomanao mai i koʻu kino, aʻu i hoike aku ai ia oukou. A he mea hoike auanei ia i ka Makua, e hoomanao mau ana oukou iaʻu. A ina e hoomanao mau mai oukou iaʻu, e loaa no ia oukou koʻu Uhane e noho pu me oukou.\n\n8 . A eia kekahi, ia ia i olelo mai ai i keia mau olelo, kauoha mai la oia i kana poe haumana e lawe lakou i ka waina o ke kiaha, a e inu ia mea, a e haawi aku hoi lakou i na kanaka, i inu ai lakou ia mea.\n\n9 . A eia kekahi, hana iho la lakou pela, a inu iho la ia mea, a ua hoopiha ia; a haawi aku la lakou i na kanaka, a inu iho la lakou, a ua hoopiha ia lakou.\n\n10 . A i ka wa a ka poe haumana i hana aku ai i keia, olelo mai la o Iesu ia lakou: Pomaikai oukou no keia mea a oukou i hana ai, no ka mea, o keia no ka hooko ia ana o kaʻu mau kauoha, a e hoike ana keia mea i ka Makua, e ae ana oukou e hana i ka mea aʻu i kauoha aku ai ia oukou.\n\n11 . A e hana mau oukou i keia i ka poe i mihi a i bapetizo ia ma koʻu inoa; a e hana oukou i keia me ka hoomanao i koʻu koko, aʻu i hookahe aku ai no oukou, i hoike aku ai oukou i ka Makua, e hoomanao mau ana oukou iaʻu. A ina e hoomanao mau mai oukou iaʻu, e loaa ia oukou koʻu Uhane e noho pu me oukou.\n\n12 . A ke haawi aku nei au ia oukou i kauoha e hana oukou i keia mau mea. A ina e hana mau oukou i keia mau mea, pomaikai oukou, no ka mea, ua kukulu ia oukou maluna o koʻu pohaku.\n\n13 . Aka o ka mea mawaena o oukou e hana i ka mea oi aku, a i ka mea emi iho paha i ua mau mea nei, ua kukulu ole ia maluna o koʻu pohaku, aka ua kukulu ia maluna o ke kahua one; a i ka wa e haule mai ai ka ua, a e kahe mai ai ka wai, a e nou mai ai ka makani, a pa maluna o lakou, e haule auanei lakou, a ua hamama na ipuka o ka po me ka makaukau e hookipa ia lakou;\n\n14 . Nolaila, pomaikai oukou ina e malama oukou i kaʻu mau kauoha, a ka Makua i kauoha mai ai iaʻu e haawi aku au ia oukou.\n\n15 . Oiaio, he oiaio kaʻu e olelo aku nei ia oukou, e kiai a e pule mau oukou e pono ai, o hoowalewale ia mai oukou e ke diabolo, a e alakai ia aku oukou e ia.\n\n16 . A me au i pule aku ai mawaena o oukou, pela hoi oukou e pule mai ai iloko o koʻu ekalesia, mawaena o koʻu poe kanaka, ka poe i mihi a i bapetizo ia ma koʻu inoa. Aia hoi, owau no ka malamalama; ua hana au i kumu no oukou e hoohalike mai ai.\n\n17 . A eia kekahi, ia Iesu i olelo mai ai i ua mau olelo nei i kana poe haumana, huli hou ae la ia i na kanaka, a i aku la ia lakou:\n\n18 . Aia hoi, oiaio, he oiaio kaʻu e olelo aku nei ia oukou, e kiai a e pule mau oukou e pono ai, o komo oukou iloko o ka hoowalewale; no ka mea, ke makemake la o Satana e loaa oukou; e hiki ia ia ke kanana ia oukou e like me ka hua palaoa;\n\n19 . Nolaila, ea, e pule mau oukou e pono ai i ka Makua ma koʻu inoa;\n\n20 . A o ka mea a oukou e noi aku ai i ka Makua ma koʻu inoa, a ua pono, me ka manaoio e loaa ia oukou, aia hoi, e haawi ia mai ia ia oukou.\n\n21 . E pule mau oukou ma na ohana o oukou i ka Makua ma koʻu inoa, e hoopomaikai ia mai ka oukou poe wahine a me ka oukou poe keiki.\n\n22 . A, aia hoi, e halawai pinepine oukou i kahi hookahi, a, mai papa aku i kekahi kanaka i ka hele ana io oukou la, i ka wa a oukou e halawai ai i kahi hookahi, aka e ae aku oukou ia lakou e hele mai io oukou la, a e papa ole aku ia lakou;\n\n23 . Aka, e pule oukou no lakou, a e hoolei ole aku ia lakou mawaho; a ina paha e hele pinepine mai lakou io oukou la, alaila, e pule aku oukou i ka Makua, ma koʻu inoa, no lakou;\n\n24 . Nolaila, e hapai ae oukou i ko oukou malamalama iluna i alohi aku ai ia i ko ke ao nei. Aia hoi, owau no ka malamalama a oukou e hapai aku ai iluna-i ka mea a oukou i ike mai ai i hana ia e au. Aia hoi, ke ike nei oukou ua pule aku la au i ka Makua, a ua ike oukou a pau;\n\n25 . A ke ike nei oukou aole au i kauoha aku i kekahi o oukou e hele aku, aka, ua kauoha aku au e hele mai oukou ioʻu nei, i haha mai ai oukou a i ike ai hoi; pela no hoi oukou e hana aku ai i ko ke ao nei; a o ka mea e uhai i keia kauoha, e ae ana oia e alakai ia aku iloko o ka hoowalewale ia mai.\n\n26 . Ano, eia kekahi, ia Iesu i olelo mai ai i keia mau olelo, huli hou mai la ia i kona mau maka i kana poe haumana ana i wae mai ai, a olelo mai la ia lakou,\n\n27 . Aia hoi, oiaio, he oiaio kaʻu e olelo aku nei ia oukou, ke haawi aku nei au ia oukou i kekahi kauoha hou, alaila he pono noʻu ke hele aku i koʻu Makua, i hooko aku ai au i na kauoha e ae, ana i haawi mai ai iaʻu.\n\n28 . Ano hoi, eia ke kauoha aʻu e haawi aku nei ia oukou, Mai ae aku oukou me ka ike i kekahi mea, e ai i kuu io, a inu i kuu koko me ka pono ole, i ka wa a oukou e lawelawe aku ai ia mea;\n\n29 . No ka mea, o ka mea e ai ana a e inu ana i kuu io a me kuu koko me ka pono ole, e ai ana a e inu ana oia i ka hoohewa ia i kona uhane iho; nolaila, ina ua ike oukou ua kupono ole kekahi kanaka ke ai a ke inu i kuu io a i kuu koko, e papa aku oukou ia ia;\n\n30 . Aole nae oukou e hoolei aku ia ia mai o oukou aku, aka e lawelawe aku oukou ia ia, a e pule aku nona i ka Makua, ma koʻu inoa, a ina paha e mihi oia, a bapetizo ia ma koʻu inoa, alaila e hookipa oukou ia ia, a e lawelawe aku ia ia i kuu io a me kuu koko;\n\n31 . Aka ina e mihi ole oia aole loa ia e helu pu ia mawaena o koʻu poe kanaka, i hoopoino ole ai oia i koʻu poe kanaka, no ka mea, aia hoi, ua ike au i kaʻu poe hipa, a ua helu ia lakou;\n\n32 . Aole nae oukou e hoolei ia ia mawaho o ko oukou mau halehalawai, aole hoi ko oukou mau wahi e hoomana ai, no ka mea, e hoomau oukou e lawelawe aku i ka poe me neia; no ka mea, aole oukou i ike anoai e hoi mai lakou a e mihi, a e hele mai ioʻu nei me ka manao ikaika o ka naau, a e hoola aku au ia lakou, a e lilo oukou i poe e lawe mai ai i ke ola io lakou la.\n\n33 . Nolaila, e malama i keia mau olelo aʻu i kauoha aku ai ia oukou, i komo ole mai ai oukou malalo iho o ka hoohewa ia ana, no ka mea, auwe ka mea a ka Makua e hoohewa aku ai.\n\n34 . A ke haawi aku nei au i keia mau kauoha, no na hoopaapaa ana iwaena o oukou mamua. A pomaikai oukou ina aole no na hoopaapaa ana mawaena o oukou.\n\n35 . Ano, ke hele aku nei au i ka Makua la, no ka mea, he mea e pono ai e hele aku au i ka Makua la, no ko oukou pomaikai.\n\n36 . A eia kekahi, ia Iesu i hoopau ai i keia mau olelo, hoopa pakahi iho la oia me kona lima i kana poe haumana ana i wae mai ai, a pau loa ae la lakou i ka hoopa ia e ia, a olelo mai la ia lakou me ia i hoopa mai ai ia lakou;\n\n37 . A lohe ole ae la na kanaka i na olelo ana i olelo mai ai, nolaila, aole lakou i hoike no ia mea; aka hoike aku la ka poe haumana, ua haawi mai la oia i ka mana ia lakou e haawi aku i ka Uhane Hemolele. A e hoike aku no au ma neia hope aku he oiaio keia hoike ana.\n\n38 . A eia kekahi, ia Iesu i hoopa mai ai ia lakou a pau, hiki mai la kekahi ao a hoomalu mai la i na kanaka, i hiki ole ia lakou ke ike aku ia Iesu.\n\n39 . A oiai lakou i hoomalu ia, haalele mai la oia ia lakou, a pii aku la iloko o ka lani. A ike aku la ka poe haumana a hoike aku la ua pii hou ae la oia iloko o ka lani.\n\n", "3-ne 19": "[center][font_size=26]Mokuna 19[/font_size][/center]\n\n1 . Ano, eia kekahi, ia Iesu i pii aku ai iloko o ka lani, puhee aku la na kanaka, a lawe ae la kela kanaka keia kanaka i kana wahine a me kana mau keiki, a hoi aku la i kona wahi iho.\n\n2 . A ua kui koke aku ka lono, iwaena o na kanaka, mamua o ka poeleele ana, ua ike na kanaka ia Iesu, a ua lawelawe mai la oia ia lakou, a e hoike mai ana no hoi oia ia ia iho ia la ae i na kanaka;\n\n3 . He oiaio, ia po a ao hoi ua kui aku ka lono no Iesu; a no ka nui o ka hoouna ana aku o lakou i na kanaka, he nui ka poe, he oiaio, he nui loa ka poe i hana ikaika ia po a ao, i hiki aku ai lakou, ia la ae, i kahi a Iesu e hoike mai ai ia ia iho i na kanaka.\n\n4 . A eia kekahi, ma ia la ae, i ka wa a na kanaka i akoakoa ai i kahi hookahi, aia hoi, o Nepai a me kona kaikaina ana i ho¬ala mai ai mai ka make mai, o Timoteo kona inoa, a me kana keiki no hoi, o Iona kona inoa, a Matoni no hoi, a me Matoniha, kona kaikaina, a me Kumena, a me Kumenonahi, a me Ieremia, a me Semanona, a me Iona, a me Zedekia, a me Isaia; ano oia na inoa o ka poe haumana a Iesu i wae mai ai. A eia kekahi, hele aku la lakou a ku iho la mawaena o na kanaka.\n\n5 . A, aia hoi, no ka lehulehu loa o na kanaka, kauoha aku la lakou e hookaawale ia aku lakou la iloko o na mahele he umikumamalua.\n\n6 . A ao aku la ka poe umikumamalua i na kanaka; a, aia hoi, kauoha aku la lakou i na kanaka e kukuli iho ma ka ili o ka honua, a e pule aku i ka Makua, ma ka inoa o Iesu.\n\n7 . A pule aku la na haumana no hoi i ka Makua, ma ka inoa o Iesu. A eia kekahi, ala ae la lakou a lawelawe aku la i na kanaka.\n\n8 . A ia lakou i lawelawe aku ai i ua mau olelo la a Iesu i olelo mai ai-aole e loli iki ana mai na olelo ae a Iesu i olelo mai ai ia lakou-aia hoi, kukuli hou iho la lakou, a pule aku la i ka Makua ma ka inoa o Iesu;\n\n9 . A pule aku la lakou no ka mea a lakou i makemake loa ai; a makemake aku la lakou e haawi ia mai ka Uhane Hemolele ia lakou.\n\n10 . A ia lakou i pule aku ai pela, iho iho la lakou i ke kapa o ka wai, a hahai mai la na kanaka ia lakou.\n\n11 . A eia kekahi, iho iho la o Nepai iloko o ka wai, a ua bapetizo ia.\n\n12 . A pii mai la oia mailoko mai o ka wai a hoomaka ae la e bapetizo aku. A bapetizo aku la oia i ua poe la a pau a Iesu i wae mai ai.\n\n13 . A eia kekahi, ia lakou a pau i bapetizo ia ai, a ua pii mai la mailoko mai o ka wai, haule mai la ka Uhane Hemolele maluna o lakou, a ua hoopiha ia mai lakou me ka Uhane Hemolele, a me ke ahi.\n\n14 . Aia hoi, ua hoopuni ia mai lakou a puni me he ahi la; a iho mai la ia mai ka lani mai, a ike mai la ka lehulehu ia mea, a ke hoike aku la; a iho mai la na anela mailoko mai o ka lani, a lawelawe mai la ia lakou.\n\n15 . A eia kekahi, oiai na anela e lawelawe ana i ka poe haumana, aia hoi, hiki mai la o Iesu a ku iho la mawaena konu, a lawelawe mai la ia lakou.\n\n16 . A eia kekahi, olelo mai la oia i na kanaka, a kauoha mai la ia lakou e kukuli hou lakou ilalo ma ka honua, a i kana poe haumana no hoi e kukuli iho ma ka honua.\n\n17 . A eia kekahi, ia lakou a pau i kukuli iho ai ma ka honua, kauoha mai la oia i kana poe haumana e pule lakou.\n\n18 . Aia hoi, hoomaka ae la lakou e pule; a pule aku la lakou ia Iesu, e kapa ana ia ia o ko lakou Haku a me ko lakou Akua.\n\n19 . A eia kekahi, hele aku la o Iesu maiwaena konu aku o lakou, a hele iki aku la mai o lakou aku, a kulou iho la oia i ka honua, a i ae la ia:\n\n20 . E ka Makua, ke hoalohaloha aku nei au ia oe, no kou haawi ana mai i ka Uhane Hemolele i keia poe aʻu i wae aku ai; a no ko lakou manaoio ana mai iaʻu, koʻu wae ana ia lakou noloko mai o ko ke ao nei.\n\n21 . E ka Makua e, ke pule aku nei au ia oe, e haawi mai oe i ka Uhane Hemolele i ka poe a pau e manaoio ana i ka lakou nei mau olelo.\n\n22 . E ka Makua e, ua haawi mai oe ia lakou nei i ka Uhane Hemolele, no ko lakou manaoio ana iaʻu, a ke ike mai nei oe ua manaoio mai lakou iaʻu, no ka mea, ke lohe nei oe ia lakou, a ke pule nei lakou iaʻu; a ke pule nei lakou iaʻu, no ka mea, owau pu me lakou.\n\n23 . Ano, e ka Makua e, ke pule aku nei au ia oe no lakou, a no ka poe a pau no hoi e manaoio ana ma ka lakou nei mau olelo, i manaoio mai ai lakou iaʻu, i noho au iloko o lakou me oe, e ka Makua, iloko oʻu, i hookahi kakou.\n\n24 . A eia kekahi, ia Iesu i pule aku ai pela i ka Makua, hele mai la oia i kana poe haumana la, aia hoi, hoomau iho la lakou, me ka hooki ole, e pule aku ia ia; aole lakou i hoonui i na olelo, no ka mea, ua haawi ia mai ia lakou ka mea a lakou e pule aku ai, a ua hoopiha ia mai lakou me ka makemake.\n\n25 . A eia kekahi, hoopomaikai mai la o Iesu ia lakou, me lakou i pule aku ai ia ia, a maliu oluolu mai la kona maka, a alohi mai la ka malamalama o kona maka ia lakou, a, aia, ua keokeo lakou e like me ka maka, a me na aahu no hoi o Iesu; a, aia hoi, oi aku la ke keokeo o ia mau mea mamua o ke keokeo a pau, he oiaio, aole loa he mea ma ka honua nei i like ke keokeo me ke keokeo o ia mau mea.\n\n26 . A i mai la o Iesu ia lakou: E pule, aole nae lakou i hooki i ka pule ana.\n\n27 . A huli hou ae la oia mai o lakou ae, a hele iki aku la, a kulou iho la oia i ka honua; a pule hou aku la oia i ka Makua, i ka i ana:\n\n28 . E ka Makua, ke hoalohaloha aku nei au ia oe no kou hoomaemae ana i ua poe la aʻu i wae aku ai, no ko lakou manaoio, a ke pule aku nei au no lakou, a no ka poe no hoi e manaoio ana ma ka lakou nei mau olelo, i hoomaemae ia ai lakou iloko oʻu, ma o ka manaoio la i ka lakou nei mau olelo, e like me lakou nei i hoomaemae ia ai iloko oʻu.\n\n29 . E ka Makua e, aole au e pule ana no ko ke ao nei, aka no ua poe la au i haawi mai ai iaʻu noloko mai o ko ke ao nei, no ko lakou manaoio, i hoomaemae ia mai ai lakou iloko oʻu, i noho au iloko o lakou e like me oe, e ka Makua, iloko oʻu, i hookahi kakou, i hoonani ia mai ai au iloko o lakou.\n\n30 . A ia Iesu i olelo mai ai i keia mau olelo, hele hou mai la ia i kana poe haumana la, a, aia hoi, e pule onipaa ana lakou, me ka hooki ole, ia ia; a maliu oluolu hou mai la oia ia lakou; aia hoi, ua keokeo lakou, e like me Iesu.\n\n31 . A eia kekahi, hele iki hou aku la oia, a pule aku la i ka Makua;\n\n32 . A ua hiki ole i ka alelo ke olelo mai i na olelo ana i pule aku ai, aole hoi e hiki ke palapala ia e kanaka na olelo ana i pule aku ai.\n\n33 . A lohe ae la ka lehulehu, a ke hoike aku la, a ua wehe ia na naau o lakou, a hoomaopopo iho la lakou ma ko lakou mau naau i na olelo ana i pule aku ai.\n\n34 . Aka hoi, no ka nui a kupaianaha o na olelo ana i pule aku ai, ua hiki ole ke palapala ia ia mau mea, aole hoi e hiki ke ekemu ia aku e kanaka.\n\n35 . A eia kekahi, ia Iesu i hoopau ai i kana pule ana, hele hou mai la oia i ka poe haumana la, a i mai la ia lakou: Aole loa au i ike i ka manaoio nui me keia, mawaena o ka poe Iudaio a pau; nolaila, ua hiki ole iaʻu ke hoike aku ia lakou i na hana mana nui me neia, no ko lakou manaoio ole.\n\n36 . He oiaio kaʻu e olelo aku nei ia oukou, aole loa kekahi o lakou i ike i na mea me oukou i ike ai; aole hoi lakou i lohe i na mea nui me oukou i lohe ai.\n\n", "3-ne 20": "[center][font_size=26]Mokuna 20[/font_size][/center]\n\n1 . A eia kekahi, kauoha mai la oia i ka lehulehu e hooki aku lakou i ka pule ana, a me kana poe haumana no hoi. A kauoha mai la oia ia lakou e hooki ole lakou i ka pule ana ma ko lakou mau naau.\n\n2 . A kauoha mai la oia ia lakou e ala ae, a e ku iluna ma ko lakou mau wawae. A ala ae la lakou, a ku iho la ma ko lakou mau wawae.\n\n3 . A eia kekahi, wawahi berena hou ae la oia, a hoopomaikai iho la ia mea, a haawi mai la i ka poe haumana e ai.\n\n4 . A ia lakou i ai ai, kauoha mai la oia ia lakou e wawahi berena ae lakou, a e haawi ae i na kanaka.\n\n5 . A ia lakou i haawi aku ai i na kanaka, haawi mai la no hoi oia ia lakou i waina e inu, a kauoha mai la ia lakou e haawi aku lakou i na kanaka.\n\n6 . Ano, aohe he berena, aohe hoi he waina, i lawe ia mai e ka poe haumana, aole hoi e na kanaka;\n\n7 . Aka haawi oiaio mai la nae oia ia lakou i berena e ai ai, a i waina hoi e inu ai;\n\n8 . A i mai la oia ia lakou, o ka mea e ai ana i keia berena, e ai ana oia i koʻu kino no kona uhane, a o ka mea e inu ana i keia waina, e inu ana ia i koʻu koko no kona uhane, a, aole kona uhane e pololi hou, aole hoi makewai hou, aka e hoopiha ia oia.\n\n9 . Ano, i ka wa o na kanaka a pau i ai ai a i inu ai, aia hoi, ua hoopiha ia lakou me ka Uhane, a hea aku la lakou me ka leo hookahi, a hoonani aku la ia Iesu, a lakou i ike aku ai a i lohe ai no hoi.\n\n10 . A eia kekahi, ia lakou a pau i hoonani aku ai ia Iesu, i mai la oia ia lakou: Aia hoi, ke hoopau aku nei au i ke kauoha a ka Makua i kauoha mai ai iaʻu no keia poe kanaka, he koena hoi lakou o ko ka hale o Iseraela.\n\n11 . Ke hoomanao nei oukou ua olelo aku la au ia oukou: a i aku la, I ka wa e hooko ia ai na olelo a Isaia, aia hoi, ua palapala ia ia mau mea, aia no ia mau mea imua o oukou, nolaila, e huli ia mau mea.\n\n12 . Oiaio, he oiaio kaʻu e olelo aku nei ia oukou, i ka wa e hooko ia ai ia mau mea, alaila ka hooko ia ana o ka berita a ka Makua i hana mai ai i kona poe kanaka, e ko ka hale o Iseraela.\n\n13 . Alaila, e houluulu ia mai ai na koena, ka poe e hoopuehu ia aku auanei ma ka ili o ka honua nei, mai ka hikina mai, a mai ke komohana mai, a mai ka hema mai, a mai ka akau mai; a e lawe ia mai lakou i ka ike no ka Haku ko lakou Akua, nana lakou i hoolapanai mai.\n\n14 . A ua kauoha mai la ka Makua iaʻu e haawi aku au ia oukou i keia aina, no ko oukou hooilina.\n\n15 . A ke i aku nei au ia oukou, ina e mihi ole ka poe Genetile, mahope iho o ka pomaikai e loaa ai ia lakou, mahope iho hoi o ko lakou hoopuehu ana aku i koʻu poe kanaka;\n\n16 . Alaila, e hele aku oukou ka poe koena o ko ka hale o Iakoba, mawaena o lakou; a mawaena konu auanei oukou o lakou, ka poe nui loa; a mawaena auanei oukou o lakou, me he liona la mawaena o na holoholona o ka ululaau, a me he liona opio la mawaena o na pua hipa, nana, ke hele oia mawaena, e hahi ilalo a haehae aku a liilii, a aole e hiki i kekahi ke hoopakele.\n\n17 . E hapai ia kou lima maluna iho o kou poe ku e mai, a e hooki ia aku kou poe enemi a pau.\n\n18 . A e houluulu mai au i koʻu poe kanaka i kahi hookahi, me he kanaka la i houluulu ai i kona mau pua palaoa iloko o kahi hehi;\n\n19 . No ka mea, e hoolilo aku au i koʻu poe kanaka, ka poe a ka Makua i hana berita mai ai, he oiaio, e hoolilo aku au i kou pepeiaohao i hao, a e hoolilo aku au i kou mau maiuu wawae i keleawe. A e kui iho oe a okaoka liilii i na kanaka he nui; a e hoolaa aku i ko lakou loaa no ka Haku, a i ko lakou waiwai i ka Haku o ka honua a pau. Aia hoi, owau no ka mea nana e hana ia mea.\n\n20 . A e hiki io mai auanei, wahi a ka Makua, e kau mai ka pahikaua a koʻu hoopai maluna ae o lakou ma ia la; a ke mihi ole lakou, e haule auanei ia maluna o lakou, wahi a ka Makua, he oiaio, maluna iho o na lahuikanaka a pau o ka poe Genetile.\n\n21 . A e hiki io mai auanei, e hookupaa aku au i koʻu poe kanaka, e ko ka hale o Iseraela.\n\n22 . Aia hoi, e hookupaa aku au i keia poe kanaka ma keia aina, i ka hooko ana i ka °berita aʻu i hana aku ai me ko oukou kupuna kane o Iakoba; a e lilo auanei ia i Ierusalema hou. A mawaena konu auanei o keia poe kanaka na mana o ka lani; he oiaio, e noho no au iwaena konu o oukou.\n\n23 . Aia hoi, owau no ka mea a Mose i olelo mai ai, i ka i ana: E hooku mai auanei ka Haku, ko oukou Akua, i kekahi kaula no oukou e like me au, mai ko oukou poe hoahanau ae, a e hoolohe oukou ia ia ma na mea a pau ana e olelo mai ai ia oukou. A e hiki mai keia, o ka mea e hoolohe ole i ua kaula la, e oki ia aku ia, mai kona poe kanaka aku.\n\n24 . He oiaio kaʻu e olelo aku nei, ua oiaio; a o na kaula a pau mai ia Samuela mai, a me ka poe e hahai ana mahope mai ona, ka poe a pau i olelo mai, ua hoike mai la noʻu.\n\n25 . Aia hoi, o oukou no na mamo o ka poe kaula; a no ko ka hale o Iseraela oukou; a no ka berita oukou a ka Makua i hana mai ai me ko oukou poe kupuna, me ka i ana ia Aberahama, Ma kau hua, e hoopomaikai ia aku auanei na ohana a pau o ka honua;\n\n26 . Ua hooku mua mai la ka Haku iaʻu no oukou, a hoouna mai la iaʻu e hoopomaikai aku ia oukou, i ka hoohuli ana mai i kela mea keia mea o oukou mai kona mau hala ae; a o keia, no ka mea, he poe keiki oukou a ka berita.\n\n27 . A mahope iho o ko oukou hoopomaikai ia ana, alaila, e hooko ana ka Makua i ka berita ana i hana mai ai me Aberahama, i ka i ana: Ma kau hua e hoopomaikai ia aku na ohana a pau o ka honua, ma ka ninini ana o ka Uhane Hemolele ma oʻu nei maluna iho o ka poe Genetile, a o keia pomaikai maluna iho o ka poe Genetile, e hoolilo no ia mea ia lakou i poe ikaika loa mamua o na mea a pau, ma ka hoopuehu ana aku i koʻu poe kanaka, e ko ka hale o Iseraela;\n\n28 . A e lilo auanei lakou i poe hahau i na kanaka o keia aina. Aka hoi, ia lakou e loaa ai kuu euanelio mana a pololei, alaila, ina e hoopaakiki ku e mai lakou i ko lakou mau naau iaʻu, e hoihoi hou aku no au i ko lakou mau hala maluna iho o ko lakou mau poo iho, wahi a ka Makua.\n\n29 . A e hoomanao no au i ka berita aʻu i hana aku ai me koʻu poe kanaka, a ua hana berita aku au me lakou, e houluulu mai au ia lakou i kahi hookahi, i koʻu manawa kupono; i haawi hou aku ai au ia lakou i ka aina o ko lakou poe kupuna, i hooilina no lakou, oia no ka aina o Ierusalema, oia no ka aina pomaikai no lakou no ka wa pau ole, wahi a ka Makua.\n\n30 . A eia kekahi, e hele mai ana ka manawa, e hai ia aku ai kuu euanelio mana a pololei ia lakou,\n\n31 . A e manaoio mai no lakou iaʻu, owau no o Iesu Kristo, ke Keiki a ke Akua, a e pule aku i ka Makua ma koʻu inoa.\n\n32 . Alaila e hookiekie no ko lakou poe kiai i ko lakou leo; a me ka leo lakou e hookani pu ai; no ka mea, e alikealike auanei ko lakou ike ana.\n\n33 . Alaila, e houluulu hou pu mai no ka Makua ia lakou, a e haawi aku ia lakou ia Ierusalema i aina hooilina no lakou.\n\n34 . Alaila e hookani olioli lakou-e olioli pu oukou, e na wahi neoneo o Ierusalema; no ka mea, ua hoomaha ka Makua i kona poe kanaka, ua hoolapanai oia ia Ierusalema.\n\n35 . Ua hoike ka Makua i kona lima hemolele imua o na maka o na lahuikanaka a pau; a e ike no na kukulu a pau o ka honua i ka hoola ana o ka Makua; a o ka Makua a me au hookahi maua.\n\n36 . Alaila e hooko ia ka mea i palapala ia: E ala, e ala hou a e aahu i kou ikaika, e Ziona; o komo i kou lole nani, e Ierusalema, ke kulanakauhale laa; no ka mea, ma keia wa aku aole e hele hou iloko ou, ka mea i okipoepoe ole ia a me ka haumia.\n\n37 . E lulu ia oe iho mai ka lepo ae; e ku iluna, a e noho ilalo, e Ierusalema; e wehe oe i na mea paa o kou ai, e ke kaikamahine pio o Ziona.\n\n38 . No ka mea, penei wahi a ka Haku, ua kuai aku oukou ia oukou iho no ka ole; a e hoolapanai ia auanei oukou me ke kala ole.\n\n39 . Oiaio, he oiaio kaʻu e olelo aku nei ia oukou, e ike koʻu poe kanaka i koʻu inoa; he oiaio, ma ia la e ike no lakou wau no ka mea e olelo ana.\n\n40 . Alaila, e i ae lakou, E, nani wale ma na mauna na wawae o ka mea e lawe mai ana i ka olelo maikai ia lakou, ka mea e hoolaha ana i ka malu; ka mea e lawe mai ana i ka olelo maikai o ka olioli ia lakou, ka mea e hoolaha ana i ke ola; ka mea e olelo ana ia Ziona, ke noho alii nei kou Akua!\n\n41 . Alaila e laha aku kekahi leo, E haalele oukou, e haalele oukou, e puka aku oukou mawaho olaila, mai hoopa aku i ka mea haumia; e puka aku oukou mailoko aku ona; e huikala ia oukou, e ka poe e halihali ana i na ipu o ka Haku.\n\n42 . No ka mea, aole oukou e puka aku me ka holo, aole hoi e hele me ka auhee; no ka mea, e hele no ka Haku imua o oukou, a o ke Akua o ka Iseraela auanei ko oukou kiai hope.\n\n43 . Aia hoi, e hana noiau auanei kaʻu kauwa, e hapai ia no hoi ia, a e hookiekie ia, a e kiekie loa auanei oia.\n\n44 . Me kekahi poe he nui i haohao ai ia oe; (ua oi aku ka hoomainoino ia ana o kona maka mamua o ko kekahi kanaka e ae, a o kona helehelena hoi mamua o ko na keiki a kanaka,)\n\n45 . Pela no oia e pipi ai i na lahuikanaka he nui loa; e pani na alii i ko lakou mau waha ia ia, no ka mea, e ike auanei lakou i ka mea i hai ole ia aku ia lakou a e noonoo pono lakou i ka mea a lakou i lohe ole ai.\n\n46 . Oiaio, he oiaio kaʻu e olelo aku nei ia oukou, e hiki oiaio mai ua mau mea nei a pau, me ka ka Makua i kauoha mai ai iaʻu. Alaila, e hooko ia ai keia berita a ka Makua i berita ai me kona poe kanaka; alaila, e hoonoho hou ia o Ierusalema me koʻu poe kanaka, a e lilo auanei ia i aina hooilina no lakou.\n\n", "3-ne 21": "[center][font_size=26]Mokuna 21[/font_size][/center]\n\n1 . A he oiaio kaʻu e olelo aku nei ia oukou, ke haawi aku nei au ia oukou i hoailona, i ike ai oukou i ka wa e aneane ai ke ko ana o ia mau mea, e houluulu ana au i koʻu koe kanaka mai ko lakou hoopuehu loihi ia ana, e ko ka hale o Iseraela, a e hookupaa hou aku au i koʻu Ziona mawaena o lakou.\n\n2 . Eia ka mea aʻu e haawi aku ai ia oukou i hoailona, no ka mea, he oiaio kaʻu e olelo aku nei ia oukou, i ka wa o keia mau mea aʻu e hai aku nei ia oukou, a me na mea aʻu e hai aku ai ma neia hope aku noʻu iho, a ma ka mana o ka Uhane Hemolele hoi, ka mea e haawi ia mai ia oukou e ka Makua, i ka wa e hoike ia aku ai ka poe Genetile, i ike lakou no keia lahuikanaka he poe i koe o ko ka hale o Iakoba, a no keia poe kanaka oʻu, e hoopuehu ia aku auanei e lakou;\n\n3 . Oiaio, he oiaio kaʻu e olelo aku nei ia oukou, i ka wa e hoike ia aku ai keia mau mea ia lakou e ka Makua, a e hoopuka ia ai e ka Makua, mai o lakou mai ia oukou,\n\n4 . No ka mea, he mea naauao ia i ka Makua e hookupaa ia aku lakou ma keia aina, a e kukulu ia i lahuikanaka kuokoa ma ka mana o ka Makua, i hiki mai ai keia mau mea mai ia lakou mai i kekahi koena o ka oukou poe hua, i ko ai ka berita a ka Makua, ana i hana berita ai me kona poe kanaka, e ko ka hale o Iseraela;\n\n5 . Nolaila, i ka wa a keia mau hana, a me na hana e hana ia ai ma neia hope aku mawaena o oukou, e puka mai ai mai ka poe Genetile mai i ka oukou poe hua, ka poe e emi ana iloko o ka hoomaloka no na lawehala;\n\n6 . No ka mea, pela e pono ai i ka Makua e puka mai auanei ia mea mai ka poe Genetile mai, i hoike aku ai oia i kona mana i ka poe Genetile, no keia mea, e hiki i ka poe Genetile, ina e hoopaakiki ole lakou i ko lakou mau naau, ke mihi a hele mai ioʻu nei, a e bapetizo ia ma koʻu inoa, a e ike i na kumu oiaio o koʻu ao ana, i helu pu ia ai lakou mawaena o koʻu poe kanaka, e ko ka hale o Iseraela;\n\n7 . A i ka wa e hiki mai ai keia mau mea, i hoomaka kau poe hua e ike i keia mau mea, he hoailona auanei ia ia lakou, i ike ai lakou ua hoomaka ka hana o ka Makua ano, ma ka hooko ana i ka berita ana i hana mai ai i ka poe kanaka no ko ka hale o Iseraela.\n\n8 . A i ka wa e hiki mai ai ia la, e pani na alii i ko lakou mau waha; no ka mea, e ike lakou i ka mea i hai ole ia aku ia lakou; a e noonoo pono lakou i ka mea a lakou i lohe ole ai.\n\n9 . No ka mea, ma ia la, noʻu nei e hana aku no ka Makua i kekahi hana, a he hana nui a kupaianaha auanei ia mawaena o lakou; a aia auanei kekahi poe mawaena o lakou e manaoio ole ia mea, ina e hai aku kekahi kanaka ia mea ia lakou.\n\n10 . Aka hoi, aia ma kuu lima auanei ke ola o kaʻu kauwa; nolaila, aole lakou e hoeha aku ia ia, e hoomainoino ia nae oia ma o lakou la. E hoola aku nae au ia ia, no ka mea, e hoike aku au ia lakou ua oi aku koʻu naauao mamua o ka maalea o ke diabolo.\n\n11 . Nolaila, e hiki mai ana keia, o ka mea e manaoio ole mai i kaʻu mau olelo, owau no o Iesu Kristo no, ka mea a ka Makua e kauoha aku ai ia ia e hoopuka aku i ka poe Genetile, a e haawi aku auanei ia ia i ka mana, nana e hoopuka aku ia mau mea i ka poe Genetile, (a e hana ia auanei ia e like me ka Mose i olelo mai ai,) e hooki ia aku auanei lakou maiwaena aku o koʻu poe kanaka, ka poe o ka berita;\n\n12 . A o koʻu poe kanaka, ka poe koena o ko ka hale o Iakoba, mawaena auanei lakou o ka poe Genetile, he oiaio, mawaena konu o lakou la, me he liona la mawaena o na holoholona o ka ululaau, me he liona opio la mawaena o na pua hipa, ka mea nana e hahi iho a e nahaehae liilii, ina e hele oia mawaena, aole i hiki i kekahi ke hoopakele.\n\n13 . E hapai ia aku ko lakou lima maluna iho o ko lakou poe ku e mai, a e hooki ia aku ko lakou poe enemi a pau.\n\n14 . He oiaio, auwe ka poe Genetile, ke mihi ole lakou, no ka mea, e hiki mai ana keia ma ia la, wahi a ka Makua, e hooki aku au i kou poe lio mailoko aku ou, a e anai aku au i kou mau kaakaua,\n\n15 . A e hooki aku au i na kulanakauhale o kou aina, a e hoohiolo aku ilalo i kou mau wahi paa a pau;\n\n16 . A e hooki aku au i na hoopiopio mailoko aku o kou lima, aole ou poe kilo hou ma ia hope aku;\n\n17 . A e hooki aku au i na kii kalai ia ou, a me kou mau kii akua maiwaena konu aku ou; a e hoomana hou ole aku oe i na hana a kou mau lima,\n\n18 . A e uhuki aku au i na ululaau maiwaena konu aku ou; pela hoi au e anai aku ai i kou mau kulanakauhale.\n\n19 . A e hiki mai ana keia, o na wahahee, a me na hoopunipuni, a me na paonioni, a me na paio, a me na hana maalea a na kahuna pule hoopunipuni, a me na moekolohe, e hoopau ia aku auanei ia mau mea.\n\n20 . No ka mea, e hiki mai keia, wahi a ka Makua, ma ua la la, o na mea e mihi ole a hele ole mai i kaʻu Keiki punahele la, e hooki aku au ia lakou maiwaena aku o koʻu poe kanaka, e ko ka hale o Iseraela;\n\n21 . A e hooko aku au i ka hoopai a me ka inaina maluna iho o lakou e like me ia maluna iho o ko na aina e, i ka mea a lakou i lohe ole ai.\n\n22 . Aka, ina e mihi lakou, a e hoolohe mai i kaʻu mau olelo, a hoopaakiki ole i ko lakou mau naau, e hookupaa aku au i koʻu ekalesia mawaena o lakou, a e komo mai auanei lakou i ka berita, a e helu pu ia mawaena o keia, ke koena o Iakoba, ia lakou wau i haawi aku ai i keia aina i hooilina no lakou,\n\n23 . A e kokua auanei lakou i koʻu poe kanaka, ke koena o ko Iakoba; a me ka poe a pau no hoi o ko ka hale o Iseraela, ka poe e hele mai ana i hiki ai ia lakou ke kukulu i kekahi kulanakauhale, e kapa ia ana ka Ierusalema Hou;\n\n24 . Alaila, e kokua no lakou i koʻu poe kanaka, i houluulu ia mai ai lakou, ka poe i hoopuehu ia aku maluna iho o ka ili a pau o ka aina, iloko o ka Ierusalema Hou.\n\n25 . Alaila, e iho mai ai ka mana o ka lani mawaena o lakou; a owau no hoi kekahi mawaena konu;\n\n26 . Alaila, e hoomaka ka hana a ka Makua, ma ua la la i ka wa e hai ia aku ai keia euanelio mawaena o ke koena o keia poe kanaka. He oiaio kaʻu e olelo aku nei ia oukou, ma ua la la e hoomaka no ka hana a ka Makua mawaena o ka poe i hoopuehu ia aku a pau o koʻu poe kanaka; he oiaio, o na ohana i nalowale, a ka Makua i alakai aku ai mailoko aku o Ierusalema.\n\n27 . He oiaio, e hoomaka auanei no ka hana mawaena o ka poe i hoopuehu ia aku a pau o koʻu poe kanaka, me ka Makua, e hoomakaukau ai i ke ala i hiki ai ia lakou ke hele mai ioʻu nei, i hiki ia lakou ke kahea mai i ka Makua ma koʻu inoa;\n\n28 . He oiaio, alaila e hoomaka ai ka hana, me ka Makua, mawaena o na lahuikanaka a pau, i ka hoomakaukau ana i ke ala, e hiki ai kona poe kanaka ke houluulu ia i ka aina o ko lakou hooilina.\n\n29 . A e puka aku auanei lakou mai na lahuikanaka aku a pau; a e hele ole aku auanei lakou me ka awiwi, aole hoi me ka auhee; no ka mea, e hele aku au imua o lakou, wahi a ka Makua, a o ko lakou kiai hope no hoi au.\n\n", "3-ne 22": "[center][font_size=26]Mokuna 22[/font_size][/center]\n\n1 . Alaila, e ko ai ka mea i palapala ia. E oli oe, e ka mea pa, ka mea i hanau ole; e oli i ke oli, a e hooho nui aku, e ka mea hapai ole i ke keiki; no ka mea, he nui aku na keiki a ka mea i neoneo, mamua o na keiki o ka wahine i mare ia, wahi a ka Haku.\n\n2 . E hoakea aku i kahi o kou halelewa, a e hoopalahalaha hoi lakou i na paku o kou mau wahi e noho ai; mai aua, e hooloihi aku i kou mau kaula, a e hooikaika i kou mau makia;\n\n3 . No ka mea, e poha aku auanei oe ma ka lima akau a ma ka lima hema; a e ili mai ka poe Genetile na kau poe hua, a e hoolilo i na kulanakauhale neoneo i wahi e noho ia iho ai.\n\n4 . Mai makau oe, no ka mea, aole oe e hilahila; mai hoopalaimaka hoi; no ka mea, aole oe e hoohilahila ia; no ka mea, e hoopoina no oe i ka hilahila o kou wa opiopio, a e hoomanao ole i ka hoino ia o kou wa opiopio, a e hoomanao hou ole hoi i ka hoino ia o kou noho wahine kane make ana.\n\n5 . No ka mea, o ka mea nana oe i hana, o kau kane, o ka Haku o na Lehulehu kona inoa; a o kou Hoolapanai, o ka Mea Hemolele ia o ka Iseraela; e kapa ia auanei oia, o ke Akua o ka honua a pau.\n\n6 . No ka mea, ua hea aku ka Haku ia oe, me he wahine la i haalele ia a kaumaha hoi ma ka uhane, a he wahine hoi o ka wa opiopio, i kou wa i hoolei ia ai, wahi a ke Akua ou.\n\n7 . No ka manawa uuku, ua haalele aku au ia oe; aka me na lokomaikai he nui loa, e hoiliili aku ai au ia oe.\n\n8 . I ka hu ana o ka huhu, huna no au i koʻu maka ia oe no kekahi minute; aka, me ke aloha mau loa, e lokomaikai aku ai au ia oe, wahi a ka Haku, kou Hoolapanai.\n\n9 . No ka mea, e like me na wai o Noa, pela no keia iaʻu, me au i hoohiki ai, aole e hoohalana hou na wai o Noa i ka honua, pela no wau i hoohiki ai, aole au e huhu aku ia oe.\n\n10 . No ka mea, e lilo auanei na mauna, a e hooneenee ia na puu; aka, aole e lilo aku koʻu lokomaikai mai ou aku, aole hoi e hooneenee ia ka berita a koʻu poe kanaka, wahi a ka Haku, ka mea i aloha mai ia oe.\n\n11 . E ka mea popilikia, i i hooleilei ia me ka makani ino, aole hoi i hooluolu ia! Aia hoi, e hoonoho no wau i kou mau pohaku me na pena maikai, a i kou mau kumu me na pohaku sapeiro.\n\n12 . A e hana no wau i kou mau puka makani noloko mai o na agate, a me kou mau pukapa noloko mai o na pohaku ula maikai loa, a me kou mau mokuna a pau no na pohaku maikai.\n\n13 . A e ao ia no hoi kau mau keiki a pau e ka Haku; a e nui loa auanei ka maluhia o kau mau keiki.\n\n14 . Ma ka pono no oe e hookumu ia ai, e mamao aku oe mai ka hookaumaha ia, no ka mea, aole oe e makau ana; a mai ka weliweli hoi, no ka mea, aole ia e hookokoke mai ia oe.\n\n15 . Aia hoi, e houluulu ku e io mai lakou ia oe, aole ma oʻu nei; o ka mea i houluulu ku e aku ia oe, e hoohaule ia auanei oia nou.\n\n16 . Aia hoi, naʻu no i hana i ka amara nana e puhi i ka lanahu maloko o ke ahi, a i hoopuka mai i mea hana no kana hana; a naʻu hoi i hana i ka mea hoomake e hoomake ai.\n\n17 . Aole e pomaikai kekahi mea hoeha i hana ia e ku e ia oe; a o na alelo a pau e ala mai e hoohewa ku e ia oe, nau no ia e hoohewa aku. Oia ka hooilina o na kauwa a ka Haku, a naʻu hoi ko lakou pono, wahi a ka Haku.\n\n", "3-ne 23": "[center][font_size=26]Mokuna 23[/font_size][/center]\n\n1 . Ano hoi, ke olelo aku nei au ia oukou, he mea e pono ai no oukou e imi i keia mau mea. He oiaio, he kauoha kaʻu e haawi aku nei ia oukou, e imi ikaika oukou i keia mau mea; no ka mea, ua nani na olelo a lsaia.\n\n2 . No ka mea, he oiaio, olelo mai la oia no na mea a pau no koʻu poe kanaka o ko ka hale o Iseraela, nolaila, he mea e pono ai nana e olelo aku hoi i ka poe Genetile.\n\n3 . A o na mea a pau ana i olelo mai ai, ua hiki mai, a e hiki mai ana, e like io me na olelo ana i olelo mai ai.\n\n4 . Nolaila e hoolohe mai i kaʻu mau olelo, e kakau i na mea aʻu i olelo aku ai ia oukou; a e like me ka manawa a me ka makemake o ka Makua, e hele aku auanei ia mau mea i ka poe Genetile.\n\n5 . A o ka mea e hoolohe ana i kaʻu mau olelo, a e mihi, a e bapetizo ia, oia ke hoola ia. E imi i ka ka poe kaula, no ka mea, he nui loa na mea e hoike mai ana no ua mau mea nei.\n\n6 . Ano, eia kekahi, ia Iesu i olelo mai ai i keia mau olelo, i hou mai la oia ia lakou, mahope iho o kona wehewehe ana ia lakou i na palapala hemolele a pau i loaa ai ia lakou, i mai la oia ia lakou: Aia hoi, he mau olelo hemolele e ae kaʻu e makemake nei ia oukou e palapala aku, a oukou i palapala ole ai.\n\n7 . A eia kekahi, i mai la oia ia Nepai: E lawe mai i ka mooolelo a oukou i malama ai.\n\n8 . A ia Nepai i lawe mai ai i na mooolelo, a waiho iho la ia mau mea imua ona, alawa ae la oia i kona mau maka ma ia mau mea, a i mai la:\n\n9 . He oiaio kaʻu e olelo aku nei ia oukou, kauoha aku la au i kaʻu kauwa ia Samuela, ka Lamana, e hoike aku oia i keia poe kanaka, ma ka la a ka Makua e hoonani mai ai i kona inoa iloko oʻu, he nui no ka poe hoano e ala ana mai ka make mai, a e ikea e na mea he nui wale, a e lawelawe aku ia lakou. A i mai la oia ia lakou: Aole anei pela?\n\n10 . A olelo aku la kana poe haumana ia ia, a i aku la: He oiaio, e ka Haku e, wanana mai la o Samuela e like me kau mau olelo, a ua ko mai la ia mau mea a pau.\n\n11 . A i mai la o Iesu ia lakou, Heaha la ko oukou mea i palapala ole ai i keia mea, ua ala mai la na mea hoano he nui a ikea e kekahi poe he nui wale, a lawelawe mai la ia lakou?\n\n12 . A eia kekahi, hoomanao iho la o Nepai ua palapala ole ia keia mea.\n\n13 . A eia kekahi, kauoha mai la o Iesu, e palapala ia ia mea; nolaila, ua palapala ia ia mea me ia i kauoha mai ai.\n\n14 . Ano, eia kekahi, ia Iesu i wehewehe mai ai i na palapala hemolele a pau a lakou i palapala ai i hookahi, kauoha mai la oia ia lakou, e ao aku lakou i na mea ana i wehewehe mai ai ia lakou.\n\n", "3-ne 24": "[center][font_size=26]Mokuna 24[/font_size][/center]\n\n1 . A eia kekahi, kauoha mai la oia ia lakou, e palapala iho i na olelo a ka Makua i haawi mai ai ia Malaki, ana e hai mai ai ia lakou. A eia kekahi, mahope iho o ka palapala ia ana o ia mau mea, wehewehe mai la oia ia mau mea. A eia na olelo ana i hai mai ai ia lakou, i ka i ana, peneia wahi a ka Makua ia Malaki: Aia hoi, e hoouna auanei au i koʻu elele, a nana e hoomakaukau i koʻu alanui imua oʻu, a e hiki wawe mai auanei ka Haku, a oukou e imi nei i kona luakini, oia ka elele o ka berita, o ka mea a oukou e olioli nei; aia hoi, e hele mai auanei ia, wahi a ka Haku o na Lehulehu.\n\n2 . Aka, owai ke hoomanawanui i ka la o kona hiki ana mai? A owai hoi ke kupaa i kona ike ia ana? No ka mea, ua like ia me ke ahi o ka mea hoohehee, a me ka sopa o ka mea hoomaemae.\n\n3 . A e noho ia me he mea hoohehee a me ka hoomaemae i ke kala; a e hoomaemae ia i na keiki a Levi, a e holoi ia lakou e like me ke gula a me ke kala, i mohai aku ai lakou i ka mohai iloko o ka pono i ka Haku.\n\n4 . Alaila, e oluolu ka mohai ana o ka Iuda a me ka Ierusalema i ka Haku, e like me ia i na la kahiko, a i na makahiki mamua.\n\n5 . A e hele aku no au a kokoke io oukou la e hooko i ke kanawai; a e lilo au i hoike hikiwawe e ku e aku i ka poe anaana, a me na moekolohe, a i na mea hoohiki wahahee, a me ka poe hooluhi hewa i ka mea hoolimalima ma kana uku, a i ka wahinekanemake, a me ke keiki makua ole, a i ka mea hoohuli ae i ka malihini, aole hoi makau iaʻu, wahi a ka Haku o na Lehulehu.\n\n6 . No ka mea, owau no ka Haku, aole au lauwili; nolaila, e na mamo o Iakoba, aole oukou i hoopau ia.\n\n7 . Mai na la mai o ko oukou poe kupuna, ua haalele oukou i koʻu mau kanawai, a ua malama ole ia mau mea. E hoi hou mai oukou ioʻu nei, a e hoi hou aku au io oukou la, wahi a ka Haku o na Lehulehu. Aka, olelo mai la oukou, Ma ke aha makou e hoi hou aku ai?\n\n8 . E hao anei ke kanaka i ke Akua? Aka, ua hao mai oukou iaʻu. Aka, ke ninau mai nei oukou, Ma ke aha ka makou i hao aku ai ia oe? Ma na hapaumi o ka waiwai, a me na mohai.\n\n9 . Ua hoopoino ia oukou me ka poino, no ka mea, ua hao mai oukou iaʻu, o keia lahuikanaka a pau.\n\n10 . E lawe mai i na waiwai hapaumi a pau iloko o ka hale ahu waiwai, i ai iloko o koʻu hale, a hoao mai oukou iaʻu ma ia mea, wahi a ka Haku o na Lehulehu, i wehe ai paha au i na puka o ka lani, a e ninini iho i ka pomaikai ia oukou, a loaa ole kahi nui kupono e malama ai ia mea.\n\n11 . A no oukou au e papa aku ai i ka mea hokai, a i hoopau ole ai ia i ka hua o ko oukou aina; aole hoi e hoolei mai ko oukou kumuwaina, i kona hua mamua o ka wa pono ma na mala, wahi a ka Haku o na Lehulehu.\n\n12 . A e kapa mai auanei na lahuikanaka a pau ia oukou, he pomaikai, no ka mea, he aina oluolu auanei oukou, wahi a ka Haku o na Lehulehu.\n\n13 . Ua oolea ka oukou mau olelo ku e mai iaʻu, wahi a ka Haku. Ke olelo mai nei nae oukou, penei, Heaha ka makou i olelo ku e ai ia oe?\n\n14 . Ua olelo oukou, ua makehewa ke malama i ke Akua, a heaha hoi ka pomaikai i ko kakou malama ana i ka mea ana i kauoha mai ai, a i ka hele kaumaha hoi imua o ka Haku o na Lehulehu.\n\n15 . A, ano ke kapa nei kakou i ka poe hookiekie, he pomaikai; he oiaio, ua kukulu ia ae iluna ka poe hana ino; he oiaio, ua hoopakele ia hoi ka poe i hoao i ke Akua.\n\n16 . Alaila, o ka poe i makau i ka Haku, kamailio pinepine pu iho la lakou kekahi i kekahi, a haliu mai la ka Haku, a hoolohe mai la; a ua kakau ia ka buke hoomanao imua ona no lakou, no ka poe i makau i ka Haku, a hoomanao hoi i kona inoa.\n\n17 . Noʻu auanei lakou, wahi a ka Haku o na Lehulehu, i ka la aʻu e ahu iho ai i kuu mau momi; a e hoola au ia lakou, e like me ka hoola ana o ke kanaka i kana keiki nana ia i malama.\n\n18 . Alaila, e hoi hou mai oukou a e hoomaopopo iwaena o ka poe pono a o ka poe hewa, iwaena hoi o ka mea malama i ke Akua, a o ka mea malama ole ia ia.\n\n", "3-ne 25": "[center][font_size=26]Mokuna 25[/font_size][/center]\n\n1 . No ka mea, aia! E hiki mai ana ka la e enaena ana me he umu ahi la; a o ka poe hookiekie a pau, a me ka poe hana ino a pau, he mauu lakou; a e hoopau ua la la e hiki mai ana ia lakou, wahi a ka Haku o na Lehulehu, a e waiho ole ia i aa no lakou, aole hoi lala.\n\n2 . Aka, no oukou ka poe weliweli i koʻu inoa, e ala mai no auanei ke Keiki a ka pono me ke ola ma kona mau eheu; a e hele aku oukou, a e ulu ae e like me na bipi keiki i kupalu ia.\n\n3 . A e hehi iho oukou i ka poe aia; no ka mea, e lilo lakou i lehu malalo iho o ko oukou mau wawae, i ka la aʻu e hana ai i keia, wahi a ka Haku o na Lehulehu.\n\n4 . E hoomanao oukou i ke kanawai o Mose, o kuu kauwa, aʻu i kauoha aku ai ia ia ma Horeba, no ka Iseraela a pau, me na kanawai a me na olelo hoopono.\n\n5 . Aia hoi, e hoouna aku no au ia Elia ke kaula io oukou la, mamua o ka hiki ana mai o ua la nui weliweli la o ka Haku;\n\n6 . A e hoohuli ae oia i ka naau o na makua i na keiki, a me na naau o na keiki i ko lakou mau Makua, o hele mai auanei au, a e hahau i ka honua i ka poino.\n\n", "3-ne 26": "[center][font_size=26]Mokuna 26[/font_size][/center]\n\n1 . Ano, eia kekahi, ia Iesu i hai mai i keia mau mea, wehewehe mai la oia ia mau mea i na kanaka, a wehewehe mai la oia i na mea a pau ia lakou i na mea nui a me na mea uuku no hoi.\n\n2 . A i mai la oia: O keia mau olelo hemolele i loaa ole ai ia oukou, oia ka ka Makua i kauoha mai ai iaʻu e haawi aku ia oukou, no ka mea, he mea naauao ia ia, e haawi ia aku ua mau mea nei i na hanauna e hiki mai ana.\n\n3 . A wehewehe mai la oia i na mea a pau, oia, mai kinohi a hiki aku i ka wa ana e hele mai ai ma kona nani; he oiaio, i na mea a pau e hiki mai ana maluna iho o ka ili o ka honua, a hiki aku i ka manawa e hehee wale ai na kumu mua i ka wela loa o ke ahi, a e owili pu ia ka honua me he pepa la, a e hala aku na lani a me ka honua;\n\n4 . A hiki loa aku i ka la nui hope, i ka wa e ku aku ai na kanaka a pau, a me na ohana a pau, o ko na aupuni a me na olelo a pau imua o ke Akua, e hookolokolo ia no ka lakou mau hana, ina paha he maikai ia mau mea, ina paha he ino;\n\n5 . Ina he maikai ia mau mea, i ke alahouana o ke ola mau loa; a ina he ino ia mau mea, i ke alahouana o ka poino, i kau like ia laua, kekahi ma kekahi lima, a kekahi hoi ma kekahi lima, e like me ke aloha, a me ka pololei, a me ka hemolele iloko o Kristo, mamua oia o ka hoomaka ana o ke ao nei.\n\n6 . Ano, aole e hiki ke palapala ia ma keia buke, ka hapahaneri o na mea a Iesu i ao oiaio mai ai i na kanaka;\n\n7 . Aka hoi, aia no iloko o na papa a Nepai ka hapa nui o na mea ana i ao mai ai i ka poe kanaka;\n\n8 . A o keia mau mea kaʻu i palapala ai, oia ka hapa uuku o na mea ana i ao mai ai i ka poe kanaka; a ua palapala aku au ia mau mea me ka manao, e lawe hou ia mai ia mau mea i keia poe kanaka, mai ka poe Genetile mai, e like me na olelo a Iesu i olelo mai ai.\n\n9 . A ia lakou e loaa ai keia, a he mea e pono ai e loaa mua ia ia lakou, e hoao i ko lakou manaoio, a ina paha e manaoio lakou i ua mau mea nei, alaila, e hoike ia aku auanei na mea nui ae ia lakou.\n\n10 . A ina paha aole lakou e manaoio i ua mau mea nei, alaila, e aua ia auanei na mea nui ae mai o lakou aku i ko lakou hoohewa ia ana.\n\n11 . Aia hoi, ua aneane au e kakau iho ia mau mea a pau i kahakaha ia ai maluna iho o na papa a Nepai, aka, papa mai la ka Haku ia mea, i ka i ana, E hoao aku au i ka manaoio o koʻu poe kanaka;\n\n12 . Nolaila, ke kakau nei owau, o Moramona, i na mea i kauoha ia mai ai iaʻu e ka Haku. Ano, ke hoopau aku nei owau, o Moramona, i kaʻu mau olelo, me ka hoomaka e kakau i na mea i kauoha ia mai ai iaʻu;\n\n13 . Nolaila, ke makemake nei au e ike oukou, ua ao oiaio mai la ka Haku i ka poe kanaka, no na la ekolu; a mahope mai o ia wa, hoike pinepine mai la oia ia ia iho ia lakou, a wawahi pinepine ae la i ka berena, a hoopomaikai iho la ia mea a haawi mai la ia mea ia lakou.\n\n14 . A eia kekahi, ao mai la oia, a lawelawe mai la i na keiki a ka poe kanaka i olelo e ia ai mamua, a wehe mai la ia i na alelo o lakou, a olelo ae la lakou i ko lakou mau makuakane i na mea nui a kupanaha, he oiaio, i na mea i oi aku mamua o kana i hoike mai ai i na kanaka, a wehe mai la i ko lakou mau alelo i hiki ai ia lakou ke ekemu ae.\n\n15 . A eia kekahi, mahope mai o kona pii ana iloko o ka lani, i ka lua o ka manawa ana i hoike mai ai ia ia iho ia lakou, a ua hele aku la i ka Makua la, mahope mai o ka hoola ana i ko lakou poe mai a pau, a me ko lakou poe oopa, a o ka hookaakaa ana i na maka o ko lakou poe makapo, a o ka hoohamama ana i na pepeiao o ka poe kuli, a i hana i na ano a pau o ka hoola mawaena o lakou, a hoola ae la i kekahi kanaka mai ka make mai, a hoike mai la i kona mana ia lakou, a pii ae la i ka Makua la;\n\n16 . Aia hoi, ia la ae, hoakoakoa mai la na kanaka ia lakou iho i kahi hookahi, a ike aku la lakou a lohe ae la no hoi i ua poe keiki nei; he oiaio, oaka ae la na keiki uuku i ko lakou mau waha, a hai ae la i na mea kupanaha; a o na mea a lakou i hai ae ai ua papa ia, i ole ai kekahi kanaka e kakau ia mau mea.\n\n17 . A eia kekahi, hoomaka ae la ka poe haumana a Iesu i wae mai ai, ma ia hope iho e bapetizo aku, a e ao aku i ka poe a pau i hele mai io lakou la; a o ka poe a pau i bapetizo ia ma ka inoa o Iesu, ua hoopiha ia mai me ka Uhane Hemolele.\n\n18 . A he nui no ka poe o lakou i ike a i lohe hoi i na mea hiki ole ke ekemu ia, aole hoi ku i ke kanawai ke kakau ia aku;\n\n19 . A ao aku la lakou, a lawelawe hoi kekahi i kekahi; a hoohui pu ia ka lakou mau mea a pau mawaena o lakou, e hana ana kela kanaka keia kanaka me ka pololei, kekahi me kekahi.\n\n20 . A eia kekahi, hana iho la lakou i na mea a pau, me Iesu i kauoha mai ai ia lakou.\n\n21 . A o ka poe i bapetizo ia ma ka inoa o Iesu, ua kapa ia lakou, ka ekalesia a Kristo.\n\n", "3-ne 27": "[center][font_size=26]Mokuna 27[/font_size][/center]\n\n1 . A eia kekahi, i ka wa e hele ana ka poe haumana a Iesu a e hai ana i na mea a lakou i lohe ai a i ike ai hoi, a e bapetizo ana ma ka inoa o Iesu, hiki mai keia, ua houluulu ia mai ka poe haumana i kahi hookahi, a ua hui ia ma ka pule ikaika a me ka hookeai.\n\n2 . A hoike hou mai la o Iesu ia ia iho ia lakou, no ka mea, e pule ana lakou i ka Makua, ma kona inoa; a hele mai la o Iesu a ku iho la mawaena konu o lakou, a olelo mai la ia lakou: Heaha ka oukou makemake aʻu e haawi aku ai ia oukou;\n\n3 . A i aku la lakou ia ia: E ka Haku e, ke makemake nei makou e hai mai oe ia makou i ka inoa a makou e kapa aku ai i keia ekalesia; no ka mea, aia no na hoopaapaa ana mawaena o na kanaka no keia mea.\n\n4 . A i mai la ka Haku ia lakou: Oiaio, he oiaio kaʻu e olelo aku nei ia oukou, heaha la ka na kanaka mea e ohumu nei a e hoopaapaa nei no keia mea?\n\n5 . Aole anei lakou i heluhelu i na palapala hemolele, e olelo ana, he mea e pono ai no oukou e lawe maluna o oukou i ka inoa o Kristo, oia no hoi koʻu inoa? No ka mea, ma keia inoa oukou e kapa ia mai ai ma ka la hope;\n\n6 . A o ka mea e lawe ana maluna iho ona i koʻu inoa, a e hoomau ana i ka hopena, oia ke hoola ia ma ka la hope;\n\n7 . Nolaila, o kela mea keia mea a oukou e hana ai, e hana oukou ia mea ma kuu inoa; nolaila, e kapa no oukou i ka ekalesia ma koʻu inoa; a e kahea aku oukou i ka Makua ma koʻu inoa, i hoopomaikai mai ai oia i ka ekalesia noʻu nei;\n\n8 . A pehea la koʻu ekalesia ia, ke kapa ole ia oia ma koʻu inoa? No ka mea, ina e kapa ia kekahi ekalesia ma ko Mose inoa, alaila, o ko Mose ekalesia no ia; a, ina e kapa ia ia ma ka inoa o kekahi kanaka, alaila, he ekalesia ia no kekahi kanaka; aka, ina e kapa ia ia ma koʻu inoa, alaila, o koʻu ekalesia no ia, ina paha i kukulu ia oia maluna o koʻu euanelio.\n\n9 . He oiaio kaʻu e olelo aku nei ia oukou, ua kukulu ia oukou maluna o koʻu euanelio; nolaila, e kapa aku oukou i na mea a oukou e kapa aku ai, ma koʻu inoa; nolaila, ina e hea aku oukou i ka Makua, no ka ekalesia, ina ma koʻu inoa ia, alaila, e hoolohe mai no ka Makua i ka oukou;\n\n10 . A ina paha i kukulu ia ka ekalesia ma koʻu euanelio, alaila, e hoike mai no ka Makua i kana mau hana iho iloko o ka ekalesia;\n\n11 . Aka, ina aole ia i kukulu ia maluna o koʻu euanelio, a ua kukulu ia maluna iho o na hana a kanaka, a i ole ia, maluna iho o na hana o ke diabolo, he oiaio kaʻu e olelo aku nei ia oukou, he lealea ka lakou ma ka lakou hana no kekahi manawa, a mahope e hiki mai ana ka hopena, a kua ia lakou ilalo a hoolei ia aku iloko o ke ahi, kahi e hiki ole ai ke hoi mai mailaila mai;\n\n12 . No ka mea, e hahai ana ka lakou mau hana ia lakou, no ka mea, no ka lakou mau hana lakou i kua ia ai ilalo; nolaila, e hoomanao i na mea aʻu i hai aku ai ia oukou.\n\n13 . Aia hoi, ua haawi aku au i koʻu euanelio ia oukou, a eia ka euanelio aʻu i haawi aku ai ia oukou, i hele mai au iloko o ke ao nei e hana i ka makemake o koʻu Makua, no ka hoouna ana o koʻu Makua iaʻu;\n\n14 . A hoouna mai la koʻu Makua iaʻu, i hiki iaʻu ke kaulia ae maluna o ke kea; a mahope iho o koʻu kaulia ana maluna o ke kea, i hiki ai iaʻu ke kauo mai i na kanaka a pau ioʻu nei; e like me au i hookiekie ia ai iluna e na kanaka, pela hoi na kanaka e hookiekie ia ai iluna e ka Makua, e ku imua oʻu, e hookolokolo ia no ka lakou mau hana, ina paha he maikai ia mau mea, ina paha he ino;\n\n15 . A no keia kumu wau i kaulia ai iluna; nolaila, e like me ka mana o ka Makua, e kauo mai auanei au i na kanaka a pau ioʻu nei, e hookolokolo ia ai lakou e like me ka lakou mau hana.\n\n16 . A e hiki mai ana keia, o ka mea e mihi a e bapetizo ia ma koʻu inoa, e hoopiha ia oia; a ina e hoomau oia a hiki i ka hopena, aia hoi, oia kaʻu e hoohewa ole ai imua o koʻu Makua, ma ua la la iaʻu e ku ai e hookolokolo i ko ke ao nei.\n\n17 . A o ka mea e hoomau ole ana a hiki i ka hopena, oia ke kua ia no hoi ilalo, a hoolei ia aku iloko o ke ahi, kahi e hiki ole ai ia lakou ke hoi mai mailaila mai, no ka hoopai o ka Makua;\n\n18 . A oia no ka olelo ana i haawi mai ai i na keiki a kanaka. A no keia kumu ke hooko nei oia i na olelo ana i haawi mai ai, a ke wahahee ole nei oia, aka ke hooko mai nei i kana mau olelo a pau;\n\n19 . A, aole e hiki i kekahi mea paumaele ke komo iloko o kona aupuni; nolaila, aohe mea e komo ana i kona maha, ke ole ka poe i holoi i ko lakou mau aahu iloko o koʻu koko, no ko lakou manaoio, a me ka mihi i ko lakou mau hewa a pau, a me ko lakou malama pono a hiki i ka hopena.\n\n20 . Ano, eia ke kauoha, e mihi oukou, e ko na welau o ka honua, a e hele mai ioʻu nei, a e bapetizo ia ma koʻu inoa, i hoomaemae ia ai oukou ma ka loaa ana ka Uhane Hemolele, i ku kina ole ai oukou imua oʻu ma ka la hope.\n\n21 . Oiaio, he oiaio kaʻu e olelo aku nei ia oukou, oia no koʻu euanelio; a ua ike oukou i na hana e pono ai oukou ke hana ma koʻu ekalesia; no ka mea, o na hana a oukou i ike mai ai iaʻu e hana ana, oia no ka oukou hoi e hana ai; no ka mea, o ka mea a oukou i ike mai ai iaʻu e hana ana, oia hoi ka oukou e hana ai;\n\n22 . Nolaila, ina e hana oukou i keia mau mea, pomaikai oukou, no ka mea e hookiekie ia ae oukou iluna ma ka la hope.\n\n23 . E kakau iho i na mea a oukou i ike ai a i lohe ai, koe nae ua mau mea la i papa ia;\n\n24 . E kakau iho i na hana a keia poe kanaka, e like auanei ia me ka mea i kakau e ia no na mea i hala aku;\n\n25 . No ka mea hoi, noloko mai o na buke i kakau e ia, a e kakau ia auanei no hoi, e hookolokolo ia ai auanei keia poe kanaka, no ka mea, ma o ua mau mea la e ike ia ai auanei ka lakou mau hana e na kanaka.\n\n26 . A, aia hoi, ua kakau ia na mea a pau e ka Makua; nolaila, noloko mai o na buke e kakau ia e hookolokolo ia ai ko ke ao nei.\n\n27 . A e ike oukou e lilo auanei oukou i poe lunakanawai no keia poe kanaka, e like me ka hoopono aʻu e haawi aku ai ia oukou, a he pololei ia; nolaila, ea, heaha la ko oukou ano e pono ai? He oiaio kaʻu e olelo aku nei ia oukou, e like me au nei.\n\n28 . Ano, ke hele nei au i ka Makua la. A he oiaio kaʻu e olelo aku nei ia oukou, o na mea a oukou e noi aku ai i ka Makua, ma koʻu inoa, e haawi ia mai ia ia oukou;\n\n29 . Nolaila, e noi, a e loaa no ia oukou; e kikeke, a e wehe ia ia ia oukou; no ka mea, o ka mea e noi ana, e haawi ia ana nana, a i ka mea kikeke, e wehe ia nona.\n\n30 . Ano hoi, ua nui koʻu olioli, a hiki i ka piha ana, no oukou a me keia hanauna hoi; he oiaio, a ke hauoli nei no hoi ka Makua, a me na anela hemolele a pau no hoi, no oukou a me keia hanauna; no ka mea, aole i lilo kekahi o lakou.\n\n31 . Aia hoi, ke makemake nei au e hoomaopopo oukou, no ka mea, no ka poe e ola nei, i keia manawa, o keia hanauna kaʻu e olelo nei; a, aole i lilo kekahi o lakou; a no lakou ua piha loa au i ka olioli.\n\n32 . Aka hoi, ua kaumaha au no ka ha o ka hanauna mai keia hanauna aku, no ka mea, ua alakai pio ia aku lakou e ia, e like hoi me ke keiki o ka make; no ka mea, e kuai lakou iaʻu no ke kala, a no ke gula, a no na mea e hoino ia e ka mu, a me na mea hoi a na aihue e hiki ai ke wawahi a ke aihue. A ma kela la e hoopai aku au ia lakou, ma ka hoohuli ana i ka lakou mau hana maluna iho o ko lakou mau poo iho.\n\n33 . A eia kekahi, ia Iesu i hoopau ai i keia mau olelo, i mai la oia i kana poe haumana: E komo ae oukou ma ka puka pilikia; no ka mea, he pilikia ka puka, a he ololi hoi ke ala e hiki aku ai i ke ola, a kakaikahi wale ka poe loaa ia; aka, he akea ka puka, a he palahalaha hoi ke ala e hiki aku ai i ka make, a he nui wale hoi ka poe e hele iloko olaila, a hiki aku i ka wa e hiki mai ai ka po, ka manawa e hiki ole ai i kekahi kanaka ke hana.\n\n", "3-ne 28": "[center][font_size=26]Mokuna 28[/font_size][/center]\n\n1 . A eia kekahi, ia Iesu i olelo mai ai i keia mau olelo, olelo pakahi mai la oia i kana poe haumana, me ka i ana ia lakou: Heaha ka oukou e makemake mai nei iaʻu mahope aku o koʻu hele ana i ka Makua la?\n\n2 . A olelo aku la lakou a pau, koe ekolu: Ke makemake nei makou mahope iho o ko makou ola ana i ke ola o kanaka, e pau ko makou hana ana, ma ka mea au i kahea mai ai ia makou, i hele emo ole aku ai makou iou la, iloko o kou aupuni.\n\n3 . A i mai la oia ia lakou: Pomaikai oukou, no ko oukou noi ana i keia mau mea iaʻu; nolaila, mahope iho o ke kanahikukumamalua o ko oukou mau makahiki, e hele mai oukou ioʻu nei ma koʻu aupuni, a me au nei e loaa ia oukou ka maha.\n\n4 . A ia ia i olelo mai ai ia lakou, huli ae la oia i na mea ekolu, a i mai la ia lakou: Heaha la ko oukou makemake aʻu e hana aku ai no oukou, iaʻu e hele aku ai i ka Makua la?\n\n5 . A kaumaha iho la lakou ma ko lakou mau naau, no ka mea, aole lakou i aa e olelo aku ia ia i ka mea a lakou i makemake ai.\n\n6 . A i mai la oia ia lakou: Aia hoi, ua ike au i ko oukou mau manao, a ua makemake oukou i ka mea a Ioane, kuu mea aloha, ka mea i noho pu me au ma koʻu oihana, mamua o koʻu kaulia ana e ka poe Iudaio, i makemake mai ai iaʻu;\n\n7 . Nolaila, pomaikai nui ae oukou, no ka mea, aole loa oukou e hoao i ka make, aka, e ola no oukou e ike i na hana a pau a ka Makua, i na keiki a kanaka a hiki aku i ka wa e pau loa ai na mea i ka hooko ia, e like me ka makemake o ka Makua, i ka wa aʻu e hele mai ai iloko o koʻu nani, me na mana o ka lani;\n\n8 . A, aole loa oukou e auamo i na eha o ka make; aka, i ka wa aʻu e hele mai ai ma koʻu nani, e hoomalule ia oukou ma ka imo ana o ka maka, mai ka palaho i ka palaho ole; alaila, e hoopomaikai ia oukou ma ke aupuni o koʻu Makua.\n\n9 . A eia hou, aole e loaa ia oukou ka eha oiai oukou e noho ana ma ka io, aole hoi kaumaha, koe wale iho no na hala o ko ke ao nei; a o keia a pau kaʻu e hana ai no ka mea a oukou i makemake mai ai iaʻu, no ka mea, ua makemake oukou e kai mai oukou i na uhane o na kanaka ioʻu nei, oiai ka honua e ku ana;\n\n10 . A no keia mea e loaa auanei ia oukou ka piha o ka olioli; a e noho iho auanei oukou ma ke aupuni o koʻu Makua; he oiaio, e piha auanei ko oukou olioli, e like me ka Makua i haawi mai ai iaʻu i ka piha o ka olioli; a e like auanei oukou me au nei, a ua like hoi owau nei me ka Makua; a o ka Makua me au nei hookahi maua;\n\n11 . A ke hoike aku nei ka Uhane Hemolele no ka Makua a me au nei; a ke haawi nei ka Makua i ka Uhane Hemolele i na keiki a kanaka, noʻu nei.\n\n12 . A eia kekahi, ia Iesu i olelo mai ai i keia mau olelo, hoopa mai la oia i kela mea i keia mea o lakou me kona manamana lima, koe na mea ekolu wale no, ka poe e kali ana, alaila, hele aku la ia.\n\n13 . A, aia hoi, ua hoohamama ia ae la na lani, a ua lawe ia aku la lakou iluna iloko o ka lani, a ike ae la a lohe ae la i na mea e hiki ole ai ke pane ae.\n\n14 . A papa ia lakou aole e ekemu aku; aole hoi i haawi ia ia lakou ka mana, e hiki ia lakou ke ekemu aku i na mea a lakou i ike ai a i lohe ai;\n\n15 . A ina paha iloko o ke kino lakou, a i ole, iwaho o ke kino paha, aole lakou i ike, no ka mea, i ka ike ana iho o lakou ua like me ka hoopahaohao ia ana o lakou, i hoomalule ia ai lakou mai keia kino io, i ka noho palaho ole ana, i hiki ia lakou ke ike i na mea o ke Akua.\n\n16 . Aka, eia kekahi, lawelawe hou ae la lakou ma ka ili o ka honua; aole nae lakou i lawelawe no na mea a lakou i lohe ai a i ike ai, no ke kauoha i haawi ia mai ai ia lakou ma ka lani.\n\n17 . Ano, ina he palaho paha, a he palaho ole paha, mai ka la aku o ko lakou hoopahaohao ia ana, aole au i ike;\n\n18 . Aka, eia kaʻu i ike, e like me ka mooolelo i haawi ia mai, hele aku la lakou ma ka ili o ka aina, a lawelawe ae la i na kanaka a pau, a e hookomo ana i ka poe a pau i manaoio ma ka lakou hai olelo ana i ka ekalesia; e bapetizo ana ia lakou; a o ka poe a pau i bapetizo ia, loaa iho la ia lakou ka Uhane Hemolele;\n\n19 . A ua hoolei ia lakou iloko o ka halepaahao e ka poe aole no ka ekalesia, aka ua hiki ole i na halepaahao ke hoopaa ia lakou, no ka mea, ua nahaha ia ia mau mea iwaena konu.\n\n20 . A ua hoolei ia lakou iloko o na lua ma ka honua, aka hahau aku la lakou i ka honua me ka olelo a ke Akua, a ua hoopakele ia lakou ma o kona mana la mailoko mai o na hohonu o ka honua; a, nolaila, ua hiki ole ke eli ia na lua e lawa ai ke hoopaa ia lakou.\n\n21 . A ekolu ko lakou hoolei ia ana iloko o ka umu ahi, a loaa ole ia lakou kekahi poino.\n\n22 . A elua ko lakou hoolei ia ana iloko o ka lua holoholona hihiu; a, aia ka, paani ae la lakou me na holoholona, e like me ke keiki me kekahi keikihipa ai waiu, a loaa ole ia lakou kekahi poino.\n\n23 . A eia kekahi, pela lakou i hele aku ai mawaena o ka poe kanaka a pau o Nepai, a hai ae la i ka euanelio o Kristo i na kanaka a pau maluna iho o ka ili o ka aina; a ua hoohulihia lakou i ka Haku, a ua hui pu ia me ka ekalesia o Kristo, a pela i hoopomaikai ia ai ka poe kanaka o ua hanauna la, e like me ka olelo a Iesu.\n\n24 . Ano, ke hoopau nei owau, o Moramona, i kaʻu olelo ana no keia mau mea, no kekahi manawa.\n\n25 . Aia hoi, ua aneane au e kakau i na inoa o ua poe la, ka poe e hoao ole loa i ka make, aka papa mai la ka Haku, nolaila, ke kakau ole nei au ia mau mea, no ka mea, ua huna ia ia mau mea mai ko ke ao nei ae.\n\n26 . Aka hoi, ua ike au ia lakou, a ua lawelawe mai lakou iaʻu;\n\n27 . A, aia hoi, mawaena auanei lakou o ka poe Genetile, a e hoomaopopo ole ana ka poe Genetile ia lakou.\n\n28 . Mawaena auanei no hoi lakou o ka poe Iudaio, a e hoomaopopo ole ka poe Iudaio ia lakou.\n\n29 . A e hiki mai auanei keia, i ka wa a ka Haku e manao ai he pono ma kona naauao, e lawelawe aku lakou i na ohana a pau o ka Iseraela i hoopuehu ia, a i ko na aupuni a pau, a me na ohana, a i na olelo a me na kanaka, a e lawe mai noloko mai o lakou io Iesu la i na uhane he nui wale, i ko ai ko lakou makemake, a no ka mana o ke Akua iloko o lakou i ka hoomaopopo ana aku;\n\n30 . A me he mau anela la lakou o ke Akua, a ina e pule aku lakou i ka Makua ma ka inoa o Iesu, ua hiki ia lakou ke hoike mai ia lakou iho i kela kanaka keia kanaka a lakou i makemake ai;\n\n31 . Nolaila, e hana ia auanei na hana nui a kupanaha e lakou, mamua o ka la nui e hiki mai ana, i ka wa a na kanaka a pau e ku maoli ai imua o ka noho hookolokolo o Kristo;\n\n32 . He oiaio, mawaena o ka poe Genetile e hana ia ai auanei he hana nui a kupanaha e lakou, mamua o ua la hookolokolo la.\n\n33 . A ina ua loaa ia oukou na palapala hemolele a pau, e hoike ana i ka mooolelo o na hana kupanaha a pau a Kristo, alaila, e ike oukou, e like me na olelo a Kristo, e hiki io mai ua mau mea nei e pono ai.\n\n34 . A auwe ka mea e hoolohe ole i na olelo a Iesu, a i ka ka poe no hoi ana i wae mai ai a hoouna aku ai mawaena o lakou, no ka mea, o ka mea e hookipa ole ana i na olelo a Iesu, a me na olelo a ua poe la ana i hoouna ai, e hookipa ole ana lakou ia ia; a nolaila, e hookipa ole ia lakou ma ka la hope;\n\n35 . A e aho no lakou ina aole lakou i hanau ia mai. No ka mea, ke manao nei anei oukou ua hiki ia oukou ke pakele i ka hoopai o ke Akua i hoonaukiuki ia, ka mea i hehi ia ilalo o na wawae o na kanaka, i hiki mai ai ke ola ma ia mea?\n\n36 . Ano hoi, me au i olelo aku ai no ua poe la a ka Haku i wae mai ai, he oiaio, na mea ekolu, ka poe i lawe ia ae iluna iloko o na lani, ua ike ole au ina paha ua hoomaemae ia lakou mai ka palaho ae i ka palaho ole.\n\n37 . Aka hoi, mahope mai o kaʻu kakau ana, ua ninau aku au i ka Haku, a ua hoike mai la oia iaʻu, he mea e pono ai ke hoomalule ia ko lakou mau kino, i ole ia, e hoao lakou i ka make e pono ai;\n\n38 . Nolaila, i ole ai lakou e hoao i ka make, ua hoomalule ia ko lakou mau kino, i ole ai lakou e ike i ka eha, aole hoi i ke kaumaha, koe wale no no na hala o ko ke ao nei.\n\n39 . Ano, aole e like keia hoomalule ia ana me ka mea e hiki mai ana ma ka la hope; aka, ua hoomalule ia mai lakou, a ua hiki ole ia Satana ke loaa ka mana maluna iho o lakou, i hiki ole ai ia ia ke hoowalewale mai ia lakou, a ua hoomaemae ia lakou ma ka io, a ua hemolele lakou, a ua hiki ole i na mana o ka honua nei ke hoopaa ia oukou ;\n\n40 . A pela lakou e noho ai a hiki aku i ka la hookolokolo o Kristo; a ma ia la e loaa ai ia lakou ka hoomalule nui ana, a e hookipa ia ae iloko o ke aupuni o ka Makua e puka hou ole aku mawaho, aka e noho mau loa pu iho me ke Akua ma na lani.\n\n", "3-ne 29": "[center][font_size=26]Mokuna 29[/font_size][/center]\n\n1 . Ano hoi, ke i aku nei au ia oukou, i ka wa i manao ia he pono e ka Haku, ma kona naauao, no keia mau olelo e hiki aku i ka poe Genetile, e like me kana olelo, alaila, e ike oukou o ka berita a ka Makua i hana mai ai me ka poe mamo a Iseraela, no ko lakou hoihoi hou ia ana i ko lakou aina hooilina, e hoomaka ana ia ia manawa e hooko ia;\n\n2 . A e ike no hoi oukou e hooko ia auanei na olelo a pau loa a ka Haku, i olelo ia ai e ka poe kaula hemolele; a he mea e pono ole ai no oukou ke olelo, ua hoopanee ka Haku i kona hiki ana mai i ka poe mamo a Iseraela;\n\n3 . A he mea e pono ole ai ia oukou ke manao wale iloko o ko oukou mau naau, ua makehewa na olelo i olelo ia ai, no ka mea hoi, e hoomanao no ka Haku i kana berita, ana i hana mai ai i kona poe kanaka no ka hale o lseraela.\n\n4 . A ia oukou e ike ai i keia mau olelo e puka mai ana mawaena o oukou, alaila, he mea e pono ole ai ko oukou keehi hou ana i na hana a ka Haku, no ka mea, aia no ka pahikaua a kona hoopai ma kona lima akau, a, aia hoi, ma ia la, ina e keehi oukou i kana hana ana, e kena oia e loaa koke oukou ia mea.\n\n5 . Auwe ka mea e keehi ana i na hana ana a ka Haku; he oiaio, auwe ka mea e hoole ana ia Kristo a me kana mau hana;\n\n6 . He oiaio, auwe ka mea e hoole ana i ka hoike ana a ka Haku, a e olelo ae, E hana hou ole ana ka Haku ma o ka hoike ana la, aole hoi ma o ka wanana la, aole hoi ma o na haawina la, aole hoi ma o na olelo e la, aole ma o na hoola ana la, aole hoi ma o ka mana la o ka Uhane Hemolele;\n\n7 . He oiaio, auwe ka mea e olelo ana ma ia la, i mea e loaa ai ka waiwai, aole e hiki ke hana ia kekahi hana mana e Iesu Kristo; no ka mea, o ka mea e hana ana i keia, e lilo auanei ia e like me ke keiki o ka make, ka mea aole nona ke aloha, e like me ka olelo a Kristo.\n\n8 . He oiaio, a he mea e pono ole ai no oukou ke hoowahawaha hou ae, aole hoi keehi, aole hoi hoomaewaewa ae i ka poe Iudaio, aole hoi kekahi o ke koena o ko ka hale o Iseraela, no ka mea hoi, ke hoomanao nei ka Haku i kana berita ia lakou, a e hana mai oia ia lakou e like me ka mea ana i hoohiki mai ai;\n\n9 . Nolaila, he mea e pono ole ai ia oukou ke manao ua hiki ia oukou ke hoohuli ae i ka lima akau o ka Haku i ka hema, i hana ole mai ai oia i ka hoopono ma ka hooko ana i ka berita ana i hana mai ai i ko ka hale o Iseraela.\n\n", "3-ne 30": "[center][font_size=26]Mokuna 30[/font_size][/center]\n\n1 . E haliu mai oukou, e ka poe Genetile, a e hoolohe i na olelo a Iesu Kristo, ke Keiki a ke Akua ola, ana i kauoha mai ai iaʻu, e olelo aku au no oukou, no ka mea, aia hoi, ke kauoha mai nei oia iaʻu, i ka i ana:\n\n2 . E huli mai oukou, e ka poe Genetile a pau, mai ko oukou mau aoao hewa, a e mihi i ka oukou mau hana ino ana, i ka oukou wahahee ana a hoopunipuni ana, a i ko oukou mau moekolohe ana, a me ko oukou mau mea ino malu, a me ko oukou mau hoomanakii ana, a i ko oukou mau pepehi kanaka ana, a me ka oukou mau hana hookahuna wahahee ana, a me ko oukou mau paonioni ana, a me ka oukou mau paio, a mai ka oukou hana hewa a mau mea ino ae, a e hele mai ioʻu nei, a e bapetizo ia ma koʻu inoa, i loaa ai ia oukou ke kala ia ana o ka oukou mau hala, a e hoopiha ia me ka Uhane Hemolele, i helu pu ia ai oukou me koʻu poe kanaka, o lakou no o ko ka hale o Iseraela.\n\n", "4-ne 1": "[center][font_size=26]Ⅳ Nepai[/font_size][/center]\n\n[center][font_size=26]Ka Buke a Nepai Oia No Ke Keiki a Nepai, Kekahi O Ka Poe Haumana a Iesu Kristo[/font_size][/center]\n\nHe mooolelo o ka poe kanaka o Nepai, mamuli o kana kakau ana.\n\n[center][font_size=26]Mokuna 1[/font_size][/center]\n\n1 . A eia kekahi, hala aku la ka makahiki kanakolukumamaha, a me ke kanakolukumamalima no hoi, a, aia hoi, ua kukulu iho la ka poe haumana a Iesu i ekalesia no Kristo ma na aina a pau a puni. A o ka poe a pau i hele mai io lakou la, a i mihi oiaio i ko lakou mau hewa, ua bapetizo ia ma ka inoa o Iesu; a loaa iho la no hoi ia lakou ka Uhane Hemolele.\n\n2 . A eia kekahi, ma ka makahiki kanakolukumamaono, ua hoohuli ia mai la na kanaka a pau i ka Haku, maluna iho o ka ili a pau o ka aina, o ko Nepai poe a me ko Lamana poe no hoi, a, aole no na paio a me na hoopaapaa mawaena o lakou, a hana pololei kela kanaka keia kanaka kekahi me kekahi;\n\n3 . A ua hui pu ia ka lakou mau mea a pau mawaena o lakou, nolaila, aole o lakou poe waiwai a poe ilihune, paa a paa ole, aka, ua hookuu ia lakou a pau, a hoolilo ia i poe hoaloaa ma ka haawina lani.\n\n4 . A eia kekahi, hala ae la ka makahiki kanakolukumamahiku no hoi, a mau loa ka maluhia ma ka aina.\n\n5 . A ua hana ia na hana nui a kupaianaha e ka poe haumana a Iesu, a hoola iho la lakou i ka poe mai, a hoala ae la i ka poe make, a hoohele ae la i ka poe oopa, a i ka poe makapo i loaa ai ko lakou ike, a i ka poe kuli e lohe; a o na ano a pau o na hana mana oia ka lakou i hana ai mawaena o na keiki a kanaka; a aole lakou i hana i na hana mana ma kekahi mea e ae ma ka inoa o Iesu wale no.\n\n6 . A pela i hala aku ai ka makahiki kanakolukumamawalu, a me ke kanakolukumamaiwa no hoi, a me ke kanahakumamakahi, a me ke kanahakumamalua; he oiaio, a hiki aku i ka wa i hala aku ai na makahiki he kanahakumamaiwa, a me ke kanalimakumamakahi no hoi, a me ke kanalimakumamalua; he oiaio, a hiki i ka wa i hala aku ai na makahiki he kanalimakumamaiwa;\n\n7 . A hoopomaikai nui loa iho la ka Haku ia lakou, ma ka aina; he oiaio, a hoopiha hou aku la lakou i na kulanakauhale ma kahi o na kulanakauhale i puhi ia ai;\n\n8 . He oiaio, kukulu hou aku la lakou i kela kulanakauhale nui, o Zarahemela.\n\n9 . Aka, he nui na kulanakauhale i hoopoho ia, a pii mai la ka wai ma ko lakou wahi; nolaila, ua hiki ole ke hana hou ia keia mau kulanakauhale.\n\n10 . Ano hoi, mahuahua ikaika ae la ka poe kanaka o Nepai, a laha emo ole loa aku la, a lilo iho la i lahuikanaka maikai loa a oluolu.\n\n11 . A ua mare ia lakou, a haawi ia ma ka mare, a ua hoopomaikai ia e like me ka nui loa o na olelo pomaikai o ka Haku i olelo mai ai ia lakou.\n\n12 . Aole lakou i hele hou aku mamuli o na hana ana a me na kauoha a ke kanawai o Mose, aka, hele aku la lakou mamuli o na kauoha i loaa ai ia lakou, mai ko lakou Haku a me ko lakou Akua mai, e hoomau ana ma ka hookeai a me ka pule, a ma ka halawai pinepine ana, e pule a e hoolohe no hoi i ka olelo a ka Haku.\n\n13 . A eia kekahi, aole he paio mawaena o ka poe kanaka a pau, ma ka aina a puni, aka, ua hana ia na hana mana nui mawaena o ka poe haumana a Iesu.\n\n14 . A eia kekahi, hala ae la ka makahiki kanahikukumamakahi, a me ke kanahikukumamalua no hoi; he oiaio, a hala ae ka makahiki kanahikukumamaiwa; he oiaio hoi, ua hala ae la na makahiki hookahi haneri, a o ka poe haumana a Iesu, ana i wae mai ai, ua hele aku la lakou a pau i ka paradaiso o ke Akua, koe wale no na mea ekolu, ka poe e kali ana; a ua hoolilo ia ae na haumana e ae ma ko lakou hakahaka; a he nui wale no hoi ka poe o ua hanauna la i hala aku la.\n\n15 . A eia kekahi, aole he paio ma ka aina, no ke aloha o ke Akua e noho ana iloko o na naau o na kanaka.\n\n16 . Aole paonioni ana, aole hoi hakaka ana, aole he mau haunaele, aole hoi moekolohe ana, aole wahahee ana, aole hoi pepehi kanaka ana, aole no hoi kela ano keia ano o ka makaleho; a he oiaio, aole kekahi lahuikanaka i hiki ke oi aku ka pomaikai mawaena o na kanaka a pau i hana ia ai ma ka lima o ke Akua;\n\n17 . Aole he poe powa, aole hoi he poe pepehi kanaka, aole hoi he poe no Lamana, aole hoi he poe e o kela ano o keia ano; aka, ua hookahi lakou, na keiki a Kristo, a he poe hooilina hoi i ke aupuni o ke Akua;\n\n18 . A nani wale ko lakou pomaikai, no ka mea, hoopomaikai mai la ka Haku ia lakou ma ka lakou mau hana a pau; he oiaio, ua hoopomaikai ia a hoomahuahua ia lakou, a hiki i ka wa i hala aku ai hookahi haneri a me na makahiki keu he umi; a o ka hanauna mua mai o Kristo mai ua hala aku, a, aole he paio ma ka aina a pau.\n\n19 . A eia kekahi, make aku la o Nepai, ka mea nana i kakau iho i keia mooolelo hope, (a kakau iho la oia ia mea maluna o na papa a Nepai,) a malama iho la kana keiki, o Amosa, ia mea ma kona hakahaka; a kakau iho la no oia ia mea maluna o na papa a Nepai no hoi;\n\n20 . A malama iho la oia ia mea no na makahiki he kanawalukumamaha, a ua maluhia ma ka aina, koe nae he hapa uuku o na kanaka he poe kipi i ka ekalesia, a lawe maluna iho o lakou i ka inoa o ko Lamana poe; nolaila, hoomaka hou ae la he poe Lamana ma ka aina.\n\n21 . A eia kekahi, make aku la no hoi o Amosa, (a hookahi haneri kanaiwakumamaha makahiki ia mai ka hiki ana mai o Kristo,) a malama iho la kana keiki, o Amosa, i ka mooolelo ma kona hakahaka; a kakau iho la no oia ia mea maluna o na papa a Nepai; a ua kakau ia no hoi ia iloko o ka buke a Nepai, oia no keia buke.\n\n22 . A eia kekahi, ua hala aku la elua haneri makahiki, a ua hala aku la ka lua o ka hanauna a pau, koe he kakaikahi wale no.\n\n23 . A ke makemake nei au, o Moramona, e ike oukou ua mahuahua na kanaka, a ua laha aku la lakou maluna iho o ka ili a pau o ka aina, a ua lilo lakou i poe waiwai loa, no ko lakou pomaikai iloko o Kristo.\n\n24 . Ano ma keia makahiki elua haneri a me kumamakahi, hoomaka ae la mawaena o lakou e hookiekie ia ae kekahi poe ma ka haaheo, penei, ma ke komo ana i ka lole kumukuai nui, a me na ano a pau o na momi nani, a me na mea nani o ko ke ao nei.\n\n25 . A ma ia hope iho aole i hui pu hou ia ka lakou waiwai a me ko lakou lako mawaena o lakou;\n\n26 . A hoomaka ae la lakou e mahele ia ma na papa, a hoomaka ae la lakou e kukulu iho i na ekalesia no lakou iho, e loaa ka waiwai, a hoomaka ae la e hoole i ka ekalesia oiaio o Kristo.\n\n27 . A eia kekahi, i ka hala ana o na makahiki elua haneri a me umi, he nui na ekalesia ma ka aina; he oiaio, he nui na ekalesia e olelo ana, ua ike iho ia Kristo, aka, hoole nae lakou i ka nui o na mea o kona euanelio, a loaa iho la ia lakou na ano a pau o ka hewa, a lawelawe ae la i ka mea laa i ka mea i papa ia mai ai, no ke ku pono ole.\n\n28 . A mahuahua nui loa iho la ua ekalesia nei, no ka hewa, a no ka mana o Satana, ana i loaa ai ma ko lakou mau naau.\n\n29 . A eia hou, aia he ekalesia okoa aku kekahi e hoole ana ia Kristo; a hoomaau mai la lakou i ka ekalesia oiaio o Kristo, no ko lakou haahaa, a me ko lakou manaoio ia Kristo; a hoowahawaha mai la lakou ia lakou nei, no ka nui o na hana mana i hana ia mawaena o lakou nei;\n\n30 . Nolaila, hookoikoi ae la lakou me ka mana a me ke kiekie maluna o na haumana a Iesu, ka poe e kali ana me lakou, a hoolei ae la lakou ia lakou nei iloko o ka halepaahao; aka ma o ka mana la o ka olelo a ke Akua, iloko o lakou, ua nahaha na halepaahao mawaena konu, a hele aku la lakou e hana ana i na hana mana nui mawaena o lakou.\n\n31 . Aka hoi, ma ua mau hana mana nei a pau, hoopaakiki iho la nae na kanaka i ko lakou mau naau a imi ae la e pepehi ia lakou nei a make, e like me ka poe Iudaio ma Ierusalema i imi ai e pepehi ia Iesu, e like me kana olelo;\n\n32 . A hoolei ae la lakou ia lakou nei iloko o na umu ahi, a puka aku la lakou nei me ka loaa ole o kau wahi poino;\n\n33 . A hoolei ae la no hoi lakou ia lakou nei iloko o na lua o na holoholona hihiu, a paani ae la lakou me na holoholona hihiu, e like me ke keiki me kekahi keiki hipa ai waiu; a puka aku la lakou nei maiwaena konu aku o lakou la, me ka loaa ole o kau wahi poino.\n\n34 . Hoopaakiki iho la nae na kanaka i ko lakou mau naau, no ka mea, ua alakai ia aku lakou e na kahuna he nui a me na kaula wahahee e kukulu iho i na ekalesia he nui, a e hana i na ano a pau o ka hewa. A hahau mai la lakou maluna iho o ka poe kanaka o Iesu; aka, aole i hahau hou aku ka poe kanaka o Iesu. A pela lakou la i emi ai iloko o ka hoomaloka a me ka hewa, ia makahiki aku ia makahiki aku, a hiki wale aku i ka wa i hala ai na makahiki elua haneri a me kanakolu.\n\n35 . Ano, ma keia makahiki, he oiaio, ma ka makahiki elua haneri kanakolukumamakahi, hiki mai la ka mokuahana nui mawaena o na kanaka.\n\n36 . A eia kekahi, ma ua makahiki nei ea mai la kekahi poe kanaka i kapa ia ko Nepai poe, a he poe manaoio oiaio lakou ia Kristo; a aia mawaena o lakou kekahi poe i kapa ia e ko Lamana poe, ko Iakoba, a me ko Iosepa, a me ko Zorama;\n\n37 . Nolaila, ka poe manaoio oiaio aku ia Kristo, a me ka poe hoomana oiaio aku ia Kristo, (a mawaena o lakou na haumana ekolu a Iesu, ka poe e kali ana,) ua kapa ia ko Nepai, a me ko Iakoba, a me ko Iosepa, a me ko Zorama.\n\n38 . A eia kekahi, o ka poe e hoomalau ana i ka euanelio, ua kapa ia ko Lamana, a me ko Lemuela, a me ko Isemaela; a, aole lakou i emi iho iloko o ka hoomaloka, e like me ko lakou poe makua, mai kinohi mai, i emi iho ai, aka, kipi paakiki mai la lakou i ka euanelio o Kristo; a ao ae la lakou i ka lakou poe keiki e manaoio ole lakou.\n\n39 . A no ka hewa a me ka ino o ko lakou poe makua ia mea, me ia ma kinohi. A ua ao ia lakou e inaina i ka poe keiki a ke Akua, e like me ko Lamana poe i ao ia ai e inaina i ka poe mamo a Nepai, mai kinohi mai.\n\n40 . A eia kekahi, ua hala aku la na makahiki elua haneri kanahakumamaha, a pela ka noho ana o na kanaka. A mahuahua ikaika ae la ka poe hewa loa o na kanaka, a lilo iho la i poe lehulehu loa mamua o ka poe kanaka o ke Akua.\n\n41 . A hoomau iho la lakou e kukulu iho i na ekalesia no lakou iho, a hoonani aku i na luakini me na mea maikai a me na mea makamae a pau loa. A pela i hala aku ai na makahiki elua haneri a me kanalima, a me na makahiki elua haneri a me kanaono no hoi.\n\n42 . A eia kekahi, hoomaka hou ae la ka poe hewa o na kanaka e kukulu iho i na hoohiki ino malu a me na hui pu ana o Gadianatona.\n\n43 . A hoomaka ae la no hoi ka poe i kapa ia ka poe kanaka o Nepai, e hookiekie ia ma ko lakou mau naau, no ko lakou waiwai nui loa, a e lilo i poe haaheo, e like me ko lakou poe hoahanau, ko Lamana poe.\n\n44 . A mai ia hope iho, hoomaka ae la ka poe haumana e kaumaha no na hala o ko ke ao nei.\n\n45 . A eia kekahi, i ka hala ana o na makahiki ekolu haneri, ua lilo pu ka poe kanaka o Nepai, a me ko Lamana poe, i poe hewa loa kekahi e like me kekahi.\n\n46 . A eia kekahi, kawowo ae la ka poe powa o Gadianatona maluna iho o ka ili a pau o ka aina; a, aole kekahi mea i pono, koe wale no na haumana a Iesu. A hoahu ae la lakou i ke gula a me ke kala a nui loa, a kalepa ae la lakou ma na ano a pau o ke kalepa.\n\n47 . A eia kekahi, mahope iho o ka hala ana aku o na makahiki ekolu haneri kumamalima, (a e noho ana nae na kanaka maloko o ka hewa,) make aku la o Amosa, a malama iho la kona kaikaina o Amarona, i ka mooolelo ma kona hakahaka.\n\n48 . A eia kekahi, i ka wa i hala aku ai na makahiki ekolu haneri iwakalua, ua kaohi ia ae la o Amarona e ka Uhane Hemolele, a huna iho la i na mooolelo i laa; he oiaio, i na mooolelo laa a pau i haawi ia mai ai ia hanauna aku ia hanauna aku, na mea i laa, a hiki wale aku i ka makahiki ekolu haneri iwakalua mai ka hiki ana mai o Kristo.\n\n49 . A huna iho la oia ia mau mea no ka Haku, i hiki ai i ua mau mea nei ke hoea hou mai i ke koena o ko ka hale o Iakoba, e like me na wanana a me na olelo hoopomaikai a ka Haku. A pela ka hopena o ka mooolelo a Amarona.\n\n", "morm 1": "[center][font_size=26]Ka Buke A Moramona[/font_size][/center]\n\n[center][font_size=26]Mokuna 1[/font_size][/center]\n\n1 . Ano, ke kakau nei owau, o Moramona, i mooolelo o na mea aʻu i ike ai a i lohe ai no hoi, a kapa aku ia mea, ka buke a Moramona.\n\n2 . A kokoke i ka manawa a Amarona i huna iho ai i na mooolelo no ka Haku, hele mai la oia ioʻu nei, (he umi paha oʻu makahiki; a ua hoomaka au e ao ia mai ma kekahi mau mea, mamuli o ke ano o ke ao ia ana o koʻu poe kanaka,) a i mai la o Amarona iaʻu: Ke ike nei au he keiki kuoo oe, a ua hiki wawe ma ka ike;\n\n3 . Nolaila, ia oe e aneane ai i ka iwakaluakumamaha makahiki, ke makemake nei au e hoomanao oe i na mea au e ike ai no keia lahuikanaka; a ia oe e hiki ai ia makahiki, e hele aku oe i ka aina o Anatuma, i kekahi puu, e kapa ia no ia o Sima; a malaila wau i waiho iho ai no ka Haku i na mea kaha laa a pau no keia lahuikanaka.\n\n4 . A aia hoi, e lawe oe i na papa a Nepai iou la, a o na mea i koe e waiho oe ma kahi o ia mau mea e waiho nei; a e kahakaha oe ma na papa a Nepai, i na mea a pau au i ike ai no keia lahuikanaka.\n\n5 . A he mamo no wau, o Moramona, na Nepai, (a o ka inoa o koʻu makuakane o Moramona no ia,) hoomanao iho la au i na mea a Amarona i kauoha mai ai iaʻu.\n\n6 . A eia kekahi, ma ka umikumamakahi makahiki oʻu, ua hali ia ae la au e koʻu makuakane iloko o ka aina hema, a hiki i ka aina o Zarahemela;\n\n7 . Ua uhi ia ae la ka ili a pau o ka aina me na hale, a ua aneane lehulehu loa na kanaka, me he mea la me ke one o ke kai.\n\n8 . A eia kekahi, ma keia makahiki, hoomaka ae la kekahi kaua mawaena o ko Nepai poe, o lakou no ko Nepai, a me ko Iakoba, a me ko Iosepa, a me ko Zorama; a o keia kaua mawaena ia o ko Nepai poe, a me ko Lamana poe, a me ko Lemuela, a me ko Isemaela.\n\n9 . Ano, o ko Lamana, a me ko Lemuela, a me ko Isemaela, ua kapa ia ko Lamana poe, a o na aoao elua oia ko Nepai poe a me ko Lamana poe.\n\n10 . A eia kekahi, hoomaka ae la ke kaua mawaena o lakou ma na mokuna o Zarahemela, ma na wai o Sidona.\n\n11 . A eia kekahi, ua houluulu ae la ko Nepai poe i na kanaka he nui loa i kahi hookahi, a ua oi aku ko lakou nui mamua o na tausani he kanakolu. A ma ua makahiki hookahi nei ua nui na kaua a lakou i hoili ai, a ua lanakila ae la ko Nepai poe maluna o ko Lamana poe, a luku aku la he nui loa o lakou.\n\n12 . A eia kekahi, haalele iho la ko Lamana poe i ko lakou manao, a ua maluhia iho la ka aina, a ua mau ka maluhia no na makahiki eha paha, i hookahe ole ia ai ke koko.\n\n13 . Aka, lanakila ae la ka hewa maluna iho o ka ili o ka aina a puni, a no ia mea, lawe aku la ka Haku i kana poe haumana i aloha ia, a ua hooki ia iho la ka hana ia ana o na hana mana a me ka hoola ana, no ka hewa o na kanaka.\n\n14 . A, ua ole na haawina mai ka Haku mai, aole hoi i hiki mai ka Uhane Hemolele maluna iho o kekahi mea, no ko lakou hewa a hoomaloka.\n\n15 . A he umikumamalima makahiki oʻu, a he naau kuoo koʻu ma kekahi mau mea, nolaila, ua ike ia au e ka Haku, a hoao aku la, a ike iho la i ka lokomaikai o Iesu.\n\n16 . A hoao aku la au e hai aku i ka olelo i keia lahuikanaka, aka, ua papani ia mai la kuu waha, a ua papa ia mai au ma ka hai ana aku ia lakou; no ka mea hoi, ua kipi paakiki aku la lakou i ko lakou Akua, no ka hewa o lakou, a ua lawe ia aku ka poe haumana i aloha ia mailoko aku o ka aina.\n\n17 . Aka, kali iho la au mawaena o lakou, aka, ua papa ia mai au e hai ole aku ia lakou, no ka paakiki o ko lakou mau naau; a no ka paakiki o ko lakou mau naau, ua hoopoino ia ka aina no lakou.\n\n18 . A hoopilikia iho la ua poe powa Gadianatona nei, e noho ana mawaena o ko Lamana poe, i ka aina, a hoomaka ae la ko ka aina e huna iho i ko lakou mau waiwai ma ka honua; a lilo iho la ia mau mea i pahee, no ka mea, ua hoopoino ka Haku i ka aina, i hiki ole ai ia lakou ke hoopaa ia mau mea, aole hoi loaa hou aku ia mau mea.\n\n19 . A eia kekahi, ma ka aina, o na anaana, a me na hoopiopio, a me na hana o na uhane hoopunipuni; a ua hana ia ka mana o ka mea ino maluna iho o ka ili a pau o ka aina, i ka hooko ana i na olelo a pau a Abinadi, a o Samuela, ka Lamana no hoi.\n\n", "morm 2": "[center][font_size=26]Mokuna 2[/font_size][/center]\n\n1 . A eia kekahi, ma ua makahiki hookahi la, hoomaka ae la ke kaua hou mawaena o ko Nepai poe a me ko Lamana poe. A ua opiopio au, aka, nunui nae koʻu kino, nolaila, hoonoho mai la ka poe kanaka o Nepai iaʻu, i luna no lakou, a i alihi kaua o ko lakou poe kaua.\n\n2 . Nolaila, ma ka umikumamaono makahiki oʻu, hele aku la au ma ke alo o kekahi poe kaua o ko Nepai poe, e ku e aku i ko Lamana poe; nolaila, ua hala aku la na makahiki ekolu haneri iwakaluakumamaono.\n\n3 . A eia kekahi, ma ka makahiki ekolu haneri iwakaluakumamahiku, hele mai la ko Lamana poe io makou nei me ka ikaika nui loa, a hooweliweli mai la lakou i ka poe kaua oʻu; nolaila, aole lakou e kaua aku, a hoomaka ae la lakou e auhee aku i na aina akau.\n\n4 . A eia kekahi, hiki aku la makou i ke kulanakauhale o Anagola, a komo aku la makou iloko o ke kulanakauhale, a hoomakaukau iho la e hoomalu ia makou iho i ko Lamana poe. A eia kekahi, hana paa iho la makou i ke kulanakauhale me ko makou ikaika; aka, me na hana paa a pau a makou, hele mai la no nae ko Lamana poe maluna iho o makou, a hooauhee mai la ia makou mailoko aku o ke kulanakauhale.\n\n5 . A hooauhee mai la no hoi lakou ia makou mailoko aku o ka aina o Davida.\n\n6 . A hele aku la makou a hiki aku la i ka aina o Iosua, ma na mokuna komohana, ma ke kahakai.\n\n7 . A eia kekahi, houluulu mai la makou i ko makou poe kanaka me ka hiki wawe i hiki ai, i hiki ia makou ke hoakoakoa ia lakou i kahi hookahi.\n\n8 . Aka hoi, ua piha ka aina i na powa a me ko Lamana poe; a oiai ka luku nui e kau ana maluna ae o koʻu poe kanaka, aole nae lakou i mihi i ka lakou mau hana ino, nolaila, ua laha aku ke koko a me ka luku maluna o ka ili a pau o ka aina, ma ka aoao o ko Nepai poe, a me ka aoao o ko Lamana poe no hoi; a he hookahuli loa mawaena o ka aina a pau.\n\n9 . Ano, he alii ko ko Lamana poe, a o Aarona kona inoa; a hele mai la oia e ku e mai ia makou me ka poe kaua he kanahakumamaha tausani. A ku e aku la au ia ia me hookahi kanaha a me kumamalua tausani. A eia kekahi, lanakila ae la au maluna iho ona me koʻu poe kaua, a hee aku la kela imua oʻu. Aia hoi, ua hana ia keia a pau, a ua hala aku la ekolu haneri a me kanakolu makahiki.\n\n10 . A eia kekahi, hoomaka ae la ko Nepai poe e mihi i ko lakou hewa, a hoomaka ae la e kahea aku e like me ia i wanana ia ai e Samuela, ke kaula; no ka mea hoi, aole kanaka i hiki ke hoopaa i ka mea nona ponoi, no na aihue, a me na powa, a me na mea pepehi kanaka, a me ka hana uhane hoopunipuni, a me ka anaana ma ka aina.\n\n11 . Pela i hoomaka ai ka uwe ana a me ke kanikau ana ma ka aina a pau, no keia mau mea; a ua nui loa aku mawaena o ka poe kanaka o Nepai.\n\n12 . A eia kekahi, i ka wa aʻu, a Moramona, i ike ai i ko lakou kanikau ana, a me ko lakou uwe ana, a me ko lakou kaumaha imua o ka Haku, hoomaka ae la kuu naau e hauoli iloko oʻu, i ka ike ana i na lokomaikai a me ke ahonui o ka Haku, nolaila, e manao ana no ia mea, e aloha mai no oia ia lakou, i lilo hou ai lakou i lahuikanaka pono.\n\n13 . Aka hoi, ua makehewa ua hauoli nei oʻu, no ka mea, o ko lakou kaniuhu ana aole ia i ka mihi, no ka lokomaikai o ke Akua, aka, o ke kaniuhu ana ia o ka poe i hoohewa ia, no ka ae mau ole mai o ka Haku ia lakou e loaa ka olioli ma ka hewa.\n\n14 . A, aole lakou i hele mai io Iesu la me na naau pepe a me na uhane mihi, aka, hoino aku la lakou i ke Akua, a ake ae la e make. Aka e aumeume no nae lakou me ka pahikaua no ko lakou mau ola.\n\n15 . A eia kekahi, hoi hou mai la koʻu kaumaha ioʻu nei, a ike iho la au ua hala ka la lokomaikai no lakou, ma ko ke kino a ma ko ka uhane no hoi, no ka mea, ike aku la au i na tausani o lakou i kua ia ilalo ma ke kipi akea ana i ko lakou Akua, a hoahu ia me he lepo la maluna o ka ili o ka aina. A pela i hala aku ai ekolu haneri makahiki a me kanahakumamaha.\n\n16 . A eia kekahi, ma ka makahiki ekolu haneri kanahakumamalima, hoomaka ae la ko Nepai poe e hee aku imua o ko Lamana poe, a ua alualu ia lakou a hiki wale aku lakou i ka aina o Iasona, mamua o ka hiki ana ke kaohi ia lakou i ko lakou hee ana.\n\n17 . A ua kokoke ke kulanakauhale o Iasona i ka aina, kahi a Amarona i waiho iho ai i na mooolelo no ka Haku, i ole ai e hoopau ia ia mau mea. A, aia hoi, ua hele aku au e like me ka olelo a Amarona, a lawe mai la i na papa a Nepai, a kakau iho la i mooolelo e like me na olelo a Amarona.\n\n18 . A kakau iho la au i mooolelo piha maluna iho o na papa a Nepai no ka hewa a me na mea ino a pau; aka, maluna iho o keia mau papa aole au i kakau i mooolelo nui o ko lakou hewa a me na mea ino, no ka mea, e mau loa ana ka hewa a me na mea ino imua o koʻu mau maka mai kuu wa i hiki ai ke nana i na aoao o kanaka.\n\n19 . A auwe au, no ko lakou hewa, no ka mea, ua hoopiha ia kuu naau me ke kaumaha no ko lakou hewa, i koʻu mau la a pau; aka hoi, ua ike au e hookiekie ia auanei au iluna ma ka la hope.\n\n20 . A eia kekahi, ma ua makahiki nei ua imi hou ia ka poe kanaka o Nepai, a hooauhee ia aku. A ua hooauhee ia aku makou a hiki wale aku makou i ka akau, i ka aina i kapa ia o Sema.\n\n21 . A eia kekahi, hana paa iho la makou i ke kulanakauhale o Sema, a hoakoakoa mai la makou i ko makou poe kanaka, i ka poe a pau i hiki, i hoopakele paha makou ia lakou mai ka luku ia ana.\n\n22 . A ma ka makahiki ekolu haneri kanahakumamaono, hoomaka ae la lakou e hele hou mai maluna iho o makou.\n\n23 . A eia kekahi, olelo aku la au i koʻu poe kanaka, a kauleo aku la ia lakou me ka ikaika nui, e ku wiwo ole imua o ko Lamana poe a e kaua aku no ka lakou mau wahine, a me ka lakou mau keiki, a me ko lakou mau hale, a me ko lakou mau wahi i noho ai.\n\n24 . A hooeueu ae la kaʻu mau olelo ia lakou i ka ikaika ma kekahi mau mea, a hee ole aku la lakou imua o ko Lamana poe, aka, ku iho la me ka wiwo ole e ku e aku ia lakou.\n\n25 . A kaua aku la makou me ka poe koa he kanakolu tausani e ku e aku ana i ka puali koa he kanalima tausani. A kupaa iho la makou imua o lakou me ka naueue ole, a hee aku la lakou imua o makou.\n\n26 . A eia kekahi, ia lakou i hee aku ai, alualu aku la makou ia lakou me na puali kaua o makou, a hoouka hou ae la ia lakou, a lanakila ae la maluna iho o lakou; aka hoi, aole me makou pu ka ikaika o ka Haku; he oiaio, ua waiho ia mai makou ia makou wale iho, i noho pu ole ai ka Uhane o ka Haku iloko o makou, nolaila, ua lilo iho la makou i poe nawaliwali, e like me ko makou poe hoahanau.\n\n27 . A kaniuhu iho la kuu naau no keia poino nui o koʻu poe kanaka; no ko lakou hewa a me ko lakou mau mea ino. Aka hoi, hele aku la makou e ku e aku i ko Lamana poe, a me ka poe powa o Gadianatona, a hiki aku i ka wa i loaa hou ai ia makou na aina o ko makou hooilina.\n\n28 . A ua hala aku la ka makahiki ekolu haneri a me kanahakumamaiwa. A ma ka makahiki ekolu haneri a me kanalima, hana iho la makou i ke kuikahi me ko Lamana poe a me ka poe powa o Gadianatona, maloko o ia mea ua mahele ia ko makou mau aina hooilina.\n\n29 . A haawi mai la ko Lamana poe i ka aina akau ia makou; he oiaio, a hiki wale aku i ka puali ololi e hiki aku ana iloko o ka aina hema. A haawi aku la makou i ko Lamana poe i ka aina hema a pau.\n\n", "morm 3": "[center][font_size=26]Mokuna 3[/font_size][/center]\n\n1 . A eia kekahi, aole ko Lamana poe i hele mai e kaua hou a hala aku la na makahiki hou he umi. A, aia hoi, ua hoohana au i koʻu poe kanaka, ko Nepai poe, ma ka hoomakaukau ana i ko lakou mau aina a me ko lakou mau mea kaua, no ka wa kaua.\n\n2 . A eia kekahi, olelo mai la ka Haku iaʻu, i mai la: E hea aku i keia poe kanaka, e mihi oukou, a e hele mai ioʻu nei, a e bapetizo ia oukou, a e kukulu hou iho i koʻu ekalesia, a e hookoe ia auanei oukou.\n\n3 . A hea aku la au i keia poe kanaka, aka, ua makehewa, a ua hoomaopopo ole lakou na ka Haku lakou i hookoe mai, a haawi mai la ia lakou i manawa e mihi ai. A, aia hoi, hoopaakiki iho la lakou i ko lakou mau naau e ku e i ka Haku, i ko lakou Akua.\n\n4 . A eia kekahi, mahope iho o ka hala ana o keia mau makahiki he umi, oia hoi ke hui ia, ekolu haneri makahiki a me kanaono mai ka hiki ana mai o Kristo, hoouna mai la ke alii o ko Lamana poe i episetole ioʻu nei, e hoike ana ua episetole nei iaʻu e hoomakaukau ana lakou e hele hou mai e kaua mai ia makou.\n\n5 . A eia kekahi, kena ae la au i koʻu poe kanaka e hoakoakoa ia lakou iho ma kahi hookahi ma ka aina Neoneo, i kekahi kulanakauhale ma na mokuna, ma ka puali ololi e hiki aku ana iloko o ka aina hema.\n\n6 . A malaila makou i hoonoho ai i ko makou poe kaua, i hiki ai ia makou ke hooki i na puali kaua o ko Lamana poe, i loaa ole ai ia lakou kekahi o ko makou mau aina; nolaila, hana paa iho la makou e ku e aku ia lakou me ko makou ikaika a pau.\n\n7 . A eia kekahi, ma ka makahiki ekolu haneri kanaonokumamakahi, iho mai la ko Lamana poe i ke kulanakauhale o Neoneo, e kaua ku e mai ia makou; a eia kekahi, ma ua makahiki la, lanakila ae la makou maluna iho o lakou, a hoi hou ae la lakou i ko lakou mau aina iho.\n\n8 . A ma ka makahiki ekolu haneri a me kanaonokumamalua, iho hou mai la lakou e kaua. A lanakila hou ae la makou maluna iho o lakou, a luku nui aku la ia lakou, a ua hoolei ia aku ko lakou poe make iloko o ke kai.\n\n9 . Ano, no keia mea nui a koʻu poe kanaka, a ko Nepai poe i hana ai, hoomaka ae la lakou e kaena aku ma ko lakou ikaika iho, a hoomaka ae la hoi e hoohiki imua o na lani, e hoopai aku lakou no lakou iho no ke koko o ko lakou poe hoahanau, ka poe i luku ia e ko lakou poe enemi.\n\n10 . A hoohiki lakou ma na lani, a ma ka noho alii no hoi o ke Akua, e pii aku lakou e kaua ku e aku i ko lakou poe enemi, a e hooki aku ia lakou mai ka ili aku o ka aina.\n\n11 . A eia kekahi, hoole loa aku la wau, o Moramona, ma neia hope iho, e noho alihi kaua a i luna no keia poe kanaka, no ko lakou hewa a ino hoi.\n\n12 . Aia hoi, ua alakai ae la au ia lakou, me ko lakou hewa nae, ua alakai au ia lakou i na manawa he nui i ke kaua, a ua aloha aku ia lakou, e like me ke aloha o ke Akua iloko oʻu, me kuu naau a pau; a ua ninini ia iho kuu naau me ka pule i koʻu Akua a pau ae la ka la, no lakou; aka, me ka manaoio ole nae, no ka paakiki o ko lakou mau naau.\n\n13 . A pakolu koʻu hoopakele ana ia lakou, mailoko mai o na lima o ko lakou poe enemi, a ua mihi ole lakou i ko lakou mau hewa.\n\n14 . A ia lakou i hoohiki ai ma na mea a pau i papa ia mai ia lakou, e ko lakou Haku a me ka Mea e Ola ai o Iesu Kristo, e pii aku i ko lakou poe enemi e kaua, a e hoopai aku lakou no lakou iho no ke koko o ko lakou poe hoahanau, aia hoi, pae mai la ka leo o ka Haku iaʻu, i ka i ana:\n\n15 . Naʻu no ka hoopai aku, naʻu no e uku aku; a no ka mihi ole ana o keia poe kanaka mahope iho o koʻu hoopakele ana ia lakou, aia hoi, e hooki ia aku auanei lakou mai ka ili aku o ka honua.\n\n16 . A eia kekahi, hoole loa aku la au e pii ku e aku i koʻu poe enemi; a hana iho la no au me ka ka Haku i kauoha mai ai iaʻu; a ku iho la au me he ike maka hana ole la e hoike aku i ko ke ao nei i na mea aʻu i ike ai a i lohe ai, e like me na hoike ana mai o ka Uhane, ka mea i hoike mai ai no na mea e hiki mai ana.\n\n17 . Nolaila, ea, ke palapala aku nei au ia oukou, e ka poe Genetile, a ia oukou no hoi, e ko ka hale o Iseraela, i ka wa e hoomaka ai ka hana, e kokoke ana oukou e hoomakaukau e hoi i ka aina o ko oukou hooilina;\n\n18 . He oiaio, aia hoi, ke palapala aku nei au i ko na welau a pau o ka honua; he oiaio, ia oukou hoi, e na ohana he umikumamalua o Iseraela, ka poe e hookolokolo ia auanei e like me ka oukou mau hana, e ka poe umikumamalua a Iesu i wae ai e lilo i poe haumana nana ma ka aina o Ierusalema.\n\n19 . A ke palapala aku nei no hoi au i ke koena o keia poe kanaka, ka poe e hookolokolo ia auanei no hoi e ka poe umikumamalua a Iesu i wae mai ai ma keia aina; a e hookolokolo ia auanei lakou nei e ka poe umikumamalua e ae a Iesu i wae ai ma ka aina o Ierusalema.\n\n20 . A ke hoike mai nei ka Uhane i keia mau mea iaʻu; nolaila, ke palapala aku nei au ia oukou a pau. A no keia kumu ke palapala aku nei au ia oukou a pau. A no keia kumu ke palapala aku nei au ia oukou, i ike ai oukou e ku auanei oukou a pau imua o ka noho hookolokolo o Kristo, he oiaio, o kela mea keia mea e pili ana i ka ohana ano kanaka a pau o Adamu; a e ku auanei oukou e hookolokolo ia no ka oukou mau hana, ina paha he maikai ia mau mea, ina paha he ino;\n\n21 . A i manaoio ai no hoi oukou i ka euanelio o Iesu Kristo, ka mea a oukou e loaa ai auanei mawaena o oukou; i loaa ai hoi i ka poe Iudaio, ka poe kanaka berita o ka Haku, he hoike e ae, okoa ka mea a lakou i ike ai a i lohe ai: O Iesu ka mea a lakou i pepehi ai, oia no ke Kristo oiaio, a me ke Akua oiaio;\n\n22 . A ke makemake nei au e hiki iaʻu ke hoohuli mai ia oukou a pau, e ko na welau o ka honua, e mihi a e hoomakaukau e ku imua o ka noho hookolokolo o Kristo.\n\n", "morm 4": "[center][font_size=26]Mokuna 4[/font_size][/center]\n\n1 . Ano, eia kekahi, ma ka makahiki ekolu haneri a me kanaonokumamakolu, pii aku la ko Nepai poe me ka poe kaua o lakou e kaua aku i ko Lamana poe mawaho o ka aina Neoneo.\n\n2 . A ua hooauhee hou ia aku na puali kaua o ko Nepai poe ihope i ka aina Neoneo. A oiai lakou i maloeloe, hele mai la he poe kaua hou o ko Lamana poe maluna iho o lakou; a ua kaua hahana iho la lakou, a loaa iho la i ko Lamana poe ke kulanakauhale Neoneo, a luku iho la i na mea he nui wale o ko Nepai poe, a lawe pio ae la i na mea he nui;\n\n3 . A hee aku la ke koena a hui iho la me ka poe i noho ma ke kulanakauhale o Teanakuma. Ano, e waiho ana ke kulanakauhale o Teanakuma ma na mokuna ma ke kahakai; a ua kokoke no hoi ia i ke kulanakauhale Neoneo.\n\n4 . A no ka pii ana aku o na puali kaua o ko Nepai poe i ko Lamana poe la, ka hoomaka ana o lakou e hahau ia; no ka mea, ina aole ia mea, ina ua hiki ole i ko Lamana poe ke loaa ka mana maluna o lakou.\n\n5 . Aka hoi, e loaa auanei ka poe hewa i na hoopai o ke Akua; a ma o ka poe hewa la, i hoopai ia aku ai ka poe hewa; no ka mea, na ka poe hewa no i hooeueu ae i na naau o na keiki a kanaka i ka hookahe koko ana.\n\n6 . A eia kekahi, hoomakaukau iho la ko Lamana poe e hele mai e ku e i ke kulanakauhale o Teanakuma.\n\n7 . A eia kekahi, ma ka makahiki ekolu haneri a me kanaonokumamaha, hele mai la ko Lamana poe e ku e mai i ke kulanakauhale o Teanakuma, i hiki ia lakou ke loaa ke kulanakauhale o Teanakuma no hoi.\n\n8 . A ua kipaku ia aku lakou a hooauhee ia aku e ko Nepai poe. A i ka wa a ko Nepai poe i ike ai ua hooauhee aku lakou i ko Lamana poe, kaena hou aku la lakou no ko lakou ikaika; a hele aku la lakou ma ko lakou ikaika iho, a loaa hou iho la ke kulanakauhale Neoneo.\n\n9 . Ano, ua hana ia keia mau mea a pau, a he nui na tausani i luku ia ma na aoao elua, o ko Nepai poe a me ko Lamana poe no hoi.\n\n10 . A eia kekahi, ua hala aku la ka makahiki ekolu haneri kanaonokumamaono, a hele hou mai la ko Lamana poe i ko Nepai poe e kaua; aole nae ko Nepai poe i mihi i ka ino a lakou i hana ai, aka, hoopaakiki mau iho la ma ko lakou hewa.\n\n11 . A ua hiki ole i ke alelo ke hai aku, aole hoi i ke kanaka ke kakau, i ka mooolelo a pau loa o ka mea weliweli o ke koko a me ka luku mawaena o na kanaka, o ko Nepai poe a me ko Lamana poe no hoi; a ua hoopaakiki ia iho kela naau keia naau, a lealea iho la lakou ma ka hookahe mau ana i ke koko.\n\n12 . Aole loa he hewa nui mamua mawaena o ka poe mamo a Lehi, aole no hoi mawaena o ko ka hale a pau o Iseraela, e like me na olelo a ka Haku, me keia mawaena o keia poe kanaka.\n\n13 . A eia kekahi, loaa iho la i ko Lamana poe ke kulanakauhale Neoneo, a o keia mea no ka nui loa aku o ko lakou poe mamua o ko ko Nepai poe.\n\n14 . A hele ae la no hoi lakou e ku e i ke kulanakauhale o Teanakuma, a hooauhee ae la i ka poe mailoko aku ona, a lawe ae la i na pio he nui, o na wahine a me na keiki no hoi, a kaumaha aku la ia lakou i mau mohai i ko lakou mau akua kii.\n\n15 . A eia kekahi, ma ka makahiki ekolu haneri a me kanaonokumamahiku, ua huhu ko Nepai poe no ka mohai ana o ko Lamana poe i ko lakou poe wahine a me ka lakou poe keiki, a hele aku la lakou e ku e aku i ko Lamana poe me ka inaina nui, a lanakila hou ae la lakou maluna iho o ko Lamana poe, a hooauhee ae la ia lakou mailoko aku o ko lakou mau aina;\n\n16 . A aole no i hele hou mai ko Lamana poe e ku e i ko Nepai poe, a hiki wale aku i ka makahiki ekolu haneri a me kanahikukumamalima.\n\n17 . A ma ua makahiki nei iho mai la lakou e ku e i ko Nepai poe me ka lakou ikaika a pau; a ua helu ole ia lakou no ka nui loa o lakou.\n\n18 . A ma ia hope aku aole i loaa hou i ko Nepai poe ka mana maluna o ko Lamana poe, aka hoomaka ae la e kahili ia ae e lakou e like me ka hau imua o ka la.\n\n19 . A iho mai la ko Lamana poe e ku e i ke kulanakauhale Neoneo; a ua kaua ia he kaua ino nui loa ma ka aina Neoneo, a ua lanakila ae la lakou ma ua kaua nei maluna o ko Nepai poe.\n\n20 . A hee hou aku la lakou imua o lakou la, a hiki aku la lakou i ke kulanakauhale o Boaza; a malaila lakou i ku ai e ku e i ko Lamana poe me ka wiwo ole nui, a lanakila ole ko Lamana poe maluna iho o lakou a hiki i ka lua o ka manawa a lakou i hele mai ai.\n\n21 . A ia lakou i hiki mai ai i ka lua o ka manawa, ua hooauhee ia aku a luku ia ko Nepai poe me ka luku nui loa; a o ka lakou poe wahine a me ka lakou poe keiki ua mohai hou ia aku i na akua kii.\n\n22 . A eia kekahi, hee hou ae la ko Nepai poe imua o lakou la, me ka lawe pu i na kanaka a pau me lakou, oloko iho o na kulanakauhale a me na kauhale no hoi.\n\n23 . Ano, o Moramona wau, i koʻu ike ana, ua aneane ko Lamana poe e lanakila maluna iho o ka aina, nolaila, hele aku la au i ka puu Sima, a lawe ae la i na mooolelo a pau a Amarona i huna iho ai i ka Haku.\n\n", "morm 5": "[center][font_size=26]Mokuna 5[/font_size][/center]\n\n1 . A eia kekahi, hele aku la au mawaena o ko Nepai poe, a mihi iho la i ka hoohiki aʻu i hana ai, i kokua hou ole ai au ia lakou; a haawi hou mai la lakou iaʻu i ka noho alihi kaua ana o ko lakou poe kaua; no ka mea, nana mai la lakou iaʻu me he mea la ua hiki iaʻu ke hoopakele aku ia lakou mai ko lakou mau popilikia ae.\n\n2 . Aka hoi, ua nele au i ka manaolana ole, no ka mea, ua ike au i na hoopai o ka Haku e hiki mai ana maluna iho o lakou; no ka mea, aole lakou i mihi i ko lakou mau hala, aka, aumeume aku la no ko lakou mau ola, me ke kahea ole aku i kela Mea nana lakou i hana.\n\n3 . A eia kekahi, hele mai la ko Lamana poe e ku e ia makou i ka wa a makou i hee aku ai i ke kulanakauhale o Ioredane; aka hoi, ua hooauhee ia aku lakou ihope, i ole ai lakou i hoopio i ke kulanakauhale ia manawa.\n\n4 . A hele hou mai la lakou e ku e ia makou, a malama iho la makou i ke kulanakauhale. A ua malama ia no hoi na kulanakauhale e ae he nui e ko Nepai poe, a keakea aku la ua mau wahi paa nei ia lakou, i hiki ole ai ia lakou ke komo iloko o ka aina e waiho ana imua o makou, e luku mai i ka poe kanaka o ko makou aina.\n\n5 . Aka, o kela aina o keia aina a makou i kaalo ai, a i hoakoakoa ole ia mai ka poe kanaka olaila, ua luku ia e ko Lamana poe, a o ko lakou mau kulanakauhale, a me na kauhale, a me na kulanakauhale paa i ka pa, ua puhi ia i ke ahi; a pela i hala aku ai ka makahiki ekolu haneri kanahikukumamaiwa.\n\n6 . A eia kekahi, ma ka makahiki ekolu haneri kanawalu, hele hou mai la ko Lamana poe ia makou e kaua, a ku e aku makou ia lakou me ka wiwo ole; aka, ua make hewa nae, no ka mea, no ka nui loa o ko lakou poe, hehi mai la lakou i ka poe kanaka o Nepai malalo iho o ko lakou mau wawae.\n\n7 . A eia kekahi, hee hou aku la makou, a o ka poe i mama loa i ka holo mamua o ko Lamana poe, pakele aku la lakou, a o ka poe i mama ole aku i ka holo mamua o ko Lamana poe, ua ulupa ia ilalo a luku ia.\n\n8 . Ano hoi, aole au o Moramona, i makemake e hoowalania aku i na naau o na kanaka, ma ka hoike ana imua o lakou i ka ike weliweli o ke koko a me ka luku, me ia i waiho ia mai ai imua o koʻu mau maka, aka, ke ike nei au e hoike oiaio ia aku auanei keia mau mea, a me na mea a pau i huna ia, e hoike ia aku maluna iho o na kua o na hale.\n\n9 . A e hiki io aku ana no hoi ka ike no keia mau mea i ke koena o keia poe kanaka, a i ka poe Genetile no hoi, ka poe a ka Haku i olelo mai ai e hoopuehu ae auanei i keia poe kanaka, a e manao ia ua poe kanaka nei me he mea ole la mawaena o lakou, nolaila, ke kakau nei au he mooolelo uuku i hoopokole ia, me ka aa ole nae e kakau iho i ka mooolelo a pau o na mea aʻu i ike ai, no ke kauoha i loaa ai iaʻu, i loaa ole ai no hoi ia oukou ke kaniuhu nui loa no ka hewa o keia poe kanaka.\n\n10 . Ano hoi, o keia kaʻu e olelo aku nei i ka lakou poe hua, a i ka poe Genetile no hoi, ka poe e manao ana no ko ka hale o Iseraela, e hoomaopopo ana a e ike ana i kahi a ko lakou mau mea pomaikai e hele mai ai.\n\n11 . No ka mea hoi, ua ike au o ka poe me neia e kaniuhu lakou no ka poino o ko ka hale o Iseraela; he oiaio, e kaniuhu lakou no ka luku ia ana o keia poe kanaka; e kaniuhu lakou no ka mihi ole ana o keia poe kanaka, i hiki ke apo ia mai ai lakou nei iloko o na lima o Iesu.\n\n12 . Ano, ua palapala ia aku ua mau mea nei i ke koena o ko ka hale o Iakoba; a ua palapala ia aku mamuli o keia ano, no ka mea, ua ike ia e ke Akua aole e hoopuka ae ka hewa ia mau mea ia lakou la; a e huna ia iho ia mau mea i ka Haku, i hiki ai ia mau mea ke puka ae ma kona manawa ku pono.\n\n13 . A oia no ke kauoha i loaa ai iaʻu; a, aia hoi, e puka mai no ia mau mea mamuli o ke kauoha a ka Haku, ia ia e ike ai he pono, ma kona naauao.\n\n14 . A, aia hoi, e hele aku no ia mau mea i ka poe hoomaloka la o ka poe Iudaio; a no keia kumu e hele aku auanei ia mau mea; i hoohuli ia ai lakou e manaoio o Iesu no ke Kristo, ke Keiki a ke Akua ola; i hooko mai ai ka Makua, ma o kona mea la i aloha loa ai, i kona manao nui a mau loa, ma ka hoihoi hou ana i ka poe Iudaio, oia hoi i ko ka hale o Iseraela a pau, i ko lakou aina hooilina, a ka Haku ko lakou Akua i haawi mai ai ia lakou, i ka hooko ana i kana berita.\n\n15 . A i manaoio loa ai no hoi ka poe hua a keia poe kanaka i kona euanelio, ka mea e hele mai ana ia lakou mai ka poe Genetile mai; no ka mea, e hoopuehu ia aku keia poe kanaka, a e lilo auanei i lahuikanaka haulaula, ekaeka, a e hoopailua ia, e oi aku ana mamua o ke ano o ka mea i ike ia ai mawaena o makou maimua loa mai; he oiaio, mamua o ka mea i ike ia ai mawaena o ko Lamana poe; a o keia no ko lakou hoomaloka a hoomanakii.\n\n16 . No ka mea hoi, o ka Uhane o ka Haku ua oki kona paio ana i keia manawa me ko lakou poe kupuna, a aia no lakou aole o Kristo a me ke Akua me lakou ma ke ao nei, a ua lauwili ia lakou i o a ia nei e like me ka opala imua o ka makani.\n\n17 . He lahuikanaka lakou e olioli ai i kekahi manawa, a ia lakou o Kristo i Kahuhipa no lakou; he oiaio, ua alakai ia lakou e ke Akua, ka Makua.\n\n18 . Aka, ano hoi, ua alakai ia aku lakou i o a ia nei e Satana, e like me ka opala i puhi ia imua o ka makani, a me he moku la i aleale ia i o a ia nei maluna iho o na ale, me ka pea a heleuma ole, a i ole ia, me kekahi mea ole e hookele ai ia ia; a e like me ua moku nei, pela no hoi lakou.\n\n19 . A, aia hoi, ua hookaawale ka Haku i na mea e pomaikai ai lakou, na mea a lakou i hiki ai ke loaa ma ka aina, no ka poe Genetile, ka poe e loaa ai auanei ka aina.\n\n20 . Aka hoi, e hiki mai auanei keia, e hoa ia aku a e hoopuehu ia aku lakou e ka poe Genetile; a mahope iho o ko lakou hoa ia ana a hoopuehu ia ana e ka poe Genetile, aia hoi, alaila e hoomanao no ka Haku i ka berita ana i hana mai ai ia Aberahama, a iko ka hale o Iseraela a pau.\n\n21 . A e hoomanao no hoi ka Haku i na pule a ka poe pono, i pule ia aku ai ia ia no lakou nei.\n\n22 . Alaila, e ka poe Genetile e, pehea la e hiki ai ia oukou ke ku imua o ka mana o ke Akua, ke ole oukou e mihi a e huli mai, mai ko oukou mau aoao ino mai!\n\n23 . Aole anei oukou i ike aia no oukou ma na lima o ke Akua? Aole anei oukou i ike aia no ia ia ka mana a pau, a ma kana kauoha nui e owili ia auanei ka honua nei me he pepa la?\n\n24 . Nolaila, ea, e mihi oukou, a e hoohaahaa ia oukou iho imua ona, o puka mai auanei oia ma ka hoopai ia oukou; o hele ae auanei he koena o ka poe mamo a Iakoba mawaena o oukou me he liona la, a e haehae liilii ia oukou, a, aole mea e hoopakele ai.\n\n", "morm 6": "[center][font_size=26]Mokuna 6[/font_size][/center]\n\n1 . Ano, ke hoopau nei au i kuu mooolelo no ka luku ia ana o koʻu poe kanaka, ko Nepai poe. A eia kekahi, hele aku la makou imua o ko Lamana poe.\n\n2 . A palapala iho la wau, o Moramona, i episetole i ke alii o ko Lamana poe, a noi aku la ia ia e ae mai oia ia makou i houluulu ai makou i ko makou poe kanaka i ka aina o Kumora, ma kahi puu i kapa ia o Kumora, a malaila makou e kaua aku ai ia lakou.\n\n3 . A eia kekahi, ae mai la ke alii o ko Lamana poe iaʻu i ka mea aʻu i noi aku ai.\n\n4 . A hele aku la makou i ka aina o Kumora, a kukulu iho la makou i ko makou mau halelewa a puni ka puu Kumora; a ma kahi aina ia o na wai, na kahawai a me na punawai he nui; a maanei makou i manaolana ai e loaa ka lanakila maluna iho o ko Lamana poe.\n\n5 . A i ka wa i hala aku ai na makahiki ekolu haneri kanawalukumamaha, ua houluulu mai makou i ke koena a pau o ko makou poe kanaka i ka aina Kumora.\n\n6 . A eia kekahi, ia makou i houluulu mai ai i ko makou poe kanaka a pau ma kahi hookahi, i ka aina o Kumora, aia hoi, e elemakule ana owau, o Moramona; a i koʻu ike ana o ke aumeume hope ana keia o koʻu poe kanaka, a ua kauoha ia mai au e ka Hanu e ae ole aku i na mooolelo i haawi ia mai ai e ko makou poe kupuna, na mea i laa, e haule iho iloko o na lima o ko Lamana poe, (no ka mea, e hoopau no ko Lamana poe ia mau mea,) nolaila, kakau iho la au i keia mooolelo noloko mai o na papa a Nepai, a huna iho la iloko o ka puu Kumora, i na mooolelo i waiho ia mai ai iaʻu ma ka lima o ka Haku, koe nae keia mau papa aʻu i haawi aku ai i kaʻu keiki Moroni.\n\n7 . A eia kekahi, ike aku la koʻu poe kanaka, me ka lakou poe wahine a me ka lakou poe keiki, i na puali kaua o ko Lamana e hele mai ana io lakou nei; a me kela makau weliweli o ka make e hoopiha ana i na naau o ka poe hewa a pau, i kakali ai lakou e hoouka aku ia lakou la.\n\n8 . A hele mai la lakou e kaua mai ia makou, a ua hoopiha ia kela mea keia mea me ka weliweli, no ka lehulehu loa o lakou.\n\n9 . A eia kekahi, lele mai la lakou maluna iho o koʻu poe kanaka me ka pahikaua, a me ke kakaka, a me ka pua, a me ke koi lipi, a me na ano a pau o na mea kaua.\n\n10 . A ua kua ia koʻu poe kanaka ilalo, he oiaio, o koʻu umi tausani ka poe pu me au, a hina iho au iwaena konu me ka eha; a maalo ae la lakou iaʻu, a aole lakou i hoopau mai i kuu ola.\n\n11 . A ia lakou i hele ai mawaena a kua iho la i koʻu poe kanaka a pau ilalo, koe wale no he iwakaluakumamaha o makou, (a o kaʻu keiki Moroni kekahi mawaena o ua poe nei,) a ua ola makou mahope o ka make ana o ko makou poe kanaka, ike aku la makou ia la ae, i ka wa i hoi aku ai ko Lamana poe i ko lakou mau wahi i hoomoana ai, mai ka piko ae o ka puu Kumora, i ka umi tausani o koʻu poe kanaka ka poe i kua ia ilalo, i alakai ia aku ma ke alo e au;\n\n12 . A ike aku la no hoi makou i na tausani he umi o koʻu poe kanaka ka poe i alakai ia aku e kaʻu keiki Moroni.\n\n13 . A, aia hoi, ua haule iho la ka umi tausani o Gidigidona, a oia hoi kekahi mawaena konu;\n\n14 . A ua haule iho la o Lama me kona umi tausani; a ua haule iho la o Gilegala me kona umi tausani; a ua haule iho la o Limaa me kona umi tausani; ua haule iho la o Ioneama me kona umi tausani; a o Kameniha, a me Moroniha, a o Anationuma, a me Sibaloma, a o Sema, a o Iosa, ua haule iho me ko lakou umi tausani pakahi.\n\n15 . A eia kekahi, ua haule iho la na mea e ae he umi ma ka pahikaua, me ko lakou umi tausani pakahi; he oiaio, ua haule iho la koʻu poe kanaka a pau, koe nae ua iwakaluakumamaha la pu me au, a me kekahi poe he uuku no hoi, ka poe i pakele aku la iloko o na aina hema, a me kekahi poe he uuku, ka poe i haalele mai a hele aku la i ka aoao o ko Lamana poe, a o ko lakou io, me na iwi, a me ke koko e wahio la ma ka ili o ka honua, i waiho ia ma na lima o ka poe nana lakou i luku mai, e palaho ma ka aina, a e popopo a e hoi hou i ko lakou makuwahine la, o ka honua.\n\n16 . A ua haehae ia koʻu naau me ka eha nui, no ka poe i make o koʻu poe kanaka, a hea ae la au:\n\n17 . E ka poe maikai, pehea la i hiki ia oukou ke haalele aku i na aoao o ka Haku! E ka poe maikai, pehea la i hiki ia oukou ke hoomalau i kela Iesu, ka mea i ku me na lima hohola e apo mai ia oukou!\n\n18 . Aia hoi ina ua hana ole oukou i keia, ina ua haule ole oukou. Aka hoi, ua haule iho oukou, a ke uwe nei au i ko oukou make ana!\n\n19 . E na keikikane a me na kaikamahine maikai, e na makuakane a me na makuwahine, e na kane a me na wahine, e ka poe maikai e, pehea la i hiki ia oukou ke haule iho!\n\n20 . Aka hoi, ua hala aku la oukou, a ua hiki ole i ke kaniuhu ana oʻu ke hoihoi hou mai ia oukou;\n\n21 . A e hiki koke mai ana ka la e aahu ana ko oukou make i ka make ole, a o keia mau kino e popopo nei ma ka palaho e lilo koke no i mau kino palaho ole; alaila, e ku oukou imua o ka noho hookolokolo o Kristo, e hookolokolo ia e like me ka oukou mau hana; a ina paha he poe pono oukou, alaila, ua pomaikai pu oukou me ko oukou poe kupuna, ka poe i hele e aku mamua o oukou.\n\n22 . E! Ina ua mihi e oukou mamua o ka hiki ana o keia luku nui maluna iho o oukou. Aka hoi, ua hele aku oukou, a ke ike la ka Makua, he oiaio, o ka Makua mau loa o ka lani, i ko oukou noho ana; a ke hana la oia me oukou mamuli o kona pololei a me kona aloha.\n\n", "morm 7": "[center][font_size=26]Mokuna 7[/font_size][/center]\n\n1 . Ano hoi, he makemake koʻu e olelo aku i kekahi mau mea i ke koena o keia poe kanaka, ka poe i hoola ia mai, ina paha e haawi aku ke Akua ia lakou i kaʻu mau olelo, i ike ai lakou no na mea o ko lakou poe kupuna; he oiaio, ke olelo aku nei au ia oukou, e ke koena o ko ka hale a Iseraela; a eia na olelo aʻu e olelo aku nei:\n\n2 . E ike oukou no ko ka hale o Iseraela oukou.\n\n3 . E ike oukou e hele mai oukou i ka mihi e pono ai, a i ole ia, aole e hiki ke hoola ia oukou.\n\n4 . E ike oukou e waiho iho oukou i ko oukou mau mea kaua ilalo e pono ei, a e lealea hou ole aku ma ka hookahe ana i ke koko, a e lalau hou ole aku ia mau mea, ke ole kauoha mai auanei ke Akua ia oukou.\n\n5 . E ike oukou e hiki aku oukou i ka ike no ko oukou poe kupuna e pono ai, a e mihi i ko oukou mau hala a me na hewa a pau, a e manaoio ia Iesu Kristo, oia no ke Keiki a ke Akua, a ua pepehi ia oia e ka poe Iudaio, a ma o ka mana la o ka Makua ua ala hou ae, a ma ia mea ua loaa ia ia ka lanakila maluna iho o ka lua kupapau; a iloko ona hoi ua ale ia ka hope awa o ka make.\n\n6 . A e lawe mai ana oia i ke alahouana o ka poe make, a ma ia mea e hoola ia ae ai ke kanaka e ku imua o kona noho hookolokolo.\n\n7 . A ua lawe mai oia i ka hoolapanai ia ana o ko ke ao nei, a ma ia mea o ka mea i loaa hewa ole imua ona ma ka la hookolokolo, e haawi ia mai ia ia e noho ma ke alo o ke Akua ma kona aupuni, e memele aku i na hoolea pau ole me ka poe mele maluna, i ka Makua, a i ke Keiki, a i ka Uhane Hemolele oia hookahi Akua, a ma ka noho ana o ka pomaikai aole he hopena.\n\n8 . Nolaila, e mihi, a e bapetizo ia ma ka inoa o Iesu, a e apo mai i ka euanelio o Kristo, e hoike ia ae auanei imua o oukou, aole ma keia mooolelo wale no, aka, ma ka mooolelo no hoi e hiki mai ana i ka poe Genetile mai ka poe Iudaio ae, a ua mooolelo nei e hiki mai auanei ia mai ka poe Genetile ae ia oukou.\n\n9 . No ka mea hoi, ua palapala ia keia i kumu i manaoio ai oukou i kela; a ina e manaoio oukou i kela, e manaoio no oukou i keia no hoi; a ina e manaoio oukou i keia, e ike oukou no ko oukou poe kupuna, a me na hana kupanaha no hoi i hana ia ai ma ka mana o ke Akua mawaena o lakou;\n\n10 . A e ike no hoi oukou he koena oukou o ka poe hua a Iakoba; nolaila, ua helu pu ia oukou mawaena o ka poe kanaka o ka berita mua; a ina paha e manaoio aku oukou ia Kristo, a bapetizo ia, me ka wai mamua, alaila, me ke ahi a me ka Uhane Hemolele, me ka hahai ana i ke kumu like o ko kakou Mea e Ola ai, e like me ka me ana i kauoha mai ai ia kakou, alaila, e pono auanei oukou ma ka la hookolokolo. Amene.\n\n", "morm 8": "[center][font_size=26]Mokuna 8[/font_size][/center]\n\n1 . Aia hoi, owau, o Moroni, ke hoopau nei i ka mooolelo a koʻu makuakane o Moramona. Aia hoi, he mau mea kakaikahi wale no kaʻu e palapala ai, a o ua mau mea nei kaʻu i kauoha ia mai ai e koʻu makuakane.\n\n2 . Ano, eia kekahi, mahope iho o ke kaua nui a weliweli ma Kumora, ua imi ia ko Nepai poe, ka poe i pakele aku iloko o ka aina hema, e ko Lamana poe, a pau loa ae la lakou i ka luku ia;\n\n3 . A ua pepehi ia no hoi koʻu makuakane e lakou; a owau hoi, ke koe wale nei no e kakau i ka mooolelo kaumaha no ka luku ia ana o koʻu poe kanaka. Aka hoi, ua hala aku la lakou, a ke hooko nei au i ke kauoha a koʻu makuakane. A ina paha e pepehi mai lakou iaʻu, aole au i ike;\n\n4 . Nolaila, e kakau iho no au a e huna iho i na mooolelo iloko o ka honua, a ma kahi aʻu e hele aku ai he mea ole ia.\n\n5 . Aia hoi, ua hana iho koʻu makuakane i keia mooolelo, na kakau oia i ke kumu o ia mea. A, aia hoi, e kakau no au ia mea no hoi, ina he wahi kaawale koʻu ma na papa; aka, aole pela; a ua nele au i na pohaku metala ole, no ka mea, owau wale iho la no; ua pepehi ia koʻu makuakane ma ke kaua, a me koʻu poe hanauna a pau, a, aole oʻu makamaka aohe hoi kahi e hele aku ai; a o ka loihi o ka ka Haku ae ana iaʻu e ola, aole au i ike.\n\n6 . Aia hoi, ua hala aku la eha haneri makahiki mai ka hiki ana mai o ko kakou Haku a Mea e Ola ai.\n\n7 . A, aia hoi, ua imi ae la ko Lamana poe i koʻu poe kanaka, i ko Nepai, ia kulanakauhale aku ia kulanakauhale aku, a ia wahi aku ia wahi aku, a pau loa ae la lakou; a nui ko lakou haule ana; he oiaio, he nui a he kupanaha hoi ka luku ia ana o koʻu poe kanaka, ko Nepai poe.\n\n8 . A, aia hoi, o ka lima o ka Haku nana ia mea i hana. A, eia hoi kekahi, ke kaua pu nei ko Lamana poe kekahi me kekahi; a ma ka ili a pau o keia aina e kaa mau ana ka pepehi kanaka a me ka hookahe koko; aole kekahi mea i ike i ka hope o ke kaua.\n\n9 . Ano hoi, aole au e olelo hou no lakou, no ka mea, aohe kekahi mea, ke ole ko Lamana poe a me ka poe powa, e ola nei maluna iho o ka ili o ka aina;\n\n10 . Aohe kekahi mea i ike i ke Akua oiaio, koe wale no na haumana a Iesu, ka poe i noho ma ka aina a hiki i ka wa i nui loa ai ka hewa o na kanaka, i ae ole ai ka Haku ia lakou e noho me na kanaka; a ina paha lakou maluna iho o ka ili o ka aina, aole kekahi kanaka i ike.\n\n11 . Aka hoi, ua ike maua me koʻu makuakane ia lakou, a ua lawelawe mai la lakou ia maua.\n\n12 . A o ka mea e loaa ana keia mooolelo, a e hoohewa ole iho ia mea no na mea hemahema iloko o ia mea, oia ke ike auanei i na mea nui aku i keia mau mea. Aia hoi, owau no o Moroni; a ina ua hiki, ina e hoike aku au i na mea a pau ia oukou.\n\n13 . Aia hoi, ke hoopau nei au i kaʻu olelo ana no keia poe kanaka. Owau no ke keiki a Moramona, a he mamo koʻu makuakane na Nepai;\n\n14 . A owau no hoi ka mea nana e huna iho i keia mooolelo i ka Haku; a he mea waiwai ole na papa o ia mea, no ke kauoha a ka Haku. No ka mea, ua olelo oiaio oia, aole e loaa i kekahi mea ia mau mea e loaa ai ka waiwai; aka, o ka mooolelo maluna iho o ia mau mea he mea maikai loa ia; a o ka mea nana e hoopuka mai ia mea i ka malamalama, ia ia ka Haku e hoopomaikai ai.\n\n15 . No ka mea, e hiki ole i kekahi mea ke loaa ka mana e hoopuka mai ia mea i ka malamalama, ke ole e haawi ia mai ia ia e ke Akua; no ka mea, e makemake ana ke Akua e hana ia auanei ia mea me ka manao i kona hoonani ia wale no, a i ka pomaikai o ka poe kanaka berita kahiko, i hoopuehu loihi ia o ka Haku.\n\n16 . A pomaikai oia ka mea e hoopuka mai auanei i keia mea i ka malamalama; no ka mea, e hoopuka ia mai auanei ia noloko mai o ka pouli i ka malamalama, e like me ka olelo a ke Akua; he oiaio, e hoopuka ia mai auanei ia mea noloko mai o ka honua, a e alohi mai auanei noloko mai o ka pouli, a hiki i ka ike o na kanaka; a e hana ia auanei ia mea ma ka mana o ke Akua;\n\n17 . A ina he mau hemahema kekahi, he mau hemahema ia mau mea no ke kanaka. Aka hoi, aole makou i ike i kekahi hemahema. Ua ike nae ke Akua i na mea a pau; nolaila, o ka mea e hoohewa mai ana, e makaala oia o lilo auanei oia i ke ahi o gehena.\n\n18 . A o ka mea e olelo ana, E hoike mai iaʻu, a i ole, e hahau ia oe; e makaala oia o kena aku oia i ka mea i papa ia e ka Haku.\n\n19 . No ka mea, o ka mea e hoohewa wikiwiki aku ana, e hoohewa wikiwiki hou ia mai auanei oia; no ka mea, e like me kana mau hana, pela auanei kona uku; nolaila, o ka mea e hahau aku ana, e hahau hou ia mai auanei oia e ka Haku.\n\n20 . E nana i ka mea a ka palapala hemolele i olelo mai ai: Mai hahau ke kanaka, a mai hoohewa aku no hoi; no ka mea, naʻu no ka hoohewa ana, wahi a ka Haku; a naʻu no hoi ka hoopai ana, a naʻu no e uku aku.\n\n21 . A o ka mea e ha aku ana i ka inaina a me na paio e ku e i ka hana a ka Haku, a e ku e i ka poe kanaka berita a ka Haku, no ko ka hale o Iseraela, a e olelo ae auanei: E hoopau aku no makou i ka hana a ka Haku, a e hoomanao ole ka Haku i kana berita ana i hana ai i ko ka hale o Iseraela, oia ke hookokoke ana e kua ia ilalo a e hoolei ia aku iloko o ke ahi;\n\n22 . No ka mea, e olokaa aku no na manao paa mau loa o ka Haku, a hiki i ka hooko ia ana o kana mau olelo hoopomaikai a pau.\n\n23 . E imi iho i na wanana a Isaia. Aia hoi, aole hiki iaʻu ke kakau iho ia mau mea. He oiaio, aia hoi, ke i aku nei au ia oukou, o kela poe hoano, ka poe i hala aku la mamua oʻu, ka poe i noho ma keia aina, e hea aku auanei lakou; he oiaio, mai ka lepo ae lakou e hea aku ai i ka Haku; a me ke ola o ka Haku, e hoomanao no oia i ka berita ana i hana ai me lakou.\n\n24 . A ua ike oia i ka lakou mau pule, i pule ia aku no ko lakou poe hoahanau. A ua ike oia i ko lakou manaoio; no ka mea, ma kona inoa ua hiki ia lakou ke hooneenee aku i na mauna; a ma kona inoa ua hiki ia lakou ke hoohaalulu i ka honua; a ma ka mana o kana olelo ua hoohiolo aku lakou i na halepaahao i ka honua; he oiaio, aole i hiki i ka umu ahi ke hoeha ia lakou; aole hoi i na holoholona hihiu, aole hoi i na nahesa niho awa, no ka mana o kana olelo.\n\n25 . A, aia hoi, ua pule aku la lakou nona, no ka mea a ka Haku e hookuu mai ai e hoopuka mai i keia mau mea.\n\n26 . A he mea e pono ole ai no kekahi e olelo ae, aole e puka mai ana ia mau mea, no ka mea, e puka io mai no auanei ia mau mea, no ka mea, ua olelo mai ka Haku ia mea; no ka mea, noloko mai o ka honua e puka mai ai auanei ia mau mea, ma o ka lima la o ka Haku, a ua hiki ole i kekahi ke alalai ia mea; a e puka mai no ia mea ma kekahi la i ka wa e olelo ia ana, ua hoopau ia ae la na hana mana; a e puka mai auanei no ia mea me he mea la e olelo ana kekahi mea mai ka make mai.\n\n27 . A e puka mai no ia mea ma kekahi la i ka wa a ke koko o na mea hoano e hea aku ai i ka Haku, no na huipu malu ana a me na hana a ka pouli;\n\n28 . He oiaio, e puka mai no ia mea ma kekahi la i ka wa e hoole ia mai ai ka mana o ke Akua, a e hoohaumia ia ai na ekalesia, a e hookiekie ia ai ma ka haaheo o ko lakou mau naau; he oia¬io, ma kekahi la i ka wa a na luna o na ekalesia, a me na kumu, e hookiekie ia ae ai ma ka haaheo o ko lakou mau naau, ma ka paonioni ana i ka poe i komo iloko o ko lakou mau ekalesia;\n\n29 . He oiaio, e puka mai no ia ma kekahi la i ka wa o lohe ia ai no na ahi, a me na makani ino, a me na mahu o ka uahi ma na aina e;\n\n30 . A e lohe ia no hoi no na kaua, a me na lono o na kaua, a me na olai i kela wahi keia wahi;\n\n31 . He oiaio, e puka mai no ia ma kekahi la, i ka wa e nui ana na mea haumia maluna iho o ka ili o ka honua; a o na pepehi kanaka kekahi, a me ka powa ana, a me ka wahahee ana, a me na hoopunipuni ana, a me na moekolohe, a me na ano a pau o na mea hoopailua; i ka wa e olelo ai na mea he nui wale: E hana i kela mea i keia mea, a he mea ole ia, no ka mea, e kokua no ka Haku i na mea me ia ano ma ka la hope. Aka, auwe ka poe o ia ano, no ka mea, aia no lakou iloko o ke au awaawa, a me na mea paa o ka hewa.\n\n32 . He oiaio, e puka mai no ia ma kekahi la, i ka wa i kukulu ia ai na ekalesia e olelo ae ana: E hele mai ioʻu nei, a e kala ia ko oukou mau hala no ko oukou kala.\n\n33 . E ka poe kanaka hewa, kekee, a ai oolea, no ke aha la oukou i kukulu ai i na ekalesia no oukou iho e loaa ai ka waiwai? No ke aha la oukou i hoano e ai i ka olelo hemolele a ke Akua, i lawe ai oukou i ka hoohewa ia ana maluna iho o ko oukou mau uhane? Aia hoi, e nana oukou i na hoike ana a ke Akua. No ka mea hoi, ke hele mai la ka manawa, a ma ia la e hooko ia ai keia mau mea a pau.\n\n34 . Aia hoi, ua hoike mai la ka Haku iaʻu i na mea nui a kupanaha no na mea e hiki koke mai ana ma ia la, i ka wa o keia mau mea e puka mai ai mawaena o oukou.\n\n35 . Aia hoi, ke olelo aku nei au ia oukou me he mea la eia oukou maanei, aole nae pela. Aka hoi, ua hoike mai la o Iesu Kristo ia oukou iaʻu nei, a ua ike au i ko oukou hana ana;\n\n36 . A ua ike au ke hele la oukou ma ka haaheo o ko oukou mau naau; a, aohe mea, koe he kakaikahi wale no, i hookiekie ole ai ia lakou iho maluna ma ka haaheo o ko lakou mau naau, ma ke komo ana i ka lole nani loa, ma ka paonioni ana, a me na paio, a me ka lokoino, a me na hoomaau ana, a me na ano a pau o na hewa; a o ko oukou mau ekalesia, he oiaio, o lakou a pau, ua lilo i haumia no ka haaheo o ko oukou mau naau.\n\n37 . No ka mea hoi, ke aloha nui nei oukou i ke kala, a me ko oukou waiwai, a me ko oukou lole nani, a me ka hoonani ana i ko oukou mau hale pule, mamua o ko oukou aloha i ka poe hu¬ne a me ka poe nele, i ka poe mai a me ka poe pilikia.\n\n38 . E ka poe haumia, ka poe hookamani, ka poe kumu, ka poe e kuai ana ia oukou iho no ka mea e ino ana, no ke aha la oukou i hoohaumia ai i ka ekalesia hemolele o ke Akua? No ke aha la oukou i hilahila ai e lawe maluna iho o oukou i ka inoa o Kristo? No ke aha la oukou, no ka mahalo ana o ko ke ao nei, i manao ai aole e oi aku ana ka nani o ka pomaikai pau ole, mamua o kela poino e make ole ana?\n\n39 . No ke aha la oukou e hoonani iho ai ia oukou iho me ka mea aole ona ola, a e ae aku nae i ka poe pololi, a me ka poe nele, a me ka poe kapa ole, a me ka poe mai, a me ka poe pilikia, e maalo ae ma o oukou la, a hoomaopopo ole aku ia lakou?\n\n40 . He oiaio, no ke aha la oukou e kukulu iho ai i ko oukou mau mea ino malu, e loaa ai ka waiwai, a hoouwe ai i na wahinekanemake imua o ka Haku, a me na keiki makua ole hoi e uwe ai imua o ka Haku; a me ke koko no hoi o ko lakou mau makuakane, a me ka lakou mau kane, e hea aku ai i ka Haku mai ka lepo ae, no ka hoopai maluna iho o ko oukou mau poo?\n\n41 . Aia hoi ke kau ae la ka pahikaua o ka hoopai maluna ae o oukou; a e hiki koke mai ana ka manawa ana e hoopai iho ai i ke koko o ka poe hoano maluna iho o oukou, no ka mea, aole oia e hoomanawanui hou aku i ko lakou hea ana.\n\n", "morm 9": "[center][font_size=26]Mokuna 9[/font_size][/center]\n\n1 . Ano hoi, ke olelo nei no hoi au no ka poe e manaoio ole ana ia Kristo.\n\n2 . Aia hoi, e manaoio anei oukou ma ka la o ko oukou ike ia ana, i ka wa a ka Haku e hiki mai ai; he oiaio, o kela la nui i ka wa o ka honua e owili pu ia ai me he pepa la, a e hehee ai na kumu mua i ka wela loa; he oiaio, ma kela la nui i ka wa a oukou e kai ia ae ai e ku imua o ke Keikihipa a ke Akua, alaila, e olelo anei oukou, aohe he Akua?\n\n3 . Alaila, e hoole hou anei oukou i ke Kristo, a, ua hiki anei ia oukou ke nana aku i ke Keikihipa a ke Akua? Ke manao nei anei oukou e noho pu auanei oukou me ia malalo iho o ka ike paka i ko oukou hewa? Ke manao nei anei oukou ua hiki ia oukou ke olioli e noho pu me kela Mea Hemolele, i ka wa e hoowalania ia ai na uhane o oukou me ka ike paka i ka hewa ma ka oukou hana ino mau ana i kona mau kanawai?\n\n4 . Aia hoi, ke i aku nei au ia oukou e oi aku ko oukou poino ke noho pu me ke Akua hemolele a pono, malalo iho o ko oukou ike paka i ko oukou paumaele imua ona, mamua o ka noho pu ana o oukou me na uhane i hoohewa ia iloko o gehena.\n\n5 . No ka mea hoi, i ka wa a oukou e lawe ia ae ai e ike i ko oukou olohelohe imua o ke Akua, a me ka nani o ke Akua no hoi, a me ka hemolele o Iesu Kristo, e hoaa no ia mea i ka lapalapa o ke ahi hiki ole ke kinai ia maluna iho o oukou.\n\n6 . Nolaila, ea, e ka poe hoomaloka, e huli mai i ka Haku; e hea ikaika aku i ka Makua ma ka inoa o Iesu Kristo, i loaa ai paha oukou, me ke kina ole, maemae, maikai a keokeo, i hoomaemae ia ai ma ke koko o ke Keikihipa, ma kela la nui hope.\n\n7 . A eia hou kaʻu e olelo aku nei ia oukou, ka poe e hoole ana i na hoikeana a ke Akua, a olelo ae: Ua hoopau ia ae la ia mau mea, aole no na hoikeana, aole no hoi na wanana, aole hoi na haawina, aole hoi hoola ana, aole hoi olelo ana me na olelo e, a me na hoomaopopo ana i na olelo e.\n\n8 . Aia hoi, ke i aku nei au ia oukou, o ka mea e hoole ana i keia mau mea, ua ike ole oia i ka euanelio o Kristo; he oiaio, ua heluhelu ole oia i na palapala hemolele; ina pela, ua hoomaopopo ole oia ia mau mea.\n\n9 . No ka mea, aole anei kakou i heluhelu, oia like no o ke Akua, inehinei, a i keia la no, a no ka wa pau ole; a iloko ona aole he ano lauwili, aole loa hoi he luli iki?\n\n10 . Ano, ina ua noonoo wale oukou ia oukou iho he akua e lauwili ana, a iloko ona he luli iki, alaila, ua noonoo wale oukou ia oukou iho i kekahi akua, aole oia he Akua o na hana mana.\n\n11 . Aka hoi, e hoike aku no au ia oukou i ke Akua o na hana mana, oia no ke Akua o Aberahama, a o ke Akua o Isaaka, a o ke Akua o Iakoba; a oia no ke Akua hookahi nana i hana mai i na lani a me ka honua, a me ko lakou mau mea a pau i piha ai.\n\n12 . Aia hoi, hana mai la oia ia Adamu; a ma o Adamu la i hiki mai ai ka haule ana o kanaka. A no ka haule ana o kanaka, hiki mai la o Iesu Kristo, oia no ka Makua a me ke Keiki; a no Iesu Kristo, hiki mai la ka hoolapanai ia ana o kanaka.\n\n13 . A no ka hoolapanai ia ana o kanaka, i hiki mai ai ma o Iesu Kristo la, ua lawe hou ia aku lakou i ke alo o ka Haku; he oiaio, ma keia mea no ka hoolapanai ia ana o na kanaka a pau, no ka mea, e lawe mai ana ka make o Kristo i ke alahouana, oia ka mea e lawe mai ana i ka hoolapanai ana mai ka hiamoe mau loa mai, a mai ua hiamoe ana la e hoala ia ae auanei na kanaka a pau ma ka mana o ke Akua, i ka wa e kani ai ka pu; a e puka mai auanei lakou, o ka poe uuku a me ka poe nui, a e ku auanei lakou a pau imua o kona wahi hookolokolo, i hoolapanai ia mai ai a hookuu ia mai ai mai keia apo mau loa mai o ka make, a o ua make nei he make kino ia;\n\n14 . Alaila, e hiki mai ana ka hooponopono o ka Mea Hemolele maluna iho o lakou; alaila, e hiki mai ana ka manawa, o ka mea i paumaele, e mau no kona paumaele; a o ka mea i pono, e mau no kona pono; o ka mea olioli, e mau no kona olioli; a o ka mea olioli ole, e mau no kona olioli ole.\n\n15 . Ano, e ka poe a pau i noonoo wale ia oukou iho i ke akua i hiki ole ke hana i na hana mana, ke ninau nei au ia oukou, ua hala aku anei keia mau mea a pau, aʻu i olelo ai? Ua hiki mai anei ka hopena i keia manawa? Aia hoi, ke i aku nei au ia oukou, aole; a aole i hooki ke Akua i ka noho ana i Akua o na hana mana.\n\n16 . Aia hoi, aole anei he kupanaha ma ko kakou mau maka, na mea a ke Akua i hana ai? He oiaio, a owai la ka mea i hiki ke hoomaopopo i na hana kupanaha a ke Akua?\n\n17 . Owai la ka mea e olelo ae: Aole he hana mana, ka hana ia ana o ka lani a me ka honua ma kana olelo; a ma ka mana o kana olelo, ua hana ia ke kanaka noloko mai o ka lepo o ka honua; a ma ka mana o kana olelo, ua hana ia na hana mana?\n\n18 . A owai la ka mea e olelo ae: Aole o Iesu Kristo i hana i na hana mana ikaika he nui wale? A ua nui na hana mana ikaika i hana ia ai ma na lima o ka poe aposetolo.\n\n19 . A ina ua hana ia na hana mana mamua, alaila, no ke aha la ke Akua i hooki ai i ka noho ana i Akua o na hana mana, a, aole nae oia e loli iki? Aia hoi, ke i aku nei au ia oukou, aole oia e loli ana; ina pela, e pau kona noho Akua ana; aka, aole loa e pau kona noho Akua ana, a he Akua no hoi ia o na hana mana.\n\n20 . A o ke kumu i hooki ai oia i ka hana ana i na hana mana mawaena o na keiki a kanaka, no ka emi ana ia o lakou iloko o ka hoomaloka, a no ka haalele ana i ke ala pololei, a no ka ike ole ana i ke Akua ka mea e pono ai lakou ke paulele aku.\n\n21 . Aia hoi, ke i aku nei au ia oukou, o ka mea e manaoio ana ia Kristo, me ke kanalua ole, o kela mea keia mea ana e noi aku ai i ka Makua ma ka inoa o Kristo e haawi ia mai ia ia ia; a no na mea a pau keia olelo hoolana, a hiki aku i ko na welau o ka honua.\n\n22 . No ka mea hoi, penei wahi a Iesu Kristo i kana mau haumana e kali ana; he oiaio, a i kana poe haumana a pau no hoi, me ka lohe ana o ka lehulehu: E hele aku oukou i na aina a pau, a e hai aku i ka euanelio i na kanaka a pau;\n\n23 . A o ka mea e manaoio mai a bapetizo ia, e hoola ia oia, aka, o ka mea manaoio ole mai, e hoohewa ia oia.\n\n24 . A eia no na ouli e pili pu aku i ka poe e manaoio mai iaʻu, ma koʻu inoa lakou e mahiki aku ai i na daimonio; e olelo no hoi lakou ma na olelo e; e kaikai no lakou i na nahesa; a ina e inu lakou i ka mea make, aole lakou e poino ia mea; e kau no lakou i ko lakou mau lima maluna iho o ka poe mai, a e ola no lakou;\n\n25 . A o ka mea e manaoio mai i koʻu inoa, me ke kanalua ole, ia ia au e hooiaio aku ai i kaʻu mau olelo a pau, a hiki aku i na welau o ka honua.\n\n26 . Ano hoi, owai la ka mea e hiki ke ku e i na hana a ka Haku? Owai la ka mea e hiki ke hoole aku i kana mau olelo? Owai la ka mea e ea ae e ku e aku i ka mana loa o ka Haku? Owai la ka mea e hoowahawaha i na hana a ka Haku? Owai la ka mea e hoowahawaha i na keiki a Kristo? Aia hoi, o oukou, ka poe e hoowahawaha ana i na hana a ka Haku, no ka mea, e kahaha no oukou a make iho.\n\n27 . Nolaila, ea, mai hoowahawaha, a mai kahaha, aka, e hoolohe i na olelo a ka Haku, a e noi aku i ka Makua ma ka inoa o Iesu no kela mea keia mea a oukou e nele ai. Mai kanalua, aka, e manaoio, a e hoomaka e like me na manawa kahiko, a e hele mai i ka Haku la me ko oukou naau a pau, a e hooikaika aku i ke ola no oukou iho me ka makau a me ka haalulu imua ona.\n\n28 . E naauao oukou ma na la o ko oukou noho ana ma ka honua; e hoomaemae ia oukou iho i na mea paumaele a pau; mai noi aku, e hiki ia oukou ke hoomaunauna iho ia mea maluna o ko oukou mau kuko, aka, e noi aku me ka manao naueue ole, i ae ole aku ai oukou i ka hoowalewale, aka i hookauwa aku ai oukou na ke Akua ola a oiaio.\n\n29 . E makaala i bapetizo ole ia ai oukou me ka pono ole; e makaala i ai ole ai oukou i ka ahaaina a ka Haku me ka pono ole; aka, e makaala e hana i na mea a pau ma ka pono, a e hana ia mea ma ka inoa o Iesu Kristo, ke keiki a ke Akua ola; a ina e hana oukou i keia a hoomau aku a hiki wale i ka hopena, aole oukou e hoolei ia aku mawaho.\n\n30 . Aia hoi, ke olelo aku nei au ia oukou me he mea la e olelo ana au mai ka make ae; no ka mea, ua ike au e lohe no auanei oukou i kaʻu mau olelo.\n\n31 . Mai hoohewa mai iaʻu no koʻu hemahema; aohe no hoi i kuu makuakane, no kona hemahema; aohe no hoi i ka poe nana i kakau iho mamua aku ona, aka, e oi aku ko oukou pono ke aloha aku i ke Akua no kona hoike ana ia oukou i ko makou mau hemahema, i ao ia ai oukou e naauao loa mamua o ko makou.\n\n32 . Ano hoi, ua kakau iho makou i keia mooolelo mamuli o ko makou ike i na kaha, i kapa ia mawaena o makou ko Aigupita i hooponopono ia, a ua haawi ia mailalo mai a hoano e ia e makou, mamuli o ke ano o ka makou olelo.\n\n33 . A ina ua nui ku pono ko makou mau papa, ina ua kakau iho makou ma ka olelo Hebera; aka, ua hoano e ia no hoi ka olelo Hebera e makou; a ina ua hiki ia makou ke kakau iho ma ka olelo Hebera, alaila, aole loaa ia oukou na hemahema ma ka makou mooolelo.\n\n34 . Aka, ua ike no ka Haku i na mea a makou i kakau iho ai, a aole hoi kekahi lahuikanaka e ae i ike i ka makou olelo, no laila, ua hoomakaukau oia i na mea no ka hoike ana i ke ano o ia mau mea.\n\n35 . A ua kakau ia keia mau mea, i hiki ia makou ke hoomaemae iho i ko makou aahu i ke koko o ko makou poe hoahanau, ka poe i emi iho iloko o ka hoomaloka.\n\n36 . A, aia hoi, o keia mau mea a makou i noi aku ai no ko makou poe hoahanau, he oiaio, oia no ka hoihoi hou ia ana o lakou i ka ike no Kristo, ua like ia me na pule a ka poe hoano a pau, ka poe i noho mua ma ka aina.\n\n37 . A na ka Haku, o Iesu Kristo e ae mai e hooko ia ai na pule a lakou e like me ko lakou manaoio; a na ke Akua ka Makua e hoomanao mai i ka berita ana i hana ai me ko ka hale o Iseraela; a nana e hoopomaikai mai ia lakou no ka wa pau ole, ma o ka manaoio la ma ka inoa o Iesu Kristo. Amene.\n\n", "ether 1": "[center][font_size=26]Ka Buke A Etera[/font_size][/center]\n\n[center][font_size=26]Mokuna 1[/font_size][/center]\n\n1 . Ano, ke hoomaka nei au, o Moroni, e kakau iho i kahi mooolelo o kela poe kamaaina kahiko, ka poe i anai ia mai ai ma ka lima o ka Haku mai ka ili aku o keia aina akau.\n\n2 . A ke lawe nei au i kaʻu mooolelo mai na papa he iwakaluakumamaha mai, a ka poe kanaka o Limai i loaa ai, oia no ka i kapa ia ka buke a Etera.\n\n3 . A me aʻu i manao ai o ka hapa mua o keia mooolelo, e olelo ana no ka hana ia ana o ke ao nei, a o Adamu no hoi, a he mooolelo mai ia manawa mai a hiki wale mai i ka halepakui nui, a me na mea i hana ia mawaena o na keiki a kanaka a hiki mai ia manawa, ua loaa no ia mawaena o ka poe Iudaio;\n\n4 . Nolaila, aole au i kakau i kela mau mea i hana ia ai mai na la o Adamu mai a hiki wale i kela manawa; aka, aia no ia mau mea maluna iho o na papa; a o ka mea e loaa ana ia mau mea, nona hoi ka mana e hiki ia ia ke loaa ka mooolelo a pau.\n\n5 . Aka hoi, ke kakau ole nei au i ka mooolelo a pau, aka, he hapa wale no kaʻu e kakau nei, mai ka halepakui mai a hiki i ka wa i anai ia ai lakou a pau.\n\n6 . A penei wau e kakau iho nei i ka mooolelo. O ka mea nana i kakau iho i ua mooolelo nei, oia o Etera, a he mamo ia na Korianatora;\n\n7 . A o Korianatora ke keiki a Morona;\n\n8 . A o Morona ke keiki a Etema;\n\n9 . A o Etema ke keiki a Aha;\n\n10 . A o Aha ke keiki a Seta;\n\n11 . A o Seta ke keiki a Sibalona;\n\n12 . A o Sibalona ke keiki a Koma;\n\n13 . A o Koma ke keiki a Korianatuma;\n\n14 . A o Korianatuma ke keiki a Amanigada;\n\n15 . A o Amanigada ke keiki a Aarona;\n\n16 . A he mamo o Aarona na Heta, oia no ke keiki a Hearatoma;\n\n17 . A o Hearatoma ke keiki a Liba;\n\n18 . A o Liba ke keiki a Kisa;\n\n19 . A o Kisa ke keiki a Koruma;\n\n20 . A o Koruma ke keiki a Levi;\n\n21 . A o Levi ke keiki a Kima;\n\n22 . A o Kima ke keiki a Morianatona;\n\n23 . A he mamo o Morianatona na Ripalakisa;\n\n24 . A o Ripalakisa ke keiki a Seza;\n\n25 . A o Seza ke keiki a Heta;\n\n26 . A o Heta ke keiki a Koma;\n\n27 . A o Koma ke keiki a Korianatuma;\n\n28 . A o Korianatuma ke keiki a Emera;\n\n29 . A o Emera ke keiki a Omera;\n\n30 . A o Omera ke keiki a Sule;\n\n31 . A o Sule ke keiki a Kiba;\n\n32 . A o Kiba ke keiki a Oriha, oia no ke keiki a Iareda;\n\n33 . A o keia Iareda hele mai la ia me kona kaikaina, a me ko laua mau ohana, me kekahi poe e ae me ko lakou mau ohana, mai ka halepakui nui mai, i ka manawa a ka Haku i hookahuli ai i ka olelo a na kanaka, a hoohiki ma kona huhu, e hoopuehu ia aku lakou maluna iho o ka ili a pau o ka honua; a e like me ka olelo a ka Haku, ua hoopuehu ia aku na kanaka.\n\n34 . A he kanaka nui a ikaika ke kaikaina o Iareda, a he kanaka i kokua nui ia e ka Haku; no ka mea, i ae la o Iareda, kona kaikuaana ia ia: E hea aku i ka Haku, i ole ai oia e hookahuli mai ia kaua i lohe ole ai kaua i ka kaua mau olelo.\n\n35 . A eia kekahi, hea aku la ke kaikaina o Iareda i ka Haku, a aloha mai la ka Haku ia Iareda; nolaila, aole oia i hookahuli mai i ka olelo a Iareda; a o Iareda laua me kona kaikaina ua hookahuli ole ia.\n\n36 . Alaila, i ae la o Iareda i kona kaikaina: E hea hou aku i ka Haku, a malia paha e hoohuli ae oia i kona huhu mai ko kaua poe makamaka ae, i ole ai oia e hookahuli i ka lakou olelo.\n\n37 . A eia kekahi, hea aku la ke kaikaina o Iareda i ka Haku, a aloha mai la ka Haku i ko laua poe makamaka, a me ko lakou mau ohana no hoi, i ole i hookahuli ia lakou.\n\n38 . A eia kekahi, olelo hou ae la o Iareda i kona kaikaina, i ka i ana: O hele a e ninau aku i ka Haku, ina paha e kipaku mai oia ia kakou mailoko ae o ka aina, a ina e kipaku mai oia ia kakou mailoko ae o ka aina, e hea aku ia ia kahi e hele aku ai kakou. A owai la ke ike anoai e hali aku ka Haku ia kakou i kahi aina i maikai loa mamua o ka honua a pau. A ina pela, e malama loa kakou i ka Haku, i loaa ai ia ia kakou i hooilina no kakou.\n\n39 . A eia kekahi, hea aku la ke kaikaina o Iareda i ka Haku, e like me ka mea i olelo ia ai ma ka waha o Iareda.\n\n40 . A hoolohe mai la ka Haku i ke kaikaina o Iareda, a aloha mai la ia ia, a olelo mai la ia ia:\n\n41 . O hele a e houluulu iho i kou mau pua holoholona, o ke kane a me ka wahine, o kela ano o keia ano; a i na hua no hoi o ka honua o kela ano keia ano, a me kou mau ohana; a o Iareda no hoi, kou kaikuaana, a me kona ohana; a o kou poe makamaka a me ko lakou mau ohana, a me ka poe makamaka o Iareda a me ko lakou mau ohana.\n\n42 . A ia oe e hana ai i keia mea, e hele aku no oe ma ke alo o lakou ilalo iloko o ke awawa, aia ma ka akau ia. A malaila au e halawai pu ai me oe, a e hele aku no au imua ou iloko o kekahi aina i maikai loa mamua o ka aina a pau o ka honua nei.\n\n43 . A malaila au e hoopomaikai aku ai ia oe a me kau poe hua, a e hoala mai naʻu o kau poe hua, a o ka poe hua a kou kaikuaana, a me ka poe e hele pu ana me oe, he lahuikanaka nui. A e kela ole aku kekahi mamua o ka lahuikanaka aʻu e hoala ai noʻu nei o kau poe hua, maluna iho o ka ili a pau o ka honua nei. A pela hoi au e hana aku ai ia oe, no ka mea, o keia manawa loihi ua hea mai oe iaʻu.\n\n", "ether 2": "[center][font_size=26]Mokuna 2[/font_size][/center]\n\n1 . A eia kekahi, iho aku la o Iareda, a me kona kaikaina, a me ko laua mau ohana, a me ka poe makamaka no hoi o Iareda a me kona kaikaina, ilalo iloko o ke awawa a ma ka akau, (a o Nimeroda ka inoa o ke awawa, ua kapa ia mamuli o ke kanaka koa i ka hahai holoholona,) me na pua holoholona a lakou i houluulu iho ai, o ke kane a me ka wahine, o kela ano keia ano.\n\n2 . A hoomoe iho la lakou i na pahele, a hoopahele ae la i na manu o ka lewa, a hoomakaukau iho la no hoi lakou i wahi ipu, a iloko olaila lakou i hali ai i na ia o na wai;\n\n3 . A hali pu ae la no hoi lakou i ka desereta me lakou, ma ka unuhi ana, he nalo meli ia; a pela lakou i hali pu ai me lakou i na puulu o na nalo meli, a me na ano a pau o na mea maluna o ka ili o ka aina, o na anoano o kela ano keia ano.\n\n4 . A eia kekahi, ia lakou i hiki ai ilalo iloko o ke awawa o Nimeroda, iho mai la ka Haku a kamailio pu mai la me ke kaikaina o Iareda; a iloko oia o kekahi ao, a ike ole aku la ke kaikaina o Iareda ia ia.\n\n5 . A eia kekahi, kauoha mai la ka Haku ia lakou, e hele aku lakou iloko o ka waonahele, he oiaio, iloko o kela hapa kahi a na kanaka i hele ole ai mamua. A eia kekahi, hele aku la ka Haku imua o lakou, a kamailio pu mai la me lakou, ia ia i ku ai iloko kahi ao, a kuhikuhi mai la i kahi a lakou e hele aku ai.\n\n6 . A eia kekahi, hele aku la lakou ma ka waonahele, a kapili iho la i na moku, a iloko o ia mau mea lakou i holo mai ai i keia kapa o na wai he nui wale, e kuhikuhi mau ia ana lakou ma ka lima o ka Haku.\n\n7 . A, aole ka Haku i ae mai i noho iho ai lakou ma kela aoao o ke kai ma ka waonahele, aka, ua makemake oia i hele mai lakou a hiki i ka aina i olelo mua ia ai, i maikai loa mamua o na aina e ae a pau, a ka Haku ke Akua i malama ai no kekahi lahuikanaka pono;\n\n8 . A ua hoohiki mai iloko o kona huhu i ke kaikaina o Iareda, o na mea e loaa ana ia lakou keia aina i olelo mua ia ai, mai ia manawa aku a mau loa aku, e hookauwa aku lakou nana, ke Akua oiaio hookahi, a i ole ia, e kahili ia aku lakou i ka wa e iho mai ai ka nui o kona inaina maluna iho o lakou.\n\n9 . Ano, ua hiki ia kakou ke ike i na olelo kupaa a ke Akua no keia aina, he aina ia o ka pomaikai, a o ka lahuikanaka e loaa ana ia ia lakou, e hoomana aku lakou i ke Akua, a i ole ia, e kahili ia aku auanei lakou i ka wa e iho mai ai ka nui o kona inaina maluna iho o lakou. A e hiki mai ana ka nui o kona inaina maluna iho o lakou, i ka wa i oo ai lakou ma ka hewa;\n\n10 . No ka mea hoi, he aina keia i maikai loa mamua o na aina e ae a pau; nolaila, o ka mea e loaa ana ia, e hookauwa no oia na ke Akua, a i ole ia, e kahili ia aku oia; no ka mea, oia no ka olelo kupaa mau loa a ke Akua. A, aole e kahili ia aku na keiki o ka aina, a hiki aku i ka wa i piha ai ka hewa o lakou.\n\n11 . A e hiki mai ana keia ia oukou, e ka poe Genetile, i hiki ia oukou ke ike i na olelo kupaa a ke Akua, i hiki ai ia oukou ke mihi, a e hoomau ole ma ko oukou mau hewa a hiki wale i ka wa i piha ai, i lawe ole ai oukou i ka nui o ka inaina o ke Akua ilalo maluna iho o oukou, e like me ka poe kamaaina o ka aina i hana ai mamua aku.\n\n12 . Aia hoi, he aina i wae ia keia, a o ka lahuikanaka e loaa ana ia, e hookuu ia lakou mai ka noho luhi ana ae, a mai ka noho pio ana ae, a mai na lahuikanaka a pau malalo iho o ka lani, ina e hookauwa aku lakou na ke Akua o ka aina, oia no o Iesu Kristo, ka mea i hoike ia aku ai ma na mea a makou i palapala ai.\n\n13 . Ano, ke hoomau aku nei au me kaʻu mooolelo; no ka mea, eia kekahi, lawe mai la ka Haku ia Iareda a me kona poe hoahanau i kela kai nui e hookaawale ana i na aina. A ia lakou i hiki aku ai i ke kai, kukulu iho la lakou i ko lakou mau halelewa; a kapa iho la lakou i ka inoa o ia wahi o Morianakuma; a noho iho lakou iloko o na halelewa; a noho iho la ma na halelewa ma ke kahakai no na makahiki eha.\n\n14 . A eia kekahi, i ka pau ana o na makahiki eha, hele hou mai la ka Haku i ke kaikaina la o Iareda, a ku iho la maloko o kahi ao a kamailio mai la me ia. A no na hora ekolu i kamailio mai ai ka Haku me ke kaikaina o Iareda, a hoohewa mai la ia ia no kona hoomanao ole ana e hea aku i ka inoa o ka Haku.\n\n15 . A mihi iho la ke kaikaina o Iareda i ka ino ana i hana ai, a hea aku la i ka inoa o ka Haku no kona poe hoahanau pu me ia. A i mai la ka Haku ia ia: E kala aku no au ia oe a i kou poe hoahanau, i ko lakou mau hala; aka, mai lawehala hou oe ma keia hope, no ka mea, e hoomanao oe aole e hooikaika mau koʻu Uhane i kanaka; nolaila, ina e lawehala oukou a hiki aku i ke oo loa ana, e hooki ia aku auanei oukou mai ke alo aku o ka Haku. A oia no koʻu mau manao maluna o ka aina aʻu e haawi aku ai ia oukou i hooilina no oukou; no ka mea, he aina maikai ia mamua o na aina e ae a pau.\n\n16 . A i mai la ka Haku: E hele e hana, a e kapili, mamuli o ke ano o na moku a oukou i hana ai mamua aku nei. A eia kekahi, hana aku la ke kaikaina o Iareda, a me kona poe hoahanau no hoi, a kapili iho i na moku mamuli o ke ano a lakou i kapili e ai, e like me na ao ana o ka Haku. A ua uuku ua mau moku nei a ua mama maluna o ke kai, e like me ka mama o kahi manu maluna o ke kai;\n\n17 . A ua kapili ia ia mau moku mamuli o kahi ano, i pilipaa loa ai lakou, i hiki ai ke hoopiha ia lakou me ka wai e like me ka bola; a ua pilipaa kolalo e like me kahi bola; a o na aoao olaila ua pilipaa e like me kahi bola; a he ihu lua lakou; a ua pilipaa koluna e like me kahi bola; a o ka loihi oia hoi ka loihi o kekahi laau; a o ka puka olaila, i kona wa i pani ia ai, na pilipaa e like me kahi bola.\n\n18 . A eia kekahi, hea aku la ke kaikaina o Iareda i ka Haku, i ka i ana: E ka Haku ua hooko au i ka hana au i kauoha mai ai iaʻu, a ua hana au i na moku e like me oe i kuhikuhi mai ai iaʻu.\n\n19 . A, aia hoi, e ka Haku e, aohe o lakou malamalama iloko, e ike i kahi a makou e hookele ai. A e make auanei no hoi makou, no ka mea, ua hiki ole ia makou ke hanu aku, koe wale no ke ea iloko o lakou; nolaila, e make auanei makou.\n\n20 . A i mai la ka Haku i ke kaikaina o Iareda; Aia hoi, e hana oe i kekahi puka maluna olaila, a malalo no hoi olaila; a i kou wa e pilikia ai no ka ea ole, e wehe oe i ka pani o ka puka, olaila, a e loaa ai ke ea. A ina paha e komo ke kai iloko maluna iho ou, alaila, e pani oe i ka puka olaila, i ole ai oukou e make i ke kai.\n\n21 . A eia kekahi, hana iho la ke kaikaina o Iareda pela, e like me ka ka Haku i kauoha mai ai.\n\n22 . A hea aku la oia i ka Haku, i ka i ana: E ka Haku, ua hana au me oe i kauoha mai ai iaʻu; a ua hoomakaukau au i na moku no koʻu poe kanaka, a aia, aohe he malamalama iloko o lakou. Aia hoi, e ka Haku, e ae mai anei oe i holo aku ai makou i kela kapa o keia moana nui ma ka pouli?\n\n23 . A i mai la ka Haku i ke kaikaina o Iareda: Heaha la kou makemake aʻu e hana aku ai, i loaa ai ia oukou ka malamalama iloko o ko oukou mau moku? No ka mea, aole e hiki ia oukou ke loaa na puka aniani, no ka mea, e ulupa liilii ia auanei ia mau mea; aole no hoi e lawe pu i ke ahi me oukou, no ka mea, aole oukou e hele ma ka malamalama o ke ahi;\n\n24 . No ka mea hoi, e like auanei oukou me he kohola la mawaena konu o ke kai; no ka mea, e lele aku auanei na ale nui maluna iho o oukou. Aka hoi, e lawe hou no au ia oukou iluna noloko mai o na hohonu o ke kai; no ka mea, ua puka aku la na makani noloko aku o koʻu waha, a o na ua a me na wai nui no hoi kaʻu i hoouna aku ai.\n\n25 . A, aia hoi, ke hoomakaukau nei au ia oukou no keia mau mea; no ka mea, ea, ua hiki ole ia oukou ke hele aku i kela kapa o keia hohonu nui, ke hoomakaukau ole au ia oukou no na ale o ke kai, a me na makani i puka aku ai, a me na wai nui e hiki mai ana. Nolaila, heaha la kou makemake aʻu e hoomakaukau iho ai no oukou, i loaa ai ia oukou ka malamalama, ia oukou e ale ia ai iloko o na hohonu o ke kai?\n\n", "ether 3": "[center][font_size=26]Mokuna 3[/font_size][/center]\n\n1 . A eia kekahi, hele aku la ke kaikaina o Iareda, (ano, ewalu no ka nui o na moku i hoomakaukau ia ai,) i ka mauna a lakou i kapa aku ai o mauna Selema, no ke kiekie loa ona, a hoohehee iho la noloko mai o kahi pohaku i na pohaku uuku he umikumamaono; a ua keokeo a moakaka ia mau mea, e like me ke aniani moakaka lea; a hali ae la oia ia mau mea ma kona mau lima maluna o ka piko o ka mauna, a hea hou aku la i ka Haku, i ka i ana:\n\n2 . E ka Haku, ua olelo mai la oe, e hoopuni ia mai makou a puni me na wai nui e pono ai. Ano hoi, e nana mai oe, e ka Haku, a e huhu ole mai oe i kau kauwa nei no kona nawaliwali imua ou; no ka mea, ua ike makou ua hemolele oe, a e noho ana ma na lani; a ua pono ole makou imua ou; no ka haule ana, ua lilo ko makou ano maoli i ino mau; aka hoi, e ka Haku, ua haawi mai la oe i kauoha e kahea aku makou ia oe, i loaa mai ai ia makou mai ia oe mai, e like me ko makou mau makemake.\n\n3 . Aia hoi, e ka Haku, ua hahau mai oe ia makou no ko makou hala, a ua kipaku mai ia makou, a no keia mau makahiki he nui iloko makou o ka waonahele; ua lokomaikai mai nae oe ia makou. E ka Haku e, e nana mai iaʻu me ke aloha, a e hoohuli ae oe i kou huhu mai keia poe kanaka aku ou, a e ae ole mai e hele aku lakou i kela kapa o keia hohonu ooloku ma ka pouli, aka, e nana mai i keia mau mea aʻu i hoohehee iho ai noloko mai o ka pohaku.\n\n4 . A ua ike au, e ka Haku, ia oe no ka mana a pau, a ua hiki ke hana i kela mea i keia mea au i makemake ai no ka pomaikai o ke kanaka; nolaila, e hoopa mai i keia mau pohaku, e ka Haku, me kou manamana lima, a e hoomakaukau ia mau mea i alohi mai ai ia mau mea iloko o ka pouli; a e alohi mai ia mau mea ia makou iloko o na moku a makou i hoomakaukau ai, i loaa ai ka malamalama ia makou, oiai makou e hele ana i kela kapa o ke kai.\n\n5 . Aia hoi, e ka Haku, ua hiki ia oe ke hana i keia. Ua ike makou ua hiki ia oe ke hoike mai i ka mana nui, he mea uuku nae i ka nana aku i ka hoomaopopo ana o na kanaka.\n\n6 . A eia kekahi, i ka wa a ke kaikaina o Iareda i olelo aku ai i keia mau olelo, aia hoi, o mai la ka Haku i kona lima a hoopa pakahi iho la i na pohaku, me kona manamana lima; a ua wehe ia ka paku mai na maka ae o ke kaikaina o Iareda, a ike aku la oia i ka manamana lima o ka Haku; a ua like ia me ka manamana lima o ke kanaka, e like me ka io a me ke koko; a hina iho la ke kaikaina o Iareda ilalo imua o ka Haku, no ka mea, ua loohia oia me ka eehia.\n\n7 . A ike mai la ka Haku ua hina iho ke kaikaina o Iareda i ka honua; a i mai la ka Haku ia ia: E ala ae, no ke aha la oe i hina ai?\n\n8 . A i aku la oia i ka Haku: Ua ike aku la au i ka manamana lima o ka Haku, a makau iho la au o hahau mai oia iaʻu; no ka mea, aole au i ike he io a me ke koko ko ka Haku.\n\n9 . A i mai la ka Haku ia ia: No kou manaoio ua ike oe e lawe mai ana au maluna iho oʻu i ka io a me ke koko; a, aole loa i hele e mai kekahi kanaka imua oʻu me ka manaoio loa e like me oe nei; no ka mea, i ole pela, ua hiki ole ia oe ke ike mai i koʻu manamana lima. Ike mai la anei oe i na mea e ae i oi aku i keia?\n\n10 . A pane aku la oia: Aole; e ka Haku, e hoike mai ia oe iho iaʻu.\n\n11 . A i mai la ka Haku ia ia: E manaoio ana anei oe i na olelo aʻu e olelo aku ai?\n\n12 . A pane aku la oia: Ae, e ka Haku, ua ike au e olelo ana oe i ka oiaio, no ka mea, he Akua oe o ka oiaio, a ua hiki ole ke wahahee mai.\n\n13 . A ia ia i olelo aku ai i keia mau olelo, aia hoi, hoike mai la ka Haku ia ia iho ia ia, a i mai la: No kou ike ana i keia mau mea, ua hoola ia mai oe mai ka haule ana mai; nolaila, ua lawe hou ia mai oe imua o koʻu alo; nolaila, ke hoike aku nei au iaʻu iho ia oe.\n\n14 . Aia hoi, owau no ka mea i hoomakaukau ia mai ka hookumu ia ana mai o ke ao nei e hoolapanai aku i koʻu poe kanaka. Aia hoi, owau no o Iesu Kristo. Owau no ka Makua a me ke Keiki. Iloko oʻu e loaa ai i na kanaka a pau ka malamalama, a oia a mau loa, oia hoi ka poe e manaoio ana ma koʻu inoa; a e lilo auanei lakou i poe keikikane naʻu a i poe kaikamahine naʻu.\n\n15 . A, aole loa au i hoike e aku iaʻu iho i kanaka aʻu i hana ai, no ka mea, aole loa he kanaka i manaoio e mai iloko oʻu e like me oe nei. Ke ike mai nei anei oe ua hana ia aku oe mamuli o koʻu ano like? He oiaio, ua hana ia aku na kanaka a pau ma kinohou, mamuli o koʻu ano like ponoi.\n\n16 . Aia hoi, o keia kino, au e ike mai nei ano, oia no ke kino o koʻu uhane; a ua hana au i kanaka mamuli o ke kino o koʻu uhane; a e like me au e ikea nei e oe ma ka uhane, pela no au e ikea e koʻu poe kanaka ma ka io.\n\n17 . Ano, e like me au, o Moroni nei, i olelo aku ai, ua hiki ole iaʻu ke kakau iho i mooolelo a pau o na mea i kakau ia ai, nolaila, ua lawa au ke olelo aku, ua hoike mai la o Iesu ia ia iho i ua kanaka nei ma ka uhane, mamuli o ke ano a i ka like ana o ke kino hookahi, e like me ia i hoike mai ai ia ia iho i ko Nepai poe;\n\n18 . A lawelawe mai la Oia ia ia, me ia i lawelawe mai ai i ko Nepai poe; a o keia a pau, i ike ai ua kanaka nei oia ke Akua, no ka nui wale o na hana nui a ka Haku i hoike mai ai ia ia.\n\n19 . A no ka ike o ua kanaka nei, ua hiki ole ke alalai ia oia mai ka nana ana aku iloko o ka paku; a ike aku la oia i ka manamana lima o Iesu, a, ia ia i ike aku ai ia mea, hina iho la oia me ka makau; no ka mea, ike iho la oia o ka manamana lima no ia o ka Haku; a, aohe ona manaoio hou, no ka mea, ua ike oia me ke kanalua ole;\n\n20 . Nolaila, me keia ike lea i ke Akua, ua hiki ole ke alalai ia oia mailoko aku o ka paku; nolaila, ike aku la oia ia Iesu, a lawelawe mai la Oia ia ia.\n\n21 . A eia kekahi, olelo mai la ka Haku i ke kaikaina o Iareda: Aia hoi, mai hookuu aku i keia mau mea au i ike mai ai a i lohe ai, e hele aku i ko ke ao nei, a hiki aku i ka manawa aʻu e hoonani aku ai i kuu inoa ma ka io; nolaila, e hoahu iho oe i na mea au i ike ai a i lohe ai, a e hoike ole aku i kekahi kanaka.\n\n22 . A, aia hoi, ia oe e hele mai ai ioʻu nei, e kakau iho oe ia mau mea a e sila aku ia mau mea, i hiki ole ai i kekahi mea ke hoike mai i ke ano o ia mau mea; no ka mea, e kakau iho oe ia mau mea ma ka olelo i hiki ole ai ke heluhelu ia ia mau mea.\n\n23 . A, aia, o keia mau pohaku elua kaʻu e haawi aku nei ia oe, a e sila iho oe ia laua no hoi, me na mea au e kakau iho ai.\n\n24 . No ka mea, o ka olelo au e kakau iho ai, ua hookahuli aku au; nolaila, e hana au i koʻu manawa kupono iho, i hoonui ai ua mau pohaku nei, i na maka o na kanaka, i na mea au e kakau iho ai.\n\n25 . A i ka wa a ka Haku i olelo aku ai i keia mau olelo, hoike mai la oia i ke kaikaina o Iareda i ko ka honua a pau i hala aku la, a me ka poe a pau e hiki mai ana; a kaohi ole oia ia lakou mai kona ike ana aku, a hiki loa aku i na welau o ka honua;\n\n26 . No ka mea, ua i mai la oia ia ia mamua, ina e manaoio oia iloko ona, ua hiki ia ia ke hoike mai ia ia i na mea a pau-e hoike ia mai no ia ia ia; nolaila, ua hiki ole i ka Haku ke aua mai i kekahi mea mai ona aku; no ka mea, ua ike oia ua hiki i ka Haku ke hoike mai ia ia i na mea a pau.\n\n27 . A i mai la ka Haku ia ia: E kakau iho i ua mau mea nei a e sila iho, a naʻu e hoike aku ia mau mea ma koʻu manawa ku pono iho i na keiki a kanaka.\n\n28 . A eia kekahi, kauoha mai la ka Haku ia ia e sila iho i ua mau pohaku la elua i loaa ai ia ia, a e hoike ole aku ia mau mea, a hiki i ka wa a ka Haku e hoike aku ai ia mau mea i na keiki a kanaka.\n\n", "ether 4": "[center][font_size=26]Mokuna 4[/font_size][/center]\n\n1 . A kauoha mai la ka Haku i ke kaikaina o Iareda e iho ilalo mailuna iho o ka mauna, mai ke alo ae o ka Haku, a e kakau iho i na mea ana i ike ai; a ua papa ia ia mau mea e hiki mai i na keiki a kanaka, a hiki aku i ka wa mahope iho o kona kaulia ana maluna iho o ke kea; a no keia mea, malama iho la ke alii Mosia ia mau mea, i ole ai e hiki aku i ko ke ao nei, a hiki aku i ka wa mahope iho o ko Kristo hoike ana ia ia iho i kona poe kanaka.\n\n2 . A mahope iho o ko Kristo hoike io ana ia ia iho i kona poe kanaka, kauoha mai la ia e hoike ia mai ia mau mea.\n\n3 . Ano, mahope iho o ko lakou emi ana iho iloko o ka hoomaloka, a aohe he kanaka, koe wale no ko Lamana poe, a ua hoomalau mai lakou i ka euanelio o Kristo; nolaila, ua kauoha ia mai au e huna hou iho au ia mau mea iloko o ka honua.\n\n4 . Aia hoi, ua kakau iho au maluna iho o keia mau papa, i ua mau mea la a ke kaikaina o Iareda i ike ai; a aole loa i hoike ia mai na mea i oi aku, i na mea i hoike ia mai i ke kaikaina o Iareda;\n\n5 . Nolaila, ua kauoha mai la ka Haku iaʻu e kakau iho ia mau mea; a ua kakau iho no au ia mau mea. A kauoha mai la oia iaʻu e sila aku au ia mau mea; a ua kauoha mai la no hoi oia e sila aku au i ke ano o ia mau mea, no ia mea, ua sila aku au i na mea hoike i ke ano o na olelo, e like me ke kauoha a ka Haku.\n\n6 . No ka mea, i mai la ka Haku iaʻu: Aole e hele aku ia mau mea i ka poe Genetile la, a hiki aku i ka la a lakou e mihi ai i ko lakou hewa, a e lilo i maemae imua o ka Haku;\n\n7 . A ma ia la la a lakou e hana ai me ka mauaoio iloko oʻu, wahi a ka Haku, e like me ke kaikaina o Iareda i hana ai, i hiki ke hoomaemae ia lakou iloko oʻu, alaila au e hoike aku ai ia lakou i na mea a ke kaikaina o Iareda i ike ai, oia, i ka wehewehe ana ia lakou i koʻu mau hoikeana a pau, wahi a Iesu Kristo, ke Keiki a ke Akua, ka Makua o na lani a o ka honua, a me na mea a pau olaila i piha ai.\n\n8 . A o ka mea nana e paio ku e mai i ka Haku, e hoomainoino ia oia; a o ka mea nana e hoole mai i keia mau mea, e hoomainoino ia oia; no ka mea, ia lakou wau e hoike ole aku ai i na mea nui ae, wahi a Iesu Kristo, no ka mea, owau no ia ka mea nana e olelo nei;\n\n9 . A ma kaʻu kauoha ua wehe ia a ua pani ia na lani; a ma kaʻu olelo, e haalulu auanei ka honua; a ma kaʻu kauoha, e hala aku auanei ka poe kamaaina ona, me he mea la ma o ke ahi la;\n\n10 . A o ka mea e manaoio ole ana i kaʻu mau olelo, e manaoio ole ana oia i koʻu poe haumana; a ina aole wau e olelo nei, e noonoo pono mai oukou; no ka mea, e ike auanei oukou owau no ka mea e olelo ana, ma ka la hope.\n\n11 . Aka, o ka mea e manaoio ana i keia mau mea aʻu i olelo aku ai, e hele aku au io na la me na hoikeana o koʻu Uhane; a e ike no oia a e hoike aku. No ka mea, no koʻu Uhane, e ike auanei no oia ua oiaio keia mau mea; no ka mea, e ao hoohuli ana ia i na kanaka e hana i ka maikai;\n\n12 . O ka mea e ao hoohuli ana i na kanaka e hana i ka maikai, noʻu nei no ia; no ka mea, e hiki ole mai ana ka maikai mai kekahi mea e ae aku, aka mai oʻu wale aku nei no. Owau no ka mea hookahi e alakai ana i na kanaka e hana i ka maikai a pau; o ka mea e manaoio ole mai i kaʻu mau olelo, aole oia e manaoio mai iaʻu, owau no e ola nei; a o ka mea e manaoio ole mai iaʻu, aole oia e manaoio mai i ka Makua nana au i hoouna mai. No ka mea hoi, owau no ka Makua, owau no ka malamalama, a me ke ola, a me ka oiaio o ke ao nei.\n\n13 . E hele mai oukou ioʻu nei, e ka poe Genetile, a e hoike aku no au ia oukou i na mea nui ae, i ka ike i huna ia iho no ka manaoio ole.\n\n14 . E hele mai oukou ioʻu nei, e ko ka hale o Iseraela, a e hoike ia aku auanei ia oukou ka nani o na mea nui a ka Makua i hoahu iho ai no oukou, mai ka hookumu ia ana mai o ke ao nei; a ua hiki ole mai ia ia oukou, no ka manaoio ole.\n\n15 . Aia hoi, i ka wa a oukou i nahae ai i kela paku o ka manaoio ole, ka mea e kaohi ana ia oukou e noho ma ko oukou noho weliweli o ka naau hewa a paakiki, a me ka makapo o ka hoomaopopo ana, alaila, e hoike ia aku na mea nui a kupanaha, i huna ia mai ka hookumu ia ana mai o ke ao nei mai o oukou ae; he oiaio, i ka wa a oukou e hea aku ai i ka Makua ma koʻu inoa, me ka naau pepe a me ka uhane mihi, alaila, e ike no oukou ua hoomanao no ka Makua i ka berita ana i hana aku ai i ko oukou poe kupuna, e ko ka hale o Iseraela;\n\n16 . A, alaila, e wehewehe ia aku kaʻu mau hoikeana, aʻu i kauoha aku ai e palapala ia e kaʻu kauwa o Ioane, ma na maka o na kanaka a pau. E hoomanao, i ka wa a oukou e ike ai i keia mau mea, e ike no oukou ua kokoke mai ka manawa e hoike ia aku ai ia mau mea ma ka hana io;\n\n17 . Nolaila, i ka wa a oukou e loaa ai keia mooolelo, ua hiki ia oukou ke ike ua hoomaka ae la ka hana a ka Makua maluna iho o ka ili a pau o ka aina.\n\n18 . Nolaila, e mihi oukou, e ko na welau a pau o ka honua, a e hele mai ioʻu nei, a e manaoio i koʻu euanelio, a e bapetizo ia ma koʻu inoa; no ka mea, o ka mea e manaoio mai, a e bapetizo ia, e hoola ia oia; aka, o ka mea e manaoio ole mai, e hoohewa ia oia; a e hahai no na ouli i ka poe manaoio mai i koʻu inoa.\n\n19 . A pomaikai oia ka mea i loaa e onipaa ana i koʻu inoa, ma ka la hope, no ka mea, e hookiekie ia ae oia iluna e noho ma ke aupuni i hoomakaukau ia ai nona mai ka hookumu ia ana mai o ke ao nei. A, aia hoi, owau no ka mea nana i olelo aku i keia mea. Amene.\n\n", "ether 5": "[center][font_size=26]Mokuna 5[/font_size][/center]\n\n1 . Ano, ua kakau iho au, o Moroni nei, i na olelo i kauoha ia mai ai iaʻu, e like me koʻu hoomanao ana; a ua hai aku au ia oe i na mea aʻu i sila aku ai; nolaila, mai hoopa aku ia mau mea, e hiki ai ia oe ke unuhi; no ka mea, ua papa ia mai ia mea ia oe, ke ole he mea naauao ia mahope i ke Akua.\n\n2 . A, aia hoi, anoai paha e ae ia no oe, i hoike aku ai oe i na papa i kela poe, ka poe e kokua auanei e hoopuka mai i keia mooolelo;\n\n3 . A e hoike ia aku auanei ia mau mea i na mea ekolu ma ka mana o ke Akua; nolaila, e ike no lakou me ka oiaio, he oiaio no ua mau mea nei.\n\n4 . A ma ka waha o na mea ike maka ekolu, e hookupaa ia ai keia mau mea; a o ka hoike ana o na mea ekolu, a me keia mooolelo, iloko olaila e hoike ia aku ai ka mana o ke Akua, a me kana olelo no hoi, ka mea a ka Makua, a me ke Keiki, a me ka Uhane Hemolele e hoike aku ana, e ku auanei keia mau mea a pau i mea hoike e ku e aku i ko ke ao nei, ma ka la hope.\n\n5 . A ina paha e mihi lakou, a e hele mai i ka Makua la ma ka inoa o Iesu, e hookipa ia no lakou iloko o ke aupuni o ke Akua.\n\n6 . Ano, ina aohe oʻu mana no keia mau mea, e noonoo pono oukou, no ka mea, e ike auanei oukou he mana koʻu, ia oukou e ike mai ai iaʻu, a e ku pu iho kakou imua o ke Akua ma ka la hope. Amene.\n\n", "ether 6": "[center][font_size=26]Mokuna 6[/font_size][/center]\n\n1 . Ano, ke hoomau nei au, o Moroni, e kakau iho i ka mooolelo o Iareda a me kona kaikaina.\n\n2 . No ka mea, eia kekahi, mahope mai o ka ka Haku hoomakaukau ana i na pohaku a ke kaikaina o Iareda i hali aku ai maluna o ka mauna, iho mai la ke kaikaina o Iareda malalo mailuna mai o ka mauna, a waiho iho la oia i na pohaku iloko o na moku i hoomakaukau ia ai, kekahi mamua, kekahi mahope; a, aia hoi, hoomalamalama mai la lakou i na moku olaila.\n\n3 . A pela ka Haku i hoomakaukau mai ai i na pohaku e alohi mai iloko o ka pouli, e hoomalamalama mai i na kanaka, i na wahine, a me na keiki, i ole ai lakou e holo aku i kela kapa o na kai nui ma ka pouli.\n\n4 . A eia kekahi, ia lakou i hoomakaukau iho ai i na ano a pau o ka ai, i hiki ia lakou ma ia mea ke ola maluna o ke kai, a me ka ai no hoi no ko lakou mau pua a mau ohana holoholona, a me kela holoholona keia holoholona a o na manu a lakou e hali pu ai me lakou. A eia kekahi, ia lakou i hana ai i keia mau mea a pau, ee aku la lakou maluna o ko lakou mau moku, a hookuu aku la iloko o ke kai, e haawi ana ia lakou iho i ka Haku, i ko lakou Akua.\n\n5 . A eia kekahi, hoonou iho la ka Haku ke Akua i ka makani ikaika loa maluna iho o ka ili o na kai, i ka aina i olelo mua ia ai; a pela lakou i oala ia ai maluna o na ale o ke kai imua o ka makani.\n\n6 . A eia kekahi, ua kanu ia lakou i na manawa he nui wale iloko o ka hohonu o ke kai, no na ale nui i popoi ae maluna iho o lakou, a pela hoi me na ino nui a weliweli i hana ia ma ka ikaika loa o ka makani.\n\n7 . A eia kekahi, ia lakou i kanu ia ai iloko o ka hohonu, aohe he kai i hiki ke hoopilikia mai ia lakou, oiai ua pilipaa ko lakou mau moku me he bola la, a ua pilipaa no hoi na moku e like me ka halelana o Noa; nolaila, ia lakou i hoopuni ia ai a puni me na kai he nui, hea aku la lakou i ka Haku, a lawe hou ae la oia ia lakou maluna o ka ili o na kai.\n\n8 . A eia kekahi, aole i oki iki ka pa ana o ka makani i ka aina i olelo mua ia ai, oiai lakou maluna o na kai; a pela lakou i puhi ia ai imua o ka makani;\n\n9 . A himeni aku la lakou i na himeni hoolea i ka Haku; he oiaio, himeni aku la ke kaikaina o Iareda i na himeni hoolea i ka Haku, a aloha aku la a hoolea aku la oia i ka Haku a pau ae la ka la; a i ka po ana, aole lakou i hooki iho i ka hoolea ana aku i ka Haku.\n\n10 . A pela lakou i puhi ia mai ai; a, ua hiki ole i na kupueu nui o ke kai ke wawahi mai ia lakou, aole hoi i hiki i ke kohola ke hana ino mai ia lakou; a he malamalama mau ko lakou, ina maluna o ke kai paha, a i ole malalo paha.\n\n11 . A pela lakou i puhi ia mai ai, ekolu haneri a me hookahi kanahakumamaha la maluna o ke kai;\n\n12 . A pae iuka lakou ma ke kahakai o ka aina i olelo mua ia ai. A i ka wa a lakou i ku iho ai i ko lakou mau wawae maluna o na kahakai o ka aina i olelo mua ia ai, kulou iho la lakou ma ka ili o ka aina, a hoohaahaa iho la ia lakou iho imua o ka Haku, a hookahe ae la i ka waimaka o ka olioli imua o ka Haku, no ka nui loa o kona mau lokomaikai aloha maluna o lakou.\n\n13 . A eia kekahi, hele aku la lakou maluna o ka ili o ka aina, a hoomaka ae la e mahi i ka honua.\n\n14 . A na Iareda na keikikane eha; a ua kapa ia lakou o Iakoma, a o Gilega, a o Maha, a me Oriha.\n\n15 . A ua hanau ae la na keikikane a me na kaikamahine na ke kaikaina o Iareda no hoi.\n\n16 . A o na makamaka o Iareda me kona kaikaina, he iwakaluakumamalua o lakou; a hanau mai la no hoi na keikikane a me na kaikamahine na lakou, mamua o ko lakou hiki ana i ka aina i olelo mua ia ai; a nolaila, hoomaka ae la lakou e lilo i poe lehulehu.\n\n17 . A ua ao ia ae lakou e hele haahaa imua o ka Haku; a ua ao ia no hoi lakou mailuna mai.\n\n18 . A eia kekahi, hoomaka ae la lakou e kawowo aku maluna iho o ka ili o ka aina, a e mahuahua a e mahi i ka honua; a mahuahua i ko lakou ikaika ma ka aina.\n\n19 . A hoomaka ae la ke kaikaina o Iareda e elemakule, a ike iho la e iho koke ana no oia i ka lua kupapau; no ia mea, i ae la oia ia Iareda: Ina kaua e houluulu mai i ko kaua poe kanaka i kahi hookahi, e hiki ia kaua ke helu aku ia lakou, e hiki ai ia kaua ke lohe i ka lakou mea e makemake mai ai ia kaua, mamua o ko kaua iho ana i ko kaua mau lua kupapau.\n\n20 . A nolaila, ua houluulu ia mai la na kanaka i kahi hookahi. Ano, he iwakaluakumamalua no ka nui o na keikikane a me na kaikamahine a ke kaikaina o Iareda; a he umikumamalua ka nui o na keikikane a me na kaikamahine a Iareda, o na keikikane ana eha o lakou.\n\n21 . A eia kekahi, helu ae la laua i ko laua poe kanaka; a mahope mai o ko laua helu ana ia lakou, ninau ae la laua ia lakou i na mea a lakou i makemake ai na laua e hana, mamua o ko laua iho ana i ko laua mau lua kupapau.\n\n22 . A eia kekahi, makemake mai la na kanaka ia laua, e poni iho laua i kekahi o ka laua mau keikikane i alii maluna iho o lakou.\n\n23 . Ano hoi, he mea kaumaha keia ia laua; a i aku la ke kaikaina o Iareda ia lakou: He oiaio, e alakai ana keia mea iloko o ka noho pio ana.\n\n24 . Aka, i ae la o Iareda i kona kaikaina: E ae aku ia lakou i loaa ai he alii ia lakou. A nolaila, i aku la oia ia lakou: E koho mai oukou mailoko ae o ko maua mau keikikane i alii, oia, i ka mea a oukou e makemake ai.\n\n25 . A eia kekahi, koho ae la lakou i ka makahiapo a ke kaikaina o Iareda; a o Pagaga kona inoa. A eia kekahi, hoole aku la oia, aole hoi e lilo i alii no lakou. A makemake mai la na kanaka i kona makuakane e koi ae ia ia; aka, makemake ole kona makuakane ia mea; a kauoha aku la oia ia lakou: Aole lakou e koi aku i kekahi kanaka e lilo i alii no lakou.\n\n26 . A eia kekahi, koho ae la lakou i na kaikaina a pau o Pagaga, a, aole o lakou makemake.\n\n27 . A eia kekahi, aole no hoi o na keikikane a Iareda, o lakou a pau, koe hookahi wale no; a o Oriha, ua poni ia oia i alii maluna o na kanaka.\n\n28 . A hoomaka ae la oia e noho alii, a hoomaka ae la na kanaka e pomaikai; a lilo iho la lakou i poe waiwai loa.\n\n29 . A eia kekahi, make aku la o Iareda, a me kona kaikaina no hoi.\n\n30 . A eia kekahi, hele haahaa ae la o Oriha imua o ka Haku, a hoomanao iho la i na mea nui a ka Haku i hana mai ai i kona makuakane, a ao aku la no hoi i kona poe kanaka i na mea nui a ka Haku i hana mai ai i ko lakou poe makuakane.\n\n", "ether 7": "[center][font_size=26]Mokuna 7[/font_size][/center]\n\n1 . A eia kekahi, hooko iho la o Oriha i ke kanawai maluna o ka aina me ka pololei i kona mau la a pau, a he nui loa no hoi kona mau la.\n\n2 . A hanau ae la na keikikane a me na kaikamahine nana; he oiaio, hanau ae la he kanakolukumamakahi nana, a mawaena o lakou he iwakaluakumamakolu keikikane.\n\n3 . A eia kekahi, hanau ae la o Kiba nana i kona wa elemakule. A noho alii iho la o Kiba ma kona hakahaka; a hanau ae la o Korihora na Kiba.\n\n4 . A i ka makahiki kanakolukumamalua o Korihora, kipi ae la oia i kona makuakane, a hele ae la a noho iho la ma ka aina o Nehora; a hanau ae la na keikikane a me na kaikamahine nana; a lilo iho la lakou i poe maikai loa ma ka helehelena; nolaila, kauo ae la o Korihora i na kanaka he nui mahope ona.\n\n5 . A ia ia i houluulu iho ai he puali kaua, pii mai la oia i ka aina o Morona, kahi a ke alii i noho ai, a lawe pio ae la ia ia, a ma ia mea i ko ai ka olelo a ke kaikaina o Iareda, e lawe ia ai auanei lakou iloko o ka noho pio ana.\n\n6 . Ano, o ka aina o Morona, kahi a ke alii i noho ai, ua kokoke ia i ka aina i kapa ia o Neoneo e ko Nepai poe.\n\n7 . A eia kekahi, noho pio iho la o Kiba, a me kona poe kanaka, malalo iho o Korihora kana keiki, a hiki wale aku i kona wa elemakule loa; aka hoi, hanau ae la o Sule na Kiba, ma kona wa elemakule, oiai oia e noho pio ana.\n\n8 . A eia kekahi, ua huhu iho la o Sule i kona kaikuaana; a mahuahua ae la o Sule ma ka ikaika, a lilo i mea mana, mamuli o ka ikaika o ke kanaka; a ua mana no hoi ia i ka hooponopono.\n\n9 . Nolaila, hele ae la oia i ka puu Eperaima, e hoohehee iho la noloko mai o ka puu, a hana iho la i na pahikaua o ke kila na ka poe ana i kauo mai ai me ia; a mahope iho o kona kahiko ana ia lakou me na pahikaua, hoi ae la oia i ke kulanakauhale o Nehora, a hoouka kaua aku la i kona kaikuaana o Korihora, a ma ia mea, loaa iho la ia ia ke aupuni, a hoihoi hou ae la ia mea i kona makuakane, ia Kiba.\n\n10 . Ano, no keia mea a Sule i hana ai, hooili mai la kona makuakane i ke aupuni maluna iho ona; nolaila, hoomaka ae la oia e noho alii ma ka hakahaka o kona makuakane.\n\n11 . A eia kekahi, hooko iho la oia i ke kanawai ma ka pololei; a hoopalahalaha aku la i kona aupuni maluna iho o ka ili a pau o ka aina, no ka mea, ua lilo na kanaka i lehulehu loa.\n\n12 . A eia kekahi, hanau ae la na keikikane a me na kaikamahine he nui na Sule no hoi.\n\n13 . A mihi iho la o Korihora i na mea ino he nui ana i hana ai; nolaila, haawi ae la o Sule ia ia i mana ma kona aupuni.\n\n14 . A eia kekahi, na Korihora na keikikane a me na kaikamahine he nui. A aia mawaena o na keikikane a Korihora kekahi, o Noa kona inoa.\n\n15 . A eia kekahi, kipi aku la o Noa ia Sule, ke alii, a me kona makuakane Korihora no hoi, a kauo ae la ia Kohora, i kona hoahanau ponoi, a me kona poe hoahanau a pau a me kekahi poe he nui o na kanaka.\n\n16 . A hoouka kaua mai la oia ia Sule, ke alii, a ma ia mea loaa iho la ia ia ka aina o ko lakou hooilina mua; a lilo iho la oia i alii maluna o kela hapa o ka aina.\n\n17 . A eia kekahi, hoouka kaua hou mai la oia ia Sule, ke alii; a lawe aku la oia ia Sule, ke alii, a hali pio ae la ia ia i Morona.\n\n18 . A eia kekahi, ia ia e aneane ana e pepehi mai ia ia, nihi ae la na keiki a Sule iloko o ka hale o Noa ma ka po, a pepehi aku la ia ia, a wawahi ae la i ka pani o ka halepaahao, a kai ae la i ko lakou makuakane mawaho, a hoonoho iho la ia ia maluna iho o kona noho alii ma kona aupuni iho.\n\n19 . Nolaila, kukulu iho la ke keiki a Noa i kona aupuni ma kona hakahaka; aole nae lakou i loaa hou ka mana maluna o Sule ke alii; a o ka poe kanaka malalo iho o ka noho alii ana o Sule, ke alii, ua pomaikai nui loa iho la lakou a mahuahua ikaika ae la.\n\n20 . A ua mahele ia ka aina; a he mau aupuni elua, o ke aupuni o Sule, a me ke aupuni o Kohora, ke keiki a Noa.\n\n21 . A kena ae la o Kohora, ke keiki a Noa, i kona poe kanaka e kaua mai ia Sule, a ma ua kaua nei ua lanakila aku la o Sule maluna o lakou, a pepehi aku la ia Kohora a make.\n\n22 . Ano, he keikikane ka Kohora i kapa ia o Nimeroda; a haawi mai la o Nimeroda i ke aupuni o Kohora ia Sule, a loaa ia ia ke aloha ia mai ma na maka o Sule; no ia mea, haawi ae la o Sule i na lokomaikai nui maluna iho ona, a hana aku la oia ma ke aupuni o Sule e like me kona mau makemake;\n\n23 . A ma ke au ia Sule no hoi hele mai la na kaula mawaena o na kanaka, he poe i hoouna ia mai mai ka Haku mai, e wanana ana e lawe ana ka hewa a me ka hoomanakii ana o na kanaka he poino maluna iho o ka aina, a e luku ia lakou, ke ole lakou e mihi.\n\n24 . A eia kekahi, kuamuamu na kanaka i ka poe kaula, a hoomaewaewa ae la ia lakou. A hoopai aku la ke alii Sule i ua poe la a pau, ka poe i kuamuamu mai i ka poe kaula;\n\n25 . A kau iho la oia i kekahi kanawai mawaena o ka aina a puni, e haawi ana ia kanawai i ka mana i ka poe kaula, i hele aku ai lakou i kela wahi keia wahi a lakou e makemake ai; a ma o keia mea la ua kai ia mai na kanaka i ka mihi.\n\n26 . A no ka mihi ana o na kanaka i ko lakou mau hewa a me na hoomanakii ana, hookoe mai la no ka Haku ia lakou, a hoomaka ae la lakou e pomaikai hou ma ka aina. A eia kekahi, hanau mai la na keikikane a me na kaikamahine na Sule i kona wa elemakule.\n\n27 . A, aole he mau kaua hou ma na la o Sule; a hoomanao iho la oia i na mea nui a ka Haku i hana mai ai no kona poe kupuna i ka lawe ana mai ia lakou mai kela kapa o ka hohonu nui, iloko o ka aina i olelo mua ia ai, nolaila, hooko iho la oia i ke kanawai ma ka pololei i kona mau la a pau.\n\n", "ether 8": "[center][font_size=26]Mokuna 8[/font_size][/center]\n\n1 . A eia kekahi, hanau ae la o Omera nana, a noho alii ae la o Omera ma kona hakahaka. A hanau ae la o Iareda na Omera; a hanau ae la na keikikane a me na kaikamahine na Iareda.\n\n2 . A kipi mai la o Iareda i kona makuakane a hele ae la a noho iho la ma ka aina o Heta. A eia kekahi, hoomalimali ae la oia i na kanaka he nui wale, no na olelo maalea ana, a hiki i ka wa i loaa ai ka hapalua o ke aupuni ia ia.\n\n3 . A ia ia i loaa ai ka hapalua o ke aupuni, kaua mai la oia i kona makuakane, a lawe ae la oia i kona makuakane iloko o ka noho pio ana, a hookauwa mai la ia ia ma ka noho pio ana.\n\n4 . Ano, ma na la o ke au ia Omera, e noho pio ana oia i ka hapalua o kona mau la. A eia kekahi, hanau ae la na keikikane a me na kaikamahine nana, a mawaena o lakou o Eseroma a me Korianatuma;\n\n5 . A ua huhu nui loa laua no na hana a Iareda, ko laua kaikuaana, a houluulu ae la laua i puali kaua, a kaua aku la ia Iareda. A eia kekahi, kaua aku la laua ia ia ma ka po.\n\n6 . A ia ia i luku aku ai i ka poe kaua o Iareda, ua aneane laua e pepehi aku ia ia no hoi; a noi ae la oia ia laua e pepehi ole mai ia ia, a nana no e haawi mai i ke aupuni i kona makuakane. A ae aku la laua ia ia i kona ola.\n\n7 . Ano, kaumaha nui loa iho la o Iareda no ka lilo o ke aupuni, no ka mea, ua kau iho la oia i kona naau maluna o ke aupuni, a maluna o ka hanohano o ke ao nei.\n\n8 . Ano, ua akamai loa ke kaikamahine a Iareda, a i ka ike ana i na kaumaha o kona makuakane, manao iho la oia e imi i mea e hiki ai ia ia ke hoihoi hou i ke aupuni i kona makuakane.\n\n9 . Ano, ua maikai loa ka helehelena o ke kaikamahine a Iareda. A eia kekahi, kamailio ae la oia me kona makuakane; a i ae la ia ia: Ma o ke aha la la ke kaumaha nui o koʻu makuakane me neia? Aole anei oia i heluhelu i ka mooolelo a ko kakou poe kupuna i lawe mai ai, mai kela kapa o ka hohonu nui? Ano hoi, aole anei he mooolelo kekahi no ka poe o ka wa kahiko, ma o ko lakou mau manao kuka malu la i loaa ai ia lakou na aupuni a me ka hanohano nui?\n\n10 . Ano la, e hoouna aku koʻu makuakane ia Akisa, ke keiki a Kimanora; a, aia hoi, ua ui au, a e haa no au imua ona, a e hoolealea aku au ia ia, i makemake mai ai oia iaʻu i wahine nana; nolaila, ina e noi mai oia ia oe e haawi aku iaʻu i wahine nana, alaila, e olelo aku oe: E haawi aku no au ia ia, ina e lawe mai oe ioʻu nei i ke poo o koʻu makuakane, ke alii.\n\n11 . A, he hoaaloha o Omera no Akisa, nolaila, ia Iareda i hoouna ae ai ia Akisa, haa ae la ke kaikamahine a Iareda imua ona, a lealea iho la oia ia ia la, a makemake iho la oia ia ia i wahine nana.\n\n12 . A eia kekahi, i ae la oia ia Iareda: E haawi mai oe ia ia iaʻu, i wahine naʻu. A i aku la o Iareda ia ia: E haawi aku no au ia ia ia oe, ina e lawe mai oe ioʻu nei i ke poo o koʻu makuakane, ke alii\n\n13 . A eia kekahi, hoakoakoa ae la o Akisa iloko i ka hale o Iareda i kona poe hoahanau a pau, a i ae la ia lakou: E hoohiki mai anei oukou iaʻu e onipaa mai oukou iaʻu, ma ka mea aʻu e noi aku ai ia oukou?\n\n14 . A eia kekahi, hoohiki ae la lakou a pau ia ia, ma ke Akua o ka lani, a ma na lani no hoi, a ma ka honua hoi, a ma ko lakou mau poo iho, o ka mea e hoano e mai i ke kokua ana ae a Akisa e noi ai, e lilo kona poo; a o ka mea e hai aku i ka mea a Akisa e hoike ae ai ia lakou, oia ke kaili ia aku kona ola.\n\n15 . A eia kekahi, pela lakou i hui pu ai me Akisa. A haawi ae la o Akisa ia lakou i na hoohiki i haawi ia mai e ka poe o ka wa kahiko, ka poe nana i imi no hoi i ka mana, i haawi ia mai ai mai mua mai, mai ia Kaina mai, he pepehi kanaka ia mai kinohi mai.\n\n16 . A ua malama ia ia mau mea ma ka mana o ke diabolo e lawelawe aku i keia mau hoohiki i na kanaka, e hoopaa iho ia lakou ma ka pouli, e kokua i ka poe e imi ana i ka mana, e loaa ai ka mana, a e pepehi kanaka, a e powa, a e wahahee, a e hana i na ano a pau o ka hewa a me ka moekolohe.\n\n17 . A o ke kaikamahine a Iareda oia ka mea nana i hookomo iho iloko o kona naau e imi aku i ua mau mea nei o ka wa kahiko; a hahao ae la o Iareda ia mea iloko o ka naau o Akisa; nolaila, hana ae la o Akisa ia mea i kona poe hoahanau a me na makamaka, e alakai ana ia lakou, ma o na olelo hoomalimali la, e hana i kela mea i keia mea ana i makemake ai.\n\n18 . A eia kekahi, hana iho la lakou i kekahi hui malu pu ana, e like me ka poe o ka wa kahiko; a o keia hui malu pu ana he mea hoopailua a hewa ia maluna ae o na mea a pau, ma ka maka o ke Akua;\n\n19 . No ka mea, aole e hana ana ka Haku ma na hui malu ana, aole hoi ona makemake e hookahe aku ke kanaka i ke koko, aka, ma na mea a pau ua papa mai la ia mea, mai ka makamua mai o na kanaka.\n\n20 . Ano, aole au, o Moroni, i kakau i ke ano o ko lakou mau hoohiki a me na hui pu ana, no ka mea, ua hoike ia mai iaʻu aia no keia mau mea mawaena o na kanaka a pau, a aia no ia mau mea mawaena o ko Lamana poe;\n\n21 . Ma o ua mau mea la i hiki mai ai ka anai ia ana o keia poe kanaka, ka poe aʻu e olelo nei, a me ka anai ia ana no hoi o ka poe kanaka o Nepai;\n\n22 . A o ka lahuikanaka e kokua ana i na hui malu pu ana me ia, e loaa ai ka mana a me ka waiwai, a hiki i ka wa e laha aku ai ia mau mea maluna o ka lahuikanaka, aia hoi, e anai ia aku auanei lakou, no ka mea, aole e ae aku ka Haku i ke koko o kona poe hoano, ka mea e hookahe ia aku auanei e lakou, e hea mau aku ia ia mai ka lepo ae no ka hoopai maluna o lakou, a eia nae aole oia i hoopai aku ia lakou;\n\n23 . Nolaila, e ka poe Genetile, he mea naauao i ke Akua i hoike ia aku ai keia mau mea ia oukou, i hiki ia oukou ma ia mea ke mihi i ko oukou mau hewa, a e ae ole aku i keia hui pu malu pepehi kanaka ana e kau mai maluna iho o oukou, na mea i kukulu ia iho ai e loaa ka mana a me ka waiwai, a i ka hana hoi, he oiaio, i ka hana hoi o ka luku e hiki mai maluna iho o oukou; he oiaio, o ka pahikaua o ka hoopai o ke Akua mau loa, e haule iho maluna o oukou, i ko oukou hoohiolo ia ana a luku ia ana, ina e ae aku oukou i keia mau mea e hana ia;\n\n24 . Nolaila, ke kauoha aku nei ka Haku ia oukou, i ka wa a oukou e ike ai i keia mau mea e hiki mai mawaena o oukou, e ala ae oukou me ka noonoo iho i ko oukou noho weliweli ana, no keia hui malu pu ana mawaena auanei o oukou, a i ole, auwe ia mea, no ke koko o ka poe i pepehi ia; no ka mea, e hea ae ana lakou mai ka lepo ae no ka hoopai maluna iho o ia mea, a maluna iho no hoi o ka poe nana ia mea e kukulu iho.\n\n25 . No ka mea e hiki mai ana keia, o ka mea nana ia mea e kukulu iho, e imi ana oia e hoohiolo aku i ke kuokoa ana o na aina, na lahuikanaka a me na aukanaka a pau; a e lawe mai ana ia i ka anai ia ana o na kanaka a pau, no ka mea, ua kukulu ia iho e ke diabolo, oia no ka makua o na wahahee a pau; oia hookahi no ua mea wahahee la nana i hoowalewale i ko kakou mau kupuna mua; he oiaio, oia no ua mea wahahee hookahi la nana i hookonokono aku i na kanaka e pepehi kanaka, mai kinohi mai; nana i hoopaakiki iho i na naau o na kanaka, i pepehi aku ai lakou i ka poe kaula, a hailuku ia lakou, a hookuke mai ia lakou ma waho, mai kinohi mai.\n\n26 . No ia mea, ua kauoha ia au, o Moroni e kakau iho i keia mau mea, i hoopau ia aku ai ka hewa, a i hiki mai ai ka manawa, i ole ai o Satana he mana maluna iho o na naau o na keiki a kanaka, aka, i ao hoohuli ia ai lakou e hana mau i ka maikai i hele mai ai lakou i ka punawai o ka pono a pau, a e hoola ia.\n\n", "ether 9": "[center][font_size=26]Mokuna 9[/font_size][/center]\n\n1 . Ano, ke hoomau aku nei wau, o Moroni, i kaʻu mooolelo. Nolaila hoi, eia kekahi, no ka hui malu pu ana o Akisa a me kona poe makamaka, aia, hoohiolo ae la lakou i ke aupuni o Omera;\n\n2 . Aka hoi, ua aloha mai la ka Haku ia Omera, a i kana poe keikikane a i kana poe kaikamahine, ka poe i imi ole aku i kona make.\n\n3 . A ao mai la ka Haku ia Omera ma ka moeuhane, e hele aku oia mailoko aku o ka aina; nolaila, haalele aku la o Omera me kona ohana i ka aina, a kaahele aku la i na la he nui wale, a hiki ae la a kaalo ae la ma ka puu o Sima, a hiki ae la ma kahi o ko Nepai poe i anai ia ai, a mailaila aku i ka hikina, a hiki aku la i kahi i kapa ia o Abaloma, ma ke kahakai, a malaila oia i kukulu iho ai i kona halelewa, a me kana poe keikikane a me kana poe kaikamahine, a me ko kona hale a pau, koe o Iareda a me kona ohana.\n\n4 . A eia kekahi, ua poni ia ae la o Iareda i alii maluna o na kanaka, ma ka lima o ka hewa; a haawi ae la oia ia Akisa i kana kaikamahine i wahine nana.\n\n5 . A eia kekahi, imi iho la o Akisa i ke ola o kona makuahonowaikane; a noi aku la oia i ua poe la, ana i hoohiki ai ma ka hoohiki o ka poe o ka wa kahiko, a loaa iho la ia lakou ke poo o kona makuahonowaikane, ia ia i noho ai maluna o kona noho alii, e hoolohe ana i ka na kanaka;\n\n6 . No ka mea, no ka nui o ke kawowo ana o keia kuikahi malu a hewa, ua hoino iho ia mea i na naau o na kanaka a pau; nolaila, ua pepehi ia o Iareda maluna iho o kona noho alii, a noho alii iho la o Akisa ma kona hakahaka.\n\n7 . A eia kekahi, hoomaka ae la o Akisa e manao lili ae i kana keikikane, nolaila, hoopaa aku la oia ia ia iloko o ka halepaahao, a malama aku la ia ia me kahi ai uuku, a hiki aku i ka make ana ona.\n\n8 . Ano, ua huhu ke kaikaina o ka mea i make, (a o Nimara kona inoa,) i kona makuakane, no ka mea a kona makuakane i hana mai ai i kona kaikuaana.\n\n9 . A eia kekahi, houluulu ae la o Nimara i kekahi poe kanaka he uuku, a holo aku la oia mailoko aku o ka aina, a hele ae la a noho pu iho la me Omera.\n\n10 . A eia kekahi, hanau ae la na keikikane e ae na Akisa, a loaa iho la ia lakou na naau o na kanaka, me ka hoohiki e ana nae o lakou ia ia e hana aku i na ano a pau o ka hewa, e like me ka mea ana e makemake ai.\n\n11 . Ano, ua puniwaiwai ka poe kanaka o Akisa, e like me Akisa i puni mana ai; no ia mea, haawi ae la na keiki a Akisa ia lakou i ke kala, a ma o ua mea la alakai ae la lakou i ka nui loa o na kanaka mamuli o lakou;\n\n12 . A hoomaka ae la ke kaua mawaena o na keiki a Akisa a me Akisa, a mau ae la ia no na makahiki he nui; he oiaio, i ka luku ia ana aneane e pau loa na kanaka o ke aupuni; he oiaio, ua pau loa, he kanakolu wale no i koe, a me ka poe i holo pu aku me ko ka hale o Omera;\n\n13 . No ia mea, ua hoihoi hou ia o Omera i kona aina hooilina.\n\n14 . A eia kekahi, hoomaka ae la ka elemakule ana o Omera, aka hoi, ma kona wa elemakule hanau ae la o Emera nana; a poni iho la oia ia Emera, e noho alii ma kona hakahaka.\n\n15 . A mahope iho o kona poni ana ia Emera i alii, ike aku la oia i ka maluhia ma ka aina no na makahiki elua, a make aku la ia, me ka ike nae i na la he nui loa, i piha me ke kaniuhu. A eia kekahi, noho alii iho la o Emera ma kona hakahaka, a hoopiha iho la i na kapuai o kona makuakane.\n\n16 . A hoomaka hou ae la ka Haku e lawe aku i ka poino mai ka aina aku, a pomaikai nui loa iho la ko ka hale o Emera malalo iho o ke au ia Emera; a iloko o na makahiki kanaonokumamalua, ua lilo iho la lakou i ikaika loa, a lilo iho la i waiwai loa;\n\n17 . Me na ano a pau o ka hua, a o na hua liilii, a o na kilika, a o ka ie nani, a o ke gula, a o ke kala, a o na mea maikai;\n\n18 . A me na ano a pau no hoi o na holoholona, o na bipi kane, a me na bipi wahine, a o na hipa, a me na puaa, a o na kao, a me na ano e ae he nui wale no hoi o na holoholona i pono ke ai ia e kanaka;\n\n19 . A he poe lio no hoi ko lakou, a me na hoki, a he poe elepani kekahi, a me na kureloma, a me na kumoma; a he mau mea pono keia mau mea a pau no kanaka, a ua oi loa aku ka pono o na elepani, a me na kureloma, a me na kumoma.\n\n20 . A pela ka Haku i ninini mai ai i kona mau mea pomaikai maluna o keia aina, i maikai loa mamua o na aina e ae a pau; a kauoha mai la oia o ka mea nana e loaa ia aina, e loaa ia mea ma o ka Haku la, a i ole e anai ia lakou i ka wa a lakou i oo ai ma ka hewa; no ka mea, maluna o ka poe me neia, wahi a ka Haku, e ninini iho au i ka piha o koʻu inaina.\n\n21 . A hooko aku la o Emera i ke kanawai ma ka pono, i kona mau la a pau, a hanau ae la na keikikane a me na kaikamahine nana; a hanau ae la o Korianatuma nana; a poni iho la oia ia Korianatuma e noho alii ma kona hakahaka.\n\n22 . A mahope iho o kona poni ana ia Korianatuma e noho alii ma kona hakahaka, ola ae la ia i na makahiki eha, a ike aku la oia i ka maluhia ma ka aina; he oiaio, ike ae la ia i ke Keiki a ka pono, a hauoli iho la a kaena ae la ma kona la; a make aku la ia ma ka maluhia.\n\n23 . A eia kekahi, hele ae la o Korianatuma ma na kapuai o kona makuakane, a kukulu iho la i na kulanakauhale kaulana he nui, a lawelawe ae la i ka mea i maikai i kona poe kanaka, i kona mau la a pau. A eia kekahi, aohe ana keiki, a hiki wale i kona wa elemakule loa.\n\n24 . A make aku la kana wahine, a hookahi haneri kumamalua makahiki ona. A lawe ae la o Korianatuma i kekahi wahine puupaa opio, i wahine nana, ma kona wa elemakule, a hanau ae la na keikikane a me na kaikamahine nana; nolaila, ola aku la oia a hiki aku i ka hookahi haneri kanahakumamalua makahiki ona.\n\n25 . A eia kekahi, hanau ae la o Koma nana, a noho alii iho la o Koma ma kona hakahaka; a noho alii iho la ia hookahi kanaha a me na makahiki keu eiwa, a hanau ae la o Heta nana; a hanau ae la na keikikane a me na kaikamahine e ae no hoi nana.\n\n26 . A ua laha hou aku la na kanaka maluna iho o ka ili o ka aina, a hoomaka hou ae la he hewa nui wale maluna o ka ili o ka aina, a hoomaka ae la o Heta e apo hou aku i na mea malu o ka wa kahiko, e pepehi iho ai i kona makuakane.\n\n27 . A eia kekahi, kaili aku la oia i ka noho alii o kona makuakane; no ka mea, pepehi ae la oia ia ia a make loa me kana pahikaua iho; a noho alii iho la oia ma kona hakahaka.\n\n28 . A hiki hou mai la na kaula ma ka aina, e hea ana i ka mihi ia lakou; e hoomakaukau iho lakou i ke alanui o ka Haku, a i ole e hiki mai kekahi poino maluna iho o ka ili o ka aina; he oiaio, e hiki mai ka wi nui, a ma ia mea e luku ia ai lakou, ina aole lakou e mihi.\n\n29 . Aka, manaoio ole iho la na kanaka i na olelo a ka poe kaula, aka, hookuke ae la lakou i ua poe kaula la mawaho; a hoolei ae la lakou i kekahi poe o ua poe la iloko o na lua, a haalele ae la ia lakou e make. A eia kekahi, hana ae la lakou i keia mau mea a pau mamuli o ke kauoha o ke alii o Heta.\n\n30 . A eia kekahi, hoomaka ae la ka wi nui maluna o ka aina, a hoomaka ae la ka poe kamaaina e luku emo ole loa ia, no ka wi; no ka mea, aohe he ua maluna iho o ka ili o ka honua;\n\n31 . A puka mai la na nahesa niho awa no hoi maluna iho o ka ili o ka aina, a hoomake mai la i na kanaka he nui. A hoomaka ae la ko lakou mau pua holoholona e holo aku imua o na nahesa niho awa, i ka aina hema, i kapa ia e ko Nepai poe o Zarahemela.\n\n32 . A eia kekahi, he nui na mea o lakou i make ma ke ala; aka hoi, ua holo aku kekahi poe iloko o ka aina hema.\n\n33 . A hooki iho la ka Haku i na nahesa i alualu hou ole ai ia lakou, aka, i alalai mai ai lakou i ke ala, i hiki ole ai i na kanaka ke maalo ae; i haule iho ai ka mea e hoao ana e maalo ae, ma o na nahesa niho awa la.\n\n34 . A eia kekahi, hahai aku la na kanaka i ke ala o na holoholona, a ai iho la i na heana o ka poe i haule iho ma ke ala, a pau ae la ua poe heana la i ka ai ia e lakou. Ano, i ka wa a na kanaka i ike ai e make ana lakou, hoomaka ae la lakou e mihi i ko lakou mau hewa, a e hea aku i ka Haku.\n\n35 . A eia kekahi, ia lakou i hoohaahaa nui ai ia lakou iho imua o ka Haku, hoouna mai la ia i ka ua maluna iho o ka ili o ka honua, a hoomaka ae la na kanaka e ola hou, a hoomaka ae la ka hua e hoohua ia mai ma na aina akau, a ma na aina a pau a puni. A hoike mai la ka Haku i kona mana ia lakou, ma ka hoola ana ia lakou mai ka wi mai.\n\n", "ether 10": "[center][font_size=26]Mokuna 10[/font_size][/center]\n\n1 . A eia kekahi, o Seza, he mamo ia na Heta, no ka mea, ua make o Heta i ka wi, a me ko kona hale a pau, koe o Seza wale no; nolaila, hoomaka ae la o Seza e kukulu hou i kekahi lahuikanaka i mokumoku ia.\n\n2 . A eia kekahi, hoomanao iho la o Seza i ka luku ia ana o kona poe kupuna, a kukulu iho la ia i kekahi aupuni pono, no ka mea, hoomanao iho la ia i ka mea a ka Haku i hana ai, ma ka lawe ana ia Iareda a me kona kaikaina mai kela kapa o ka hohonu; a hele aku la oia ma na aoao o ka Haku; a hanau ae la na keikikane a me na kaikamahine nana.\n\n3 . A kipi ae la kana keikikane mua, o Seza kona inoa, ia ia; aka hoi, ua hahau ia o Seza ma ka lima o kekahi powa, no kona waiwai nui loa, a lawe hou mai la ia mea i ka maluhia i kona makuakane.\n\n4 . A kukulu iho la kona makuakane i na kulanakauhale he nui maluna iho o ka ili a pau o ka aina. A ola ae la o Seza a elemakule loa iho la; a hanau ae la o Ripalakisa nana, a make aku la ia. A noho iho la o Ripalakisa ma kona hakahaka.\n\n5 . A eia kekahi, aole i hana o Ripalakisa i ka mea i pono ma ka maka o ka Haku, no ka mea, he nui na wahine a me na haiawahine ana, a kau aku la i ka mea maluna iho o na poohiwi o kanaka i kaumaha ke hali ia ae; he oiaio, auhau aku la oia ia lakou me na auhau kaumaha; a kukulu iho la oia i na hale akea he nui me na auhau.\n\n6 . A kukulu iho la oia nona iho i kekahi noho alii nani loa, a kukulu iho la oia i na halepaahao he nui a o ka mea ae ole aku e noho malalo iho o na auhau, hoolei aku la oia ia ia iloko o ka halepaahao; a o ka mea hiki ole ke hookupu aku i na auhau, hoolei aku la no oia ia ia iloko o ka halepaahao; a kena ae la oia e hana mau lakou no ko lakou ola; a o ka mea e hoole ana e hana, kena ae la oia e pepehi ia;\n\n7 . Nolaila, loaa iho la ia ia kana hana nani a pau; he oiaio, o kona gula maikai oia kana i kena aku ai e hoomaemae ia iloko o ka halepaahao, a me na ano a pau o ka hana nani oia hoi kana i kena aku ai e hana ia iloko o ka halepaahao. A eia kekahi, hoopopilikia iho la oia i na kanaka me kona mau moekolohe ana a me na mea hoopailua;\n\n8 . A ia ia i noho alii ai no na makahiki hookahi kanahakumamalua, ala ae la na kanaka ma ke kipi aku ia ia, a hoomaka ae la ke kaua hou ma ka aina, a ua pepehi ia o Ripalakisa, a ua kipaku ia ae kana poe mamo mailoko aku o ka aina.\n\n9 . A eia kekahi, mahope mai o na makahiki he nui, houluulu ae la o Morianatona, (he mamo ia na Ripalakisa,) i kekahi puali o na aea, a hele aku la a kaua aku la i na kanaka; a loaa iho la ia ia ka mana maluna iho o na kulanakauhale he nui wale; a lilo iho la ke kaua i eha loa a mau ia no na makahiki he nui wale, a loaa iho la ia ia ka mana maluna o ka aina a pau, a hoonoho iho la oia ia ia iho i alii maluna o ka aina a pau.\n\n10 . A mahope iho o kona hoonoho ana ia ia iho i alii, hoomama ae la oia i ke kaumaha o na kanaka, a ma ia mea, loaa ia ia ka lokomaikai ma na maka o na kanaka, a poni iho la lakou ia ia i alii no lakou.\n\n11 . A hana aku la oia i ka pono i na kanaka, aole nae ia ia iho, no ka nui o na moekolohe ana ona; nolaila, ua hooki ia aku oia mai ke alo aku o ka Haku.\n\n12 . A eia kekahi, kukulu iho la o Morianatona i na kulanakauhale he nui wale, a lilo iho la na kanaka i poe waiwai loa malalo iho o kona au, ma na hale, a me ke gula, a me ke kala, a me ka hooulu ana i na hua liilii, a ma na pua a me na ohana holoholona, a ma na mea i hoihoi hou ia mai ia lakou.\n\n13 . A ola ae la o Morianatona a elemakule loa, alaila, hanau ae la o Kima nana; a noho alii iho la o Kima ma ka hakahaka o kona makuakane; a noho alii iho la oia no na makahiki ewalu, a make aku la kona makuakane. A eia kekahi, aole o Kima i noho alii ma ka pono, nolaila, aole oia i kokua ia e ka Haku.\n\n14 . A ala ae la kona kaikaina a kipi ae la ia ia, a ma keia kipi ana lawe ae la ua kaikaina nei ia ia iloko o ka noho pio ana; a noho pio iho la oia i kona mau la a pau; a hanau ae la na keikikane a me na kaikamahine nana ma ka noho pio ana; a i kona wa elemakule hanau ae la o Levi nana, a make aku la ia.\n\n15 . A eia kekahi, hookauwa ae la o Levi ma ka noho pio ana mahope iho o ka make ana o kona makuakane, no na makahiki hookahi kanahakumamalua. A kaua ae la ia i ke alii o ka aina, a ma ua kaua la loaa iho la ia ia iho ke aupuni.\n\n16 . A mahope iho o kona loaa ana ia ia iho ke aupuni, hana aku la oia i ka mea pololei i ka maka o ka Haku, a ua hoopomaikai ia iho la na kanaka ma ka aina, a ola ae la oia a elemakule loa, a hanau ae la na keikikane a me na kaikamahine nana; a hanau ae la no hoi nana o Koroma, ka mea ana i poni iho ai i alii ma kona hakahaka.\n\n17 . A eia kekahi, hana aku la o Koroma i ka mea i maikai i ka maka o ka Haku i kona mau la a pau; a hanau ae la na keikikane a me na kaikamahine he nui nana; a mahope iho o kona ike ana i na la he nui wale, hala aku la oia, e like me ke koena o ko ka honua; a noho alii iho la o Kisa ma kona hakahaka.\n\n18 . A eia kekahi, hala aku la no hoi o Kisa, a noho alii iho la o Liba ma kona hakahaka.\n\n19 . A eia kekahi, hana iho la no hoi o Liba i ka mea i maikai ma ka maka o ka Haku. A ma na la o Liba ua luku ia na nahesa niho awa; nolaila, hele aku la lakou ma ka aina hema, e imi na mea ai no na kanaka o ka aina; no ka mea, ua uhi ia ka aina me na holoholona o ka ululaau. A lilo iho la no hoi o Liba i mea koa i ka hahai holoholona.\n\n20 . A kukulu iho la lakou i kekahi kulanakauhale nui ma ka puali ololi o ka aina, ma kahi a ke kai i hookaawale ai i ka aina.\n\n21 . A malama iho la lakou i ka aina hema i nahelehele, i loaa ai na holoholona hihiu. A ua uhi ia ka ili a pau o ka aina akau me na kanaka;\n\n22 . A ua ikaika loa lakou ma ka hana, a kuai mai a kuai aku lakou, a kalepa ae la lakou kekahi me kekahi, i loaa ai ia lakou ka waiwai.\n\n23 . A hana aku la lakou ma na ano a pau o na mea i eli ia, a hana aku la lakou i ke gula, a me ke kala, a me ka hao, a me ke keleawe, a me kela ano keia ano o na mea hiki ke hoohehee ia; a eli iho la lakou ia mea noloko mai o ka honua; nolaila, hooili ae la lakou i na puu kiekie o ka lepo e loaa ai ka mea e hoohehee ai, o ke gula, a me ke kala a o ka hao, a me ke keleawe ulaula. A hana iho la lakou i na ano a pau o ka hana nui.\n\n24 . A ia lakou na kilika, a me ka ie i milo nani ia; a hana aku la lakou i na ano a pau o ka lole, i hiki ia lakou ke hoaahu mai ia lakou iho mai ko lakou olohelohe ana.\n\n25 . A hana aku la lakou i na ano a pau o na mea paahana e mahi i ka honua, e palau a e lulu, e ohi i ka hua a e kope i ka lepo, a e hahau i ka hua no hoi.\n\n26 . A hana aku la lakou i na ano a pau o na mea paahana, a me ua mau mea nei lakou i hoohana ai i ko lakou mau holoholona.\n\n27 . A hana aku la lakou i na ano a pau o na mea kaua. A hana aku la lakou i na ano a pau o ka hana me ka hana akamai loa.\n\n28 . Aole loa he lahuikanaka i oi ae ka hoopomaikai ia mamua o lakou, a i oi ae ka holomua ma ka lima o ka Haku. A maloko lakou o kekahi aina i maikai loa mamua o na aina a pau, no ka mea, ua olelo mai la ka Haku ia mea.\n\n29 . A eia kekahi, ola ae la o Liba i na makahiki he nui wale, a hanau ae la na keikikane a me na kaikamahine nana; a hanau ae la no hoi o Hearatoma nana.\n\n30 . A eia kekahi, noho alii iho la o Hearatoma ma ka hakahaka o kona makuakane. A ia Hearatoma i noho alii ai i na makahiki he iwakaluakumamaha, aia hoi, ua kaili ia ae la ke aupuni mai ona aku. A hookauwa ae la oia i na makahiki he nui ma ka noho pio ana; he oiaio, i ke koena a pau o kona mau la.\n\n31 . A hanau ae la o Heta nana, a noho pio iho la o Heta i kona mau la a pau. A hanau ae la o Aarona na Heta, a noho pio iho la o Aarona i kona mau la a pau; a nana o Amanigada, a noho pio iho la no hoi o Amanigada i kona mau la a pau; a nana o Korianatuma, a noho pio iho la o Korianatuma i kona mau la a pau; a hanau ae la o Koma nana.\n\n32 . A eia kekahi, kauo ae la o Koma i ka hapalua o ke aupuni. A noho alii iho la oia maluna o ka hapalua o ke aupuni hookahi kanahakumamalua makahiki; a hele aku la oia e kauaaku i ke alii o Amagida, a kaua ae la laua no na makahiki he nui wale, a ma ia manawa, loaa iho la ia Koma ka mana maluna iho o Amagida, a loaa iho la ka mana maluna o ke koena o ke aupuni.\n\n33 . A ma na la o Koma hoomaka ae la na powa e ike ia ma ka aina; a lawe ae la lakou i na mea kuka kahiko, a lawelawe ae la i na hoohiki mamuli o ke ano o ko ka poe kahiko, a imi iho la e hoopau i ke aupuni.\n\n34 . Ano, kaua ku e nui aku la o Koma ia lakou; aole nae oia i lanakila maluna o lakou.\n\n", "ether 11": "[center][font_size=26]Mokuna 11[/font_size][/center]\n\n1 . A hele mai la no hoi na kaula he nui ma na la o Koma, a wanana mai la no ka luku ia ana o kela poe kanaka nui, ke ole lakou e mihi a huli aku i ka Haku, a e haalele aku i ko lakou mau pepehi kanaka ana a me ka hana hewa.\n\n2 . A eia kekahi, ua hoomalau ia ae ka poe kaula e na kanaka, a holo mai la lakou io Koma la no ka maluhia, no ka mea, imi ae la na kanaka e pepehi ia lakou;\n\n3 . A wanana mai la lakou ia Koma i na mea he nui; a ua hoopomaikai ia iho la oia ma ke koena a pau o kona mau la.\n\n4 . A ola ae la oia a elemakule loa, a hanau ae la o Sibaloma nana; a noho iho la o Sibaloma ma kona hakahaka. A kipi ae la ka hoahanau ponoi o Sibaloma ia ia; a hoomaka ae la kekahi kaua nui loa ma ka aina a pau.\n\n5 . A eia kekahi, kena ae la ka hoahanau o Sibaloma e pepehi ia a make na kaula a pau, ka poe i wanana no ka luku ia ana o na kanaka;\n\n6 . A he popilikia nui ma ka aina a pau, no ka mea, ua hoike ae la lakou e hiki mai auanei ka poino nui loa aku maluna o ka aina, a maluna iho no hoi o na kanaka, a e nui loa auanei ka luku mawaena o lakou, he mea i ike ole e ia mamua kona like maluna iho o ka ili o ka aina; a e lilo ko lakou mau iwi me he mau puu lepo la maluna iho o ka ili o ka honua, ke ole lakou e mihi i ko lakou hewa.\n\n7 . A hoolohe ole aku la lakou i ka leo o ka Haku, no ko lakou mau hui hewa pu ana; nolaila, hoomaka ae la na kaua a me na paio ma ka aina a pau, a me na wi a me na ahulau no hoi, a ua nui loa ka luku ia ana, he mea i ike ole e ia mamua kona like maluna iho o ka ili o ka honua, a hiki mai la keia a pau ma na la o Sibaloma.\n\n8 . A hoomaka ae la na kanaka e mihi i ko lakou hewa; a ia lakou i hana ai ia mea, aloha mai la ka Haku ia lakou.\n\n9 . A eia kekahi, ua pepehi ia o Sibaloma a make, a lawe ia ae la o Seta iloko o ka noho pio ana; a noho pio iho la oia i kona mau la a pau.\n\n10 . A eia kekahi, loaa iho la ia Aha, kana keiki, ke aupuni; a noho alii iho la oia maluna o ka poe kanaka i kona mau la a pau. A hana iho la oia i na ano a pau o ka hewa ma kona mau la, a ma ua mea la oia i hookahe aku ai i ke koko a nui loa; a ua kakaikahi kona mau la.\n\n11 . A o Etema, he mamo ia na Aha, loaa iho la ia ia ke aupuni; a hana aku la no hoi oia i ka mea i hewa ma kona mau la,\n\n12 . A eia kekahi, ma na la o Etema, hele mai la na kaula he nui, a wanana hou mai la i na kanaka; he oiaio, wanana mai la lakou, e anai loa mai auanei ka Haku ia lakou la mai ka ili aku o ka honua, ke ole lakou e mihi i ko lakou mau hewa.\n\n13 . A eia kekahi, hoopaakiki iho la na kanaka i ko lakou mau naau, aole no e hoolohe aku i ka lakou nei mau olelo; a kaniuhu iho la ka poe kaula, a haele aku la maiwaena aku o na kanaka.\n\n14 . A eia kekahi, hooko aku la o Etema i ke kanawai me ka hewa ma kona mau la a pau; a hanau ae la o Morona nana. A noho iho la o Morona ma kona hakahaka; a hana iho la o Morona i ka mea i hewa imua o ka Haku.\n\n15 . A eia kekahi, ala ae la kekahi kipikipi ana mawaena o na kanaka, no kela hui malu pu ana i kukulu ia e loaa ai ka mana a me ka waiwai; a ala ae la kekahi kanaka ikaika ma ka hewa mawaena o lakou, a kaua ae la ia Morona, a ma kela kaua hoohiolo ae la i ka hapalua o ke aupuni; a malama iho la oia i ka hapalua o ke aupuni no na makahiki he nui.\n\n16 . A eia kekahi, hoohiolo aku la o Morona ia ia, a loaa hou iho la ke aupuni.\n\n17 . A eia kekahi, ala ae la kekahi kanaka ikaika hou; a he mamo ia na ke kaikaina o Iareda.\n\n18 . A hoohiolo ae la oia ia Morona a loaa iho la ke aupuni ia ia; nolaila, noho pio iho la o Morona i ke koena a pau o kona mau la; a hanau ae la o Korianatora nana.\n\n19 . A eia kekahi, noho pio iho la o Korianatora i kona mau la a pau.\n\n20 . A ma na la o Korianatora hele mai la no hoi na kaula he nui, a wanana mai la no na mea nui a kupanaha, a hea ae la i ka mihi i na kanaka, a i ole lakou e mihi, e hoopai mai ka Haku ia lakou i ko lakou luku loa ia ana;\n\n21 . A na ka Haku hoi e hoouna mai a e lawe mai i kekahi lahuikanaka hou e noho ma ka aina, ma o kona mana la, mamuli o ke ano ana i lawe mai ai i ko lakou poe kupuna.\n\n22 . A hoomalau aku la lakou i na olelo a pau a ka poe kaula, no ko lakou hui pu malu a me na mea hoopailua ino.\n\n23 . A eia kekahi, hanau ae la o Etera na Korianatora, a ma¬ke aku la ia; ua noho pio oia i kona mau la a pau.\n\n", "ether 12": "[center][font_size=26]Mokuna 12[/font_size][/center]\n\n1 . A eia kekahi, aia no na la o Etera ma na la o Korianatuma; a o Korianatuma no ke alii maluna iho o ka aina a pau.\n\n2 . A he kaula a ka Haku o Etera; nolaila, hele mai la o Etera ma na la o Korianatuma, a hoomaka ae la e wanana aku i na kanaka, no ka mea, aole e hiki ke kaohi ia oia no ka Uhane o ka Haku iloko ona;\n\n3 . No ka mea, hea aku la oia mai ke kakahiaka, a hiki aku i ka napoo ana o ka la, e kauleo ana i na kanaka e manaoio i ke Akua i ka mihi, o luku ia auanei lakou, i ka i ana ia lakou: Ma ka manaoio i hooko ia mai ai na mea a pau;\n\n4 . Nolaila, o ka mea e manaoio ana i ke Akua, ua hiki ke manaolana me ke kanalua ole no kekahi ao maikai nui ae, he oiaio, he wahi ma ka lima akau o ke Akua, a o ua manaolana nei e hiki mai ana ia no ka manaoio, e lilo ana i heleuma i na uhane o kanaka, e hoolilo ana ia lakou i paa, a i panee ole, e hoomahuahua mau ana ma na hana maikai; i alakai ia e hoonani aku i ke Akua.\n\n5 . A eia kekahi, wanana aku la o Etera i na mea nui a kupanaha i na kanaka, i na mea a lakou i manaoio ole ai, no ko lakou ike ole ia mau mea.\n\n6 . Ano, ke makemake nei au o Moroni, e olelo iki aku no keia mau mea; ke makemake nei au e hoike aku i ko ke ao nei, o ka manaoio oia no ka mea i manaolana ia ai a i ike ole ia ai; nolaila, mai hoole aku no ko oukou ike ole aku, no ka mea, aole e loaa ana ia oukou ka hoike, a pau ae la ka hoao ia ana o ko oukou manaoio;\n\n7 . No ka mea, ma ka manaoio hoike mai la o Kristo ia ia iho i ko makou poe kupuna, mahope mai o kona ala ana mai ka ma¬ke mai; a hoike ole mai oia ia ia iho ia lakou, a hiki i ka wa mahope o ko lakou manaoio ana ia ia; nolaila, he mea e pono ai i manaoio kekahi poe ia ia, no ka mea, hoike ole mai oia ia ia iho i ko ke ao nei.\n\n8 . Aka, no ka manaoio o na kanaka, ua hoike mai la oia ia ia iho i ko ke ao nei, a hoonani aku la i ka inoa o ka Makua, a hoomakaukau mai la i alanui i hiki ai i na mea e ae ma ia mea, ke lilo i poe hoaloaa o ka haawina lani, i hiki ia lakou ke manaolana no keia mau mea a lakou i ike ole ai;\n\n9 . Nolaila, ua hiki no hoi ia oukou ke loaa ka manaolana, a e lilo i poe hoaloaa o ka haawina, ina e manaoio oukou.\n\n10 . Aia hoi, ma ka manaoio, ua kahea ia ka poe o ka wa kahiko mamuli o ka aoao hemolele o ke Akua;\n\n11 . Nolaila, ma ka manaoio ua haawi ia mai ke kanawai o Mose. Aka, ma ka haawina o kana Keiki, ua hoomakaukau mai ke Akua i ala maikai nui ae; a ma ka manaoio ia mea i hooko ia ai;\n\n12 . No ka mea, ina aole he manaoio mawaena o ka poe keiki a kanaka, ua hiki ole i ke Akua ke hana mai i hana mana mawaena o lakou; nolaila, ua hoike ole mai oia ia ia iho, a hiki i ka wa mahope o ko lakou manaoio ana.\n\n13 . Aia hoi, o ka manaoio no ia o Alama laua me Amuleka ka mea i hoohiolo aku ai i ka halepaahao i ka honua.\n\n14 . Aia hoi, o ka manaoio no ia o Nepai laua me Lehi i hana ai i ka hoomalule ana maluna o ko Lamana poe, i bapetizo ia ai lakou me ke ahi a me ka Uhane Hemolele.\n\n15 . Aia hoi, o ka manaoio no ia o Amona a me kona mau hoahanau, i hana ai i ka hana mana nui mawaena o ko Lamana poe;\n\n16 . He oiaio, a o ka poe a pau nana i hana i na hana mana, hana aku la lakou ia mau mea ma ka manaoio, o ka poe mamua o Kristo, a me ka poe no hoi mahope iho.\n\n17 . A ma ka manaoio, loaa iho la i na haumana ekolu he olelo hoopomaikai, i ole ai lakou e hoao i ka make; a loaa ole ia lakou ka olelo hoopomaikai a hiki i ka wa mahope iho o ko lakou manaoio ana.\n\n18 . Aohe no i hana ia i kekahi manawa na hana mana, a hiki i ka wa mahope iho o ko lakou manaoio ana; nolaila, ua manaoio e lakou i ke Keiki a ke Akua.\n\n19 . A he nui no ka poe, no ka ikaika loa o ko lakou manaoio, he oiaio, mamua o ka hiki ana mai o Kristo, ua hiki ole ke alalai ia lakou mailoko ae o ka paku, aka, ike oiaio aku la me ko lakou mau maka i na mea a lakou i ike iho ai me ka maka o ka manaoio, a ua hauoli lakou.\n\n20 . A, aia hoi, ua ike kakou ma keia mooolelo, o kekahi o keia poe oia no ke kaikaina o Iareda; no ka mea, no ka nui o kona manaoio i ke Akua, i ka wa a ke Akua i o mai ai i kona manamana lima, ua hiki ole ia ia ke huna iho ia mea mai ka ike ana aku o ke kaikaina o Iareda, no kana olelo ana i olelo mai ai ia ia, a o ua olelo nei ua loaa ia ia ma ka manaoio.\n\n21 . A mahope iho o ko ke kaikaina o Iareda ike ana i ka manamana lima o ka Haku, no ka olelo hoopomaikai a ke kaikaina o Iareda i loaa mai ai ma ka manaoio, ua hiki ole i ka Haku ke aua aku i kekahi mea mai kona ike ana aku; nolaila, hoike mai la oia ia ia i na mea a pau, no ka mea, aole e hiki ke alalai hou ia oia mailoko ae o ka paku.\n\n22 . A ma ka manaoio i loaa ai i koʻu poe kupuna ka olelo hoopomaikai, e hiki auanei keia mau mea i ko lakou poe hoahanau ma o ka poe Genetile la; nolaila, ua kauoha mai la ka Haku iaʻu, he oiaio, o Iesu Kristo.\n\n23 . A i aku la au ia ia: E ka Haku, e hoomaewaewa mai auanei ka poe Genetile i keia mau mea, no ko makou nawaliwali ma ka palapala ana; no ka mea, e ka Haku, ua hana mai oe ia makou i mana ma ka olelo ma o ka manaoio la, aka, aole nae oe i hana mai ia makou i mana ma ka palapala ana; no ka mea, ua hana mai oe i keia poe kanaka a pau i hiki ai ia lakou ke olelo nui aku, no ka Uhane Hemolele au i haawi mai ai ia lakou;\n\n24 . A ua hana mai oe ia makou i hiki ai ia makou ke palapala uuku wale iho no, no ka hemahema o ko makou mau lima. Aia hoi, aole no oe i hana mai ia makou i mana ma ka palapala ana e like me ke kaikaina o Iareda, no ka mea, hana mai la oe ia ia, a o na mea ana i palapala iho ai, ua mana e like me oe, i ka hoopio ana i ke kanaka e heluhelu ana ia mau mea.\n\n25 . A ua hana mai oe i ka makou mau huaolelo i mana a i nui, i hiki ole ai ia makou ke palapala iho ia mau mea; nolaila, i ka wa a makou e kakau iho ana, ike iho la makou i ko makou nawaliwali, a hina iho la no ka hoonohonoho ana i ka makou mau huaolelo; a ke makau nei au o hoomaewaewa mai auanei ka poe Genetile i ka makou mau huaolelo.\n\n26 . A iaʻu i olelo aku ai i keia, olelo mai la ka Haku iaʻu, i ka i ana: E hoomaewaewa ana ka poe lapuwale, aka, e uwe auanei lakou; a ua lawa koʻu lokomaikai no ka poe akahai, i loaa ole ai ia lakou ka lanakila no ko oukou nawaliwali;\n\n27 . A ina e hele mai na kanaka ioʻu nei, naʻu no e hoike aku i ko lakou nawaliwali ia lakou. Ke haawi aku nei au i ka nawaliwali i na kanaka, i haahaa ai lakou; a ua lawa koʻu lokomaikai no na kanaka a pau e hoohaahaa ana ia lakou iho imua oʻu; no ka mea, ina e hoohaahaa mai lakou ia lakou iho imua oʻu, a manaoio mai iloko oʻu, alaila e hoolilo aku au i na mea nawaliwali i ikaika ia lakou.\n\n28 . Aia hoi, e hoike aku no au i ka poe Genetile i ko lakou nawaliwali, a e hoike aku no au ia lakou, e lawe mai ana ka manaoio, ka manaolana, a me ke aloha ioʻu nei-ka punawai o ka pono a pau.\n\n29 . A i ka lohe ana oʻu, o Moroni, i keia mau olelo, ua hooluolu ia mai au, a i aku la: E ka Haku, e hana ia kou makemake pono, no ka mea, ua ike au e hana ana oe i na keiki a kanaka e like me ko lakou manaoio;\n\n30 . No ka mea, olelo aku la ke kaikaina o Iareda i ka mauna Zerina: E neenee ae, a ua hooneenee ia ae ia. A ina aole he manaoio kona, ina ua neenee ole ae ia; no ia mea, e hana ana oe mahope o ka manaoio ana o na kanaka;\n\n31 . No ka mea, pela oe i hoike mai ai ia oe iho i kau poe haumana. No ka mea, mahope iho o ko lakou manaoio ana, a olelo aku la ma kou inoa, ua hoike mai oe ia oe iho ia lakou ma ka mana nui;\n\n32 . A ke hoomanao nei no hoi au ua olelo mai oe, ua hoomakaukau iho oe i hale no kanaka; he oiaio, mawaena o na wahi i noho ai o kou Makua, ma ia mea i hiki i kanaka ke loaa ka manaolana maikai nui ae; no ia mea, e manaolana ke kanaka e pono ai, a i ole ia, ua hiki ole ia ia ke loaa ka hooilina, ma kahi au i hoomakaukau iho ai.\n\n33 . A eia hou, ke hoomanao nei au ua olelo mai oe, ua aloha mai oe i ko ke ao nei, a hiki i ka waiho ana i kou ola ilalo no ko ke ao nei, i hiki ia oe ke lawe hou ia mea e hoomakaukau ai i wahi no na keiki a kanaka.\n\n34 . Ano, ua ike au o ua aloha nei i loaa ai ia oe no na keiki a kanaka, he aloha io no ia; nolaila, i ole na kanaka i loaa ai ke aloha io, ua hiki ole ia lakou ke loaa ua wahi la au i hoomakaukau ai ma na wahi i noho ai o kou Makua.\n\n35 . Nolaila, ua ike au ma ia mea au i olelo mai ai, ina aole ka poe Genetile e loaa ke aloha io, no ko makou nawaliwali, nau no lakou e hoao aku, a kaili aku i ko lakou talena, he oiaio, i ka mea i loaa ai ia lakou, a e haawi mai i ka poe nona ka nui loa aku.\n\n36 . A eia kekahi, pule aku la au i ka Haku, i haawi aku ai oia i ka poe Genetile i ka lokomaikai, i loaa ai ia lakou ke aloha io.\n\n37 . A eia kekahi, i mai la ka Haku iaʻu: Ina aole o lakou aloha io, he mea ole ia ia oe, ua kupaa oe; nolaila, e hoomaemae ia kou mau aahu. A no kou ike ana i kou nawaliwali, e hooikaika ia auanei oe, a hiki aku i ka noho ana ilalo ma kahi aʻu i hoomakaukau iho ai ma na wahi i noho ai o koʻu Makua.\n\n38 . Ano, ke uwe aloha aku nei owau, o Moroni, i ka poe Genetile, he oiaio, a i kuu poe hoahanau no hoi aʻu e aloha nei, a hiki i ka wa e halawai pu ai kakou imua o ka noho hookolokolo o Kristo, kahi e ike ai na kanaka a pau, aole o koʻu mau aahu i kikokiko ia me ko oukou koko;\n\n39 . Alaila, e ike no oukou ua ike au ia Iesu, a ua kamailio mai oia iaʻu, he maka he maka, a ua hai mai oia iaʻu ma ka haahaa moakaka; e like me ke kanaka e hai ana i kona hoa ma kuu olelo iho, no keia mau mea;\n\n40 . A he kakaikahi wale no kaʻu i kakau iho ai, no kuu nawaliwali ma ke kakau ana.\n\n41 . Ano, ua makemake au e kauleo aku ia oukou e imi ia Iesu nei, nona ka poe kaula a me ka poe aposetolo i palapala ai, i noho pu ai me oukou a mau loa aku ka lokomaikai o ke Akua ka Makua, a me ka Haku o Iesu Kristo no hoi, a me ka Uhane Hemolele, ka mea e hoike mai ana no laua. Amene.\n\n", "ether 13": "[center][font_size=26]Mokuna 13[/font_size][/center]\n\n1 . Ano, ke hoomau aku nei au e hoopau aku i kaʻu mooolelo no ka anai ia ana o ka lahuikanaka nona aʻu e kakau nei.\n\n2 . No ka mea, hoomalau mai la lakou i na olelo a pau a Etera; no ka mea, hai io aku la oia ia lakou no na mea a pau, mai ka makamua mai o kanaka; a mahope iho o ka emi ana o na wai mai ka ili aku o keia aina, lilo iho la ia i aina maikai loa mamua o na aina e ae a pau, he aina i wae ia e ka Haku; nolaila, ua makemake ka Haku i na kanaka a pau e hookauwa aku nana, ka poe e noho ana maluna iho o ka ili ona;\n\n3 . A o a kahi no ia o ka Ierusalema Hou, ka mea e iho mai ana mailoko mai o ka lani, a me ka wahilaa hemolele o ka Haku.\n\n4 . Aia hoi, ike aku la o Etera i na la o Kristo, a olelo mai la no ia no kekahi Ierusalema Hou maluna iho o keia aina;\n\n5 . A olelo mai la no hoi oia no ko ka hale o Iseraela, a me ka Ierusalema kahi a Lehi e hele mai ai; mahope aku o kona anai ia ana, e kukulu hou ia auanei ia i kulanakauhale hemolele i ka Haku; nolaila, ua hiki ole ke kapa ia ia he Ierusalema Hou, no ka mea, he kulanakauhale ia i ka wa kahiko, aka, e kukulu hou ia ana ia, a e lilo iho i kulanakauhale hemolele o ka Haku; a e kukulu ia auanei ia i ko ka hale o Iseraela;\n\n6 . A e kukulu ia auanei he Ierusalema Hou maluna iho o keia aina, i ke koena o ka poe hua a Iosepa, no keia mau mea aia no he aka;\n\n7 . No ka mea, me Iosepa i lawe ae ai i kona makuakane ilalo iloko o ka aina o Aigupita, pela oia i make ai ilaila; nolaila, lawe mai la ka Haku he koena o ka poe hua a Iosepa, mailoko mai o ka aina o Ierusalema, i hiki ai ia ia ke aloha mai i ka poe hua a Iosepa, i ole ai lakou e make, me ia i aloha mai ai i ka makuakane o Iosepa, i make ole oia;\n\n8 . Nolaila, e kukulu ia auanei ke koena o ko ka hale o Iosepa maluna iho o keia aina; a e lilo auanei ia i aina hooilina no lakou; a e kukulu iho auanei lakou i kulanakauhale hemolele i ka Haku, e like me Ierusalema o ka wa kahiko; a e hoohoka hou ole ia lakou ma ia hope, a hiki aku i ka hopena, i ka wa o ka honua e pau aku ai.\n\n9 . A he lani hou a he honua hou auanei; a e like auanei laua me ko ke kahiko, ua hala aku nae na mea kahiko, a ua lilo na mea a pau i mea hou.\n\n10 . Alaila, e hiki mai ana ka Ierusalema Hou; a pomaikai ka poe e noho ana iloko olaila, no ka mea, o lakou no ka poe nona na aahu i keokeo ma o ke koko la o ke Keikihipa; a o lakou no ka poe i helu pu ia mawaena o ke koena o ka poe hua a Iosepa, ka poe no ko ka hale o Iseraela.\n\n11 . Alaila, e hiki mai ana no hoi ka Ierusalema o ka wa kahiko; a o ka poe kamaaina ona, ua pomaikai lakou, no ka mea, ua holoi ia lakou ma ke koko o ke Keikihipa; a o lakou no ka poe i hoopuehu ia aku a i houluulu ia mai, mai na kihi eha mai o ka honua nei, a mai na aina akau mai, a he poe hoaloaa o ka hooko ia ana o ka berita a ke Akua i hana mai ai me ko lakou kupunakane o Aberahama.\n\n12 . A i ka wa e hiki mai ai keia mau mea, e hooko ia ka palapala hemolele, ka mea e olelo nei: Aia no he poe ua mua mamua, e lilo ana auanei i hope; a aia no he poe ua hope mamua, e lilo ana auanei i mua.\n\n13 . A e anehe ana au e kakau hou iho, aka, ua papa ia mai au; aka, ua nui a kupanaha no na wanana a Etera, aka, ua manao lakou ia ia me he ole la, a hookuke mai la ia ia mawaho, a pee iho la oia ma ka poopoo o kahi pohaku ma ka la, a ma ka po hele aku la oia e nana ana i na mea e hiki mai aua maluna o na kanaka.\n\n14 . A ia ia i noho ai ma ka lua o kahi pohaku, kakau iho la oia i na mea i koe o keia mooolelo; e nana ana ma ka po i na luku i hiki mai maluna iho o na kanaka.\n\n15 . A eia kekahi ma ua makahiki hookahi la i hookuke ia mai ai oia maiwaena ae o na kanaka, hoomaka ae la kekahi kaua nui mawaeua o na kanaka, no ka mea, he nui no na mea i ea ae, he poe kanaka ikaika lakou, a imi ae la e luku ae ia Korianatuma ma o ko lakou mau mea kuka malu la o ka hewa, i olelo e ia ai.\n\n16 . Ano, o Korianatuma, ua hoonaauao iho ia ia iho ma na mea akamai a pau o ke kaua, a ma ka maalea a pau o ko ke ao nei, nolaila, kaua aku la oia i ka poe a pau i imi e luku mai ia ia;\n\n17 . Aka, aole oia i mihi, aole hoi o kana mau keikikane a mau kaikamahine nani; aole no hoi na keikikane a me na kaikamahine nani a Kohora; aole no hoi na keikikane a me na kaikamahine nani a Korihora; a, aole loa kekahi o na keikikane a me na kaikamahine nani maluna iho o ka ili o ka honua a pau i mihi i ko lakou mau hewa;\n\n18 . Nolaila, eia kekahi, ma ka makahiki mua a Etera i noho ai iloko o ka poopoo o kahi pohaku, he nui na kanaka i pepehi ia ma ka pahikaua a kela poe hui pu malu ana e kaua ana ia Korianatuma, i loaa ai ia lakou ke aupuni.\n\n19 . A eia kekahi, kaua nui aku la na keikikane a Korianatuma, a kahe nui iho la ke koko.\n\n20 . A ma ka makahiki lua, hiki mai la ka olelo a ka Haku io Etera la, e hale aku ia a wanana aku ia Korianatuma, ina e mihi oia, a me ko kona hale a pau, e haawi mai no ka Haku ia ia i kona aupuni, a e hookoe mai i na kanaka;\n\n21 . A i ole ia, e luku ia auanei lakou, a me ko kona hale a pau, koe oia wale iho no, a e ola wale no oia e ike i ka hooko ia ana o na wanana i olelo e ia ai, no kekahi lahuikanaka e ae e loaa ana ka aina i hooilina no lakou; a e kanu ia auanei o Korianatuma e lakou; a e luku ia kela mea keia mea, o Korianatuma wale no koe.\n\n22 . A eia kekahi, aole o Korianatuma i mihi, aole hoi ko kona hale, aohe hoi na kanaka; a aole oki iho na kaua; a imi ae la lakou e pepehi mai ia Etera, aka, holo aku la oia mai ke alo aku o lakou, a pee hou iho la ma ka poopoo o ka pohaku.\n\n23 . A eia kekahi, ala ae la o Sareda, a kaua mai la no hoi oia ia Korianatuma; a lanakila ae la oia maluna iho ona, a, ma ke kolu o ka makahiki lawe pio ae la oia la ia ia.\n\n24 . A lanakila ae la na keiki a Korianatuma maluna o Sareda, ma ka ha o ka makahiki, a loaa hou mai la ke aupuni no ko lakou makuakane.\n\n25 . Ano, hoomaka ae la ke kaua maluna iho o ka ili a pau o ka aina, o kela kanaka keia kanaka me kona poe hui, e kaua ana no ka mea ana i makemake ai.\n\n26 . A me na powa kekahi, a me na ano a pau o ka hewa maluna iho o ka ili a pau o ka aina.\n\n27 . A eia kekahi, ua huhu nui loa o Korianatuma ia Sareda, a hele ku e aku la oia ia ia me na puali kaua ona, e kaua; a halawai pu lakou me ka huhu nui; a hoouka ae la lakou ma ke awawa o Gilegala; a lilo iho la ke kaua i eha loa.\n\n28 . A eia kekahi, kaua ku e mai la o Sareda ia ia no na la ekolu. A eia kekahi, hooauhee aku la o Korianatuma ia ia, a alualu ae la ia ia a hiki aku oia i na kula papu o Hesalona.\n\n29 . A eia kekahi, kaua hou mai la o Sareda ia ia ma na kula papu; a, aia, lanakila ae la oia maluna o Korianatuma, a hooauhee mai la ia ia ihope i ke awawa o Gilegala.\n\n30 . A kaua hou aku la o Korianatuma ia Sareda ma ke awawa o Gilegala, a ma ua kaua nei lanakila ae la oia maluna o Sareda, a pepehi aku la ia ia a make loa.\n\n31 . A hoeha ae la o Sareda ia Korianatuma ma kona uha, i hele hou ole ai oia i ke kaua no na makahiki elua, a ma ia manawa e hookahe ana na kanaka a pau maluna iho o ka ili a pau o ka aina i ke koko, a, aohe mea nana lakou e kaohi.\n\n", "ether 14": "[center][font_size=26]Mokuna 14[/font_size][/center]\n\n1 . Ano, hoomaka ae la he poino nui maluna iho o ka aina a pau, no ka hewa o na kanaka, a ma ia mea, ina e kau aku ke kanaka i kana mea paahana a i kana pahikaua paha ma kona papa, kahi ana i kau iho ai ia mea, aia hoi, ma ia la ae, ua hiki ole ia ia ke loaa ia mea, no ka nui o ka poino maluna iho o ka aina.\n\n2 . Nolaila, hoopili aku la kela kanaka keia kanaka i ka mea nona ponoi, me kona mau lima, a, aohe oia e noi ana, aohe no hoi e haawi ana; a hoopaa ae la kela kanaka keia kanaka i ke au o kana pahikaua, ma kona lima akau, no ka hoomalu ana i kona waiwai a me kona ola iho, a me kana mau wahine a me kana mau keiki.\n\n3 . Ano, mahope aku o na makahiki elua, a mahope aku o ka make ana o Sareda, aia hoi, ala ae la ke kaikaina o Sareda, a kaua mai la ia Korianatuma, a ma ua kaua nei, hooauhee aku la o Korianatuma ia ia, a alualu ae la ia ia i ka waonahele o Akisa.\n\n4 . A eia kekahi, kaua mai la ke kaikaina o Sareda ia ia ma ka waonahele o Akisa; a lilo iho la ke kaua i eha loa, a he nui na tausani i haule ma ka pahikaua.\n\n5 . A eia kekahi, hoopuni ae la o Korianatuma i ka waonahele, a hele ae la ke kaikaina o Sareda mailoko ae o ka waonahele ma ka po, a pepehi mai la i kekahi poe o ka poe kaua o Korianatuma, i ko lakou wa i ona ai.\n\n6 . A hele ae la oia i ka aina o Morona, a hoonoho iho la ia ia iho maluna iho o ka noho alii o Korianatuma.\n\n7 . A eia kekahi, noho iho la o Korianatuma me kona poe kaua ma ka waonahele, no na makahiki elua, a loaa iho la ia ia ka ikaika nui i kona poe kaua.\n\n8 . Ano, loaa iho la no hoi i ke kaikaina o Sareda, o Gileada kona inoa, ka ikaika nui i kona poe kaua, no ka poe hui pu malu ana.\n\n9 . A eia kekahi, pepehi ae la kana kahuna nui ia ia, ia ia i noho ai maluna iho o kona noho alii.\n\n10 . A eia kekahi, pepehi ae la kekahi o ka poe hui pu malu ana i ke kahuna nui ma kahi alahele malu, a loaa ia ia iho ke aupuni; a o Liba kona inoa; a he kanaka nunui o Liba, i kela aku mamua o na kanaka a pau mawaena o ka poe kanaka.\n\n11 . A eia kekahi, ma ka makahiki mua o Liba, pii ae la o Korianatuma i ka kaina o Morona, a kaua aku la ia Liba.\n\n12 . A eia kekahi, hakaka ae la oia me Liba, a ma ia hakaka ana hahau mai la o Liba maluna iho o kona lima, a ua eha iho la oia; aka hoi, hooikaika aku la imua ka poe kaua o Korianatuma maluna o Liba, a hee aku la oia i na mokuna ma ke kahakai.\n\n13 . A eia kekahi, alualu ae la o Korianatuma ia ia; a kaua mai la o Liba ia ia ma ke kahakai.\n\n14 . A uhau mai la o Liba i ka poe kaua o Korianatuma, i hee hou aku ai lakou i ka waonahele o Akisa.\n\n15 . A eia kekahi, alualu mai la o Liba ia ia, a hiki aku oia i na kula papu o Agosa. A ua lawe ae la o Korianatuma i na kanaka a pau me ia, ia ia i hee aku ai imua o Liba ma kela hapa o ka aina, kahi ana i hee aku ai.\n\n16 . A ia ia i hiki aku ai i na kula papu o Agosa, kaua aku la oia ia Liba, a hahau aku la maluna iho ona a make aku la ia; aka hoi, hele mai la ke kaikaina o Liba e ku e ia Korianatuma ma ka hakahaka ona, a lilo iho la ke kaua i eha loa, a ma ia kaua ana hee hou aku la o Korianatuma imua o ka poe kaua o ke kaikaina o Liba.\n\n17 . Ano, o ka inoa o ke kaikaina o Liba o Siza ia. A eia kekahi, alualu mai la o Siza mahope o Korianatuma, a hoohiolo iho la oia i na kulanakauhale he nui, a luku iho la i na wahine a me na keiki, a puhi ae la i na kulanakauhale olaila;\n\n18 . A kui ae la ka makau no Siza mawaena o ka aina a pau; he oiaio, lono ia ae la ka leo mawaena o ka aina, O wai la ka mea hiki ke ku imua o ka poe kaua o Siza? Aia hoi, ke kahili ae la oia i ka honua imua ona!\n\n19 . A eia kekahi, hoomaka ae la na kanaka e houluulu ae ma ka poe kaua, mawaena o ka aina a pau.\n\n20 . A ua mahele ia lakou, a holo aku la kekahi hapa o lakou i ka poe kaua la o Siza, a kekahi hapa hoi holo ae la lakou i ka poe kaua la o Korianatuma.\n\n21 . A no ka nui a me ka loihi a ke kaua, a no ka loihi o ka hookahe koko ana a me ka luku, ua uhi ia ka ili a pau o ka aina me na heana o ka poe make;\n\n22 . A no ka wikiwiki a me ka hikiwawe o ke kaua, aole i waiho ia kekahi mea e kanu iho i ka poe make, aka, hele ae la lakou mai ka hookahe ana aku i ke koko i ka hookahe ana i ke koko, e waiho ana i na heana o na kanaka, na wahine, a me na keiki, i haliilii ia maluna iho o ka ili o ka aina, e lilo i mea e ai ia ai e na ilo o ke kino;\n\n23 . A hele ae la ka pilau o ia mau mea maluna o ka ili o ka aina, oia, maluna iho o ka ili a pau o ka aina; nolaila, hoopilikia ia iho la na kanaka ma ka la a ma ka po, no ka pilau olaila;\n\n24 . Aole nae o Siza i hooki aku i ke alualu ana mai ia Korianatuma, no ka mea, ua hoohiki oia e hoopai ae ia Korianatuma no ke koko o kona kaikuaana ka mea i pepehi ia, a no ka olelo a ka Haku i hiki mai ai ia Etera, aole o Koriauatuma e haule iho ma ka pahikaua.\n\n25 . A pela kakou e ike nei ua hoopai mai ka Haku ia lakou ma ka piha ana o kona inaina, a ua hoomakaukau aku ko lakou hewa a mau mea hoopailua, i ala no ko lakou luku mau loa ia ana.\n\n26 . A eia kekahi, alualu mai la o Siza ia Korianatuma i ka hikina, a hiki i ke kahakai, a malaila oia i kaua aku ai ia Siza no na la ekolu;\n\n27 . A no ka weliweli o ka luku mawaeua o na puali kaua o Siza, ua hoomaka ae la na kanaka e makau, a hoomaka ae la e auhee aku imua o na puali kaua o Korianatuma; a auhee ae la lakou i ka aina o Korihora, a kahili ae la i ka poe kamaaina imua o lakou, i ka poe a pau i hui pu ole me lakou;\n\n28 . A kukulu iho la lakou i ko lakou mau halelewa ma ke awawa o Korihora. A kukulu iho la o Korianatuma i kona mau halelewa ma ke awawa o Sura. Ano, ua kokoke ke awawa o Sura i ka puu o Komanora; no ia mea, houluulu mai la o Korianatuma i ka poe kaua ona i kahi hookahi, maluna iho o ka puu Komanora, a puhi aku la i ka pu i na puali kaua o Siza, e kono aku ia lakou e hele mai i ke kaua.\n\n29 . A eia kekahi, hele mai la lakou, aka, ua hooauhee hou ia aku; a hele mai la lakou i ka lua o ka manawa; a ua hooauhee hou ia aku lakou i ka lua o ka manawa. A eia kekahi, hele hou mai la lakou i ke kolu o ka manawa, a lilo iho la ke kaua i eha loa.\n\n30 . A eia kekahi, uhau mai la o Siza maluna iho o Korianatuma, a hoeha mai la oia ia ia i na palapu hohonu he nui, a no ke kahe ana o ko Korianatuma koko, maule iho la oia, a ua kaikai ia aku me he mea la ua make oia.\n\n31 . Ano, no ka make nui ana aku o na kanaka, na wahine, a me na keiki, ma na aoao elua, kauoha ae la o Siza i kona poe kanaka, aole lakou e alualu i na puali kaua o Korianatuma; nolaila, hoi ae la lakou i ko lakou wahi i hoomoana ai.\n\n", "ether 15": "[center][font_size=26]Mokuna 15[/font_size][/center]\n\n1 . A eia kekahi, ia Korianatuma i pohala aku ai mai kona mau palapu, hoomaka ae la oia e hoomanao iho i na olelo a Etera i olelo mai ai ia ia;\n\n2 . Ike aku la oia ua luku ia ma ka pahikaua ano, kokoke elua miliona o kona poe kanaka, a hoomaka ae la oia e kaniuhu ma kona naau; he oiaio, ua luku ia elua miliona o na kanaka ikaika, a me ka lakou poe wahine a me ka lakou poe keiki.\n\n3 . Hoomaka ae la oia e mihi i ka ino ana i hana ai; hoomaka ae la oia e hoomanao iho i na olelo i olelo ia ai ma ka waha o ka poe kaula a pau, a ike oia ia mau mea ua hooko ia mai, a hiki i keia manawa, o kela lihi iki keia lihi iki; a kaniuhu kona uhane, a hoole aku la e hooluolu ia mai.\n\n4 . A eia kekahi, palapala iho la oia i kekahi episetole ia Siza, e noi ana ia ia e hookoe mai i ka poe kanaka, a nana e haawi wale aku i ke aupuni, no ka pono o na ola o na kanaka.\n\n5 . A eia kekahi, ia Siza i loaa ai kona episetole, palapala mai la oia i kekahi episetole ia Korianatuma, ina e hookuu aku oia ia ia iho, e hiki ia ia ke pepehi mai ia ia me kana pahikaua iho, alaila e hookoe oia i na ola o na kanaka.\n\n6 . A eia kekahi, aole na kanaka i mihi i ko lakou mau hewa; a ua hooeu ia ka poe kanaka o Korianatuma ma ka inaina aku i ka poe kanaka o Siza; a ua hooeu ia ka poe kanaka o Siza ma ka inaina mai i ka poe kanaka o Korianatuma; nolaila, kaua mai la ka poe kanaka o Siza i ka poe kanaka o Korianatuma.\n\n7 . A ia Korianatuma i ike ai ua kokoke ia e haule iho, hee hou aku la ia imua o ka poe kanaka o Siza.\n\n8 . A eia kekahi, hiki aku la oia i na wai o Ripilianakuma, oia ma ka hoohalike ana, o Nui, o ka mea oi loa aku; nolaila, ia lakou i hiki aku ai i keia mau wai, kukulu iho la lakou i ko lakou mau halelewa; a kukulu iho no hoi o Siza i kona mau halelewa e kokoke ana ia lakou; a, nolaila, ia la ae, ua kaua ae la lakou.\n\n9 . A eia kekahi, kaua ae la lakou i kekahi kaua eha loa, a ma ia kaua ana ua eha hou o Koriauatuma, a maule iho la oia no ke kahe o ke koko.\n\n10 . A eia kekahi, hooikaika aku la na puali kaua o Korianatuma maluna o na puali kaua o Siza, a lanakila ae la lakou maluna o ua poe kaua la, i hooauhee aku ai lakou ia poe kaua imua o lakou; a hee aku la lakou i ka hema, a kukulu iho la lakou i ko lakou mau halelewa ma kahi i kapa ia o Ogata.\n\n11 . A kukulu iho la ka poe kaua o Korianatuma i ko lakou mau halelewa ma ka puu Rama; a oia puu hookahi no kahi a kuu makuakane o Moramona i huna iho ai i na mooolelo laa i ka Haku.\n\n12 . A eia kekahi, houluulu ae la lakou i na kanaka a pau, maluna iho o ka ili o ka aina, ka poe i pepehi ole ia, koe o Etera wale no.\n\n13 . A ike aku la o Etera i na hana a pau a na kanaka; a ike aku la oia o ka poe kanaka no ka aoao o Korianatuma, ua houluulu ia ae i ka poe kaua o Korianatuma; a o ka poe kanaka no ka aoao o Siza, ua houluulu ia aku i ka poe kaua o Siza;\n\n14 . Nolaila, e houluulu ana laua i na kanaka, no na makahiki eha, i hiki ia laua ke loaa na mea a pau maluna o ka ili o ka aina, i loaa ai ia lakou ka ikaika a pau i hiki ai ia laua ke loaa.\n\n15 . A eia kekahi, i ka wa a lakou i houluulu ai, o kela mea, keia mea i ka poe kaua ana i makemake ai, me ka lakou poe wa¬hine, a me ka lakou poe keiki; o na kanaka, na wahine, a me na keiki i kahiko ia me na mea kaua, na pale-lima, a me na pale-umauma, a me na pale-poo; a i kahiko ia mamuli o ke ano o ke kaua, a hele ae la lakou kekahi e ku e i kekahi, ma ke kaua; a kaua ae la lakou ia la a po, a lanakila ole.\n\n16 . A i ka po ana ua maluhiluhi lakou, a hoi ae la i ko lakou mau wahi hoomoana; a mahope iho o ko lakou hoi ana i ko lakou mau wahi hoomoana, hoomaka ae la lakou i ka aoa ana, a me ke kanikau ana, no ka make o ka poe i luku ia o ko lakou poe kanaka; a no ka nui o ko lakou kumakena ana, ko lakou aoa ana a kanikau ana, ua nui loa ke kupinai ana.\n\n17 . A eia kekahi, ma ia la ae, hele hou ae la lakou i ke kaua, a ua nui a weliweli ia la; aole nae lanakila ae la lakou, a i ka hiki hou ana mai o ka po, ua nui loa ke kupinai ana o lakou no ko lakou kumakena ana, a me ko lakou aoa ana, a me ko lakou kanikau ana, no ka make o ka poe i luku ia o ko lakou poe kanaka.\n\n18 . A eia kekahi, palapala hou aku la o Korianatuma i kekahi episetole ia Siza, e no i ana ia ia e hele hou ole mai oia e kaua, aka e lawe aku oia i ke aupuni, a e hookoe i na ola o na kanaka.\n\n19 . Aka hoi, ua oki ae la ka hooikaika ana o ka Uhane o ka Haku ia lakou, a he mana loa ko Satana maluna iho o na naau o na kanaka, no ka mea, ua hookuu ia ae lakou i ka paakiki o ko lakou mau naau, a me ka makapo o ko lakou hoomaopopo ana, i luku ia ai lakou; no ia mea la, hele hou ae la lakou i ke kaua.\n\n20 . A eia kekahi, kaua ae la lakou ia la a po, a i ka po ana hiamoe iho la lakou maluna o ka lakou mau pahikaua;\n\n21 . A ia la ae kaua ae la lakou a hiki wale mai la ka po;\n\n22 . A i ka po ana ua ona lakou i ka huhu, e like me ke kanaka i ona i ka waina; a moe hou iho la lakou maluna o na pahikaua a lakou;\n\n23 . A ia la ae kaua hou ae la lakou, a i ka po ana ua haule iho la lakou a pau ma ka pahikaua, koe wale no he kanalimakumamalua o ka poe kanaka o Korianatuma, a he kanaonokumamaiwa o ka poe kanaka o Siza.\n\n24 . A eia kekahi, hiamoe lakou maluna o na pahikaua a lakou ia po, a ia la ae kaua hou ae la lakou, a paio ae la lakou me ko lakou ikaika, me ka lakou mau pahikaua, a me ko lakou mau pale-lima, ia la a po;\n\n25 . A i ka po ana, aia no he kanakolukumamalua o ka poe kanaka o Siza, a he iwakaluakumamahiku o ka poe kanaka o Korianatuma.\n\n26 . A eia kekahi, ai lakou a hiamoe iho la, a hoomakaukau ae la no ka make i ka la apopo. A he poe kanaka nui a ikaika lakou ma ka ikaika o kanaka.\n\n27 . A eia kekahi, kaua ae la lakou no na hora ekolu, a maule iho la lakou no ke kahe o ke koko.\n\n28 . A eia kekahi, i ka wa a ka poe kanaka o Korianatuma i loaa ai ka ikaika pono, i hiki ia lakou ke hele, ua aneane lakou e hee aku no ko lakou mau ola, aka hoi, ala ae la o Siza, a me kona poe kanaka no hoi, a hoohiki iho la ia ma kona huhu e pepehi oia ia Korianatuma, a i ole ia, e make oia i ka pahikaua;\n\n29 . Nolaila, alualu ae la oia ia lakou, a ia la ae loaa lakou ia ia; a kaua hou ae la lakou me ka pahikaua. A eia kekahi, ia lakou a pau i haule iho ai ma ka pahikaua, koe wale no o Korianatuma laua me Siza, aia hoi, ua maule iho la o Siza me ke kahe o ke koko.\n\n30 . A eia kekahi, ia Korianatuma i hilinai iho ai maluna o kana pahikaua, i maha iki ai oia, ooki aku la oia i ke poo o Siza.\n\n31 . A eia kekahi, ia ia i ooki aku ai i ke poo o Siza, ala ae la o Siza ma kona mau lima a haule iho la; a mahope iho o kona aumeume ana no ka hanu, make aku la ia.\n\n32 . A eia kekahi, hina iho la o Korianatuma i ka honua, a lilo iho la me he mea la aole ona ola.\n\n33 . A olelo mai la ka Haku ia Etera, a i mai la ia ia: O hele aku. A hele aku la ia, a ike aku la ua ko ae la na olelo a pau a ka Haku; a hoopau aku la oia i kana mooolelo; (a, aole au i kakau iho i ka hapa-haneri,) a huna iho la oia ia mau mea, ma ke ano i loaa ai i ka poe kanaka o Limai ia mau mea.\n\n34 . Ano, o na olelo hope i kakau ia ai e Etera, eia no ia: Ina paha e makemake ana ka Haku e lawe ola ia aku owau, a ina paha loaa iaʻu ka makemake o ka Haku ma ke kino, he mea ole no ia, ina e hoola ia mai au iloko o ke aupuni o ke Akua. Amene.\n\n", "moro 1": "[center][font_size=26]Ka Buke A Moroni[/font_size][/center]\n\n[center][font_size=26]Mokuna 1[/font_size][/center]\n\n1 . Ano, owau, o Moroni, mahope iho o koʻu hoopau ana i ka hoopokole ana i ka mooolelo o ka poe kanaka a Iareda, ua manao iho la au e kakau hou ole iho, aka, aole au i make a hiki i keia manawa; a ke hoike ole aku nei au iaʻu iho i ko Lamana poe, o pepehi mai lakou iaʻu.\n\n2 . No ka mea, ua ikaika ino ko lakou mau kaua mawaena o lakou iho; a no ko lakou inaina, ke pepehi mai la lakou i kela Nepai i keia Nepai, ka mea aole e hoole aku i ke Kristo.\n\n3 . A, aole au, o Moroni, e hoole aku i ke Kristo; nolaila, ke auwana nei au i kela wahi i keia wahi kahi aʻu i hiki ai, no ka maluhia o koʻu ola iho.\n\n4 . Nolaila, ke kakau iho nei au i na mea hou he kakaikahi, aole e like me ka mea aʻu i manao ai; no ka mea, ua manao au e kakau hou ole iho; aka, ke kakau iho nei au i na mea hou he kakaikahi, i lilo ai paha auanei ia mau mea i mea waiwai i koʻu poe hoahanau, ko Lamana poe, ma kekahi la aku, e like me ka makemake o ka Haku.\n\n", "moro 2": "[center][font_size=26]Mokuna 2[/font_size][/center]\n\n1 . O na olelo a Kristo ana i olelo mai ai i kana poe haumana, i ka poe umikumamalua ana i wae mai ai, ia ia i kau iho ai i kona mau lima maluna o lakou.\n\n2 . A hea ae la oia ia lakou ma ka inoa, i ka i ana: E hea aku oukou i ka Makua ma koʻu inoa, ma ka pule ikaika; a mahope iho o ka oukou hana ana i keia, e loaa ia oukou ka mana e haawi aku i ka Uhane Hemolele, i ka mea maluna iho ona oukou e kau iho ai i ko oukou mau lima; a ma koʻu inoa e haawi aku ai oukou ia mea, no ka mea, pela ka hana a kaʻu poe aposetolo.\n\n3 . Ano, olelo mai la o Iesu i keia mau olelo ia lakou i ka manawa o kona ike mua ia ana; a lohe ole ae la ka lehulehu ia mea, aka, o ka poe haumana ka i lohe ia mea; a haule iho la ka Uhane Hemolele maluna iho o ka poe a pau, a lakou i kau iho ai i ko lakou mau lima.\n\n", "moro 3": "[center][font_size=26]Mokuna 3[/font_size][/center]\n\n1 . O ke ano o ka poe haumana, ka poe i kapa ia na lunakahiko o ka ekalesia, i hoolilo aku ai i na kahuna a me na kumu.\n\n2 . Mahope iho o ka lakou pule ana i ka Makua ma ka inoa o Kristo, kau iho la lakou i ko lakou mau lima maluna o ia poe, a i aku la:\n\n3 . Ma ka inoa o Iesu Kristo ke hoolilo aku nei au ia oe i kahuna; (a ina paha he kumu ia, ke hoolilo aku nei au ia oe i kumu,) e hai aku i ka mihi a me ke kala ia ana o na hala ma o Iesu Kristo la, ma ka hoomau ana o ka manaoio ma kona inoa a hiki wale i ka hopena. Amene.\n\n4 . A mamuli o ia ano lakou i hoolilo ai i na kahuna a me na kumu, e like me na haawina a me na hea ana o ke Akua i na kanaka; a hoolilo aku la lakou ia poe ma ka mana o ka Uhane Hemolele iloko o lakou.\n\n", "moro 4": "[center][font_size=26]Mokuna 4[/font_size][/center]\n\n1 . O ke ano o ka lawelawe ana o ko lakou poe lunakahiko a me ka poe kahuna hoi i ka io a me ke koko o Kristo i ka ekalesia. A lawelawe ae la lakou ia mea e like me na kauoha a Kristo; nolaila, ua ike makou ua oiaio ke ano; a na ka lunakahiko, a i ole ia, na ke kahuna ia mea e lawelawe aku.\n\n2 . A kukuli iho la lakou ilalo me ka ekalesia, a pule aku la i ka Makua ma ka inoa o Kristo, i ka i ana:\n\n3 . E ke Akua, ka Makua Mau Loa, ke noi aku nei makou ia oe, ma ka inoa o kau keiki o Iesu Kristo, e hoopomaikai a e hoolaa mai i keia berena i na uhane o ka poe a pau e ai ana ia mea, i ai ai lakou ma ka hoomanao i ke kino o kau Keiki, a e hoike aku ia oe, e ke Akua, ka Makua Mau Loa, e ae ana lakou e lawe maluna iho o lakou i ka inoa o kau Keiki, a e hoomanao mau ia ia, a e malama i kana mau kauoha ana i haawi mai ai ia lakou, i loaa mau ai ia lakou kona Uhane e noho pu me lakou. Amene.\n\n", "moro 5": "[center][font_size=26]Mokuna 5[/font_size][/center]\n\n1 . O ke ano o ka lawelawe ana i ka waina. Aia hoi, lalau aku la lakou i ke kiaha, a i aku la:\n\n2 . E ke Akua, ka Makua Mau Loa, ke noi aku nei makou ia oe, ma ka inoa o kau Keiki o Iesu Kristo, e hoopomaikai a e hoolaa mai i keia waina i na uhane o ka poe a pau e inu ana ia mea, i hana ai lakou ia mea ma ka hoomanao i ke koko o kau Keiki, i hookahe ia ai no lakou, i hoike aku ai lakou ia oe, e ke Akua, ka Makua Mau Loa, e hoomanao mau ana lakou ia ia, i loaa ai ia lakou kona Uhane e noho pu me lakou. Amene.\n\n", "moro 6": "[center][font_size=26]Mokuna 6[/font_size][/center]\n\n1 . Ano, ke olelo aku nei au no ka bapetizo ana. Aia hoi, o na lunakahiko, na kahuna, a me na kumu ua bapetizo ia lakou; a ua bapetizo ole ia aku lakou, ina aole lakou i hoohua mai i ka hua ku pono, i ku pono ai lakou no ia mea;\n\n2 . Aole hoi lakou i bapetizo aku i na kanaka, ke ole lakou i hele mai me ka naau pepe a me ka uhane mihi, a hoike mai i ka ekalesia e mihi io ana lakou i ko lakou mau hewa a pau.\n\n3 . Aole i bapetizo ia na kanaka, ke ole lakou i lawe maluna iho o lakou i ka inoa o Kristo, me ka manao paa e hookauwa aku nana, a hiki wale aku i ka hopena.\n\n4 . A mahope iho o ka bapetizo ia ana o lakou, a ua hana ia ae a hoomaemae ia ma ka mana o ka Uhane Hemolele, ua helu pu ia lakou mawaena o ka poe kanaka o ka ekalesia o Kristo, a ua lawe ia ko lakou mau inoa, i hiki ke hoomanao ia ai lakou a e hanai ia ai ma ka olelo maikai a ke Akua, e hoomau ia lakou ma ke ala pololei, e hoomakaala mau ia lakou i ka pule, e paulele ana maluna o na pono wale no o Kristo, oia no ka mea nana i hookumu a me ka mea hoi nana i hoopaa i ko lakou manaoio.\n\n5 . A halawai pinepine ae la ka Ekalesia ma kahi hookahi, e hookeai a e pule, a e olelo pu kekahi me kekahi no ka pomaikai o ko lakou mau uhane;\n\n6 . A halawai pinepine ae la lakou i kahi hookahi e ai i ka berena a e inu i ka waina, ma ka hoomanao i ka Haku o Iesu;\n\n7 . A ua ikaika lakou e ike i ole ai he hewa mawaena o lakou; a o na mea i loaa e hana hewa ana, a hoohewa ae la kekahi mau hoike ekolu o ka ekalesia ia lakou imua o na lunakahiko, a aole lakou i mihi, aohe hoi i hai mai i ko lakou mau hewa, ua holoi ia aku ko lakou mau inoa, a ua helu pu ole ia lakou mawaena o ka poe kanaka o Kristo;\n\n8 . Aka, e like me ka nui o na wa a lakou i mihi ai, a imi i ke kala ia ana, me ka makemake io, ua kala ia aku lakou.\n\n9 . A ua alakai ia ae ko lakou mau halawai e ka ekalesia, mamuli o ke ano o na hana ana o ka Uhane, a ma o ka mana la o ka Uhane Hemolele; no ka mea, e like me ka mana o ka Uhane Hemolele i alakai ai ia lakou, ina paha e hai olelo, a e hooikaika paha, e pule paha, e noi aku paha, a e himeni paha, pela no ia i hana ia ai.\n\n", "moro 7": "[center][font_size=26]Mokuna 7[/font_size][/center]\n\n1 . Ano, ke kakau iho nei au, o Moroni, i kekahi mau olelo he kakaikahi a koʻu makuakane, o Moramona, ana i olelo mai ai no ka manaoio, ka manaolana, a me ke aloha; no ka mea, mamuli o keia ano oia i olelo mai ai i na kanaka, ia ia i ao mai ai ia lakou ma ka halehalawai a lakou i kukulu iho ai, i wahi e hoomana ai:\n\n2 . Ano, ke olelo aku nei owau, o Moramona, ia oukou, e koʻu poe hoahanau aloha; a ma ka lokomaikai o ke Akua, ka Makua, a me ko kakou Haku o Iesu Kristo, a me kona makemake hemolele, no ka haawina o kona hea ana iaʻu, i ae ia mai au e olelo aku ia oukou i keia manawa;\n\n3 . Nolaila, ke ake nei au e olelo aku ia oukou, e ka poe o ka ekalesia, ka poe e hahai malie ana ia Kristo, a i loaa no hoi ka manaolana ku pono, ma ia mea i hiki ai ia oukou ke komo iloko o ka maha o ka Haku mai keia manawa aku, a hiki wale aku i ka wa e maha pu ai oukou me ia ma ka lani.\n\n4 . Ano, e kuu poe hoahanau, ke manao nei au i keia mau mea no oukou, no ko oukou hele malie ana me na keiki a kanaka;\n\n5 . No ka mea, ke hoomanao nei au i ka olelo a ke Akua, e olelo ana: Ma ka lakou mau hana e ike ai oukou ia lakou; no ka mea, ina he maikai ka lakou mau hana, alaila, ua maikai no hoi lakou.\n\n6 . No ka mea, aia hoi, ua olelo mai ke Akua: O ke kanaka i ino, ua hiki ole ke hana i ka mea maikai; no ka mea, ina e alana ana oia he makana, a e pule ana paha i ke Akua, ke ole oia e hana ia mea me ka makemake io, e pomaikai ole ana oia ia mea.\n\n7 . No ka mea, aole i helu ia ia mea nona no ka pono.\n\n8 . No ka mea, ina he kanaka i ino, e haawi ana i ka makana, e hana ana oia ia mea me ke kunukunu; nolaila, ua helu like ia ia mea nona, me he mea la ua aua oia i ka makana; nolaila, ua manao ia oia me ka mea ino imua o ke Akua.\n\n9 . A pela hoi i manao ia ai he ino i ke kanaka, ina e pule aku oia, aole me ka makemake io o ka naau; he oiaio, a e pomaikai ole ana oia ia mea; no ka mea, e hookipa ole ana ke Akua i na mea e like me ia;\n\n10 . Nolaila, o ke kanaka i ino, ua hiki ole ia ia ke hana i ka mea maikai; aohe no hoi oia e haawi ae i ka makana maikai.\n\n11 . No ka mea, ua hiki ole i ka punawai awaawa ke puapuai mai i ka wai maikai; aohe no hoi i hiki i ka punawai maikai ke puapuai mai i ka wai awaawa; nolaila, o ke kanaka e noho kauwa ana na ke diabolo, ua hiki ole ke hahai aku ia Kristo; a ina e hahai aku oia ia Kristo, ua hiki ole ia ia ke noho kauwa aku na ke diabolo.\n\n12 . Nolaila, o na mea a pau i maikai, e hiki mai ana ia mau mea mai ke Akua mai; a o ka mea i ino, e hiki mai ana ia mai ke diabolo mai; no ka mea, he enemi no ke diabolo i ke Akua, a e kaua ku e mau aku ana oia ia ia, a e kono mai ana a e hoowalewale mai ana e lawehala, a e hana mau i ka mea i ino.\n\n13 . Aka hoi, o ka mea no ke Akua, e kono mai ana a e hoowalewale mai ana ia e hana i ka maikai i na wa a pau; nolaila, o kela mea keia mea e kono mai ana a e hoowalewale mai ana e hana i ka maikai, a e aloha aku i ke Akua, a e hookauwa aku nana, ua hoouluhia ia e ke Akua.\n\n14 . Nolaila, e makaala, e koʻu poe hoahanau aloha, i manao ole ai oukou i ka mea i ino, no ke Akua mai ia, a i ka mea maikai a no ke Akua hoi, no ke diabolo mai ia.\n\n15 . No ka mea, e oʻu poe hoahanau, ua haawi ia mai ia oukou e noonoo pono, i ike ai oukou i ka maikai mai ka ino ae; a o ke ano e hoomaopopo ai, he akaka loa, e ike ai oukou me ka ike paka, me ka malamalama o ka la, mai ka po pouli ae.\n\n16 . No ka mea, aia hoi, ua haawi ia mai ka Uhane o Kristo i kela kanaka i keia kanaka, i ike ai lakou i ka maikai mai ka ino ae; nolaila, ea, ke hoike aku nei au ia oukou i ka hana e noonoo pono ai; no ka mea, o kela mea keia mea e kono mai ana e hana i ka maikai, a e hooikaika ana e manaoio ia Kristo, ua hoouna ia mai ia ma ka mana a me ka haawina o Kristo; nolaila, ua hiki ia oukou ke ike me ka ike paka, no ke Akua mai ia;\n\n17 . Aka, o ka mea e hooikaika ana i na kanaka e hana ino, a e manaoio ole ia Kristo, a e hoole aku ia ia, a hookauwa ole aku na ke Akua, e hoomaopopo oukou me ka ike paka, no ke diabolo mai ia, no ka mea, mamuli o keia ano e hana ana ke diabolo, no ka mea, aole e hooikaika ana oia i na kanaka e hana i ka maikai, aole loa i hookahi; aole no hoi kana poe anela; aole no hoi ka poe e hookauwa ana ia lakou iho nana.\n\n18 . Ano, e oʻu poe hoahanau, i ka ike ana ua ike oukou i ka malamalama i hiki ai ia oukou ke noonoo pono, a o ua malamalama nei, oia no ka malamalama o Kristo, e makaala i ole ai oukou e manao hewa; no ka mea, me ka manao ino a oukou e manao ino aku ai, pela hoi e manao ino ia mai ai oukou.\n\n19 . Nolaila, ke noi aku nei au ia oukou, e na hoahanau, e imi ikaika oukou i ka malamalama o Kristo, i ike ai oukou i ka maikai mai ka ino ae; a ina e hopu aku oukou i kela mea maikai i keia mea maikai, a e hoohewa ole aku ia mea, e lilo oiaio no oukou i mau keiki na Kristo.\n\n20 . Ano, e koʻu poe hoahanau, pehea la e hiki ai ia oukou ke hopu i kela mea maikai i keia mea maikai?\n\n21 . Ano, ua hiki mai la au i ua manaoio la, ka mea aʻu i i aku ai ia oukou e olelo aku au; a e hai aku au ia oukou i ke ala, i hiki ai ia oukou ke hopu aku i kela mea maikai i keia mea maikai.\n\n22 . No ka mea, aia hoi, e ike ana ke Akua i na mea a pau, e mau loa ana oia ia ao aku ia ao aku, aia hoi, hoouna mai la oia i na anela e lawelawe mai i na keiki a kanaka, e hoike mai no ka hiki ana mai o Kristo; a iloko o Kristo e hiki mai ai kela mea maikai keia mea maikai.\n\n23 . A hai mai la no hoi ke Akua i na kaula, ma kona waha iho, e hiki mai auanei o Kristo.\n\n24 . A, aia hoi, ua nui no na ano o kona hoike ana mai i na mea i na keiki a kanaka, i na mea maikai; a o na mea a pau i maikai, e hiki mai ana ia mau mea mai ia Kristo mai, i ole ia ua haule iho na kanaka, a ua hiki ole i kekahi mea maikai ke hele mai io lakou la.\n\n25 . Nolaila, ma ka lawelawe ana o na anela, a ma kela olelo keia olelo i puka mai ai noloko mai o ka waha o ke Akua, hoomaka ae la na kanaka e hana me ka manaoio iloko o Kristo; a pela ma ka manaoio, hopu aku la lakou i kela mea maikai i keia mea maikai; a pela no ia a hiki aku i ka hiki ana mai o Kristo.\n\n26 . A mahope mai o ka wa ana i hiki mai ai, hoola ia mai no hoi na kanaka ma ka manaoio ma kona inoa; a ma ka manaoio, lilo iho la lakou i poe keiki na ke Akua. A he oiaio, me Kristo e ola nei, olelo mai la oia i keia mau olelo i ko kakou poe kupuna, i ka i ana mai: O kela mea keia mea a oukou e noi aku ai i ka Makua ma koʻu inoa, i maikai, ma ka manaoio, e manao ana e loaa ana ia oukou, aia hoi, e hana ia mai ia ia oukou.\n\n27 . Nolaila, e oʻu poe hoahanau i aloha ia, ua oki ae la anei na hana mana, no ka pii ana o Kristo iloko o ka lani, a no ka noho ana ilalo ma ka lima akau o ke Akua, e noi aku i ka Makua i kona mau kuleana o ka lokomaikai i loaa ai ia ia maluna o na keiki a kanaka?\n\n28 . No ka mea, ua hooko ae oia i na kumu o ke kanawai, a e koi ana i ka poe a pau nona ka manaoio iloko ona; a o ka poe nona ka manaoio iloko ona, e hoopili mau no lakou i kela mea maikai i keia mea maikai; nolaila, ke kokua nei oia i ka aoao o na keiki a kanaka; a ke noho mau loa la oia ma na lani.\n\n29 . A no kana hana ana i keia, e oʻu poe hoahanau, ua oki ae la anei na hana mana? Aia hoi, ke i aku nei au ia oukou, aole; aole no hoi i oki ae la na anela e lawelawe mai i na keiki a kanaka.\n\n30 . No ka mea hoi, malalo iho lakou ona, e lawelawe ae e like me ka olelo o kana kauoha, e hoike ana ia lakou iho i ka poe o ka manaoio ikaika a me ka naau naueue ole, ma kela ano keia ano o na mea o ke Akua.\n\n31 . A o ka hana a ko lakou oihana, oia no e kahea aku i na kanaka i ka mihi, a e hooko a e hana i ka hana o na berita a ka Makua, ana i hana mai ai i na keiki a kanaka, e hoomakaukau mai i ke ala mawaena o na keiki a kanaka, ma ka hai ana i ka olelo a Kristo i na ipu i wae ia e ka Haku, i hoike aku ai lakou nona;\n\n32 . A ma ka hana ana pela, e hoomakaukau ana ka Haku ke Akua i ke ala, i loaa ai i ke koena o na kanaka ka manaoio iloko o Kristo, i loaa ai i ka Uhane Hemolele he wahi kaawale ma ko lakou mau naau, e like me ka mana o ia mea; a mamuli o keia ano e hooko mai ana ka Makua i na berita, ana i hana mai ai i na keiki a kanaka.\n\n33 . A ua i mai la o Kristo, Ina e manaoio mai oukou iaʻu, e loaa auanei ia oukou ka mana e hana aku i kela mea i keia mea i ku pono iaʻu.\n\n34 . A i mai la ia, E mihi oukou, e ko na welau a pau o ka honua, a e hele mai ioʻu nei a e bapetizo ia ma koʻu inoa, a e manaoio mai iaʻu, i hoola ia ai oukou.\n\n35 . Ano, e oʻu poe hoahanau i aloha ia, ina pela io iho la, he oiaio keia mau mea aʻu i olelo aku nei ia oukou, a e hoike mai no ke Akua ia oukou me ka mana a me ka nani nui ma ka la hope, he oiaio ia mau mea; a ina he oiaio ia mau mea, ua oki ae la anei ka la o na hana mana?\n\n36 . A ua oki ae la anei na anela e ike ia e na keiki a kanaka? A ua aua aku anei oia i ka mana o ka Uhane Hemolele, mai o lakou ae? E hana anei oia pela, oiai e mau ana ka manawa, a e ku ana ka honua, a e noho ana hoi kekahi kanaka maluna iho o ka ili olaila e hoola ia ai?\n\n37 . Aia hoi, ke i aku nei au ia oukou, aole; no ka mea, ma ka manaoio i hana ia ai na hana mana; a ma ka manaoio no i ike ia na anela e lawelawe mai i na kanaka; nolaila, ina ua oki ae la ua mau mea nei, auwe na keiki a kanaka, no ka mea, no ka manaoio ole no ia mea, a ua makehewa na mea a pau;\n\n38 . No ka mea, aole e hiki ke hoola ia mai kekahi kanaka, e like me na olelo a Kristo, ke ole he manaoio kona ma kona inoa; nolaila, ina ua oki ae la keia mau mea, alaila, ua oki ae la no hoi ka manaoio; a weliweli no ka noho ana o kanaka; no ka mea, ua like lakou me he mea la aole i hana ia ka hoolapanai.\n\n39 . Aka hoi, e oʻu poe hoahanau i aloha ia, ke manao nei au i na mea maikai nui ae no oukou, no ka mea, ke manao nei au he manaoio ko oukou ia Kristo no ko oukou akahai; no ka mea, ina aole o oukou manaoio iloko ona, alaila, aole ku pono oukou ke helu pu ia mawaena o ka poe kanaka o kona ekalesia.\n\n40 . A eia hou, e oʻu poe hoahanau aloha, ke makemake nei au e olelo aku ia oukou no ka manaolana. Pehea la i hiki ai ia oukou ke loaa ka manaoio, ke ole he manaolana ko oukou?\n\n41 . A heaha ka mea a oukou e manaolana ai? Aia hoi, ke i aku nei au ia oukou, e manaolana oukou ma o ke kalahala ana la o Kristo a me ka mana o kona alahouana, e hoala ia i ke ola mau loa; a o keia mea no ko oukou manaoio ia ia e like me ka olelo paa;\n\n42 . Nolaila, ina he manaoio ko ke kanaka, he manaolana no hoi kona e pono ai; no ka mea, me ka manaoio ole, aole loa he manaolana.\n\n43 . A eia hou, ke i aku nei au ia oukou, aole e hiki ia ia ke loaa ka manaoio a me ka manaolana, ke ole akahai oia, a haahaa ma ka naau;\n\n44 . Ina pela, ua makehewa kona manaoio a manaolana, no ka mea, aole e apono ia kekahi mea imua o ke Akua, o ka poe akahai a haahaa ma ka naau wale no, a ina akahai ke kanaka, a haahaa ma ka naau, a e hai ana ma ka mana o ka Uhane Hemolele, o Iesu no ke Kristo, he aloha kona e pono ai; no ka mea, ina aole he aloha kona, he mea ole oia; nolaila he aloha kona e pono ai.\n\n45 . O ke aloha ua hoomanawanui, a he lokomaikai, a ua paonioni ole, a ua haakei ole, e imi ole ana i kona mea iho, aole huhu hiki wawe ia, aole noonoo ino, aole e hauoli ana ma ka hewa, aka, e hauoli ana ma ka pono, ua ahonui i na mea a pau, ua manaoio i na mea a pau, ua manaolana i na mea a pau, ua hoomanawanui i na mea a pau;\n\n46 . Nolaila, e oʻu poe hoahanau i aloha ia, ina aole he aloha ko oukou, he mea ole oukou, no ka mea, e pau ole ana ke aloha. Nolaila, e hoopili aku i ke aloha, oia no ka mea nui loa o na mea a pau, no ka mea, e pau ana na mea a pau;\n\n47 . Aka, o keia aloha io, oia no ke aloha maemae o Kristo, a e mau loa ana no ia no ka wa pau ole; a o na mea i loaa me ia mea pu ma ka la hope, e pomaikai auanei lakou.\n\n48 . Nolaila, e oʻu poe hoahanau, e pule aku i ka Makua me ka ikaika a pau o ka naau, i hoopiha ia ai oukou me keia aloha ana i haawi mai ai maluna iho o ka poe hahai oiaio a pau i kana Keiki, o lesu Kristo, i lilo ai oukou i poe keiki na ke Akua, a i kona wa i ikea mai ai, e like auanei kakou me ia; no ka mea, e ike kakou ia ia i kona ano maoli, i loaa ai ia kakou keia manaolana, e hoomaemae ia ai kakou e like me kona maemae. Amene.\n\n", "moro 8": "[center][font_size=26]Mokuna 8[/font_size][/center]\n\n1 . O kekahi episetole a koʻu makuakane o Moramona, i palapala mai ai iaʻu, o Moroni nei; a ua palapala ia ia iaʻu i ka wa mahope koke iho o koʻu kahea ia ana i ka oihana kahuna pule. A menei oia i palapala mai ai iaʻu, i ka i ana:\n\n2 . E kaʻu keiki aloha, e Moroni e, ke hauoli nui loa nei au no ka malama ana o kou Haku, o lesu Kristo, ia oe, a ua kahea ae ia oe i kana oihana kahuna, a i kana hana hemolele.\n\n3 . Ke hoomanao nei au ia oe i na manawa a pau ma kaʻu mau pule, e pule mau ana i ke Akua, i ka Makua, ma ka inoa o kana Keiki hemolele, o lesu, i malama mai ai oia, ma o kona aloha a lokomaikai nui loa la, ia oe, ma o ka hoomau ana la o ka manaoio ma kona inoa, a hiki i ka hopena.\n\n4 . Ano, e kaʻu keiki, ke olelo aku nei au ia oe no ka mea e hoeha nui loa ana iaʻu; no ka mea, e hoeha ana iaʻu ka ea ana o na hoopaapaa mawaena o oukou.\n\n5 . No ka mea, ina ua lohe au i ka oiaio, aia iho nei he mau hoopaapaa ana mawaena o oukou no ka bapetizo ia ana o ko oukou mau keiki uuku.\n\n6 . Ano, e kaʻu keiki, ke makemake nei au e hana ikaika oe, i hoopau ia aku ai keia hewa nui maiwaena aku o oukou; no ka mea, no keia manao ua palapala iho au i keia episetole.\n\n7 . No ka mea, emo ole mahope iho o koʻu lohe ana i keia mau mea mai ou mai, ninau aku la au i ka Haku no ia mea. A hiki mai la ka olelo a ka Haku ioʻu nei, ma o ka mana la o ka Uhane Hemolele, i ka i ana:\n\n8 . E hoolohe mai i na olelo a Kristo, kou Mea Hoolapanai, kou Haku a me kou Akua. Aia hoi, hele mai la au iloko o ke ao nei aole e hea aku i ka poe pono, aka, i ka poe hewa, i ka mihi; aole no ka poe ola ke kahuna lapaau, aka, no ka poe mai no; nolaila, ua ola na keiki uuku, no ka mea, ua hiki ole ia lakou ke hana hewa; no ia mea, ua lawe ia aku ka poino o Adamu mai o lakou ae iloko oʻu, i ole ai ia he mana maluna o lakou; a ua hoopau ia aku ke kanawai o ka okipoepoe ana iloko oʻu.\n\n9 . A mamuli o keia ano i hoike mai ai ka Uhane Hemolele i ka olelo a ke Akua iaʻu; nolaila, e kaʻu keiki i aloha ia, ua ike au he hoomaewaewa kohu loa no ia imua o ke Akua, ke bapetizo aku oukou i na keiki uuku.\n\n10 . Aia hoi, ke i aku nei au ia oe, o keia kau e ao aku ai: o ka mihi a me ka bapetizo ana i ka poe ku i ka hookolokolo ia a hiki hoi ke hana i ka hewa; he oiaio, e ao aku i na makua e mihi lakou a e bapetizo ia e pono ai, a e hoohaahaa ia lakou iho me ka lakou poe keiki uuku, a e hoola ia auanei lakou a pau me ka lakou poe keiki uuku;\n\n11 . Aole e pono ka mihi o ka lakou poe keiki, aohe hoi ka bapatizo ia ana. Aia hoi, o ka bapetizo ana, ea, i ka mihi no ia i ka hooko ana i na kauoha i ke kala ia ana o na hala.\n\n12 . Aka, ua ola na keiki uuku iloko o Kristo, mai ka hookumu ia ana mai o ke ao nei; ina aole pela, he Akua lawe kapakahi ke Akua, a he Akua lolilua no hoi, a he mea manao nui i ko na kanaka helehelena; no ka mea, ehia la ka nui o na keiki uuku i make me ka bapetizo ole ia.\n\n13 . Nolaila, ina ua hiki ole i na keiki uuku ke hoola ia me ka bapetizo ole ia, alaila, ua hele aku ua poe nei i ke gehena pau ole.\n\n14 . Aia hoi, ke i aku nei au ia oe, o ka mea e manao ana he mea e pono ai e bapetizo ia na keiki uuku, aia no ia ma ke au o ka awaawa, a ma na mea paa o ka hewa; aole ona manaoio, manaolana, aohe no hoi he aloha; nolaila, ina paha e hooki ia aku oia oiai oia ma ia manao, e iho aku no oia ilalo i gehena.\n\n15 . No ka mea, he weliweli no ka hewa e manao e hoola ana ke Akua i kekahi keiki no ka bapetizo ana, a e make ana kekahi no kona bapetizo ole ia ana.\n\n16 . Auwe ka poe e hookapae ae ana i na aoao o ka Haku mamuli o keia ano, no ka mea, e make auanei lakou, ke mihi ole lakou. Aia hoi, ke olelo aku nei au me ka wiwo ole, me ka mana mai ke Akua mai; a ua makau ole au i ka mea i hiki ai i kanaka ke hana; no ka mea, ke kipaku aku nei ke aloha oiaio i ka makau a pau;\n\n17 . A ua hoopiha ia au me ke aloha io, oia no ke aloha mau loa; nolaila, ua like na keiki a pau iaʻu; nolaila ke aloha aku nei au i na keiki uuku me ke aloha oiaio; a ua alikealike lakou a pau, a he poe hoaloaa hoi o ke ola mau loa.\n\n18 . No ka mea, ua ike au aole he Akua kapakahi ke Akua, aohe no hoi he mea lolilua; aka, ua luli ole oia ia ao aku a mau loa aku.\n\n19 . Ua hiki ole i na keiki uuku ke mihi; nolaila, he hewa weliweli e hoole i na lokomaikai oiaio o ke Akua ia lakou, no ka mea, ua ola lakou a pau iloko ona no kona lokomaikai.\n\n20 . A o ka mea e olelo ana, e bapetizo ia na keiki uuku e pono ai, ke hoole la oia i na lokomaikai o Kristo, a e hoolilo ana i kona kalahala ana a me ka mana o kona hoolapanai ana, i mea ole.\n\n21 . Auwe ka poe e like me ia, no ka mea, e kokoke ana lakou i ka make, i gehena, a i ka eha pau ole. Ke olelo wiwo ole aku nei au ia mea, ua kauoha mai la ke Akua iaʻu. E hoolohe mai ia mau mea a e malama, i ole e ku kue ia mau mea ia oukou ma ka noho hookolokolo o Kristo.\n\n22 . No ka mea, aia hoi, ua ola na keiki uuku a pau iloko o Kristo, a me ka poe a pau no hoi me ke kanawai ole. No ka mea, e hiki mai ana ka mana o ka hoolapanai maluna o ka poe a pau me ke kanawai ole; nolaila, o ka mea i hoohewa ole ia, a, aole hoi malalo iho o ka hoohewa ia ana, ua hiki ole ke mihi; a i ka poe me neia aole he mea e pomaikai ai ka bapetizo ana.\n\n23 . Aka, he hoomaewaewa ia imua o ke Akua, e hoole ana i na lokomaikai o Kristo, a me ka mana o kona Uhane Hemolele, a e paulele ana ma na hana make.\n\n24 . Aia hoi, e kaʻu keiki, he mea e pono ole ai keia; no ka mea, o ka mihi, ea, no ka poe ia malalo iho o ka hoohewa ia ana, a malalo iho o ka poino o kahi kanawai i uhai ia.\n\n25 . A o na hua mua o ka mihi oia no ka bapetizo ana; a e hiki mai ana ka bapetizo ia ma o ka manaoio la, i ka hooko ana i na kauoha; a e lawe mai ana ka hooko ana i na kauoha i ke kala ia ana o na hala;\n\n26 . A e lawe mai ana ke kala ia ana o na hala i ke akahai, a me ka haahaa o ka naau, a no ke akahai, a me ka haahaa o ka naau, e hiki mai ana ka hoomaikai ia ana o ka Uhane Hemolele, a e hoopiha ana keia kokua me ka manaolana a me ke aloha oiaio, a e hoomau ana ua aloha nei ma ka ikaika i ka pule, a hiki mai ka hopena, i ka wa e noho pu ai ka poe hoano a pau me ke Akua.\n\n27 . Aia hoi, e kaʻu keiki, e palapala hou aku au ia oe, ke hele koke ole aku au mawaho e ku e aku i ko Lamana poe. Aia hoi, ua lilo ka haaheo o keia lahuikanaka, ka poe kanaka o ko Nepai, i mea e make ai lakou, ke ole lakou e mihi.\n\n28 . E pule aku no lakou, e kaʻu keiki, i hiki mai ai ka mihi ia lakou. Aka hoi, ke makau nei au anoai ua hooki paha ka hooikaika ana o ka Uhane ia lakou; a ma keia hapa o ka aina ke imi nei no hoi lakou e hoohiolo iho i ka mana a pau a me na oihana, i hiki mai ai mai ke Akua mai; a ke hoole nei lakou i ka Uhane Hemolele.\n\n29 . A mahope iho o ko lakou hoomalau ana i ka ike nui me neia, e kaʻu keiki, e make koke io no lakou i ka hooko ana i na wanana i olelo ia ai e ka poe kaula, me na olelo ponoi no hoi a ko kakou Mea e Ola ai.\n\n30 . Ke uwe aloha nei au, e kaʻu keiki, a hiki aku i ka wa aʻu e palapala iho ai ia oe, a i ole ia, e halawai hou me oe. Amene.\n\n", "moro 9": "Ka episetole lua a Moramona i kana keiki Moroni.\n\n[center][font_size=26]Mokuna 9[/font_size][/center]\n\n1 . E kaʻu keiki i aloha ia, ke palapala hou iho nei au ia oe, i ike ai oe ke ola nei au; aka, ke palapala iho nei au i kekahi mea i eha nui.\n\n2 . No ka mea, he kaua eha loa koʻu me ko Lamana poe, a ma ia kaua ana aole makou i lanakila; a ua haule iho o Arekeanatusa ma ka pahikaua, a me Lurama laua me Emarona no hoi; he oiaio, a ua poino he nui wale o ko makou poe kanaka koikoi.\n\n3 . Ano hoi, e kaʻu keiki, ke makau nei au o luku mai auanei ko Lamana poe i keia poe kanaka, no ka mea, aole o lakou mihi, a e hooeueu mau ana o Satana ia lakou i ka huhu, i kekahi me kekahi.\n\n4 . Aia hoi, e hooikaika mau ana au ia lakou; a i ka wa aʻu i olelo aku ai i ka olelo a ke Akua me ka oi loa, haalulu ae la lakou a huhu mai la iaʻu; a i ka wa aʻu i hana ai me ka oi ole, ke hoopaakiki nei lakou i ko lakou mau naau e ku e ia mea; nolaila, ke makau nei au ua hooki paha ka hakoko ana o ka Uhane o ka Haku me lakou.\n\n5 . No ka nui loa o ko lakou huhu, me he mea la iaʻu aole o lakou makau i ka make; a ua pau aku la ko lakou aloha, kekahi i kekahi; a iini nui lakou mamuli o ke koko a me ka hoopai i na manawa a pau.\n\n6 . Ano, e kaʻu keiki aloha, me ko lakou paakiki, e hana ikaika nae kaua; no ka mea, ina e hooki aku kaua i ka hana, e lawe ia mai auanei kaua malalo iho o ka hoohewa ia ana; no ka mea, he hana ka kaua e hana ai oiai ma keia kino maoli, i lanakila aku ai kaua maluna o ka enemi o ka pono a pau, a e hoomaha i ko kaua mau uhane ma ke aupuni o ke Akua.\n\n7 . Ano, ke palapala iho nei au i kekahi mau mea no na popilikia o keia poe kanaka. No ka mea, e like me ka ike i loaa ai iaʻu mai ia Amarona mai, aia hoi, he nui na mea pio o ko Lamana poe, a lakou i lawe aku ai mai ka hale kiai o Seriza; a he poe kane, a poe wahine a me na kamalii lakou.\n\n8 . A o na kane a me na makuakane o ua poe wahine la a me na kamalii ka lakou i pepehi ai; a ke hanai nei lakou i na wahine i ka io o ka lakou poe kane a i na keiki i ka io o ko lakou poe makuakane; he wahi wai uuku loa wale no ka i haawi ia ia lakou.\n\n9 . Aole e oi aku ana keia mea hoopailua nui o ko Lamana poe, i ko ko kaua poe kanaka ma Morianatuma. No ka mea hoi, ua lawe pio ae la lakou i na kaikamahine he nui wale a ko Lamana poe; a mahope iho o ko lakou hoonele ana ia lakou la i ka mea minamina a makemake loa ia mamua iho o na mea a pau, oia no ka puupaa ana a me ka maemae;\n\n10 . A pau ae la keia mea i ka hana ia e lakou, pepehi aku la lakou ia lakou la, ma ke ano mainoino loa, e hoehaeha ana i ko lakou la mau kino a hiki i ka make; a mahope iho o ka lakou hana ana i keia, ai iho la lakou i ko lakou la io e like me na holoholona hihiu no ka paakiki o ko lakou mau naau; a ua hana lakou ia mea i hoike no ka manao koa.\n\n11 . E kaʻu keiki i aloha ia, pehea la e hiki ai i kekahi lahuikanaka e like me keia, he poe i nele i ka malamalama ole,\n\n12 . (A ua hala aku la he mau makahiki he kakaikahi wale no, a he lahuikanaka malama a oluolu lakou; )\n\n13 . Aka, e kaʻu keiki, pehea la e hiki ai i kekahi lahuikanaka e like me keia, (ka poe e hauoli ana ma ka ino,)\n\n14 . Ke manao e kaohi ana ke Akua i kona lima ma ka hoopai ana ia lakou?\n\n15 . Aia hoi, ke hea nei kuu naau, Auwe keia poe kanaka! E puka mai ma ka hoopai, e ke Akua, a e hoonalo iho i ko lakou mau hewa, a me na hana ino, a me na hana hoopailua maimua aku o kou alo.\n\n16 . A eia hou, e kaʻu keiki, he nui na wahinekanemake a me ka lakou poe kaikamahine, e noho la ma Seriza; a o kela hapa o ka ai a ko Lamana poe i lawe ole aku ai, aia hoi, ua lawe aku ka poe kaua o Zenepai, a haalele ae la ia lakou la e auwana i kela wahii k eia wahi a lakou i hiki ai, i loaa ai ka ai; a nui wale na luahine e maule ana ma ke ala, a e make ana.\n\n17 . A ua nawaliwali ka poe koa pu me au; a aia na puali kaua o ko Lamana poe mawaena konu o Seriza a me au; a o ka poe a pau i holo aku i ka poe kaua la o Aarona, ua haule iho la lakou la a make i ka lakou hana lokoino weliweli.\n\n18 . Auwe ka hewa o koʻu poe kanaka! Ua nele lakou i ka maluhia ole a me ke aloha ole. Aia hoi, he kanaka wale no au, a he ikaika o ke kanaka wale no koʻu, a ua hiki hou ole iaʻu ke hooko aku i kaʻu mau kauoha;\n\n19 . A ua lilo iho la lakou i ikaika ma ko lakou kapae ana; a ua kohu like lakou me ka holoholona, e hookoe ole ana i kekahi, aohe no i ka poe elemakule, aohe no hoi i ka poe opiopio; a ke lealea nei lakou ma na mea a pau, koe wale no na mea maikai; a o na popilikia o ko makou poe wahine, a me ko makou poe keiki, maluna iho o ka ili a pau o keia aina, ua oi aku mamua o na mea a pau; he oiaio, ua hiki ole i ka olelo ke hai aku, aole no hoi i hiki ia ke palapala ia.\n\n20 . Ano, e kaʻu keiki, aole au e hoomau hou ana ma keia mea ino weliweli. Aia hoi, ua ike oe i ka hewa o keia poe kanaka; ua ike oe aole o lakou manao pololei, a ua pau ke aloha ana; a ua kela aku ko lakou hewa i ko ko Lamana poe.\n\n21 . Aia hoi, e kaʻu keiki, ua hiki ole iaʻu ke hoomaikai aku ia lakou i ke Akua, o hahau mai oia iaʻu.\n\n22 . Aka hoi, e kaʻu keiki, ke hoomaikai aku nei au ia oe i ke Akua, a ke manaolana nei au iloko o Kristo e hoola ia auanei oe; a ke pule nei au i ke Akua nana e hookoe mai i kou ola, e ike i ka hoi hou ana o keia poe kanaka ia ia, a i ole ia, i ko lakou anai loa ia ana; no ka mea, ua ike au e make io no lakou, ke mihi ole lakou a hoi hou aku io na la;\n\n23 . A ina e make lakou, alaila e like auanei ia me ko ko Iareda poe, no ka hookuli o ko lakou mau naau, e imi ana i ke koko a me ka hoopai; a ina pela, e make lakou.\n\n24 . Ua ike kaua he nui wale na hoahanau o kaua i haalele ku e mai a hele aku i ko Lamana poe Ia, a e nui wale ana na mea e ae e haalele ku e mai auanei no hoi, a hele aku io lakou la; nolaila, e palapala i kekahi mau mea he kakaikahi, ina e hookoe ia oe, a make auanei au me ka ike ole aku ia oe; aka, ke lana nei kuu manao e ike koke au ia oe; no ka mea, he mau mooolelo laa koʻu, aʻu e makemake nei e haawi aku ia oe.\n\n25 . E kaʻu keiki, e kupaa iloko o Kristo; a, aole na na mea aʻu i palapala ai e hooeha ia oe, e hookaumaha iho ia oe ilalo i ka make, aka, na Kristo oe e hapai ae; a na kona mau popilikia a make, a me ka hoike ana o kona kino i ko kakou poe kupuna, a me kona aloha a hoomanawanui ana, a me ka manaolana o kona nani a o ke ola mau loa, e kau mau iho iloko o kou naau ia ao aku ia ao aku.\n\n26 . A na ka lokomaikai o ke Akua ka Makua, nona ka noho alii kiekie ma na lani, a me ko kaua Haku o lesu Kristo, ka mea e noho ana ma ka lima akau o kona mana, a hiki aku i ka wa e lilo ai na mea a pau malalo iho ona, e noho pu i keia manawa a mau loa aku me oe, ia ao aku ia ao aku. Amene.\n\n", "moro 10": "[center][font_size=26]Mokuna 10[/font_size][/center]\n\n1 . Ano, ke palapala iho nei au, o Moroni, i kekahi mau mea maikai i kuu manao; a ke palapala iho nei au i koʻu poe hoahanau, i ko Lamana poe; a ua makemake au e ike oukou ua hala aku na makahiki eha haneri me ka iwakalua a keu aku, mahope iho o ka haawi ia ana mai o ka hoailona no ka hiki ana mai o Kristo.\n\n2 . A e sila iho ana au i keia mau mooolelo, mahope iho o kaʻu olelo ana i kekahi mau olelo ma ke ano kauleo aku ia oukou.\n\n3 . Aia hoi, ke kauleo aku nei au ia oukou, i ka wa a oukou e heluhelu ai i keia mau mea, ina he mea naauao i ke Akua e heluhelu oukou ia mau mea, e hoomanao oukou i ka nani o ko ka Haku aloha ana i na keiki a kanaka, mai ka hana ia ana mai o Adamu, a hiki wale i ka manawa e loaa ai ia oukou keia mau mea, a e noonoo ia mea ma ko oukou mau naau.\n\n4 . A ia oukou e loaa ai keia mau mea, ke ake nei au e kauleo aku ia oukou, e ninau aku oukou i ke Akua, i ka Makua mau loa, ma ka inoa o Kristo, ina he oiaio keia mau mea; a ina e ninau aku auanei oukou me ka oiaio o ka naau, me ka makemake io, me ka manaoio ia Kristo, nana no e hoike mai i ka oiaio o ia mea ia oukou, ma ka mana o ka Uhane Hemolele;\n\n5 . A ma ka mana o ka Uhane Hemolele, ua hiki ia oukou ke ike i ka oiaio o na mea a pau.\n\n6 . A o kela mea keia mea i maikai, ua pololei a oiaio hoi; nolaila, aohe mea i maikai e hoole ana i ke Kristo, aka, e hooia ana ke ola la oia.\n\n7 . A ua hiki ia oukou ke ike ke ola la oia, ma ka mana o ka Uhane Hemolele; nolaila, ke ake nei au e ao ikaika aku ia oukou, i ole ai oukou e hoole aku i ka mana o ke Akua; no ka mea, e hana ana oia ma o ka mana la, e like me ka manaoio o na keiki a kanaka, oia like i keia la, i ka la apopo, a no ka wa pau ole.\n\n8 . A ke ao ikaika hou aku nei au ia oukou, e koʻu poe hoahanau, i ole ai oukou e hoole aku i na haawina o ke Akua, no ka mea, he nui ia mau mea; a ke hele mai nei ia mau mea mai ia Akua hookahi mai. A he nui na ano o ka lawelawe ia ana o keia mau haawina; aka, o ke Akua hookahi nana e hana nei i na mea a pau; a ua haawi ia mai ia mau mea ma na hoikeana o ka Uhane o ke Akua i na kanaka i mea e pono ai lakou.\n\n9 . No ka mea, aia, ua haawi ia mai i kekahi ma ka Uhane o ke Akua, i ao aku ai oia i ka olelo o ka naauao;\n\n10 . A i kekahi, i ao aku ai oia i ka olelo o ka ike ma ka Uhane hookahi no;\n\n11 . A i kekahi, ka manaoio nui loa; a i kekahi, na haawina o ka hoola ana ma ka Uhane hookahi no.\n\n12 . A i kekahi hoi, i hana aku ai oia i na hana mana nui;\n\n13 . A i kekahi hoi, i wanana aku ai oia no na mea a pau;\n\n14 . A i kekahi hoi, ka ike ana i na anela a me na uhane lawelawe;\n\n15 . A i kekahi hoi, na ano a pau o na olelo;\n\n16 . A i kekahi hoi, ka hoomaopopo ana i na olelo a me kela ano keia ano o na olelo.\n\n17 . A e hiki mai keia mau haawina a pau ma o ka Uhane la o Kristo; a e hiki mai keia mau mea i kela kanaka keia kanaka pakahi, e like me ia i makemake ai.\n\n18 . A ke ake nei au e ao ikaika aku ia oukou, e koʻu poe hoahanau aloha, e hoomanao oukou e hiki mai ana kela haawina maikai keia haawina maikai no Kristo mai.\n\n19 . A ke ake nei au e ao ikaika aku ia oukou, e kuu poe hoahanau i aloha ia, e hoomanao oukou oia like no ia, inehinei, i keia la, a no ka wa pau ole, a, aole loa e hoopau ia aku keia mau haawina a pau aʻu i olelo aku ai, no ko ka Uhane ia mau mea, a mau loa aku, oiai e ku ana ke ao nei, aka mamuli o ka hoomaloka o na keiki a kanaka wale no e pau ai.\n\n20 . Nolaila, he manaoio e pono ai; a ina he manaoio e pono ai, alaila, he manaolana no hoi e pono ai; a ina he manaolana e pono ai, alaila, he aloha no hoi e pono ai:\n\n21 . A ke ole he aloha ko oukou, aole loa e hiki ke hoola ia oukou ma ke aupuni o ke Akua; aohe no hoi e hiki ke hoola ia oukou ma ke aupuni o ke Akua, ina he manaoio ole ko oukou; aole no hoi e hiki oukou ina aole he manaolana ko oukou;\n\n22 . A ina aole o oukou manaolana, alaila ua poho loa ko oukou manao; a e hiki ana ka poho loa o ka manao no ka hewa.\n\n23 . A olelo oiaio mai la o Kristo i ko kakou poe kupuna, Ina he manaoio ko oukou, ua hiki ia oukou ke hana i na mea a pau i ku pono iaʻu.\n\n24 . Ano, ke olelo aku nei au i ko na welau a pau o ka honua, ina e hiki mai ka la e hoopau ia ai ka mana a me na haawina o ke Akua mawaena o oukou, e hana ia auanei ia mea mamuli o ka hoomaloka.\n\n25 . A auwe na keiki a kanaka, ina pela ia auanei; no ka mea, aole kekahi mea e hana ana i ka pono mawaena o oukou, aole loa hookahi. No ka mea, ina e hana ana kekahi i ka pono mawaena o oukou, e hana no oia ma ka mana a me na haawina o ke Akua.\n\n26 . A auwe ka poe nana e hoopau ae i keia mau mea a make, no ka mea, e make ana lakou iloko o ko lakou mau hewa, a ua hiki ole ke hoola ia lakou ma ke aupuni o ke Akua; a ke olelo aku nei au ia mea mamuli o na olelo a Kristo, aole oʻu wahahee.\n\n27 . A ke ao ikaika nei au ia oukou e hoomanao iho i keia mau mea; no ka mea, e hiki koke mai ana ka manawa e ike ai oukou aole oʻu wahahee, no ka mea, e ike auanei oukou iaʻu ma kahi hookolokolo o ke Akua, a e olelo aku ka Haku ke Akua ia oukou, Aole anei au i hai aku i kaʻu mau olelo ia oukou, i na mea i palapala ia e keia kanaka, e like me kekahi e hea ana mai ka lepo ae; he oiaio, e like me kekahi e olelo ana noloko mai o ka lepo?\n\n28 . Ke hai aku nei au i keia mau mea i ka hooko ia ana o na wanana. A, aia hoi, e puka mai ia mau mea noloko mai o ka waha o ke Akua mau loa; a e ha ae kana olelo ia hanauna aku ia hanauna aku.\n\n29 . A e hoike ae no ke Akua ia oukou, o ka mea aʻu i palapala ai, he oiaio.\n\n30 . A eia hou, ke makemake nei au e ao ikaika ia oukou, e hele mai oukou io Kristo la, a e hopu i kela haawina maikai i keia haawina maikai, a e hoopa ole i ka haawina ino, aohe hoi i ka mea haumia.\n\n31 . A e ala, a e ea ae mai ka lepo ae, e Ierusalema; he oiaio, a e komo i kou lole nani, e ke kaikamahine o Ziona, a e hooikaika i kou mau kakia, a e hooakea aku i kou mau mokuna no ka wa pau ole, i hoohoka hou ole ia ai oe, i hooko ia ai na berita a ka Makua mau loa i hana mai ai ia oe, e ko ka hale o Iseraela.\n\n32 . He oiaio, e hele mai io Kristo la, a e hoohemolele ia iloko ona, a e hoole ia oukou iho i na mea hewa a pau; a ina e hoole ia oukou iho i na mea hewa a pau, a e aloha aku i ke Akua me ko oukou mana, naau, a ikaika a pau, alaila, ua lawa kona lokomaikai no oukou, i hemolele ai oukou ma o kona lokomaikai la iloko o Kristo; a ina ma ka lokomaikai o ke Akua ua hemolele oukou iloko o Kristo, ua hiki ole ia oukou ma kekahi mea, ke hoole i ka mana o ke Akua.\n\n33 . A eia hou, ina hemolele oukou iloko o Kristo, ma o ka lokomaikai la o ke Akua, aole hoi hoole i kona mana, alaila ua hoomaemae ia oukou iloko o Kristo ma ka lokomaikai o ke Akua, ma o ka hookahe ia ana la o ke koko o Kristo, oia no ka berita a ka Makua i ke kala ia ana o ko oukou mau hala, i lilo ai oukou i hemolele me ke kina ole.\n\n34 . Ano, ke uwe aloha aku nei au ia oukou a pau. E hele koke ana au e maha ma ka paradaiso o ke Akua, a hiki wale i ka wa e hui pu hou ai kuu uhane a me kuu kino, a lawe lanakila ia aku au maloko aku o ka lewa, e halawai pu me oukou imua o kahi hookolokolo oluolu o Iehova ka nui, ka Lunakanawai mau loa o ka poe ola a me ka poe make. Amene.\n\n"}