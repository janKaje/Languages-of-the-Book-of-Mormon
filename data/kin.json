{"title-page 0": "[center][font_size=26]Igitabo cya Morumoni[/font_size][/center]\n\nIrindi Sezerano rya Yesu Kristo\n\nCyanditswe n’ Itorero rya Yesu Kristo ry’Abera b’Iminsi ya Nyuma\n\nUmujyi wa Salt Lake, Utah, Leta Zunze Ubumwe z’Amerika\n\nInyandiko ya Mbere mu Cyongereza yandikiwe muri Palmyra, New York, Leta Zunze ubumwe z’ Amerika, mu 1830\n\n© 2023 by Intellectual Reserve, Inc. All rights reserved. Source: 05/21\n\n", "bofm-title 0": "[center][font_size=26]Igitabo cya Morumoni[/font_size][/center]\n\nInkuru Yanditswe n’ Ikiganza cya Morumoni ku Bisate Yavanywe ku Bisate bya Nefi\n\nKubera iyo mpamvu, ni incamake y’inyandiko y’abantu ba Nefi, ndetse n’Abalamani—Yandikiwe Abalamani, aribo gisigisigi cy’inzu ya Isirayeli; kandi na none yandikiwe Umuyuda n’umunyamahanga—Yanditswe mu buryo bw’itegeko, ndetse n’ubwa Roho w’ubuhanuzi n’iyerekwa—Yaranditswe irafungwa, nuko ihishwa na Nyagasani, kugira ngo itazononwa—Kugira ngo izazanwe ku bw’impano n’ububasha bw’Imana kubw’igisobanuro cyayo cyayo—Yafunzwe n’ikiganza cya Moroni, maze ihishwa na Nyagasani, ngo izaze mu gihe gikwiye inyujijwe ku Munyamahanga—Igisobanuro cyayo kubw’impano y’Imana.\n\nIncamake nayo yavanywe mu Gitabo cya Eteri, ikaba ari inyandiko y’abantu ba Yeredi, bari baratatanye mu gihe Nyagasani yasobanyaga ururimi rw’abantu, ubwo bubakaga umunara wo kugera mu ijuru—Ikaba ari iyo kwereka igisigisigi cy’inzu ya Isirayeli ibintu bikomeye Nyagasani yakoreye abasogokuruza babo; kandi kugira ngo bashobore kumenya amasezerano ya Nyagasani, kugira ngo batazavumwa ubuziraherezo—Ndetse no kugira ngo yemeze Umuyahudi n’Umunyamahanga ko Yesu, ari Kristo, Imana Ihoraho, yiyereka ubwayo amahanga yose—Niyo mpamvu, haramutse hari amakosa muri iyi nyandiko byaba ari ukwibeshya kw’abantu; kubera iyo mpamvu, ntimuhinyure ibintu by’Imana, kugira ngo muzaboneke nk’abaziracyasha imbere y’intebe y’urubanza ya Kristo.\n\nIsemurwa ry’umwimerere ry’ibyavuye ku bisate mu Cyongereza ryakozwe na Yozefu Smith, Muto\n\n", "introduction 0": "[center][font_size=26]Iriburiro[/font_size][/center]\n\nIgitabo cya Morumoni ni umuzingo w’icyanditswe gitagatifu kigereranywa na Bibiliya. Ni inyandiko y’imikoranire y’Imana n’abaturage ba kera ba za Amerika kandi kirimo ubwuzure bw’inkuru nziza ihoraho.\n\nIgitabo cyanditswe n’abahanuzi benshi ba kera kubwa Roho w’ubuhanuzi n’ihishurirwa. Amagambo yabo, yanditswe ku bisate bya zahabu, yasubiwemo kandi yegeranywa n’umuhanuzi w’umunyamateka witwaga Morumoni. Inyandiko ivuga inkuru y’amahanga abiri akomeye. Rimwe ryavuye i Yerusalemu muri 600 M.K. maze nyuma yaho ricikamo amahanga abiri, azwi nk’Abanefi n’Abalamani. Abandi baje mbere yaho ubwo Nyagasani yasobanyaga indimi ku munara w’i Babeli. Iri tsinda rizwi nk’Abayeredi. Nyuma y’imyaka ibihumbi, bose bari bararimbuwe uretse Abalamani, kandi babarirwa mu bakurambere b’Abahindi b’Abanyamerika.\n\nIgikorwa nyamukuru cyanditswe mu gitabo cya Morumoni ni umurimo bwite wa Nyagasani Yesu Kristo, mu Banefi, nyuma gato y’izuka rye. Kikagaragaza inyigisho z’inkuru nziza, kigatatura umugambi w’agakiza, kandi kikabwira abantu icyo bagomba gukora kugira ngo bagire amahoro muri ubu buzima n’agakiza gahoraho mu buzima buzaza.\n\nNyuma y’uko Morumoni yari arangije inyandiko ze, yashyikirije inkuru umuhungu we Moroni, wongeyeho amagambo ye bwite make, maze ahisha ibisate mu musozi wa Cumorah. Kuwa 21 Nzeri 1823, uwo Moroni, icyo gihe wari yarahawe ikuzo, ikiremwa cyazutse, yabonekeye umuhanuzi Yozefu Smith amuha amabwiriza yerekeranye n’inyandiko ya kera n’imisemurire yayigenewe mu rurimi rw’Icyongereza.\n\nMu gihe gikwiye ibisate byashyikirijwe Yozefu Smith, wabisemuye kubw’impano n’ububasha bw’Imana. Inyandiko ubu irimo kwandikwa mu ndimi nyinshi nk’ubuhamya bushya bw’inyongera ko Yesu Kristo ari Umwana w’Imana iriho kandi ko abazamusanga bose maze bakumvira amategeko n’imihango y’inkuru nziza bazahabwa agakiza.\n\nKubyerekeye iyi nyandiko Umuhanuzi Yozefu Smith yaravuze ati “Nabwiye abavandimwe ko Igitabo cya Morumoni cyari igitabo gikosotse kurusha ikindi gitabo cyose mu isi, n’ibuye nsanganyamfuruka ry’iyobokamana ryacu, kandi umuntu azarushaho kwegera Imana akurikiza amategeko yacyo, kurusha ikindi gitabo icyo ari cyo cyose.”\n\nHongeyeho kuri Yozefu Smith, Nyagasani yahaye abandi cumi n’umwe kubona ibisate bya zahabu ubwabo no kuba abahamya badasanzwe b’ukuri bw’ubutagatifu by’igitabo cya Morumoni. Ubuhamya bwabo bwanditse bwashyizwemo hano nk’ “Ubuhamya bw’Abahamya batatu” n’ “Ubuhamya bw’Abahamya Umunani.”\n\nTurararikira abantu bose aho ari ho hose gusoma Igitabo cya Morumoni, gutekereza byimbitse mu mitima yabo ubutumwa bukirimo, maze bityo bakabaza Imana, Data Uhoraho, mu izina rya Yesu Kristo niba iki gitabo ari icyo ukuri. Abakurikira iyi nzira kandi bagasabana ukwizera bazabona ubuhamya bw’ukuri n’ubutagatifu byacyo kubw’ububasha bwa Roho Mutagatifu. (Reba Moroni 10:3–5.)\n\nAbabona ubu buhamya bw’Imana buvuye kuri Roho Mutagatifu bazamenya na none kubw’ubwo bubasha ko Yesu Kristo ari Umukiza w’isi, ko Yozefu Smith ari Uhishurirwa We n’umuhanuzi wo muri iyi minsi ya nyuma, kandi ko Itorero rya Yesu Kristo ry’Abera b’Iminsi ya Nyuma ari ubwami bwa Nyagasani bwongeye kwakirwa ku isi, mu kwitegura ukuza kwa kabiri kwa Mesiya.\n\n", "three 0": "[center][font_size=26]Ubuhamya bw’Abahamya Batatu[/font_size][/center]\n\nBimenyekane ku mahanga yose, amoko, n’abantu, ku bo uyu murimo uzageraho; ko twebwe, kubw’inema y’Imana Data, na Nyagasani wacu Yesu Kristo, twabonye ibisate biriho iyi nyandiko, ikaba ari inyandiko y’abantu ba Nefi, ndetse n’iyo Abalamani, abavandimwe babo, ndetse n’abantu ba Yeredi, bavuye ku munara wavuzweho. Ndetse tuzi ko byasemuwe kubw’impano n’ububasha bw’Imana, kuko ijwi ryayo ryabitumenyesheje; kubera iyo mpamvu tuzi by’impamo ko uwo murimo ari ukuri. Ndetse turahamya ko twabonye ibyaharagaswe biri ku bisate; kandi twabyeretswe kubw’ububasha bw’Imana, atari kubwo abantu. Kandi turatangaza dushize amanga, ko umumarayika w’Imana yamanutse avuye mu ijuru, maze azana kandi arambika imbere y’amaso yacu, kugira ngo twirebere kandi twabonye ibyo bisate, n’ibyaharagasweho; kandi tuzi ko ari ku bw’inema y’Imana Data, na Nyagasani wacu Yesu Kristo, ko twabonye kandi duhamya ko ibi bintu ari iby’ukuri. Kandi biratangaje mu maso yacu. Nyamara, ijwi rya Nyagasani ryadutegetse ko tugomba kubihamya; kubera iyo mpamvu, kugira ngo twumvire amategeko y’Imana, dutanze ubuhamya bw’ibi bintu. Kandi tuzi ko niba tubaye indahemuka muri Kristo, tuzahanagurwa ku imyambaro yacu amaraso y’abantu bose, kandi tuzagaragazwa nk’abaziracyasha imbere y’intebe y’urubanza ya Kristo, maze tukazabana na we ubuziraherezo mu ijuru. Kandi icyubahiro kibe icya Data, na Mwana na Roho Mutagatifu, bakaba Imana imwe. Amena.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]Ubuhamya bw’Abahamya Umunani[/font_size][/center]\n\nNibimenyekane ku mahanga yose, amoko, indimi, n’abantu ku bo uyu murimo uzageraho: Ko Yozefu Smith, Muto, umusemuzi w’uyu murimo, yatweretse ibisate byavuzwe, bikaba byaragaragaraga nka zahabu; kandi uko amababi yanganaga nk’ayo Smith wavuzwe yasemuye, twayakozeho; ndetse twabonye ibyaharagaswe biriho, byose bigaragaraho umurimo wa kera, n’imikorere inoze. Kandi ibi turabyemeza dushize amanga, ko uwo Smith yabitweretse, kuko twabibonye kandi tukabyegura, kandi tuzi by’ukuri ko uwo Smith yashyikirijwe ibisate twavuze. Kandi duhaye amazina yacu isi, ngo duhamirize isi ibyo twabonye. Kandi ntitubeshya, Imana ibibere umugabo.\n\nChristian Whitmer\n\nJacob Whitmer\n\nPeter Whitmer, Muto\n\nJohn Whitmer\n\nHiram Page\n\nYozefu Smith, Mukuru\n\nHyrum Smith\n\nSamuel H. Smith\n\n", "js 0": "[center][font_size=26]Ubuhamya bw’Umuhanuzi Yozefu Smith[/font_size][/center]\n\nAmagambo bwite y’Umuhanuzi Yozefu Smith yerekeye ukuza kw’Igitabo cya Morumoni ni:\n\n“Ku mugoroba w’uwo makumyabiri na rimwe w’ukwa Nzeri [1823]… Niyeguriye isengesho n’ukwinginga Imana Ishoborabyose. …\n\n“Ubwo nari mu gikorwa cyo gutabaza Imana, nabonye urumuri mu cyumba cyanjye, rwakomeje kwiyongera kugeza aho icyumba kigize urumuri rwinshi nko ku manywa y’ihangu, ubwo ako kanya hagaragaye umuntu iruhande rw’uburiri bwanjye, ahagaze mu kirere, kuko ibirenge bye bitakoraga hasi.\n\n“Yari yambaye igishura kimurekuye cyererana bihebuje. Wari umweru urengeje ikintu icyo aricyo cyose naba narabonye cy’ isi; nta n’ubwo nibwira ko hari ikintu na kimwe cy’isi cyagaragara cyererana bihebuje gutyo kandi gishashagirana Ibiganza bye byari byambaye ubusa, kimwe n’amaboko ye, hejuru gato y’ubujana; bityo, na none ibirenge bye byari byambaye ubusa, kimwe n’amaguru ye, hejuru gato y’utugombambari. Umutwe we n’ijosi nabyo ntibyari byambaye. Nashoboye kubona ko nta wundi mwenda yari yambaye uretse iki gishura, kuko cyari gifunguye, bityo nashoboraga kureba mu gituza cye.\n\n“Ntabwo ari igishura cye cyonyine cyari umweru uhebuje, ahubwo umubiri we wose wari ufite ikuzo rirenze ikigereranyo, no mu maso he hasa mu by’ukuri nk’umurabyo. Icyumba cyarimo urumuri ruhebuje, ariko rutarabagirana cyane nk’ahamukikije. Ubwo namurebaga bwa mbere, nagize ubwoba; ariko ubwoba mu kanya gato bwamvuyemo.\n\n“Yampamagaye mu izina ryanjye, kandi yambwiye ko yari intumwa inyoherejweho iturutse imbere y’Imana, kandi ko izina rye ryari Moroni; ko Imana imfitiye umurimo wo gukora; kandi ko izina ryanjye rizafatwa nkaho ari ryiza cyangwa ribi mu mahanga yose, ubwoko, n’indimi, cyangwa ko rizavugwaho byombi ibyiza n’ibibi mu bantu bose.\n\n“Yavuze ko hariho igitabo cyagishyinguwe, cyanditswe ku bisate bya zahabu, kivuga inkuru y’abahoze ari abaturage b’uyu mugabane, kandi n’inkomoko y’aho baturutse. Yavuze na none ko ubwuzure bw’Inkuru Nziza ihoraho buri muri cyo, nk’uko Umukiza yayishyikirije abaturage ba kera;\n\n“Kandi, ko hari amabuye abiri mu miheto y’ifeza—kandi aya mabuye, acometse mu musesuragituza, bigakora ikitwa Urimu na Tumimu—bishyinguranywe n’ibisate; kandi ugutunga n’ugukoreshwa kw’aya mabuye nibyo byashyiragaho ’ba bamenya mu bihe bya kera cyangwa bishize; kandi ko Imana yari yarayateganyije mu mugambi wo gusemura igitabo. …\n\n“Byongeye, yambwiye, ko ubwo nzabona ibi bisate yavuze—kuko igihe cyo kuba nabibona cyari kitaragera—Ntazabyereka umuntu uwo ari we wese, kandi ntazagira uwo nereka Urimu na Tumimu; keretse gusa abo nzategekwa kubyereka; ko nimbikora nzarimburwa. Mu gihe yarimo kunganiriza ibyerekeye ibisate, iyerekwa ryafunguwe mu bwenge bwanjye ngo mbone ahantu ibisate byari bishyinguye, kandi mu buryo bugaragara kandi busobanutse ku buryo nongeye kumenya aho hantu ubwo nahasuraga.\n\n“Nyuma y’iki kiganiro, nabonye urumuri mu cyumba rutangiye kwisuganyiriza ako kanya ahakikije uwo muntu wari arimo kumvugisha, kandi rukomeza rutyo kugeza ubwo icyumba na none cyasigaye kijimye, uretse ahamwegereye cyane hamukikije, ubwo, ako kanya, nabonye nk’uko byari bimeze, umuyoboro ufunguye ugororotse ugera mu ijuru, nuko arazamuka kugeza abuze wese, n’icyumba gisigara nk’uko cyahoze mbere y’uko uru rumuri rwo mu ijuru rwigaragaza.\n\n“Ndyama nzirikana umwihariko w’ibyo nari maze kubona, kandi ntangazwa bikomeye ku byo nabwiwe n’iyi ntumwa idasanzwe; ubwo, rwagati mu mwiyumviro wanjye, nabonye ako kanya ko icyumba cyanjye na none gitangiye kumurikwa, nuko mu gihe gito, nk’uko byari bimeze, ya ntumwa yo mu ijuru yongeye kuba iri iruhande rw’uburiri bwanjye.\n\n“Yaratangiye, maze yongera kuntekerereza bya bintu bimwe yari yambwiye mu kungenderera kwe kwa mbere, ntacyo ahinduyeho na gato; abirangije, yamenyesheje iby’imanza zikomeye zari zigiye kuba ku isi, n’ugutsembwa n’inzara, inkota, n’ibyorezo; kandi ko izi manza zibabaje zizaba ku isi muri iki gisekuru. Amaze kumbwira ibi bintu, yarongeye arazamuka nk’uko yabigenje mbere.\n\n“Muri icyo gihe, ibitekerezo byimbitse cyane byari mu mutima wanjye, ku buryo ibitotsi byamvuye mu maso, maze ndyama nacitse urukendero rw’ibyo byose nabonye kandi numvise. Ariko naratunguwe cyane ubwo nongeraga kubona iyo ntumwa hafi y’uburiri bwanjye, kandi nkamwumva antoza kandi yongera kunsubirira ibintu nka mbere; kandi akongeraho anyihanangiriza, ambwira ko Satani azagerageza kunshuka (nk’ingaruka z’ukutigira k’umuryango wa data), gufata ibisate ku mugambi wo kuba umukire. Ibi yarabimbujije, avuga ko ntagomba kugamiza ikindi kintu mu ukwakira ibisate uretse gukuza Imana, kandi ntagomba kwinjirirwa n’ indi mpamvu iyo ari yo yose itari iyo kubaka ubwami bwayo; bitabaye ibyo sinzabibona.\n\n“Nyuma y’uku gusurwa kwa gatatu, yarongeye azamukira mu ijuru nka mbere nuko na none nsigara ntekereza byimbitse ku mwihariko y’ibyo nari maze kubona; ubwo nk’ako kanya nyuma y’uko intumwa yo mu ijuru yari imaze kuzamuka bwa gatatu, isake yarabitse, nuko mbona ko bugiye gucya, kubera ko ibiganiro byacu bigomba kuba byarafashe iryo joro ryose.\n\n“Nyuma gato narabyutse mva mu buriri bwanjye, kandi, nk’uko bisanzwe, nagiye mu mirimo yanjye ya ngombwa y’umunsi; ariko, mu kugerageza gukora nko mu bindi bihe, nasanze imbaraga zanjye zakendereye kugeza aho byatumye ntashobora gukora. Data, wari arimo gukorana na njye, yatahuye ko hari ikintu kitagenda neza kuri njye, maze ambwira kujya mu rugo. Natangiye mfite igitekerezo cyo kujya mu rugo, ariko mu kugerageza kwambuka uruzitiro rukikije umurima twari turimo, intege ziranyangira burundu, nuko nitura hasi nta kiramira, maze mara umwanya narabiranye.\n\n“Ikintu cya mbere nshobora kwibuka ni ijwi ryambwiraga, rimpamagara mu izina ryanjye. Narebye hejuru, maze mbona ya ntumwa ihagaze hejuru y’umutwe wanjye, ikikijwe n’urumuri nka mbere. Ubwo yongeye kumbwira ibyo yari yambwiye mu ijoro ryari ryahise, maze antegeka gusanga data kandi nkamubwira iby’iyerekwa n’amategeko nari nahawe.\n\n“Narumviye, nsubira aho data yari mu murima, maze mutekerereza ibintu byose. Yansubije ko yari Imana, nuko ambwira kugenda ngakora uko nategetswe n’intumwa. Navuye mu murima, maze njya ahantu intumwa yari yambwiye ko ibisate bishyinguye; nuko mbikesheje ugusobanuka kw’iyerekwa nari narabonye riherekeye, namenye aho ahantu ako kanya nkihagera.\n\n“Hafi y’umusozi wa Manchester, intara ya Ontario, New York, hahagaze umusozi munini, kandi ukaba ariwo muremure muri ako gace. Ku ruhande rw’iburengerazuba rw’uyu musozi, hatari kure y’agasongero, munsi y’ibuye rinini, harambitse ibisate, bishyinguye mu isanduku y’ibuye. Iri buye ryari rinini mu mubyimba kandi ryiburungushuye hagati ku ruhande rwo hejuru, kandi rinanutse mu mubyimbya ahagana ku mpande, ku buryo igice cyo hagati cyaryo cyagaragaraga hejuru y’igitaka, ariko uruhande rurizengurutse rwari rutwikirijwe igitaka.\n\n“Maze kuvanaho igitaka, nashatse mushyiguzi, nyicengeza munsi y’urubavu rw’ibuye, maze nyitsikamiye gato ndaryegura. Narebyemo, kandi aho koko nabonyemo ibisate, Urimu ma Tumimu, n’umusesuragituza, nk’uko byari byaravuzwe n’intumwa. Isanduku byari birimo yari ikozwe n’amabuye agerekeranijwe hamwe mu kintu kimeza nka sima. Mu ndiba y’isanduku, hari harambitsemo amabuye abiri asobetse ku isanduku, kandi kuri ayo mabuye hari harambitseho ibisate n’ibindi bintu hamwe nabyo.\n\n“Nagerageje kubivanamo, ariko mbuzwa n’intumwa, kandi yongeye kumbwira ko igihe cyo kubizana kitaragera, kitazanabaho, kugeza ku myaka ine uhereye icyo gihe; ariko yambwiye ko ngomba kuza aho hantu neza neza mu mwaka umwe uhereye icyo gihe, kandi ko azajya ahahurira na njye, maze nkazakomeza kubikora ntyo kugeza ubwo igihe kizagera cyo guhabwa ibisate.\n\n“Bityo, nk’uko nari narabitegetswe, najyagayo ku mpera za buri mwaka, kandi buri gihe nabonaga ya ntumwa aho ngaho, kandi ngahabwa amabwiriza n’ubwenge bimuturutseho iteka muri buri kiganiro, hubahirizwa ibyo Nyagasani yabaga agiye gukora, kandi n’uburyo n’inzira ubwami bwayo bwagombaga kuyoborwa mu minsi ya nyuma. …\n\n“Kera kabaye igihe cyarageze ngo mbone ibisate, Urimu na Tumimu, n’umusesuragituza. Kuwa makumyabiri na kabiri w’ukwa Nzeri, igihumbi kimwe magana inani na makumyabiri na karindwi, nyuma y’uko nari naragiye njya nk’uko bisanzwe ku mpera z’undi mwaka ahantu byari bishyinguye, ya ntumwa yarabimpereje inanyihangiriza: ko ngomba kubyitaho; ko nimbireka bikagenda ku burangare, cyangwa kubw’ukutabyitaho kwanjye, nzacibwa; ahubwo ko ngomba gukora icyashoboka cyose kugira ngo mbibungabunge, kugeza ubwo we, intumwa, azazira kubitwara, bigomba kuba birinzwe.\n\n“Mu kanya gato namenye impamvu nihanangirijwe bikomeye kubibika ahiherereye, kandi kubera iki intumwa yambwiye ko ubwo nzarangiza gukora ibyo nzaba narasabwe ku ruhande rwanjye, azaza kubitwara. Kuko bidatinze byari byamenyekanye ko mbifite, ku buryo imbaraga nyinshi zakoreshejwe kugira ngo babinyambure. Amayeri yose yashoboraga guhimbwa yarashakishijwe kubera uwo mugambi. Ugutotezwa kwarashaririye kandi kurakara kurusha mbere, kandi imbaga zahoraga ziri maso ngo zibinyambure biramutse bishobotse. Ariko kubera ubushishozi bw’Imana, byagumye ahiherereye mu biganza byanjye, kugeza ubwo nabikoresheje icyo nari narasabwe ku ruhande rwanjye. Ubwo, bijyanye n’uko byari byarateguwe, intumwa yaje kubitwara, narabiyishyikirije; kandi ibifiteho inshingano kugeza uyu munsi, kuwa kabiri w’ukwa Gicurasi, igihumbi kimwe magana inani na mirongo itatu n’umunani.”\n\nKu nkuru irambuye, reba Yozefu Smith—Amakuru mu Isimbi ry’Agaciro Gakomeye.\n\nUko niko inyandiko ya kera yavanywe mu gitaka nk’ijwi ry’abantu rivugira mu mukungugu, kandi yasemuwe mu rurimi rw’ubu kubw’impano n’ububasha bw’Imana nk’uko byemejwe n’icyemezo cy’Imana, yatangarijwe isi bwa mbere mu Cyongereza mu mwaka wa 1830 nk’ The Book of Mormon.\n\n", "explanation 0": "[center][font_size=26]Igisobanuro Kigufi Ku Gitabo cya Morumoni[/font_size][/center]\n\nIgitabo cya Morumoni ni inyandiko ntagatifu y’abantu bo muri Amerika ya kera kandi yaharagaswe ku bisate by’ibyuma. Inkomoko z’iyi nyandiko yakusanyijwe harimo ibikurikira:\n\nIbisate bya Nefi, byarimo ibice bibiri: ibisate bito n’ibisate binini. Ibya mbere byari by’umwihariko cyane byeguriwe ibya Roho n’Umurimo n’inyigisho z’abahanuzi, mu gihe ibya nyuma byariho cyane cyane amateka asanzwe y’abantu bavugwa(1 Nefi 9:2–4). Kuva mu gihe cya Mosaya, nyamara, ibisate binini byarimo na none ibintu by’ingezi by’akamaro ka Roho.\n\nIbisate bya Morumoni byariho icyegeranyo cyakozwe na Morumoni abivanye ku bisate binini bya Nefi, n’ibisobanuro byinshi. Ibi bisate byariho na none ugukomeza kw’amateka yakozwe na Morumoni n’ibyongeweho n’umuhungu we Moroni.\n\nIbisate bya Eteri byerekana amateka y’Abayeredi. Iyi nyandiko yegeranyijywe na Moroni, wongeyemo ibitekerezo bye ku giti cye kandi ahuza inyandiko n’amateka asanzwe ku mutwe yise “Igitabo cya Eteri.”\n\nIbisate by’Umuringa byazanywe n’abantu ba Lehi bava i Yerusalemu mu wa 600 M.K. Ibi bisate byariho “ibitabo bitanu bya Mose, … ndetse n’inyandiko y’Abayuda kuva mu ntangiriro, … kugeza ku mwaduko w’ingoma ya Zedekiya, umwami wa Yuda, ndetse n’ubuhanuzi bw’abahanuzi batagatifu” (1 Nefi 5:11–13). Amagambo menshi kuri ibi bisate, asubira mu byavuzwe na Yesaya n’abandi bahanuzi ba Bibiliya n’abatari aba Bibiliya, agaragara mu Gitabo cya Morumoni.\n\nIgitabo cya Morumoni kirimo ibitabo cumi na bitanu by’ngenzi cyangwa ibice, bizwi, uretse kimwe kihariye, nk’ibitabo, ubusanzwe byitiriwe izina ry’umwanditsi wabyo mukuru. Igice cya mbere (ibitabo bitandatu bya mbere, birangizwa na Omuni) ni icyasemuwe cyavanywe ku bisate bito bya Nefi. Hagati y’ibitabo bya Omuni na Mosaya harimo icyongewemo kitwa Amagambo ya Morumoni. Icyo cyongewemo gihuza inyandiko yaharagaswe ku bisate bito n’incamake ya Morumoni y’ibisate binini.\n\nIgice kirekire, kuva muri Mosaya kugera muri Morumoni Igice cya 7, ni icyasemuwe cy’incamake ya Morumoni y’ibisate binini bya Nefi. Igice cyanzura, kuva muri Morumoni Igice cya 8 kugeza ku mpera y’umuzingo, cyaharagaswe na Moroni umuhungu wa Morumoni, akaba, nyuma yo kurangiza inyandiko y’ubuzima bwa se, yarakoze incamake y’inyandiko y’Abayeredi (nk’igitabo cya Eteri) maze nyuma yongeraho ibice bizwi nk’igitabo cya Moroni.\n\nAhagana cyangwa mu mwaka 421 N.K., Moroni, uwa nyuma mu Banefi b’abahanuzi b’abanyamateka, yahambiriye ya nyandiko ntagatifu maze ayihishira Nyagasani, kugira ngo izazanwe mu minsi ya nyuma, nk’uko byavuzwe n’ijwi ry’Imana rinyujijwe mu bahanuzi ba kera. Mu mwaka 1823 N.K. uwo Moroni, icyo gihe wari ikiremwa cyazutse, yasuye Umuhanuzi Yozefu Smith maze aboneraho kumushyikiriza ibisate.\n\nKu byerekeye iki gitabo: Urupapuro rw’umwimerere rw’umutwe, ruhita rubanzirizau rupapuro rw’ibirimo, rwavanywe ku bisate kandi ni agace k’inyandiko ntagatifu. Ibisobanuro biri mu nyuguti zitaberamye, nko muri 1 Nefi kandi bihita bibanziriza Mosaya Igice cya 9, nabyo ni igice cy’inyandiko ntagatifu. Ibisobanuro biri mu nyuguti ziberamye, nko mu mitwe y’ibice, ntabwo ari umwimerere ku nyandiko ariko ni imfashanyigisho zashyizwemo ngo byoroshye ugusoma.\n\nUdukosa tumwe duto twarakozwe mu nyandiko zahise z’Igitabo cya Morumoni cyanditswe mu Cyongereza. Iyi nyandiko irimo ibyakosowe bigaragara ko bigomba gutuma iki gitabo gihuza n’imbanziriza-yandikwa yakozwe n’intoki n’inyandiko zanditswe mbere n’Umuhanuzi Yozefu Smith.\n\n", "1-ne 1": "[center][font_size=26]Igitabo cya Mbere cya Nefi[/font_size][/center]\n\nIngoma ye n’Umurimo we\n\nInkuru ya Lehi n’umugore we Sariya, n’abahungu be bane, bitwaga (uhereye ku mukuru) Lamani, Lemuweli, Samu, na Nefi. Nyagasani aburira Lehi ngo ave mu gihugu cya Yerusalemu, kubera ko yahanuriye abantu ibyerekeranye n’ubukozi bw’ibibi bwabo none bakaba bashaka kurimbura ubuzima bwe. Afata urugendo rw’iminsi itatu mu gasi hamwe n’umuryango we. Nefi afata abavandimwe be maze asubira i Yerusalemu gushaka inyandiko y’Abayuda. Inkuru y’ingorane zabo. Bafata abakobwa ba Ishimayeli bababera abagore. Bafata imiryango yabo maze bajya mu gasi. Ingorane zabo n’imibabaro yabo mu gasi. Imigendekere y’ingendo zabo. Bagera ku mazi magari. Abavandimwe ba Nefi bamwigomekaho. Abakoza isoni, maze yubaka inkuge. Bita aho ahantu Aharumbutse. Bambuka amazi magari bajya mu gihugu cy’isezerano, n’ibindi. Ibi ni ibijyanye n’inkuru ya Nefi; cyangwa mu yandi magambo, njyewe, Nefi, nanditse iyi nyandiko.\n\n[center][font_size=26]Igice cya 1[/font_size][/center]\n\n[i]Nefi atangira inyandiko y’abantu be—Lehi abona mu iyerekwa inkingi y’umuriro kandi asoma mu gitabo cy’ubuhanuzi—Asingiza Imana, avuga mbere k’ukuza kwa Mesiya, kandi ahanura ukurimbuka kwa Yerusalemu—Atotezwa n’Abayuda. Ahagana 600 M.K.[/i]\n\n1 Njyewe, Nefi, kubera ko navutse ku babyeyi beza, niyo mpamvu hari ibyo nigishijwe ku bumenyi bwa data bwose; kandi kubera ko nabonye amakuba menshi mu mibereho y’iminsi yanjye, nyamara, nari naragiriwe neza bikomeye na Nyagasani mu minsi yanjye yose; koko, kubera ko nagize ubumenyi bukomeye bw’ubwiza n’amayobera y’Imana, kubera iyo mpamvu nkoze inyandiko y’ibikorwa byanjye mu minsi yanjye.\n\n2 Koko, nkoze inyandiko mu rurimi rwa data, rugizwe n’ubumenyi bw’Abayuda n’ururimi rw’Abanyegiputa.\n\n3 Kandi nzi ko iyi nyandiko nkoze ari iy’ukuri; kandi nyikoresheje ikiganza cyanjye bwite; kandi nyikoze bijyanye n’ubumenyi bwanjye.\n\n4 Kuko habayeho ko mu ntangiriro y’umwaka wa mbere w’ingoma ya Zedekiya, umwami wa Yuda, (data, Lehi, wari warabaye i Yerusalemu iminsi ye yose); kandi muri uwo mwaka haje abahanuzi benshi, bahanuriraga abantu ko bagomba kwihana, cyangwa se umurwa mukuru Yerusalemu ukazarimburwa.\n\n5 Kubera iyo mpamvu habayeho ko data, Lehi, uko yagendaga yasenganga Nyagasani, koko, ndetse n’umutima we wose, mu izina ry’abantu be bose.\n\n6 Kandi habayeho ko ubwo yasengaga Nyagasani, haje inkingi y’umuriro maze yishinga ku rutare imbere ye; nuko abona kandi yumva byinshi; kandi kubera ibintu yabonye kandi yumvise yahinze umushyitsi kandi aratitira bikabije.\n\n7 Kandi habayeho ko yasubiye mu nzu ye bwite i Yerusalemu; nuko yijugunya ku buriri bwe, kubera ko yari agushijwe isari na Roho n’ibintu yari yabonye.\n\n8 Nuko kubera ko bityo yari yagushijwe isari na Roho, yatwawe kure mu iyerekwa, ndetse ku buryo yabonye ijuru rikinguye, kandi yatekereje ko yabonye Imana yicaye ku ntebe y’ubwami, ikikijwe n’ibivunge bitabarika by’abamarayika bitwaye nk’abarimo kuririmba no gusingiza Imana yabo.\n\n9 Kandi habayeho ko yabonye Umwe amanuka ava rwagati mu ijuru, kandi yabonye ko ugushashagirana kwe kwasumbaga ukw’izuba ry’amanywa y’ihangu.\n\n10 Kandi yabonye abandi cumi na babiri bamukurikiye, kandi ukubengerana kwabo kwari guhebuje kuruta ukw’inyenyeri zo mu kirere.\n\n11 Kandi baramanutse nuko bajya ku isi; maze uwa mbere araza maze ahagarara imbere ya data, nuko amuha igitabo, kandi amutegeka ko agomba kugisoma.\n\n12 Kandi habayeho ko uko yagisomaga, yuzuye Roho wa Nyagasani.\n\n13 Kandi yasomye, avuga ati: Ishyano, ishyano, kuri Yerusalemu, kuko nabonye ibizira byawe! Koko, kandi ibintu byinshi data yasomye byerekeye Yerusalemu—ko izarimburwa, n’abayituye; benshi bazatikizwa n’inkota, kandi benshi bazatwarwa bunyago muri Babuloni.\n\n14 Kandi habayeho ko ubwo data yasomaga kandi akabona ibintu byinshi bikomeye kandi bitangaje, yatangarije ibintu byinshi Nyagasani; nka: Imirimo yawe irakomeye kandi iratangaje, Wowe Nyagasani Mana Ishoborabyose! Intebe yawe y’ubwami iri mu ijuru, kandi ububasha bwawe, n’ubwiza n’impuhwe biri ku batuye isi; kandi, kubera ko uri umunyempuhwe, ntuzatuma abagusanga bazatikira!\n\n15 Kandi ni muri ubwo buryo imvugo ya data yari imeze isingiza Imana ye; kuko roho ye yari inezerewe, kandi umutima we uko wakabaye wari usendereye kubera ibintu byinshi yari yabonye, koko ibyo Nyagasani yari yamweretse.\n\n16 Kandi ubu njyewe, Nefi, sinkora inkuru yose y’ibintu data yanditse, kuko yanditse ibintu byinshi yabonye mu mayerekwa no mu nzozi; ndetse yanditse n’ibintu byinshi yahanuye kandi yabwiye abana be, ntari bukorere inkuru yose.\n\n17 Ariko ndakora inkuru y’ibikorwa byanjye mu gihe cyanjye. Dore, ndakora incamake y’inyandiko ya data, iri ku bisate nakoze n’ibiganza byanjye bwite; kubera iyo mpamvu, nyuma yo kwegeranya inyandiko ya data noneho nzakora inkuru y’ubuzima bwanjye bwite.\n\n18 Kubera iyo mpamvu, nagira ngo mumenye, ko nyuma y’uko Nyagasani yari amaze kwereka data, Lehi, ibintu byinshi bitangaje, koko, byerekeye ukurimbuka kwa Yerusalemu, dore yagiye mu bantu, maze atangira guhanura no kubatangariza ibyerekeranye n’ibintu yabonye kandi yumvise.\n\n19 Kandi habayeho ko Abayuda bamukwenaga kubera ibintu yabahamyaga kuri bo; kuko yahamije mu by’ukuri iby’ubugome bwabo n’amahano yabo; kandi yahamije ko ibintu yabonye kandi yumvise, ndetse n’ibintu yasomye mu gitabo, byamweretse byeruye iby’Ukuza kwa Mesiya, ndetse n’ugucungurwa kw’isi.\n\n20 Nuko ubwo Abayuda bumvaga ibi bintu baramurakariye; koko, ndetse nk’uko byabaye ku bahanuzi ba kera, bari barirukanye, kandi bakabatera amabuye, maze bakabica; ndetse bashatse ubuzima bwe, kugira ngo babumwambure. Ariko dore, njyewe, Nefi, nzabereka ko impuhwe zuje urugwiro za Nyagasani ziri ku bo yatoranyije bose, kubera ukwizera kwabo, kugira ngo abahe ubushobozi ndetse n’ububasha bw’ugutabarwa.\n\n", "1-ne 2": "[center][font_size=26]Igice cya 2[/font_size][/center]\n\n[i]Lehi ajyana umuryango we mu gasi hafi y’Inyanja Itukura—Basiga umutungo wabo—Lehi atura igitambo Nyagasani kandi yigisha abahungu be kubahiriza amategeko—Lamani na Lemuweli bitotombera se—Nefi arumvira kandi asenga yizeye; Nyagasani aramuvugisha, kandi atoranyirizwa gutegeka abavandimwe be. Ahagana 600 M.K.[/i]\n\n1 Kuko dore, habayeho ko Nyagasani yavugishije data, koko, ndetse mu nzozi, maze aramubwira ati: Urahirwa Lehi, kubera ibintu wakoze; kandi kubera ko wabaye indahemuka kandi ugatangariza aba bantu ibintu nagutegetse, dore, barashaka kukwambura ubuzima bwawe.\n\n2 Kandi habayeho ko Nyagasani yategetse data, ndetse mu nzozi, ko agomba gutwara umuryango we maze bakajya mu gasi.\n\n3 Kandi habayeho ko yumviye ijambo rya Nyagasani, kubera iyo mpamvu yakoze nk’uko Nyagasani yamutegetse.\n\n4 Kandi habayeho ko yagiye mu gasi. Kandi yasize inzu ye, n’igihugu cy’umurage cye, na zahabu ye, na feza ye, n’ibintu bye by’agaciro, kandi nta kintu yajyanye, keretse umuryango we, n’ibyo kubatunga, n’amahema, maze bajya mu gasi.\n\n5 Nuko amanukira hafi y’imbibi ziri hafi y’inkengero y’Inyanja Itukura; maze ajya mu gasi ku mbibi ziri hafi y’Inyanja Itukura; kandi yagendaga mu gasi hamwe n’umuryango we, wari ugizwe na mama, Sariya, na bakuru banjye, aribo Lamani, Lemuweli, na Samu.\n\n6 Kandi habayeho ko ubwo yari amaze kugenda mu gasi iminsi itatu, yabambye ihema rye iruhande rw’umugezi w’amazi.\n\n7 Kandi habayeho ko yubatse urutambiro rw’amabuye, maze aha ituro Nyagasani, kandi aha amashimwe Nyagasani Imana yacu.\n\n8 Kandi habayeho ko yise uwo mugezi, Lamani, kandi wisukaga mu Nyanja Itukura; n’ikibaya cyari mu mbibi hafi y’urusukiro rwawo.\n\n9 Kandi ubwo data yabonaga ko amazi y’uwo mugezi yisukaga mu isoko y’Inyanja Itukura, yabwiye Lamani, avuga ati: Iyaba washoboraga kuba nk’uyu mugezi, uhora wisuka mu isoko y’ubukiranutsi bwose!\n\n10 Nuko abwira Lemuweli ati: Wowe iyaba washoboraga kuba nk’iki kibaya, ugakomera kandi ugashikama, kandi ntunyeganyege mu kubahiriza amategeko ya Nyagasani!\n\n11 Ubwo ibi yabivugaga kubera ugushinga ijosi kwa Lamani na Lemuweli; kuko dore bitotombeye se mu bintu byinshi, ko yari umugabo ugira amayerekwa, kandi wabavanye mu gihugu cya Yerusalemu, ngo abateshe igihugu cyabo cy’umurage, na zahabu yabo, na feza yabo, n’ibintu by’agaciro gakomeye, kugira ngo batikirire mu gasi. Kandi bavugaga ko yabikoze kubera ibitekerezo by’ubupfapfa by’umutima we.\n\n12 Kandi uko niko, Lamani na Lemuweli, kubera ko bari bakuru, bitotomberaga se. Kandi bitotombaga kubera ko batari bazi imikorere y’Imana yabaremye.\n\n13 Nta n’ubwo bemeraga ko Yerusalemu, uwo murwa ukomeye, washobora kurimburwa bijyanye n’amagambo y’abahanuzi. Kandi bari nk’Abayuda bari i Yerusalemu, bashatse kwambura data ubuzima.\n\n14 Kandi habayeho ko data yabavugishirije mu kibaya cya Lemuweli, n’ ububasha, kubera ko yari yuzuye Roho, kugeza ubwo imibiri yabo yatigitiye imbere ye. Kandi yabakojeje isoni, ku buryo batahangaye kumuhakanya; kubera iyo mpamvu, bakoze uko yabategetse.\n\n15 Kandi data yatuye mu ihema.\n\n16 Kandi habayeho ko njyewe, Nefi, kubera ko nari mutoya bikabije, nyamara, kubera ko nari munini mu gihagararo, ndetse mfite ibyifuzo bikomeye byo kumenya amayobera y’Imana, kubera iyo mpamvu, natakambiye Nyagasani; kandi dore yarangendereye, maze yoroshya umutima wanjye bituma nemera amagambo yose yari yaravuzwe na data, niyo mpamvu, ntigometse kuri we nk’abavandimwe banjye.\n\n17 Nuko navuganye na Samu, mumenyesha ibintu Nyagasani yari yangaragarije kubwa Roho Mutagatifu we. Kandi habayeho ko yemeye amagambo yanjye.\n\n18 Ariko dore, Lamani na Lemuweli ntibumviraga amagambo yanjye; maze kubera umubabaro natewe n’ukwinangira kw’imitima yabo narabatakambiye kuri Nyagasani.\n\n19 Kandi habayeho ko Nyagasani yambwiye, avuga ati: Urahirwa wowe, Nefi, kubera ukwizera kwawe, kuko wanshakanye umwete, n’ukwicisha bugufi kw’umutima.\n\n20 Kandi uko uzubahiriza amategeko yanjye, uzatunganirwa, kandi uzajyanwa mu gihugu cy’isezerano; koko, ndetse igihugu nabateguriye; koko, igihugu cyatoranyijwe kuruta ibindi bihugu byose.\n\n21 Kandi igihe abavandimwe bawe bazakwigomekaho, bazacibwa imbere ya Nyagasani.\n\n22 Kandi ubwo uzubahiriza amategeko yanjye, uzagirwa umutegetsi n’umwigisha w’abavandimwe bawe.\n\n23 Kuko dore, kuri uwo munsi bazakwigomekaho, nzabavuma ndetse umuvumo ubabaza, kandi ntibazagira ububasha ku rubyaro rwawe keretse nabo nibanyigomekaho.\n\n24 Kandi nibibaho ko banyigomekaho, bazaba ikiboko ku rubyaro rwawe, kizabahwiturira inzira z’ukwibuka.\n\n", "1-ne 3": "[center][font_size=26]Igice cya 3[/font_size][/center]\n\n[i]Abahungu ba Lehi basubira i Yerusalemu gufata ibisate by’umuringa—Labani yanga gutanga ibisate—Nefi ashishikaza kandi agatera imbaraga abavandimwe be—Labani yiba umutungo wabo kandi akagerageza kubica—Lamani na Lemuweli bakubita Nefi na Samu maze bakihanangirizwa na marayika. Ahagana 600–592 M.K.[/i]\n\n1 Kandi habayeho ko, njyewe, Nefi, nagarutse mvuye kuvugana na Nyagasani, ku ihema rya data.\n\n2 Kandi habayeho ko, yambwiye, avuga ati: Dore narose inzozi, Nyagasani yantegetsemo ko wowe n’abavandimwe bawe muzasubira i Yerusalemu.\n\n3 Kuko dore, Labani afite inyandiko y’Abayuda ndetse n’ibisekuru by’abakurambere banjye, kandi byaharagaswe ku bisate by’umuringa.\n\n4 Kubera iyo mpamvu, Nyagasani yantegetse ko wowe n’abandimwe bawe muzajya mu nzu ya Labani, maze mugashaka izo inyandiko, nuko mukazizana hano hepfo mu gasi.\n\n5 Kandi ubu, dore abavandimwe bawe, baritotomba bavuga ko ari ikintu kigoranye nabasabye; ariko dore ntabwo nabibasabye, ahubwo ni itegeko rya Nyagasani.\n\n6 None genda, mwana wanjye, kandi uzatoneshwa na Nyagasani, kubera ko utitotombye.\n\n7 Kandi habayeho ko njyewe, Nefi, nabwiye data nti: Nzagenda nkore ibintu Nyagasani yategetse, kuko nzi ko Nyagasani adatanga amategeko ku bana b’abantu, atabateguriye inzira ngo bashobore gutunganya ikintu yabategetse.\n\n8 Kandi habayeho ko ubwo data yumvaga aya magambo yanezerewe bihebuje, kuko yamenye ko nari narahawe umugisha na Nyagasani.\n\n9 Nuko njyewe, Nefi, n’abavandimwe banjye twafashe urugendo rwacu mu gasi, n’amahema yacu, tuzamukira mu gihugu cya Yerusalemu.\n\n10 Kandi habayeho ko ubwo twari tumaze kuzamukira mu gihugu cya Yerusalemu, njyewe, n’abavandimwe banjye twagiye inama.\n\n11 Nuko dukora ubufindo—Ni nde muri twe wagombaga kujya mu nzu ya Labani. Kandi habayeho ko ubufindo bwaguye kuri Lamani; nuko Lamani ajya mu nzu ya Labani, maze aramuvugisha ubwo yari yicaye mu nzu ye.\n\n12 Nuko yasabye Labani inyandiko zari zaraharagaswe ku bisate by’umuringa, byari biriho ibisekuruza bya data.\n\n13 Kandi dore, habayeho ko Labani yarakaye, nuko amwirukana imbere ye, maze ntiyashaka ko yabona izo inyandiko. Kubera iyo mpamvu, yaramubwiye ati: Dore uri umujura, kandi ndakwica.\n\n14 Ariko Lamani yarahunze amuva imbere, maze atubwira ibintu Labani yari amaze gukora. Nuko twatangiye kugira agahinda bikabije, kandi abavandimwe banjye bari hafi yo gusubira kwa data mu gasi.\n\n15 Ariko dore narababwiye nti: ubwo Nyagasani ariho, kandi tukaba turiho, ntituzamanuka kwa data mu gasi kugeza turangije ikintu Nyagasani yadutegetse.\n\n16 Kubera iyo mpamvu, reka tube indahemuka mu kubahiriza amategeko ya Nyagasani; kubera iyo mpamvu nimureke tumanukire mu gihugu cy’umurage wa data, kuko dore yasize zahabu na feza, n’ubutunzi bw’ubwoko bwose. Kandi ibi byose yabikoze kubera amategeko ya Nyagasani.\n\n17 Kuko yari azi ko Yerusalemu izarimbuka, kubera ubugome bw’abantu.\n\n18 Kuko dore, bahakanye amagambo y’abahanuzi. Kubera iyo mpamvu, iyo data aba yarahamye mu gihugu nyuma y’uko yari amaze gutegekwa guhunga igihugu, dore, nawe yari kurimbuka. Kubera iyo mpamvu, byari ngombwa ko ahunga icyo gihugu.\n\n19 Kandi dore, ni mu bushishozi bw’Imana tugomba kubona izi nyandiko, kugira ngo dushobore kubungabungira abana bacu ururimi rw’abasogokuruza bacu;\n\n20 Ndetse no kugira ngo dushobore kubungabunga amagambo yavuzwe n’akanwa k’abahanuzi batagatifu, bashyikirijwe kubwa Roho n’ububasha bw’Imana, kuva isi yatangira, ndetse kugeza magingo aya.\n\n21 Kandi habayeho ko nyuma y’iyi mvugo, nemeje abavandimwe banjye ko bashobora kuba indahemuka mu kubahiriza amategeko y’Imana.\n\n22 Kandi habayeho ko twamanukiye mu gihugu cy’umurage wacu, maze twegeranya zahabu yacu, n’ifeza yacu, n’ibintu by’agaciro byacu.\n\n23 Kandi nyuma yo kwegeranya ibi bintu byose hamwe, twarongeye turazamuka tujya ku nzu ya Labani.\n\n24 Kandi habayeho ko twinjiye kwa Labani, maze tumusaba ko yaduha inyandiko zari zarahagaswe ku bisate by’umuringa, tukamuha zahabu yacu, n’ifeza yacu, n’ibintu byacu by’agaciro.\n\n25 Kandi habayeho ko ubwo Labani yabonaga umutungo wacu, kandi ko wari mwinshi bihebuje, yarawurarikiye ku buryo yatujugunye hanze, maze yohereza abagaragu be kutwica, ngo ashobore gutwara umutungo wacu.\n\n26 Kandi habayeho ko twahunze abagaragu ba Labani, kandi twahatiwe gusiga umutungo wacu, nuko ugwa mu maboko ya Labani.\n\n27 Kandi habayeho ko twahungiye mu gasi, nuko abagaragu ba Labani ntibadushyikira, maze twihisha mu isenga y’urutare.\n\n28 Kandi habayeho ko Lamani yandakariye, ndetse na data; ndetse na Lemuweli byari nk’uko kuko yumviye amagambo ya Lamani. Kubera iyo mpamvu, Lamani na Lemuweli batubwiye amagambo menshi ababaje, twebwe barumuna babo, ndetse badukubitishije n’inkoni.\n\n29 Kandi habayeho ko ubwo badukubitishaga inkoni, dore umumarayika wa Nyagasani yaraje nuko ahagarara imbere yabo, maze ababwira, avuga ati: Kuki mukubitisha murumuna wanyu inkoni? Ntimuzi ko Nyagasani yamutoranyije ngo azababere umutegetsi, kandi ibi kubera ubukozi bw’ibibi bwanyu? Dore muzongere muzamukire i Yerusalemu, kandi Nyagasani azabagabiza Labani mu maboko yanyu.\n\n30 Kandi nyuma y’uko umumarayika yari amaze kutubwira, yarigendeye.\n\n31 Nuko nyuma y’uko umumarayika yari amaze kugenda, Lamani na Lemuweli bongeye gutangira kwitotomba, bavuga bati: Byashoboka bite ko Nyagasani yazatugabiza Labani mu maboko yacu? Dore, ni umugabo w’umunyambaraga, kandi ashobora gutegeka mirongo itanu, koko, ndetse ashobora no kwica mirongo itanu; none twebwe yatubuzwa n’iki?\n\n", "1-ne 4": "[center][font_size=26]Igice cya 4[/font_size][/center]\n\n[i]Nefi yica Labani kubw’itegeko rya Nyagasani nuko noneho agobotora ibisate by’umuringa kubw’amayeri—Zoramu ahitamo gusanga umuryango wa Lehi mu gasi. Ahagana 600–592 M.K.[/i]\n\n1 Kandi habayeho ko nabwiye abavandimwe banjye, mvuga nti: Reka twongere tuzamukire i Yerusalemu, kandi reka tube indahemuka mu kubahiriza amategeko ya Nyagasani; kuko dore ni umunyambaraga kuruta isi yose, none kubera iki ataba umunyambaraga kuruta Labani na mirongo itanu be, koko, cyangwa ndetse kuruta ibihumbi amacumi bye?\n\n2 Kubera iyo mpamvu reka tuzamuke; reka dukomere nka Mose; kuko mu by’ukuri yabwiye amazi y’Inyanja Itukura nuko yigabanyiriza hirya no hino, nuko abasogokuruza bacu banyura, bava mu buretwa, ku butaka bwumutse, nuko ingabo za Farawo zirabakurikira maze zirohama mu mazi y’Inyanja Itukura.\n\n3 Ubu dore muzi ko ibi ari iby’ukuri; ndetse muzi ko umumarayika yabavugishije; kubw’iyo mpamvu mwashidikanya mute? Reka tuzamuke; Nyagasani afite ubushobozi bwo kuturokora, ndetse nk’abasogokuruza bacu, no kurimbura ndetse Labani nk’Abanyegiputa.\n\n4 Ubwo igihe nari maze kuvuga aya magambo, bari bakirakaye, kandi bakomeje kwitotomba, icyakora barankurikiye kugeza tugeze inyuma y’inkike za Yerusalemu.\n\n5 Kandi hari nijoro; nuko mbategeka ko bagomba kwihisha inyuma y’inkike. Nuko nyuma y’uko bari bamaze kwihisha, njyewe, Nefi, nagiye nikurura hasi mu murwa maze nerekeza ku nzu ya Labani.\n\n6 Kandi nari nyobowe na Roho, kubera ko nari ntaramenya icyo ngomba gukora.\n\n7 Nyamara narakomeje, nuko ubwo negeraga inzu ya Labani, nabonye umugabo, kandi yari yaguye ku butaka imbere yanjye, kuko yari yasinze vino.\n\n8 Nuko ubwo namwegeraga, nabonye ari Labani.\n\n9 Nuko mbona inkota ye, maze nyikura mu rwubati rwayo, kandi ikirindi cyayo cyari zahabu iyunguruye, n’uburyo yari ikozemo bwari bunoze bihebuje, kandi nabonye ko ubugi bwayo bwari ubw’icyuma cy’agaciro kanini cyane.\n\n10 Kandi habayeho ko njyewe nahatiwe na Roho ko ngomba kwica Labani; ariko nibwira mu mutima wanjye nti: Nta na rimwe mu gihe icyo ari cyo cyose nigeze mena amaraso y’umuntu. Nuko ndisubira kandi numvaga ko ntagomba kumwica.\n\n11 Nuko Roho arambwira na none ati: Dore Nyagasani yamushyize mu maboko yawe. Koko, ndetse namenye ko yari yarashatse kunyambura ubuzima bwanjye bwite; koko, kandi ntiyashakaga kumvira amategeko ya Nyagasani; ndetse yari yaratwaye umutungo wacu.\n\n12 Kandi habayeho ko Roho yongeye kumbwira ati: Mwice, kuko Nyagasani yamushyize mu maboko yawe;\n\n13 Dore Nyagasani yica abagome kugira ngo ashyireho imigambi ye ikiranutse. Byaruta ko umuntu umwe yapfa kurusha ko ubwoko bwakendera maze bugatikirira mu ukutemera.\n\n14 Kandi ubu, ubwo njyewe, Nefi, nari maze kumva aya magambo, nibutse amagambo ya Nyagasani yambwiriye mu gasi, avuga ati: Kandi uko urubyaro rwawe ruzubahiriza amategeko yanjye, ruzatunganirwa mu gihugu cy’isezerano.\n\n15 Koko, ndetse natekereje ko batashobora gukurikiza amategeko ya Nyagasani bijyanye n’itegeko rya Mose, keretse bafite iryo tegeko.\n\n16 Kandi nari nzi ko iryo itegeko ryaharagaswe ku bisate by’umuringa.\n\n17 Kandi byongeye, nari nzi ko Nyagasani yari yashyize Labani mu maboko yanjye kubera iyi mpamvu—kugira ngo nshobore kubona izo nyandiko bijyanye n’amategeko ye.\n\n18 Kubera iyo mpamvu numviye ijwi rya Roho, nuko mfatisha Labani umusatsi wo ku mutwe, maze muca umutwe we n’inkota ye bwite.\n\n19 Kandi maze kumuca umutwe we n’inkota ye bwite, nafashe imyambaro ya Labani maze nyambara ku mubiri wanjye bwite; koko, ndetse buri gace kose, kandi nakenyeye intwaro ye mu byaziha byanjye.\n\n20 Nuko nyuma y’uko nari maze gukora ibi, nagiye ku bubiko bwa Labani. Nuko ubwo nerekezaga ku bubiko bwa Labani, dore, nabonye umugaragu wa Labani wari afite imfunguzo z’ububiko. Nuko mutegeka mu ijwi rya Labani, ko agomba kujyana nanjye mu bubiko.\n\n21 Kandi yibwiye ko ndi shebuja, Labani, kuko yabonaga imyambaro ndetse n’inkota ikenyewe mu byaziha byanjye.\n\n22 Kandi yambwiye ibyerekeye abakuru b’Abayuda, kuko yari azi ko ndi shebuja, Labani, yari yahoranye nabo hanze mu ijoro.\n\n23 Kandi namuvugishaga nk’aho nari ndi Labani.\n\n24 Ndetse namubwiye ko ngomba gushyira ibyaharagaswe, byari ku bisate by’umuringa, bakuru banjye, bari inyuma y’inkike.\n\n25 Ndetse namutegetse ko agomba kunkurikira.\n\n26 Kandi we, kubera ko yakekaga ko navugaga abavandimwe bo mu itorero, kandi ko nari mu by’ukuri uwo Labani nari namaze kwica, niyo mpamvu yankurikiye.\n\n27 Kandi yambwiye inshuro nyinshi ibyerekeye abakuru b’Abayuda, uko nasangaga abavandimwe banjye, bari inyuma y’inkike.\n\n28 Kandi habayeho ko igihe Lamani yambonaga yagize ubwoba bukabije, ndetse na Lemuweli na Samu. Nuko barampunga bava imbere yanjye; kuko batekereje ko ari Labani, kandi ko yanyishe kandi yari yarashatse nabo kubambura ubuzima bwabo.\n\n29 Kandi habayeho ko nabahamagaye, maze baranyumva; kubera iyo mpamvu baretse kumpunga.\n\n30 Kandi habayeho ko ubwo umugaragu wa Labani yabonaga abavandimwe banjye yatangiye gutitira, yari no hafi kumpunga maze agasubira mu murwa wa Yerusalemu.\n\n31 Kandi ubwo njyewe, Nefi, kubera ko nari umugabo munini mu gihagararo, ndetse narahawe imbaraga nyinshi za Nyagasani, kubw’iyo mpamvu nacakiye umugaragu wa Labani, nuko ndamukomeza, kugira ngo adahunga.\n\n32 Kandi habayeho ko navuganye nawe, ko nazumvira amagambo yanjye, nk’uko Nyagasani ariho, kandi nk’uko ndiho, ndetse bityo ko nazumvira amagambo yacu, tuzarengera ubuzima bwe.\n\n33 Nuko namubwiye, ndetse nkoresheje indahiro, ko atagomba gutinya; ko agomba kuba umuntu wisanzuye nka twe niba azamanukana natwe mu gasi.\n\n34 Kandi namubwiye, mvuga nti: Ni ukuri Nyagasani yadutegetse gukora iki kintu; none se ntidukwiye kuba abanyamwete mu kubahiriza amategeko ya Nyagasani? Kubera iyo mpamvu, numanukira mu gasi kwa data, uzabona umwanya muri twe.\n\n35 Kandi habayeho ko Zoramu yakuye umurava ku magambo namubwiye. Ubwo Zoramu ryari izina ry’uwo mugaragu; kandi yadusezeranyije ko azamanuka mu gasi kwa data. Koko, ndetse yaturahiye ko azahamana natwe uhereye icyo gihe.\n\n36 Ubwo twifuzaga ko yazahamana natwe kubera iyi mpamvu, kugira ngo Abayuda batazamenya ibyerekeye ihungira ryacu mu gasi, hato ngo batazadukurikira maze bakaturimbura.\n\n37 Kandi habayeho ko ubwo Zoramu yari amaze kutugirira indahiro, ubwoba bwacu kuri we bwarahosheje.\n\n38 Kandi habayeho ko twatwaye ibisate by’umuringa n’umugaragu wa Labani, nuko tujya mu gasi, maze twerekeza ku ihema rya data.\n\n", "1-ne 5": "[center][font_size=26]Igice cya 5[/font_size][/center]\n\n[i]Sariya yijujutira Lehi—Bombi bishimira igaruka ry’ abana babo—Batura ibitambo—Ibisate by’umuringa biriho inyandiko za Mose n’abahanuzi—Ibisate byerekanye ko Lehi akomoka kuri Yozefu—Lehi ahanura ibyerekeye urubyaro rwe n’ukubungabungwa kw’ibisate. Ahagana 600–592 M.K.[/i]\n\n1 Kandi habayeho ko nyuma y’uko twari tumaze kugaruka mu gasi kwa data, dore, yuzuye umunezero, kandi na mama, Sariya, yarishimye bihebuje, kuko ni ukuri yari yararize kubera twebwe.\n\n2 Kuko yari yareketse ko twari twaratikiriye mu gasi, ndetse yari yarijujutiye data, amubwira ko ari umuntu werekwa, avuga ati: Dore wadukuye mu gihugu cy’umurage wacu, none abahungu banjye ntibakiriho, kandi dutikiriye mu gasi.\n\n3 Kandi ni muri ubu buryo bw’imvugo mama yijujutiraga data.\n\n4 Kandi habayeho ko data yamubwiye, avuga ati: Ndabizi ko ndi umuntu werekwa; kuko iyo ntabona ibintu by’Imana mu iyerekwa ntabwo nari kumenya ubwiza bw’Imana, ahubwo nari guhama i Yerusalemu, kandi nari kuba nararimbukanye n’abavandimwe banjye.\n\n5 Ahubwo dore, nahawe igihugu cy’isezerano, ibyo bintu biranejeje; koko, kandi nzi ko Nyagasani azagobotora abahungu banjye mu maboko ya Labani, kandi akongera kubatuzanira mu gasi.\n\n6 Nuko ni muri ubwo buryo bw’imvugo data, Lehi yavugaga, ahumuriza mama, Sariya, ku bitwerekeyeho, ubwo twari twarafashe urugendo tukava mu gasi twerekeza mu gihugu cya Yerusalemu, kwaka inyandiko y’Abayuda.\n\n7 Nuko ubwo twari tumaze kugaruka ku ihema rya data, dore umunezero wabo wari wuzuye, na mama yarahumurijwe.\n\n8 Nuko atubwira, avuga ati: Ubu nzi neza ko Nyagasani yategetse umugabo wanjye guhungira mu gasi, koko, ndetse nzi neza ko Nyagasani yarinze abahungu banjye, kandi yabagobotoye mu maboko ya Labani, maze akabaha ububasha bwo gutunganya ikintu Nyagasani yabategetse. Kandi ni muri ubu buryo bw’imvugo yavuze.\n\n9 Kandi habayeho ko banezerewe bihebuje, kandi batuye Nyagasani igitambo n’amaturo atwitswe; kandi bahaye amashimwe Imana ya Isirayeli.\n\n10 Kandi nyuma y’uko bari bamaze guha amashimwe Imana ya Isirayeli, data, Lehi, yafashe inyandiko zari zarahagaswe ku bisate by’umuringa, maze arazitatura ahereye ku ntangiriro.\n\n11 Maze abona ko byariho ibitabo bitanu bya Mose, byavugaga inkuru y’iremwa ry’isi, ndetse n’irya Adamu na Eva, aribo babaye ababyeyi bacu ba mbere;\n\n12 Ndetse n’inyandiko y’Abayuda uhereye mu ntangiriro, ukageza ku mwaduko w’ingoma ya Zedekiya, umwami wa Yuda;\n\n13 Ndetse n’ubuhanuzi bw’abahanuzi batagatifu, uhereye mu ntangiriro, kugeza ku mwaduko w’ingoma ya Zedekiya; ndetse n’ubuhanuzi bwinshi bwavuzwe n’akanwa ka Yeremiya.\n\n14 Kandi habayeho ko data, Lehi, yabonye na none ku bisate by’umuringa ibisekuru by’abasogokuruza be; kubera iyo mpamvu yamenye ko akomoka kuri Yozefu; koko, ndetse wa Yozefu wari umuhungu wa Yakobo, wagurishijwe muri Egiputa, kandi wabungabunzwe n’ukuboko kwa Nyagasani, kugira ngo azabungabunge se, Yakobo, n’urugo rwe rwose ngo badatikizwa n’inzara.\n\n15 Ndetse bavanywe mu bucakara mu gihugu cya Egiputa, n’iyo Mana nyine yari yarababungabunze.\n\n16 Ni uko data, Lehi, yavumbuye ibisekuru by’abasogokuruza be. Kandi Labani na we yakomokaga kuri Yozefu, kubera iyo mpamvu we n’abasogokuruza be bari barabitse izo nyandiko.\n\n17 Nuko ubwo data yabonaga ibi bintu byose, yasendereye Roho, maze atangira guhanura ibyerekeye urubyaro rwe—\n\n18 Ko ibyo bisate bizagera ku mahanga yose, amoko, indimi, n’abantu bo mu rubyaro rwe.\n\n19 Kubera iyo mpamvu, yavuze ko ibi bisate by’umuringa bitazatikira na rimwe; kandi bitazateshwa agaciro ukundi n’igihe. Kandi yahanuye ibintu byinshi byerekeye urubyaro rwe.\n\n20 Kandi habayeho ko kugeza ubwo njyewe na data twari twarubahirije amategeko Nyagasani yari yaradutegetse.\n\n21 Kandi twabonye inyandiko Nyagasani yari yaradutegetse, nuko turazitatura maze dusanga ko zari zikenewe; koko, ndetse ari iz’agaciro gakomeye kuri twebwe, ku buryo twazabungabungira amategeko ya Nyagasani abana bacu.\n\n22 Kubera iyo mpamvu, byari mu bushishozi bwa Nyagasani ko tugomba kubitwara, ubwo twagendaga mu gasi twerekeza mu gihugu cy’isezerano.\n\n", "1-ne 6": "[center][font_size=26]Igice cya 6[/font_size][/center]\n\n[i]Nefi yandika ibintu by’Imana—Umugambi wa Nefi ni ukwingingira abantu gusanga Imana y’Aburahamu maze bagakizwa. Ahagana 600–592 M.K.[/i]\n\n1 Kandi ubu, njyewe, Nefi, sintanga igisekuru cy’abasogokuruza banjye muri iki gice cy’inyandiko yanjye; nta n’igihe icyo ari cyo cyose nzagitanga kuri ibi bisate ndimo kwandikaho; kuko cyatanzwe mu nyandiko yabitswe na data; niyo mpamvu, ntacyandika muri ibi nkora.\n\n2 Kuko birampagije kuvuga ko dukomoka kuri Yozefu.\n\n3 Kandi singomba by’umwihariko kuvuga inkuru yuzuye y’ibintu byose bya data, kuko bidashobora kwandikwa kuri ibi bisate, kuko nifuza umwanya kugira ngo nshobore kwandika ku bintu by’Imana.\n\n4 Kuko iyuzuzwa ry’umugambi wanjye ari uko nakwingingira abantu gusanga Imana ya Aburahamu, n’Imana ya Isaka, n’Imana ya Yakobo, maze bagakizwa.\n\n5 Kubera iyo mpamvu, ibintu bishimisha isi simbyandika, ahubwo ndandika ibintu bishimisha Imana n’abatari ab’isi.\n\n6 Kubera iyo mpamvu, nzatanga itegeko ku rubyaro rwanjye, ko batazarunda kuri ibi bisate ibintu bidafitiye akamaro abana b’abantu.\n\n", "1-ne 7": "[center][font_size=26]Igice cya 7[/font_size][/center]\n\n[i]Abahungu ba Lehi basubira i Yerusalemu maze bagasaba Ishimayeli n’urugo rwe kwifatanya nabo mu rugendo rwabo—Lamani n’abandi bigomeka—Nefi ashishikariza abavandimwe be kwizera Nyagasani—Bamuzirikisha imigozi nuko bakagambirira kumurimbura—Abohorwa n’ ububasha bw’ukwizera—Abavandimwe be basaba imbabazi—Lehi n’abo bari kumwe batura igitambo n’amaturo yokejwe. Ahagana 600–592 M.K.[/i]\n\n1 Kandi ubu nifuza ko mwamenya, ko nyuma y’uko data, Lehi, yari amaze guhanura ku byerekeye urubyaro rwe, habayeho ko Nyagasani yongeye kuvugana nawe, avuga ko bitari bikwiriye kuri we, Lehi, ko yajyana umuryango we mu gasi wonyine; ahubwo ko abahungu be bakwiriye gufata abakobwa bababera abagore kugira ngo barerere urubyaro Nyagasani mu gihugu cy’isezerano.\n\n2 Kandi habayeho ko Nyagasani yamutegetse ko njyewe, Nefi, n’abavandimwe banjye, twakongera gusubira mu gihugu cya Yerusalemu, maze tukamanukana Ishimayeli n’umuryango we mu gasi.\n\n3 Kandi habayeho ko njyewe, Nefi, hamwe n’abavandimwe banjye, twongeye kujya mu gasi kugira ngo tuzamukire i Yerusalemu.\n\n4 Kandi habayeho ko, twazamukiye ku nzu ya Ishimayeli, kandi twagize ubutoni mu maso ya Ishimayeli, ubwo twamubwiraga amagambo ya Nyagasani.\n\n5 Kandi habayeho ko Nyagasani yoroheje umutima wa Ishimayeli, ndetse n’urugo rwe, ku buryo twafatanye urugendo tukamanukira mu gasi ku ihema rya data.\n\n6 Kandi habayeho ko ubwo twafataga urugendo mu gasi, dore Lamani na Lemuweli, na babiri mu bakobwa ba Ishimayeli, n’abahungu babiri ba Ishimayeli n’imiryango yabo, batwigometseho; koko, bigomeka kuri njyewe, Nefi, na Samu, na se, Ishimayeli, n’umugore we, n’abandi bakobwa be batatu.\n\n7 Kandi habayeho ko muri uko kwigomeka, bashakaga gusubira mu gihugu cya Yerusalemu.\n\n8 Kandi ubwo njyewe, Nefi, kubera ko nari nishwe n’agahinda kubera ukwinangira kw’imitima yabo, niyo mpamvu nabavugishije, mbabwira, koko, ndetse Lamani na Lemuweli nti: Dore muri bakuru banjye, none byashoboka bite ko mwanangira imitima yanyu, maze mugahuma mu mitekerereze, ngo mwifuze ko njyewe, murumuna wanyu, nkwiriye kubabwira, koko, kandi nkababera urugero?\n\n9 Byashoboka bite ko mutumviye ijambo rya Nyagasani?\n\n10 Byashoboka bite ko mwibagiwe ko mwabonye umumarayika wa Nyagasani?\n\n11 Koko, kandi byashoboka bite ko mwibagiwe ibintu bikomeye Nyagasani yadukoreye mu kutugobotora mu maboko ya Labani, ndetse kugira ngo tubone inyandiko?\n\n12 Koko, byashoboka bite ko mwibagirwa ko Nyagasani ashobora gukora ibintu byose bijyanye n’ugushaka kwe, ku bana b’abantu, baramutse bafite ukwizera muri we? Kubera iyo mpamvu, nimureke tumubere indahemuka.\n\n13 Kandi nibibaho ko tumubera indahemuka, tuzagira igihugu cy’isezerano; kandi muzamenya mu bihe bizaza ko ijambo rya Nyagasani ryerekeye ukurimbuka kwa Yerusalemu rizuzuzwa; kuko ibintu byose Nyagasani yavuze byerekeye ukurimbuka kwa Yerusalemu bigomba kuzuzwa.\n\n14 Kuko dore, Roho wa Nyagasani azareka vuba aha kubahendahenda; kuko dore, bahakanye abahanuzi, na Yeremiya bamujugunye mu nzu y’imbohe. Kandi bashatse gutwara data ubuzima, kugeza ubwo bamwirukanye mu gihugu.\n\n15 Ubu dore, ndababwira ko nimusubira i Yerusalemu namwe muzarimbukana nabo. Kandi ubu, niba mufite uguhitamo, nimuzamukire mu gihugu, kandi mwibuke amagambo mbabwiye, ko nimugenda namwe muzarimbuka; kuko uko ni ko Roho wa Nyagasani ampatiye kuvuga.\n\n16 Kandi habayeho ko ubwo njyewe, Nefi, nari maze kubwira ayo magambo abavandimwe banjye, barandakariye. Kandi habayeho ko bamfashe, kuko dore, bari barakaye bikabije, nuko bambohesha imigozi, kuko bashatse kunyambura ubuzima bwanjye, kugira ngo bansige mu gasi ngo nconcomerwe n’inyamaswa z’agasozi.\n\n17 Ariko habayeho ko nasenze Nyagasani, mvuga nti: O Nyagasani ukurikije ukwizera kwanjye muri wowe, wangobotoye mu maboko by’abavandimwe banjye; koko, ndetse ukampa imbaraga kugira ngo nturitse iyi migozi bambohesheje.\n\n18 Kandi habayeho ko ubwo nari maze kuvuga aya magambo, dore, imigozi yo ku birenge no ku maboko yararekuye, nuko mpagarara imbere y’abavandimwe banjye, maze nongera kubabwira.\n\n19 Kandi habayeho ko bongeye kundakarira, nuko bashaka kumfata; ariko dore, umwe mu bakobwa ba Ishimayeli, koko, n’umwe mu bahungu ba Ishimayeli, binginze abavandimwe banjye, kugeza ubwo buruye imitima yabo; nuko bareka kwihatira kunyambura ubuzima bwanjye.\n\n20 Kandi habayeho ko bishwe n’agahinda, kubera ubugome bwabo, kugeza ubwo bapfukamye imbere yanjye, baranyinginga kugira ngo mbababarire ku bintu bari bankoreye.\n\n21 Kandi habayeho ko nabababariye mu by’ukuri ibyo bari bankoreye, kandi nabashishikarije ko bagomba gusenga Nyagasani Imana yabo ngo babone imbabazi. Kandi habayeho ko babikoze batyo. Nuko nyuma yuko bari bamaze gusenga Nyagasani twongeye gufata urugendo rwacu tugana ku ihema rya data.\n\n22 Kandi habayeho ko twamanukiye ku ihema rya data. Nuko nyuma njyewe n’abavandimwe banjye n’inzu yose ya Ishimayeli tumaze kumanukira ku ihema rya data, batanze amashimwe kuri Nyagasani Imana yabo; maze bayitambira igitambo n’amaturo yokejwe.\n\n", "1-ne 8": "[center][font_size=26]Igice cya 8[/font_size][/center]\n\n[i]Lehi abona iyerekwa ry’igiti cy’ubugingo—Afata urubuto rwacyo nuko akifuza ko umuryango we wakora nkawe—Abona inkoni y’icyuma, inzira ifunganye kandi y’impatanwa, n’urwokotsi rw’umwijima rugota abantu—Sariya, Nefi, na Samu bafata ku rubuto, ariko Lamani na Lemuweli baranga. Ahagana 600–592 M.K.[/i]\n\n1 Kandi habayeho ko twakoranyirije hamwe imbuto z’uburyo bwose za buri bwoko, haba impeke z’ubwoko bwose, ndetse n’imbuto z’imbuto z’ubwoko bwose.\n\n2 Kandi habayeho ko mu gihe data yari ari mu gasi yatubwiye, avuga ati: Dore, narose inzozi, cyangwa mu yandi magambo, nabonye iyerekwa.\n\n3 Kandi dore, kubera ibintu nabonye, mfite impamvu yo kunezerwa muri Nyagasani kubera Nefi ndetse na Samu; kuko mfite impamvu yo kwibwira ko bo, ndetse benshi mu rubyaro rwabo, bazakizwa.\n\n4 Ariko dore, Lamani na Lemuweli, mfite ubwoba bukabije kubera mwebwe, kuko dore, bisa nk’aho nabonye mu nzozi zanjye, agasi kijimye kandi gateye ubwoba.\n\n5 Kandi habayeho ko nabonye umuntu kandi yari yambaye igishura cy’umweru; nuko araza maze ampagarara imbere.\n\n6 Kandi habayeho ko yamvugishije, nuko antegeka kumukurikira.\n\n7 Kandi habayeho ko uko namukurikiraga, nibonye ndi mu itongo ryijimye kandi riteye ubwoba.\n\n8 Kandi nyuma maze kugenda urugendo rw’igihe cy’amasaha menshi mu mwijima, natangiye gusenga Nyagasani kugirango angirire impuhwe, zijyanye n’ubwinshi bw’impuhwe ze zuje urugwiro.\n\n9 Kandi habayeho ko nyuma y’uko nari maze gusenga Nyagasani nabonye umurima mugari kandi munini.\n\n10 Kandi habayeho ko nabonye igiti, urubuto rwacyo rwari ruteye ubwuzu rutuma umuntu yishima.\n\n11 Kandi habayeho ko nacyegereye nuko mfata ku rubuto rwacyo; maze mbona ko rwari ruryohereye cyane kurusha izo naba narigeze kuryaho zose. Koko, kandi nabonye ko urubuto rwacyo rwari umweru, rurengeje ukwererana kose naba narigeze kubona.\n\n12 Nuko ubwo nafataga ku rubuto rwacyo rwujuje roho yanjye umunezero ukomeye bihebuje; kubera iyo mpamvu, natangiye kwifuza ko umuryango wanjye nawo ukwiriye gufataho; kuko namenye ko rwari ruteye ubwuzu kurusha izindi mbuto zose.\n\n13 Nuko uko nararanganyaga amaso hirya no hino, kugira ngo wenda mbone umuryango wanjye, nabonye umugezi w’amazi; kandi wari hafi y’icyo giti nari ndimo kuryaho urubuto.\n\n14 Nuko ndareba ngo mbone aho waturutse; maze mbona isoko yawo mu ntera ngufi; nuko ku isoko yawo mpabona nyoko Sariya, na Samu, na Nefi; kandi bari bahagaze nk’aho batazi aho bakwiriye kujya.\n\n15 Kandi habayeho ko nabarembuje; ndetse mbabwiza ijwi riranguruye ngo bansange, bafate ku rubuto, rwari ruteye ubwuzu kurusha izindi mbuto zose.\n\n16 Kandi habayeho ko bansanze nuko nabo bafata kuri urwo rubuto.\n\n17 Kandi habayeho ko nifuzaga ko Lamani na Lemuweli baza nuko nabo bagafata kuri urwo rubuto; kubera iyo mpamvu, nararanganyije amaso aherekeye aho umugezi uturuka, ngira ngo wenda nashobora kubabona.\n\n18 Kandi habayeho ko nababonye, ariko ntibansanze ngo bafate kuri urwo rubuto.\n\n19 Nuko mbona inkoni y’icyuma, kandi irambuye ku nkombe y’umugezi, kandi yayoboraga kuri cya giti nari mpagaze iruhande.\n\n20 Ndetse nabonye inzira ifunganye kandi y’impatanwa, yari iringaniye na ya nkoni y’icyuma, ndetse ikagera ku giti nari mpagazeho; kandi yayoboraga ku isoko y’umugezi, ku murima mugari kandi munini, nk’aho wari wabaye isi.\n\n21 Nuko mbona ibivunge bitabarika by’abantu, benshi muri bo babyiganaga baza imbere, kugirango babone inzira ibayobora kuri cya giti nari mpagaze iruhande.\n\n22 Kandi habayeho ko bigiye imbere, nuko batangira kugenda mu nzira yerekeza ku giti.\n\n23 Kandi habayeho ko habonetse icyokotsi cy’umwijima; koko, ndetse icyokotsi cy’umwijima gikabije, ku buryo abari batangiye kugenda muri iyo nzira babuze inzira yabo, nuko bararorongotana maze barazimira.\n\n24 Kandi habayeho ko nabonye abandi babyigana bajya imbere, nuko baraza maze bafata umutwe w’inkoni y’icyuma; nuko bakomeza kubyigana bajya imbere banyuze mu cyokotsi cy’umwijima, bizirika ku nkoni y’icyuma, ndetse kugeza aho bigiye imbere maze bafata k’urubuto rw’igiti.\n\n25 Nuko nyuma bamaze gufata ku rubuto rw’igiti bararanganyije amaso basa nk’ aho bakozwe n’isoni.\n\n26 Ndetse nanjye nararanganyije amaso hirya no hino, nuko mbona, ku rundi ruhande rw’umugezi w’amazi, inyubako ngari kandi nini; kandi yari nk’ihagaze mu kirere, hejuru cyane y’ubutaka.\n\n27 Kandi yari yuzuye abantu, haba abakuze n’abato, haba abagabo n’abagore kandi imyambarire yabo yari myiza bihebuje; kandi bari bafite imyitwarire yo gukwena no gutunga intoki zabo abaje aho kandi barimo gufata kuri urwo rubuto.\n\n28 Nuko nyuma bamaze kurya ku rubuto bakorwa n’isoni, kubera abari barimo kubamwaza; nuko bagwa mu tuyira tubujijwe maze barazimira.\n\n29 Kandi ubu njyewe, Nefi, simvuga amagambo yose ya data.\n\n30 Ariko, kugira ngo mpine inyandiko, dore, yabonye izindi mbaga zabyiganaga zigira imbere; nuko baraza maze bafata impera y’inkoni y’icyuma; nuko bakomeza imbere, bagumye gufata cyane kuri ya nkoni y’icyuma, kugeza bigiye hafi nuko bikubita hasi maze bafata ku rubuto rwa cya giti.\n\n31 Ndetse yabonye izindi mbaga zikabakaba inzira yazo izerekeza kuri ya nyubako ngari kandi nini.\n\n32 Kandi habayeho ko benshi barohamye mu ndiba y’umugezi; kandi benshi barazimiye ntiyongera kubabona, barorongotana mu mihanda itazwi.\n\n33 Kandi imbaga nini yinjiye muri iyo nyubako idasanzwe. Kandi nyuma bamaze kwinjira muri ya nyubako bantunze urutoki rw’agasuzuguro hamwe n’abarimo gufata kuri rwa rubuto; ariko ntitwabitayeho.\n\n34 Aya ni yo magambo ya data: Kuko abenshi babitayeho, bari bamaze kugwa.\n\n35 Kandi Lamani na Lemuweli ntibafashe ku rubuto, ni ko data yavuze.\n\n36 Kandi habayeho ko nyuma y’uko data yari amaze kuvuga amagambo yose y’inzozi ze cyangwa iyerekwa, akaba yari menshi, yatubwiye, ko kubera ibi bintu yabonye mu iyerekwa, yagiriye ubwoba bukabije Lamani na Lemuweli; koko, yatinye ko bashobora gucibwa imbere ya Nyagasani.\n\n37 Kandi noneho yabingingishije icyiyumviro cyose cy’umubyeyi wuje urugwiro, kugira ngo bumve amagambo ye, ko wenda Nyagasani yababera umunyempuhwe, maze ntabace; koko, data yarababwirije.\n\n38 Kandi nyuma amaze kubabwiriza, ndetse no kubahanurira ibintu byinshi, yabategetse kubahiriza amategeko ya Nyagasani; nuko arekera aho kubavugisha.\n\n", "1-ne 9": "[center][font_size=26]Igice cya 9[/font_size][/center]\n\n[i]Nefi akora amoko abiri y’inyandiko—Buri yose yitwa ibisate bya Nefi—Ibisate binini biriho amateka asanzwe; ibitoya bikibanda ku bintu bitagatifu. Ahagana 600–592 M.K.[/i]\n\n1 Kandi ibi bintu byose data yarabibonye, maze arabyumva, kandi arabivuga, ubwo yabaga mu ihema, mu kibaya cya Lemuweli, ndetse n’ibintu byinshi bikomeye birenze, bitashobora kwandikwa kuri ibi bisate.\n\n2 Kandi ubu, uko navuze ibyerekeye ibi bisate, dore ntabwo ari ibisate nshyiraho inkuru yose y’amateka y’abantu banjye; kuko ibisate nshyiraho inkuru yose y’abantu banjye nabihaye izina rya Nefi; kubera iyo mpamvu, byitwa ibisate bya Nefi, nk’izina ryanjye bwite; ndetse ibi bisate byitwa ibisate bya Nefi.\n\n3 Nyamara, nahawe itegeko rya Nyagasani ko ngomba gukora ibi bisate, ku bw’ umugambi udasanzwe kugira ngo hazabeho inkuru iharagaswe y’umurimo w’abantu banjye.\n\n4 Ku bindi bisate hagomba guharagatwaho inkuru y’ingoma y’abami, n’intambara n’amakimbirane y’abantu banjye; kubera iyo mpamvu ibi bisate ni iby’igice kibanda k’umurimo; naho ibindi bisate ni ibisate byibanda ku ngoma y’abami n’intambara n’amakimbirane y’abantu banjye.\n\n5 Kubera iyo mpamvu, Nyagasani yantegetse gukora ibi bisate kubera umugambi w’ubushishozi uri muri we, ukaba umugambi ntazi.\n\n6 Ariko Nyagasani azi ibintu byose uhereye ku ntangiriro; kubera iyo mpamvu, yateguye inzira yo gutunganya imirimo ye yose mu bana b’abantu; kuko dore, afite ububasha bwose bwo kuzuza amagambo yose. Kandi ni uko biri. Amena.\n\n", "1-ne 10": "[center][font_size=26]Igice cya 10[/font_size][/center]\n\n[i]Lehi ahanura ko Abayuda bazajyanwa bunyago n’Abanyababiloni—Avuga iby’ukuza mu Bayuda kwa Mesiya, Umukiza, Umucunguzi—Lehi avuga na none iby’ukuza k’umuntu ugomba kubatiza Ntama w’Imana—Lehi avuga iby’urupfu n’izuka rya Mesiya—Agereranya ugutatana n’ugukoranyirizwa hamwe kw’Abisirayeli n’igiti cy’umwelayo—Nefi avuga ku Mwana w’Imana, ku mpano ya Roho Mutagatifu, no ku kamaro kw’ubukiranutsi. Ahagana 600–592 M.K.[/i]\n\n1 Kandi ubu njyewe, Nefi, nkomeje gutanga inkuru kuri ibi bisate by’ibikorwa byanjye, n’ingoma yanjye n’umurimo; kubera iyo mpamvu, kugira ngo nkomeze n’inkuru yanjye, ngomba kugira icyo mvuga ku bintu bya data, ndetse n’ibyo abavandimwe banjye.\n\n2 Kuko dore, habayeho ko nyuma y’uko data yari amaze kuvuga amagambo y’inzozi ze, ndetse no kubashishikariza umwete wose, yababwiye ibyerekeye Abayuda—\n\n3 Ko nyuma bashobora kuzarimburwa, ndetse na wa murwa munini Yerusalemu, kandi benshi bakazatwarwa bunyago i Babiloni, bijyanye n’igihe gikwiriye bwite cya Nyagasani, bakazongera kugaruka, koko, ndetse bakavanwa mu buretwa; maze nyuma y’uko bazavanwa mu buretwa bakazongera gutunga igihugu cy’umurage wabo.\n\n4 Koko, ndetse imyaka magana atandatu uhereye igihe data yaviriye i Yerusalemu, Nyagasani Imana azahagurutsa umuhanuzi mu Bayuda—ndetse Mesiya, cyangwa, mu yandi magambo, Umukiza w’isi.\n\n5 Ndetse yavuze ibyerekeye ukuntu umubare munini w’abahanuzi wari waratanze ubuhamya kuri ibi bintu, byerekeye uyu Mesiya, wari waravuzwe, cyangwa uyu Mucunguzi w’isi.\n\n6 Kubera iyo mpamvu, inyokomuntu yose yariyarazimiye kandi yaraguye, kandi yari kuzahora ityo keretse yishingikirije kuri uyu Mucunguzi.\n\n7 Ndetse yavuze ibyerekeye umuhanuzi wagombaga kuza mbere ya Mesiya, gutegura inzira ya Nyagasani—\n\n8 Koko, ndetse yagombaga kugenda kandi agatangariza mu gasi ati: Nimutegure inzira ya Nyagasani, kandi mugorore inzira ze; kuko hari uhagaze hagati yanyu mutazi, kandi ni umunyembaraga kundusha, sinkwiriye no gupfundura udushumi tw’inkweto ze. Kandi data yavuze cyane ku byerekeye iki kintu.\n\n9 Kandi data yavuze ko agomba kuzabatiriza muri Betabara, hirya ya Yorodani; ndetse yavuze ko azabatirisha amazi; ndetse ko agomba kuzabatiza Mesiya n’amazi.\n\n10 Kandi nyuma yuko azaba amaze kubatiza Mesiya n’amazi, azamenya kandi azahamya ko yabatije Ntama w’Imana, uzakuraho ibyaha by’isi.\n\n11 Kandi habayeho ko nyuma y’uko data yari amaze kuvuga aya magambo yabwiye abavandimwe banjye ibyerekeye inkuru nziza izigishwa mu Bayuda, ndetse n’ibyerekeye ugukenderera kw’abayahudi mu ukutizera. Kandi nyuma y’uko bazaba bamaze kwica Mesiya, ugomba kuzaza, kandi nyuma y’uko azaba amaze kwicwa azahaguruka mu bapfuye, maze azigaragarize, ku bwa Roho Mutagatifu, Abanyamahanga.\n\n12 Koko, ndetse data yavuze cyane ibyerekeye Abanyamahanga, ndetse n’ibyerekeye inzu ya Isirayeli, ko bazagereranywa n’igiti cy’umwelayo, amashami yacyo azahwanyuzwa maze akazatatanyirizwa ku isi yose.\n\n13 Kubera iyo mpamvu, yavuze ko ari ngombwa ko tuzajyanwa duhuje umutima mu gihugu cy’isezerano, kugira ngo twuzuze ijambo rya Nyagasani, ko tuzatatanyirizwa ku isi yose.\n\n14 Kandi nyuma y’uko inzu ya Isirayeli izatatanywa, bazongera bakoranyirizwe hamwe, cyangwa, muri make, nyuma y’uko Abanyamahanga bazaba barakiriye ubwuzure bw’Inkuru Nziza, amashami y’umwimerere y’igiti cy’umwelayo, cyangwa ibisigisigi by’inzu ya Isirayeli, azaterwaho, cyangwa bazamenya ibya Mesiya nyakuri, Nyagasani n’Umucunguzi wabo.\n\n15 Kandi ni muri iyo mvugo data yahanuye maze akabwira abavandimwe banjye, ndetse ibindi bintu byinshi simbyandika muri iki gitabo; kuko nanditsemo byinshi nk’uko nabyifuzaga mu kindi gitabo cyanjye.\n\n16 Kandi ibintu byose navuze, byakozwe ubwo data yabaga mu ihema, mu kibaya cya Lemuweli.\n\n17 Kandi habayeho ko nyuma njyewe, Nefi, kubera ko nari narumvise amagambo yose ya data, yerekeye ibintu yabonye mu iyerekwa, ndetse n’ibintu yavuze ku bw’ububasha bwa Roho Mutagatifu, ububasha yakiriye kubw’ukwizera Umwana w’Imana—kandi Umwana w’Imana yari Mesiya wagombaga kuza—Njyewe, Nefi, nifuzaga na none ko nabona, kandi nkumva, kandi nkamenya iby’ibi bintu, ku bw’ububasha bwa Roho Mutagatifu, we mpano y’Imana kuri bose bamushakana umwete, nko mu bihe bya kera kimwe no mu gihe agomba kwigaragariza abana b’abantu.\n\n18 Kuko ni umwe ejo hashize, uyu munsi, n’iteka ryose; kandi inzira yateguriwe abantu bose uhereye ku iremwa ry’isi, niba bibayeho ko bihana kandi bakamusanga.\n\n19 Kuko uzashakana umwete azahabwa; kandi amayobera y’Imana azabahishurirwa, ku bw’ububasha bwa Roho Mutagatifu kimwe no muri ibi bihe nko mu bihe bya kera, kandi kimwe no mu bihe bya kera nko mu bihe bizaza; kubera iyo mpamvu, inzira ya Nyagasani ni uruhererekane rumwe ruhoraho.\n\n20 None ibuka, wowe muntu, kubera ibikorwa byawe byose uzajyanwa mu rubanza.\n\n21 Kubera iyo mpamvu, niba warashatse gukoresha ubugome mu minsi y’igeragezwa ryawe, ubwo uzagaragara wanduye imbere y’intebe y’urubanza y’Imana; kandi nta kintu cyanduye gishobora kubana n’Imana; niyo mpamvu, ugomba gucibwa iteka ryose.\n\n22 Kandi Roho Mutagatifu yampaye uburenganzira ko ngomba kuvuga ibi bintu, maze simbyiharire.\n\n", "1-ne 11": "[center][font_size=26]Igice cya 11[/font_size][/center]\n\n[i]Nefi abona Roho wa Nyagasani kandi akerekwa mu iyerekwa igiti cy’ubugingo—Abona nyina w’Umwana w’Imana kandi amenya iby’ukwimanura hasi kw’Imana—Abona umubatizo, umurimo, n’ibambwa rya Ntama w’Imana—Abona na none ihamagarwa n’umurimo w’Intumwa Cumi n’ebyiri za Ntama. Ahagana 600–592 M.K.[/i]\n\n1 Kuko habayeho ko nyuma y’uko nari maze kwifuza kumenya ibintu data yari yarabonye, kandi kubera ko nizeraga ko Nyagasani ashobora kubimenyesha, ubwo nari nicaye ntekereza byimbitse mu mutima wanjye najyanywe muri Roho wa Nyagasani, koko, ku musozi muremure bihebuje, ntigeze mbona na rimwe mbere, kandi kuri wo nta na rimwe nigeze mpakandagiza ikirenge cyanjye.\n\n2 Kandi Roho yarambwiye ati: Dore, ni iki wifuza?\n\n3 Maze ndamubwira nti: Ndifuza kubona ibintu data yabonye.\n\n4 Nuko Roho arambwira ati: Wemera se ko so yabonye igiti yavuze?\n\n5 Maze ndamubwira nti: Yego, uzi ko nizera amagambo yose ya data.\n\n6 Kandi ubwo nari maze kuvuga aya magambo, Roho yaranguruye ijwi, avuga ati: Hahimbazwe Nyagasani, Imana isumbabyose; kuko ari Imana itegeka isi yose, koko, ndetse iri hejuru ya byose. Kandi urahirwa wowe, Nefi, kuko wemera Umwana w’Imana isumbabyose; kubera iyo mpamvu, uzabona ibintu wifuje.\n\n7 Kandi dore iki kintu uzagihabwaho ikimenyetso, kugira ngo numara kubona igiti cyera urubuto so yariyeho, uzabone na none umuntu amanuka mu ijuru, kandi uzamumwibonera; nuko nyuma y’uko uzaba umaze kumubona uzahamye ko ari Umwana w’Imana.\n\n8 Kandi habayeho ko Roho yambwiye ati: Reba! Nuko ndareba maze mbona igiti; kandi cyasaga n’igiti data yabonye; kandi ubwiza bwacyo bwari burenze cyane, koko, buhebuje ubwiza bwose; kandi ukwererana kwacyo kwahebuzaga uk’urubura.\n\n9 Kandi habayeho ko nyuma y’uko nari maze kubona igiti, nabwiye Roho nti: Nabonye ko wanyeretse igiti cy’agaciro gakomeye kurusha ibindi byose.\n\n10 Maze arambwira ati: Ni iki wifuza?\n\n11 Nuko ndamubwira nti: Kumenya ibisobanuro byacyo—kuko namubwiraga nk’uko umuntu avuga; kuko nabonye ko yari mu ishusho y’umuntu; nyamara, nari nzi ko yari Roho wa Nyagasani; nuko amvugisha nk’uko umuntu avugisha undi.\n\n12 Kandi habayeho ko yambwiye ati: Reba! Maze ndareba ngerageza kumuhanga amaso, maze sinamubona; kuko yari yamaze kuva imbere yanjye.\n\n13 kandi habayeho ko narebye maze mbona umurwa munini wa Yerusalemu, ndetse n’indi mirwa. Maze mbona umurwa wa Nazareti; nuko mu murwa wa Nazareti mbonamo isugi, kandi yari ahebuje kuba acyeye kandi ari inzobe.\n\n14 Kandi habayeho ko nabonye ijuru rikinguka; nuko umumarayika aramanuka maze ampagarara imbere; maze arambwira ati: Nefi, ubonye iki?\n\n15 Nuko ndamubwira nti: Isugi, nziza cyane kandi icyeye kurusha andi masugi yose.\n\n16 Maze arambwira ati: Ese uzi ukwimanura hasi kw’Imana?\n\n17 Nuko ndamubwira nti: Nzi ko ikunda abana bayo; icyakora, sinzi igisobanuro cy’ibintu byose.\n\n18 Maze arambwira ati: Dore, isugi wabonye ni nyina w’Umwana w’Imana, mu buryo bw’umubiri.\n\n19 Kandi habayeho ko nabonye ko yajyanywe muri Roho; maze nyuma y’uko yari yajyanywe muri Roho mu kanya gato, umumarayika yarambwiye, avuga ati: Reba!\n\n20 Maze ndareba kandi nongera kubona ya sugi, icigatiye umwana mu maboko yayo.\n\n21 Nuko umumarayika arambwira ati: Dore Ntama w’Imana, koko, ndetse Umwana wa Data Uhoraho! Ese uzi icyo igiti so yabonye gisobanura?\n\n22 Maze musubiza, mvuga nti: Yego, ni urukundo rw’Imana, rwisakaje hose mu mitima y’abana b’abantu; niyo mpamvu, aricyo giteye ubwuzu kuruta ibintu byose.\n\n23 Nuko ambwira, avuga ati: Nibyo, kandi kirusha ibindi kunezeza ubugingo.\n\n24 Kandi nyuma yo kuvuga aya magambo, yarambwiye ati: Reba! Maze ndareba, nuko mbona Umwana w’Imana agendagenda mu bana b’abantu; kandi mbona benshi bikubita hasi ku birenge bye maze bakamuramya.\n\n25 Kandi habayeho ko nabonye ko inkoni y’icyuma, data yari yarabonye, yari ijambo ry’Imana, ryayoboraga ku isoko y’amazi atemba, cyangwa ku giti cy’ubugingo; ayo mazi akaba ari igishushanyo cy’urukundo rw’Imana; ndetse nabonye ko igiti cy’ubugingo cyari igishushanyo cy’urukundo rw’Imana.\n\n26 Maze umumarayika yongera kumbwira ati: Reba maze ubone ukwimanura hasi kw’Imana.\n\n27 Nuko ndareba maze mbona Umucunguzi w’isi, data yari yaravuze; ndetse mbona umuhanuzi wagombaga kumutegurira inzira mbere. Kandi Ntama w’Imana yaraje maze abatizwa na we; nuko nyuma yuko abatizwa, nabonye ijuru rikinguka, maze Roho Mutagatifu amanuka ava mu ijuru nuko amujyaho mu ishusho y’inuma.\n\n28 Kandi nabonye ko yagiye gufasha abantu, mu bubasha n’ikuzo ryinshi; maze imbaga y’abantu ikoranira hamwe ngo imwumve; nuko mbona ko bamwirukanye ngo abavemo.\n\n29 Ndetse nabonye cumi na babiri bandi bamukurikiye. Kandi habayeho ko batwawe muri Roho imbere yanjye, maze sinababona.\n\n30 Kandi habayeho ko umumarayika yongeye kumbwira, avuga ati “Reba!” Maze ndareba, nuko mbona ijuru ryongeye gukinguka, kandi mbona abamarayika bamanukira ku bana b’abantu; kandi bakabafasha.\n\n31 Nuko yongeye kumbwira, avuga ati: Reba! Maze ndareba, nuko mbona Ntama w’Imana ajya mu bana b’abantu. Kandi nabonye imbaga y’abantu bari barwaye, kandi bari bababajwe mu buryo bwose bw’indwara, n’abadayimoni na roho mbi; maze umumarayika arambwira kandi anyereka ibi bintu byose. Kandi bakijijwe n’ububasha bwa Ntama w’Imana; nuko abadayimoni na roho mbi birirukanwa.\n\n32 Kandi habayeho ko umumarayika yongeye kumbwira, avuga ati “Reba!” Maze ndareba nuko mbona Ntama w’Imana, ko yari atwawe n’abantu; koko, Umwana w’Imana ihoraho yaciriwe urubanza n’isi; kandi narabibonye kandi ndabihamya.\n\n33 Kandi njyewe, Nefi, nabonye ko yazamuwe ku musaraba kandi yicwa kubera ibyaha by’isi.\n\n34 Kandi nyuma y’uko yari amaze kwicwa nabonye imbaga z’isi, ko zari zikoranyirije hamwe ngo zirwanye intumwa za Ntama; kuko ni uko bitwaga n’umumarayika wa Nyagasani.\n\n35 Kandi imbaga y’isi yakoraniye hamwe; maze mbona ko bari mu nyubako ngari kandi nini, isa n’inyubako data yabonye. Kandi umumarayika wa Nyagasani yongeye kumbwira, avuga ati: Dore isi n’ubwenge bwayo; koko, dore inzu ya Isirayeli yakoraniye hamwe kugira ngo irwanye izo ntumwa cumi n’ebyiri za Ntama.\n\n36 Kandi habayeho ko nabonye kandi mpamya, ko iyo nyubako ngari kandi nini yari ubwirasi bw’isi; nuko irahanantuka, kandi ihanantuka ryayo ryari ritangaje bikabije. Nuko umumarayika wa Nyagasani arongera arambwira, avuga ati: Uku ni ko kuzaba ukurimburwa kw’amahanga, amoko, indimi, n’abantu, bazarwanya intumwa cumi n’ebyiri za Ntama.\n\n", "1-ne 12": "[center][font_size=26]Igice cya 12[/font_size][/center]\n\n[i]Nefi abona mu iyerekwa igihugu cy’isezerano; ubukiranutsi, ubukozi bw’ikibi, n’ukugwa kw’abaturage bacyo; ukuza kwa Ntama w’Imana muri bo, uko Abigishwa Cumi na Babiri n’Intumwa Cumi n ’ebyiri bazacira urubanza Isirayeli; n’imibereho iteye ishozi kandi yanduye y’abakenderera mu ukutizera. Ahagana 600–592 M.K.[/i]\n\n1 Kandi habayeho ko umumarayika yambwiye ati: Reba, kandi dore urubyaro rwawe, ndetse n’urubyaro rw’abavandimwe bawe. Nuko ndareba maze mbona igihugu cy’isezerano; kandi mbona imbaga z’abantu, koko, ndetse ubaye nk’ubabara bari benshi nk’umucanga w’inyanja.\n\n2 Kandi habayeho ko nabonye imbaga zikoraniye hamwe ngo zirwane, imwe irwanya indi; maze mbona intambara, n’ibihuha by’intambara, n’abicisha inkota bakomeye mu bantu banjye.\n\n3 Kandi habayeho ko nabonye abantu b’ibihe byinshi bapfa, bitewe n’intambara n’amakimbirane mu gihugu; nuko mbona imirwa myinshi, koko, ndetse ku buryo ntashoboye kuyibara.\n\n4 Kandi habayeho ko nabonye icyokotsi cy’umwijima gitwikiriye igihugu cy’isezerano; kandi mbona imirabyo, maze numva inkuba, n’imitingito, n’ubwoko bwose bw’umuriri w’urusaku; nuko mbona isi n’ibitare bisatagurika; kandi mbona imisozi isadukamo ibice; kandi nabonye ibibaya by’isi, byatatanye; kandi mbona imirwa myinshi yarengewe n’amazi; maze mbona myinshi yatwitswe n’umuriro; kandi mbona myinshi yahananukiye ku isi, kubera umutingito wayo.\n\n5 Kandi habayeho ko nyuma yo kubona ibi bintu, nabonye igihu cy’umwijima, gitamuruka ku isi; nuko dore, nabonye imbaga z’abantu zitagushijwe n’imanza zikomeye kandi ziteye ubwoba za Nyagasani.\n\n6 Nuko mbona ijuru rikingutse, maze Ntama w’Imana amanuka ava mu ijuru; nuko aza hasi kandi arabigaragariza.\n\n7 Ndetse nabonye kandi ndahamya ko Roho Mutagatifu yamanukiye ku bandi cumi na babiri; kandi bimitswe n’Imana, kandi baratoranyijwe.\n\n8 Nuko umumarayika ambwira, avuga ati: Dore abigishwa cumi na babiri ba Ntama, batoranyirijwe gufasha urubyaro rwawe.\n\n9 Maze arambwira ati: Ese wibuka intumwa cumi n’ebyiri za Ntama? Dore nizo zizaca urubanza rw’imiryango cumi n’ibiri ya Isirayeli; kubera iyo mpamvu, ababwirizabutumwa cumi na babiri b’urubyaro rwawe bazacirwa urubanza nazo; kuko muri abo mu nzu ya Isirayeli.\n\n10 Nuko aba babwirizabutumwa cumi na babiri wabonye bazacira urubanza urubyaro rwawe. Kandi, dore, ni abakiranutsi iteka ryose; kuko kubera ukwizera kwabo muri Ntama w’Imana imyambaro yabo yejejwe mu maraso ye.\n\n11 Nuko umumarayika arambwira ati: Reba! Maze ndareba, nuko mbona ibisekuruza bitatu bipfira mu bukiranutsi; kandi imyambaro yabo yareraga ndetse isa nk’iya Ntama w’Imana. Umumarayika arambwira ati: Aba bejejwe mu maraso ya Ntama, kubera ukwizera bamufitemo.\n\n12 Kandi njyewe, Nefi, na none nabonye benshi bo mu gisekuruza cya kane bapfiriye mu bukiranutsi.\n\n13 Kandi habayeho ko nabonye imbaga yo ku isi yakoraniye hamwe.\n\n14 Nuko umumarayika arambwira ati: Dore urubyaro rwawe, ndetse n’urw’abavandimwe bawe.\n\n15 Kandi habayeho ko narebye maze mbona abantu b’urubyaro rwanjye bakoraniye hamwe mu mbaga barwanya urubyaro rw’abavandimwe banjye; kandi bari bakoranyirijwe hamwe no kurwana.\n\n16 Nuko umumarayika ambwira, avuga ati: Dore isoko y’amazi yanduye so yabonye; koko, ndetse umugezi yavuze; n’indiba yayo ni indiba y’ikuzimu.\n\n17 Kandi icyokotsi cy’umwijima ni ibishuko bya sekibi, bihuma amaso, maze bikanangira imitima y’abana b’abantu; kandi bikabayobora mu nzira ngari za kure kugira ngo bapfe maze bazimire.\n\n18 Kandi ’inzu ngari kandi nini, so yabonye, ni ibitekerezo bitagira umumaro n’ubwibone bw’abana b’abantu. Kandi umuhora munini kandi uteye ubwoba urabatandukanya; koko, ndetse ijambo ry’ubutabera ry’Imana Ihoraho, na Mesiya ari we Ntama w’Imana, utangirwa ubuhamya na Roho Mutagatifu, uhereye mu ntangiriro y’isi kugeza ubu, kandi uhereye ubu kugeza n’iteka ryose.\n\n19 Kandi mu gihe umumarayika yavugaga aya magambo, nararebye nuko mbona ko urubyaro rw’abavandimwe banjye bahanganye n’urubyaro rwanjye, hakurikijwe ijambo ry’umumarayika; maze kubera ubwibone bw’urubyaro rwanjye, n’ibishuko bya sekibi, nabonye ko urubyaro rw’abavandimwe banjye batsinze abantu b’urubyaro rwanjye.\n\n20 Kandi habayeho ko narebye, maze mbona abantu b’urubyaro rw’abavandimwe banjye ko banesheje urubyaro rwanjye; nuko baba imbaga yuzuye igihugu.\n\n21 Nuko mbabona bakoraniye hamwe mu mbaga; maze mbona intambara n’ibihuha by’intambara muri bo; kandi mu ntambara n’ibihuha by’intambara nabonyemo ibisekuruza byinshi bipfa.\n\n22 Nuko umumarayika arambwira ati: Dore aba bazakenderera mu ukutizera.\n\n23 Kandi habayeho ko nabonye, nyuma y’uko bari bamaze gukenderera mu ukutizera bahindutse umukara, kandi bateye ishozi, kandi ari abantu banduye, buzuye ubunebwe n’ubwoko bwose bw’amahano.\n\n", "1-ne 13": "[center][font_size=26]Igice cya 13[/font_size][/center]\n\n[i]Nefi abona mu iyerekwa itorero rya sekibi rishyirwaho mu Banyamahanga, ivumburwa n’uguturwa kw’Amerika, izimira ry’ibice byinshi byeruye kandi by’agaciro gakomeye bya Bibiliya, ingaruka y’ubuyobe bw’abanyamahanga, igarurwa ry’inkuru nziza, ukuza kw’icyanditswe gitagatifu cy’umunsi wa nyuma, n’iyubakwa rya Siyoni. Ahagana 600–592 M.K.[/i]\n\n1 Kandi habayeho ko umumarayika yambwiye, avuga ati: Reba! Nuko ndareba maze mbona amahanga menshi n’ubwami.\n\n2 Maze umumarayika arambwira ati: Urabona iki? Nuko ndavuga nti: Ndabona amahanga menshi n’ubwami.\n\n3 Maze arambwira ati: Aya ni amahanga n’ubwami bw’Abanyamahanga.\n\n4 Kandi habayeho ko nabonye mu bwoko bw’Abanyamahanga itangizwa ry’itorero rikomeye.\n\n5 Nuko umumarayika arambwira ati: Dore itangizwa ry’itorero rizira cyane kurusha ayandi matorero, ryica abera b’Imana, koko, maze rikabashinyagurira kandi rikabazirika, maze rikababohesha ingoyi y’icyuma, nuko rikabashora mu buretwa.\n\n6 Kandi habayeho ko nabonye itorero rinini kandi rizira; nuko mbona ko sekibi ari we warishinze.\n\n7 Nuko ndetse nabonye zahabu, na feza, n’imyenda y’ihariri, n’imyenda itukura, n’iy’ubwoya buboshye neza, n’amoko yose y’imyenda ihenze; kandi mbona n’amahabara menshi.\n\n8 Maze umumarayika arambwira ati: Dore zahabu, na feza, n’imyenda y’ihariri, n’imyenda itukura, n’iy’ubwoya buboshye neza, n’imyenda ihenze, na ba maraya, ni byo byifuzo by’iri torero rinini kandi rizira.\n\n9 Ndetse kubw’uguhimbazwa n’isi barimbura abera b’Imana, maze bakabashyira mu buretwa.\n\n10 Kandi habayeho ko narebye maze mbona amazi menshi; kandi yatandukanyaga Abanyamahanga n’urubyaro rw’abavandimwe banjye.\n\n11 Kandi habayeho ko umumarayika yambwiye ati: Dore umujinya w’Imana uri ku rubyaro rw’abavandimwe bawe.\n\n12 Nuko ndareba maze mbona umuntu mu Banyamahanga, wari wari atandukanijwe n’urubyaro rw’abavandimwe banjye n’amazi magari; maze mbona Roho w’Imana, ko yamanutse maze akorera muri wa muntu; maze yambuka ya mazi magari, ndetse ajya mu rubyaro rw’abavandimwe banjye, bari mu gihugu cy’isezerano.\n\n13 Kandi habayeho ko nabonye Roho w’Imana, akorera mu bandi Banyamahanga; nuko bambuka ya mazi magari, bava mu buretwa.\n\n14 Kandi habayeho ko nabonye imbaga nyinshi z’Abanyamahanga mu gihugu cy’isezerano; maze mbona umujinya w’Imana, ko wari ku rubyaro rw’abavandimwe banjye; kandi bari batatanyijwe imbere y’Abanyamahanga kandi bakubitwa.\n\n15 Maze mbona Roho wa Nyagasani, ko yari ku Banyamahanga, nuko baratunganirwa kandi bahabwa igihugu cy’umurage wabo; kandi nabonye ko bari inzobe, kandi bakeye bihebuje kandi ari beza, basa nk’abantu banjye mbere y’uko bicwa.\n\n16 Kandi habayeho ko njyewe, Nefi, nabonye ko Abanyamahanga bari baravuye mu buretwa biyoroheje imbere ya Nyagasani; kandi ububasha bwa Nyagasani bwari hamwe na bo.\n\n17 Kandi nabonye amoko Abanyamahanga baturutsemo akoraniye ku mazi, ndetse no ku butaka, ngo babarwanye.\n\n18 Kandi nabonye ko ububasha bw’Imana bwari hamwe na bo, ndetse ko n’umujinya w’Imana wari kuri abo bose bari bakoraniye hamwe ngo babarwanye.\n\n19 Kandi njyewe, Nefi, nabonye ko Abanyamahanga bari baragiye mu buretwa bagobotowe n’ububasha bw’Imana mu maboko y’andi mahanga yose.\n\n20 Kandi habayeho ko njyewe, Nefi, nabonye ko batunganiwe mu gihugu; maze mbona igitabo, kandi cyazanywe muri bo.\n\n21 Nuko umumarayika arambwira ati: Ese uzi igisobanuro cya kiriya gitabo?\n\n22 Maze ndamubwira nti: Ntacyo nzi.\n\n23 Nuko aravuga ati: Dore kivuye mu kanwa k’Umuyuda. Kandi, njyewe, Nefi, narakibonye; nuko arambwira ati: Igitabo ureba ni inyandiko y’Abayuda, kirimo ibihango bya Nyagasani, yagiranye n’Inzu ya Isirayeli; kandi kirimo ubuhanuzi bwinshi bw’abahanuzi batagatifu; kandi ni inyandiko imeze nk’ibyaharagaswe biri ku bisate by’umuringa, uretse ko butari bwinshi nka byo; icyakora, biriho ibihango bya Nyagasani, yagiranye n’inzu ya Isirayeli; niyo mpamvu bifite agaciro kanini ku Banyamahanga.\n\n24 Nuko umumarayika wa Nyagasani arambwira ati: Wabonye ko kiriya gitabo cyavuye mu kanwa k’Umuyuda; kandi ubwo cyavaga mu kanwa k’Umuyuda cyarimo ubwuzure bw’inkuru nziza ya Nyagasani, uwo intumwa cumi n’ebyiri zatangiye ubuhamya; kandi zibihamya hakurikijwe ukuri kuri muri Ntama w’Imana.\n\n25 Kubera iyo mpamvu, ibi bintu bivuye mu Bayuda ari umwimerere bijya mu Banyamahanga, bijyanye n’ukuri kuri mu Mana.\n\n26 Kandi nyuma yo kujyanwa n’ukuboko kw’intumwa cumi n’ebyiri za Ntama, biva mu Bayuda bijyanwa mu Banyamahanga, urabona ishyirwaho rya rya torero rikomeye kandi rizira, rikaba rizira kurusha andi matorero yose; kuko dore, bavanye mu nkuru nziza ya Ntama ibice byinshi byeruye kandi by’agaciro gakomeye; ndetse n’ibihango byinshi bya Nyagasani babivanyemo.\n\n27 Kandi ibi byose babikoze kugira ngo bagoreke inzira za Nyagasani, kugira ngo bahume amaso kandi banangire imitima y’abana b’abantu.\n\n28 Kubera iyo mpamvu, urabona ko nyuma y’uko cya gitabo kijyanywe mu biganza bya rya torero rinini kandi rizira, ko hari ibintu byinshi byeruye kandi by’agaciro gakomeye byavanywe muri icyo gitabo, aricyo gitabo cya Ntama w’Imana.\n\n29 Kandi nyuma y’uko ibyo bintu byeruye kandi by’agaciro gakomeye byavanwagamo cyajyanywe mu moko yose y’Abanyamahanga; nuko nyuma y’uko kijya mu moko yose y’Abanyamahanga; koko, ndetse hakurya y’amazi magari wabonye n’Abanyamahanga bari barajyanywe mu buretwa, wabonye—kubera ibyo bintu byinshi byeruye kandi by’agaciro gakomeye byavanywe muri cya gitabo, bikaba byari byeruye ku myumvire y’abana b’abantu, bigendeye ku kwerura kuri muri Ntama w’Imana—kubera ibi bintu byavanywe mu nkuru nzinza ya Ntama, benshi batabarika bacitse intege, koko, kugeza aho Satani agira ububasha bukomeye kuri bo.\n\n30 Nyamara, urabona ko Abanyamahanga bavanywe mu buretwa, kandi bazamuwe n’ububasha bw’Imana hejuru y’andi mahanga yose, mu gihugu cyatoranijwe mu bindi bihugu byose, kikaba igihugu Nyagasani Imana yagiranyeho igihango na data ko urubyaro rwe ruzagiraho umurage; none, urabona ko Nyagasani Imana atazemera ko Abanyamahanga bazarimbura burundu abivanze n’urubyaro rwawe, bakaba bari mu bavandimwe bawe.\n\n31 Ntabwo azemera ko Abanyamahanga barimbura urubyaro rw’abavandimwe bawe.\n\n32 Kandi ntabwo Nyagasani Imana azemera ko Abanyamahanga bazahama iteka ryose muri iyo mibereho iteye ubwoba y’ubuhumyi, wabonye barimo, kubera bya bice byeruye kandi by’agaciro gakomeye biruseho by’inkuru nziza ya Ntama byafatiriwe na rya torero rizira, wabonye itangizwa ryaryo.\n\n33 Niyo mpamvu Ntama w’Imana yavuze ati: Nzaba umunyempuhwe ku Banyamahanga, kugeza aho nzagenderera igisigisigi cya Isirayeli mu rubanza rukomeye.\n\n34 Kandi habayeho ko umumarayika wa Nyagasani yambwiye, avuga ati: Dore, niko Ntama w’Imana avuga: nyuma y’uko nagendereye igisigisigi cy’inzu ya Isirayeli—kandi iki gisigisigi mvuga ni urubyaro rwa so—niyo mpamvu, nyuma y’uko nabagendereye mu rubanza, kandi nkabakubitisha ukuboko kw’Abanyamahanga, kandi nyuma y’uko Abanyamahanga bacika intege bikabije, kubera bya bice byeruye kandi by’agaciro gakomeye biruseho by’inkuru nziza ya Ntama byafatiriwe na rya torero rizira, rikaba nyina wa ba malaya, ni ko Ntama avuga—Nzaba umunyampuhwe ku Banyamahanga kuri uwo munsi, ku buryo nzabazanira, mu bubasha bwanjye bwite, byinshi by’inkuru nziza yanjye izaba yeruye kandi ifite agaciro gakomeye, ni ko Ntama avuga.\n\n35 Kuko, dore, Ntama avuze atya: Nzigaragariza urubyaro rwawe, kugira ngo bazandike ibintu byinshi nzabamenyesha, bizaba byeruye kandi bifite agaciro gakomeye cyane; nuko nyuma y’uko urubyaro rwawe ruzarimburwa, kandi rugakenderera mu ukutizera, ndetse n’urubyaro rw’abavandimwe bawe, dore, ibi bintu bizahishwa, kugira ngo bizagere mu Banyamahanga, kubw’impano n’ububasha bwa Ntama.\n\n36 Kandi muri bo hazandikwa inkuru nziza yanjye, niko Ntama avuga, n’urutare rwanjye n’agakiza kanjye.\n\n37 Kandi hahirwa abazagerageza kubaka Siyoni yanjye kuri uwo munsi, kuko bazahabwa impano n’ububasha bwa Roho Mutagatifu; kandi nibihangana kugeza ku ndunduro bazazamurwa hejuru ku munsi wa nyuma, kandi bazakirizwa mu bwami budashira bwa Ntama; kandi bazagira ubwiza bukomeye abazatangaza amahoro, koko, ubutumwa bwiza bw’umunezero ukomeye hejuru y’imisozi!\n\n38 Kandi habayeho ko nabonye igisigisigi cy’urubyaro rw’abavandimwe banjye ndetse n’igitabo cya Ntama w’Imana, cyaturutse mu kanwa k’Umuyuda, ko cyaturutse mu Banyamahanga mu gisigisigi cy’urubyaro rw’abavandimwe banjye.\n\n39 Kandi nyuma y’uko kigeze muri bo nabonye ibindi bitabo, babizaniwe kubw’ububasha bwa Ntama, bivuye mu Banyamahanga kugira ngo bemeze Abanyamahanga n’igisigisigi cy’urubyaro rw’abavandimwe banjye, ndetse n’Abayuda batatanyirijwe ku isi hose, ko inyandiko z’abahanuzi n’iz’intumwa cumi n’ebyiri za Ntama ari iz’ukuri.\n\n40 Kandi umumarayika yambwiye, avuga ati: Izi nyandiko za nyuma, wabonye mu Banyamahanga, zizashyigikira ukuri kw’iza mbere, arizo z’intumwa cumi n’ebyiri za Ntama, kandi zizamenyekanisha bya bintu byeruye kandi by’agaciro gakomeye biruseho byavanywemo; kandi zizamenyesha amoko yose, indimi, n’abantu, ko Ntama w’Imana ari Umwana wa Data Uhoraho, n’Umukiza w’isi; kandi ko abantu bose bagomba kumusanga, cyangwa se ntibashobore gukizwa.\n\n41 Kandi bagomba kumusanga hakurikijwe amagambo yavuzwe n’akanwa ka Ntama; kandi amagambo ya Ntama azamenyekanishwa mu nyandiko z’urubyaro rwawe, kimwe no mu nyandiko z’intumwa cumi n’ebyiri za Ntama; niyo mpamvu zombi zizabumbirwa muri imwe; kuko hariho Imana imwe n’Umwungeri umwe ku isi yose.\n\n42 Kandi igihe kiraje ngo azigaragarize amahanga yose, yaba Abayuda ndetse n’Abanyamahanga; kandi namara kwigaragariza Abayuda ndetse n’Abanyamahanga, ubwo azigaragiriza Abanyamahanga ndetse n’Abayuda, nuko aba nyuma bazaba aba mbere, kandi aba mbere bazaba aba nyuma.\n\n", "1-ne 14": "[center][font_size=26]Igice cya 14[/font_size][/center]\n\n[i]Umumarayika abwira Nefi iby’imigisha n’imivumo izagwa ku Banyamahanga—Hariho amatorero abiri gusa: Itorero rya Ntama w’Imana n’itorero rya sekibi—Abera b’Imana mu mahanga yose batotezwa n’itorero rinini kandi rizira—Intumwa Yohana azandika ibyerekeye imperuka y’isi. Ahagana 600–592 M.K.[/i]\n\n1 Kandi hazabaho ko, Abanyamahanga nibazumvira Ntama w’Imana kuri uwo munsi azabigaragariza mu ijambo, ndetse no mu bubasha, mu gikorwa nyacyo, cyo kubavaniraho ibisitaza byabo—\n\n2 Nuko, nibatanangira imitima yabo kuri Ntama w’Imana, bazabaranwa n’urubyaro rwa so; koko, bazabaranwa n’inzu ya Isirayeli; kandi bazaba abantu bahiriwe mu gihugu cy’isezerano iteka ryose; ntabwo bazongera kujyanwa ukundi mu buretwa; kandi inzu ya Isirayeli ntizongera gukorwa n’isoni.\n\n3 Kandi cya cyobo kinini, bacukuriwe n’itorero rikomeye kandi rizira, ryatangijwe na sekibi n’abana bayo, kugira ngo ashobore kuyobereza roho z’abana b’abantu ikuzimu—koko, cya cyobo kinini cyacukuriwe ukurimburwa kw’abantu kizuzuzwamo abagicukuye, kugeza barimbutse burundu, niko Ntama w’Imana avuze; si ukurimbuka kwa roho, ahubwo ni ukurohwa kwayo mu kuzimu kutagira iherezo.\n\n4 Kuko dore, ibi bijyanye n’uburetwa bwa sekibi, ndetse no bijyanye n’ubutabera bw’Imana, bizaba kuri abo bose bazakora ubugome n’ibizira imbere yayo.\n\n5 Kandi habayeho ko umumarayika yambwiye njyewe, Nefi, avuga ati: Wabonye ko Abanyamahanga nibihana bizaba byiza kuri bo; kandi na none wamenye ibyerekeye ibihango bya Nyagasani ku nzu ya Isirayeli; ndetse ko uwo ari we wese uzihana atazarimbuka.\n\n6 Kubera iyo mpamvu, ishyano rigwiriye Abanyamahanga nibibaho ko banangirira imitima yabo Ntama w’Imana.\n\n7 Kuko igihe kiraje, niko Ntama w’Imana avuze, ko nzakorera umurimo ukomeye kandi utangaje mu bana b’abantu; umurimo uzahoraho, haba ku ruhande rumwe cyangwa urundi—byaba mu ukubemeza amahoro n’ubuzima buhoraho, cyangwa mu kubagobotora inangira ry’imitima n’ubuhumyi bw’ubwenge bwabo byabashoye mu buretwa, ndetse no mu kurimburwa, haba k’umubiri n’ukwa roho, bijyanye n’uburetwa bwa sekibi, nabuvuze.\n\n8 Kandi habayeho ko ubwo umumarayika yari amaze kuvuga aya magambo, yarambwiye ati: Ese uribuka ibihango bya Data yagiranye n’inzu ya Isirayeli? Ndamubwira nti: Yego.\n\n9 Kandi habayeho ko yambwiye ati: Reba, kandi urabona rya torero rikomeye kandi rizira, rikaba nyina w’ibizira, ryatangijwe na sekibi.\n\n10 Nuko arambwira ati: Reba hariho ariko amatorero abiri gusa; rimwe ni irya Ntama w’Imana, naho irindi ni itorero rya sekibi; kubera iyo mpamvu, uwo ari we wese utabarizwa mu itorero rya Ntama w’Imana abarizwa muri ririya torero rikomeye, ariryo nyina w’ibizira; kandi niwe habara y’isi yose.\n\n11 Kandi habayeho ko narebye maze mbona ihabara y’isi yose, kandi yari yicaye ku mazi magari; kandi yari afite ubutware ku isi yose, mu mahanga yose, amoko, indimi, n’abantu.\n\n12 Kandi habayeho ko nabonye itorero rya Ntama w’Imana, kandi umubare waryo wari mukeya, kubera ubugome n’ibizira bya maraya wicaye ku mazi magari; icyakora, nabonye ko itorero rya Ntama w’Imana, aribo bari abera b’Imana, nabo bari ku isi yose; kandi ubutware bwabo ku isi bwari buto kubera ubugome bwa maraya ukomeye nabonye.\n\n13 Kandi habayeho ko nabonye ko nyina ukomeye w’ibizira yakoranyirije hamwe imbaga ku isi yose, mu bihugu byose y’Abanyamahanga, ngo barwanye Ntama w’Imana.\n\n14 Kandi habayeho ko njyewe, Nefi, nabonye ububasha bwa Ntama w’Imana, ko bwamanukiye ku bera b’itorero rya Ntama, no ku bantu b’igihango cya Nyagasani, bari baratatanyirijwe ku isi yose; kandi bari bambaye ubukiranutsi n’ububasha bw’Imana mu ikuzo ryinshi.\n\n15 Kandi habayeho ko nabonye ko umujinya w’Imana wasutswe kuri rya torero rikomeye kandi rizira, bituma habaho intambara n’ibihuha by’intambara mu mahanga yose n’amoko yose y’isi.\n\n16 Maze uko hatangiraga kubaho intambara n’ibihuha by’intambara mu mahanga yose yari kumwe na nyina w’ibizira, umumarayika yambwiye, avuga ati: Dore, umujinya w’Imana uri kuri nyina w’amahabara kandi dore, uribonera ibi bintu byose—\n\n17 Kandi ubwo umunsi uje ngo umujinya w’Imana usukwe kuri nyina w’amahabara, ari we rya torero rikomeye kandi rizira ku isi yose, ryatangijwe na sekibi, ubwo, kuri uwo munsi, umurimo wa Data uzatangira, werekeye gutegura inzira y’ukuzuzwa kw’ibihango bye, yagiranye n’abantu bari mu nzu ya Isirayeli.\n\n18 Kandi habayeho ko umumarayika yambwiye, avuga ati: Reba!\n\n19 Nuko ndareba maze mbona umuntu, kandi yari yambaye igishura cyera.\n\n20 Maze umumarayika arambwira ati: Dore umwe mu ntumwa cumi n’ebyiri za Ntama.\n\n21 Dore, azabona kandi yandike ibisigaye by’ibi bintu; koko, ndetse ibintu byinshi byabaye.\n\n22 Ndetse azandika ibyerekeye imperuka y’isi.\n\n23 Kubera iyo mpamvu, ibintu azandika ni ibikwiriye kandi ni iby’ukuri; kandi dore byanditswe mu gitabo wabonye kiva mu kanwa k’Umuyuda; kandi igihe cyavaga mu kanwa k’Umuyuda, cyangwa igihe cya gitabo cyavaga mu kanwa k’Umuyuda, ibintu byari byanditswe byari byeruye kandi bitunganye, kandi byari iby’agaciro gakomeye biruseho kandi byoroheye imyumvire y’abantu bose.\n\n24 Kandi dore, ibintu iyi ntumwa ya Ntama izandika ni ibintu byinshi wabonye; kandi dore, n’ibisigaye uzabibona.\n\n25 Ariko ibintu uzabona nyuma y’ibi, ntuzabyandike; kuko Nyagasani Imana yashyizeho intumwa ya Ntama w’Imana ngo izabyandike.\n\n26 Ndetse n’abandi babayeho, yaberetse ibintu byose, kandi barabyanditse; bifungishwa ubujeni ngo bizaze mu umwimerere wabyo, bijyanye n’ukuri kuri muri Ntama, mu gihe bwite cyagenwe cya Nyagasani, ku nzu ya Isirayeli.\n\n27 Kandi njyewe, Nefi, narabyumvise kandi ndahamya ko izina ry’intumwa ya Ntama ryari Yohana, bijyanye n’ijambo ry’ umumarayika.\n\n28 Kandi dore, njyewe, Nefi, nabujijwe kuzandika ibyasigaye by’ibi bintu nabonye kandi nkumva; kubera iyo mpamvu ibintu nanditse birampagije, kandi nanditse igice gitoya cy’ibintu nabonye.\n\n29 Kandi ndahamya ko nabonye ibintu data yabonye, n’umumarayika wa Nyagasani yarabimenyesheje.\n\n30 Kandi ubu ndangije kuvuga ibyerekeye ibintu nabonye mu gihe nari natwawe muri Roho; kandi niba ibintu byose nabonye bitaranditswe, ibintu nanditse ni iby’ukuri. Kandi ni uko biri. Amena.\n\n", "1-ne 15": "[center][font_size=26]Igice cya 15[/font_size][/center]\n\n[i]Urubyaro rwa Lehi ruzakira inkuru nziza ivuye ku Banyamahanga mu minsi ya nyuma—Ikoranyirizwa hamwe rya Isirayeli rigereranywa n’igiti cy’umwelayo amashami yacyo y’umwimerere azongera guterwaho—Nefi asobanura iyerekwa ry’igiti cy’ubugingo maze akavuga iby’ubutabera bw’Imana mu gutandukanya abagome n’abakiranutsi. Ahagana 600–592 M.K.[/i]\n\n1 Kandi habayeho ko njyewe, Nefi, nyuma y’uko nari natwawe muri Roho, maze nkabona ibi bintu byose, nagarutse ku ihema rya data.\n\n2 Kandi habayeho ko nabonye abavandimwe banjye, kandi bajyaga impaka hagati yabo ku byerekeye ibintu data yababwiye.\n\n3 Kuko mu by’ukuri yababwiye ibintu byinshi bikomeye, byari bikomeye gusobanukirwa, keretse umuntu asabye Nyagasani; kandi kubera ko bari banangiye imitima yabo, niyo mpamvu batarangamiye Nyagasani uko bakagombye.\n\n4 Kandi ubu njyewe, Nefi, nishwe n’agahinda kubera ukwinangira imitima yabo, ndetse, kubera ibintu nabonye, namenye ko nta kabuza bizabaho kubera ubugome bukomeye bw’abana b’abantu.\n\n5 Kandi habayeho ko nari nashegeshwe kubera imibabaro yanjye, kuko numvaga ko imibabaro yanjye yari ikomeye cyane kuruta indi yose, kubera ukurimbuka kw’abantu banjye, kuko nari maze kubona ukugwa kwabo.\n\n6 Kandi habayeho ko nyuma y’uko nari maze kwakira imbaraga navuganye n’abavandimwe banjye, kandi nifuzaga kumenya icyatumye bagirana impaka.\n\n7 Nuko barambwiye bati: Dore, ntabwo dushobora gusobanukirwa amagambo data yavuze yerekeye amashami kamere y’igiti cy’umwelayo, ndetse yerekeye Abanyamahanga.\n\n8 Maze ndababwira nti: Ese mwabajije Nyagasani?\n\n9 Nuko barambwira bati: Ntitwabikoze; kuko Nyagasani adatuma ibintu nk’ibyo tubimenya.\n\n10 Dore, narababwiye nti: Ni gute mutubahiriza amategeko ya Nyagasani? Ni gute muzarimbuka, kubera ukwinangira kw’imitima yanyu?\n\n11 Ntimwibuka ibintu Nyagasani yavuze?—Nimutanangira imitima yanyu, kandi mukansaba mwizeye, mwemera ko muzahabwa, kandi mukagira umwete mu kubahiriza amategeko yanjye, mu by’ukuri ibi bintu bizabamenyeshwa.\n\n12 Dore, ndababwira, ko inzu ya Isirayeli yagereranijwe n’igiti cy’umwelayo, ku bwa Roho wa Nyagasani wari muri data; kandi dore ntabwo se twahwanyuwe ku nzu ya Isirayeli, kandi se nti turi ishami ry’inzu ya Isirayeli?\n\n13 Kandi ubu, ikintu data asobanura cyerekeye uguterwaho kw’amashami y’umwimerere binyuze mu bwuzure bw’Abanyamahanga, ni, ko mu minsi ya nyuma, ubwo urubyaro rwacu ruzakendera mu kutizera, koko, mu gihe cy’imyaka myinshi, n’ibinyejana byinshi nyuma y’uko Mesiya azagaragazwa mu mubiri ku bana b’abantu, icyo gihe ubwuzure bw’inkuru nziza ya Mesiya buzagera ku Banyamahanga, kandi buhereye ku Banyamahanga bujya ku bisigisigi by’urubyaro rwacu—\n\n14 Kandi kuri uwo munsi igisigisigi cy’urubyaro rwacu kizamenya ko ari ab’inzu ya Isirayeli, kandi ko ari abantu b’igihango ba Nyagasani; kandi ubwo bazamenya kandi bakagira ubumenyi bw’abasogokuruza babo, ndetse n’ubumenyi bw’inkuru nziza y’Umucunguzi wabo, yari yarigishije abasogokuruza babo; kubera iyo mpamvu, bazamenya Umucunguzi wabo n’ibice nyabyo by’inyigisho ye, kugirango bamenye uko bamusanga bagakira.\n\n15 None se bityo kuri uwo munsi ntibazishimira bagahimbaza Imana yabo ihoraho, urutare rwabo n’agakiza kabo? Koko, kuri uwo munsi se, ntibazakira imbaraga n’ibibatunga bivuye ku muzabibu nyawo? Koko se, ntibazasanga umukumbi w’Imana nyawo?\n\n16 Dore, ndababwira, Koko; bazongera bibukwe mu nzu ya Isirayeli; bazaterwaho, kubera ko ari ishami ry’umwimerere ry’igiti cy’umwelayo, ku giti cy’umwelayo nyawo.\n\n17 Kandi ibi ni byo data asobanura; kandi asobanura ko bitazabaho kugeza nyuma y’uko batatanyijwe n’Abanyamahanga; kandi asobanura ko bizabaho binyuze ku Banyamahanga, kugira ngo Nyagasani yerekane ububasha bwe ku Banyamahanga, kubera nyine iyo mpamvu bazangwa n’Abayuda, cyangwa ab’inzu ya Isirayeli.\n\n18 Kubera iyo mpamvu, data ntiyavuze k’urubyaro rwacu gusa, ahubwo ndetse no ku nzu yose ya Isirayeli, aganisha ku gihango kigomba kuzuzwa mu minsi ya nyuma; aricyo gihango Nyagasani yagiranye na sogokuruza wacu Aburahamu, avuga ati: Mu rubyaro rwawe niho amoko yose y’isi azabonera umugisha.\n\n19 Kandi habayeho ko njyewe, Nefi, nababwiye byinshi byerekeye ibi bintu; koko, nababwiye ibyerekeye igarurwa ry’Abayuda mu minsi ya nyuma.\n\n20 Nuko mbasubiriramo amagambo ya Yesaya, wavuze ku igarurwa ry’Abayuda, cyangwa ab’inzu ya Isirayeli; kandi nyuma y’uko bazagarurwa ntibazigera bongera gukorwa n’isoni, nta nubwo bazongera gutatanywa. Kandi habayeho ko nabwiye amagambo menshi abavandimwe banjye, baratuza nuko bicisha bugufi imbere ya Nyagasani.\n\n21 Kandi habayeho ko bongeye kumbwira, bavuga bati: Iki kintu data yabonye mu nzozi gisobanura iki? Igiti yabonye gisobanura iki?\n\n22 Nuko ndababwira nti: Cyari igishushanyo cy’igiti cy’ubugingo.\n\n23 Kandi barambwiye bati: Inkoni y’icyuma data yabonye iyobora ku giti isobanura iki?\n\n24 Kandi nababwiye ko ryari ijambo ry’Imana, kandi abazatega amatwi ijambo ry’Imana, maze bakarishikamaho batazigera barimbuka, nta nubwo ibishuko n’imyambi y’umwanzi bizabaheza mu buhumyi, ngo bibajyane mu kurimbuka.\n\n25 Kubera iyo mpamvu, njyewe Nefi, nabashishikarije kwita ku ijambo rya Nyagasani; koko, nabashishikaje n’imbaraga za roho yanjye zose, n’ubushobozi bwose nari mfite, ngo bite ku ijambo ry’Imana maze bibuke kubahiriza amategeko ye buri gihe mu bintu byose.\n\n26 Nuko barambwiye bati: Umugezi w’amazi data yabonye asobanura iki?\n\n27 Nuko nababwiye ko amazi data yabonye yari umwanda; kandi ubwenge bwe yari yamizwe n’ibindi bintu ku buryo atabonye uwo mwanda w’amazi.\n\n28 Kandi nababwiye ko wari umuhora uteye ubwoba, watandukanyaga abagome n’igiti cy’ubugingo, ndetse n’abera b’Imana.\n\n29 Kandi nababwiye ko yari igishushanyo cya kwa kuzimu guteye ubwoba, umumarayika yambwiye kwari guteguriwe abagome.\n\n30 kandi nababwiye ko ndetse data yabonye ko ubutabera bw’Imana nabwo butandukanya abagome n’abakiranutsi; kandi ukurabagirana kwabwo kwari nk’ukurabagirana kw’ikirimi cy’umuriro, kizamukira ku Mana iteka ryose n’igihe cyose kandi ntikigire iherezo.\n\n31 Kandi barambwiye bati: Ese iki kintu gisobanura agashyinyaguro ku mubiri mu minsi y’igeragezwa, cyangwa gisobanura imibereho ya roho nyuma y’urupfu rw’umubiri, cyangwa kivuga iby’ibintu by’isi?\n\n32 Kandi habayeho ko nababwiye ko cyari igishushanyo cy’ibintu byo mu isi n’ibyo muri roho, kuko umunsi uzaza ubwo bazacirwa imanza ku mirimo yabo, koko, ndetse imirimo yakozwe n’umubiri w’isi mu minsi yabo y’igeragezwa.\n\n33 Kubera iyo mpamvu, nibapfira mu bugome bwabo bagomba gucibwa, ku byerekeye ibintu bya roho, birebana n’ubukiranutsi; niyo mpamvu, bazazanwa guhagarara imbere y’Imana, ngo bacirwe imanza ku mirimo yabo; kandi niba imirimo yabo yarabaye umwanda nta kabuza bazaba banduye; kandi nibaba banduye nta kabuza ntibazatura mu bwami bw’Imana; bitabaye ibyo, ubwami bw’Imana bwaba bwanduye nabwo.\n\n34 Ariko dore, ndababwira ko ubwami bw’Imana butanduye, kandi nta kintu icyo aricyo cyose cyanduye kinjira mu bwami bw’Imana; kubera iyo mpamvu hagomba kubaho umwanya w’umwanda wateguriwe icyanduye.\n\n35 Kandi hari umwanya wateguwe, koko, ndetse kwa kuzimu guteye ubwoba navuze, kandi sekibi niwe muteguzi waho; kubera iyo mpamvu imibereho ya nyuma roho z’abantu ni ukuba mu bwami bw’Imana, cyangwa kujugunywa hanze kubera bwa butabera navuze.\n\n36 Kubera iyo mpamvu, abagome batandukanyijwe n’abakiranutsi, ndetse na cya giti cy’ubugingo, gifite imbuto z’agaciro karuseho kandi ziteye ubwuzu kurusha imbuto zindi zose; koko, kandi niyo mpano isumba izindi zose z’Imana. Kandi ni uko nabwiye abavandimwe banjye. Amena.\n\n", "1-ne 16": "[center][font_size=26]Igice cya 16[/font_size][/center]\n\n[i]Abagome bafata ukuri nk’ugukomeye—Abahungu ba Lehi bashakana n’abakobwa ba Ishimayeli—Liyahona iyobora inzira zabo mu gasi—Ubutumwa buva kuri Nyagasani bwandikwa kuri Liyahona rimwe na rimwe—Ishimayeli apfa; umuryango we ukitotomba kubera imibabaro. Ahagana 600–592 M.K.[/i]\n\n1 Kandi habayeho ko nyuma njyewe, Nefi, maze kuvugisha abavandimwe banjye, dore barambwiye bati: Wadutangarije ibintu bikomeye, birenze ibyo dushobora kwiyumanganyiriza.\n\n2 Kandi habayeho ko nababwiye ko nzi ko navuze ibintu bikomeye ku bagome, bijyanye n’ukuri; kandi abakiranutsi nabatsindishirije, kandi mpamya ko bazazamurwa ku munsi wa nyuma, kubera iyo mpamvu, abafite inkomanga bafata ukuri nk’ugukomeye, kuko kubabaga imitima.\n\n3 Kandi ubu bavandimwe, iyo muba abakiranutsi kandi mwifuza gutega amatwi ukuri, maze mukakwitaho, kugira ngo mutambuke mwemye imbere y’Imana, ntimwakwitotombye kubera ukuri, kandi ngo muvuge muti: Uvuga ibintu bikomeye kuri twe.\n\n4 Kandi habayeho ko njyewe, Nefi, nashishikaje abavandimwe banjye, n’umurava wose, kugira ngo bubahirize amategeko ya Nyagasani.\n\n5 Kandi habayeho ko biyoroheje imbere ya Nyagasani; kugeza ubwo nagize umunezero n’ibyiringiro bikomeye muri bo, ko bazagendera mu nzira z’ubukiranutsi.\n\n6 Ubwo, ibi bintu byose byavuzwe kandi byakozwe ubwo data yabaga mu ihema mu kibaya yise Lemuweli.\n\n7 Kandi habayeho ko njyewe, Nefi, nafashe umwe mu bakobwa ba Ishimayeli mugira umugore; ndetse n’abavandimwe banjye bafashe abakobwa ba Ishimayeli babagira abagore; na Zoramu afata umukobwa mukuru wa Ishimayeli amugira umugore.\n\n8 Kandi bityo data yari amaze kuzuza amategeko yose ya Nyagasani yari yaramuhaye. Ndetse, njyewe, Nefi, nari narahawe umugisha bihebuje na Nyagasani.\n\n9 Kandi habayeho ko ijwi rya Nyagasani ryavugishije data mu ijoro, nuko rimutegeka ko umunsi ukurikiyeho agomba kuzafata urugendo rwe mu gasi.\n\n10 Kandi habayeho ko ubwo data yabyukaga mu gitondo, maze akerekeza ku muryango w’ihema, yatangajwe no kubona ku butaka umwiburungushure w’uruziga ukoranye ubugeni buhambaye; kandi wari uw’umuringa mwiza. Kandi mu mwiburungushure harimo inshinge ebyiri; kandi rumwe rwerekezaga ku nzira tugomba kuzanyuramo mu gasi.\n\n11 Kandi habayeho ko twakoranyirije hamwe ibintu ibyo ari byo byose twashoboraga kujyana mu gasi, n’ibyasigaye ku bidutunga Nyagasani yaduhaye; nuko dufata imbuto z’ubwoko bwose twashoboraga kujyana mu gasi.\n\n12 Kandi habayeho ko twafashe amahema yacu twerekeza mu gasi, twambuka umugezi wa Lamani.\n\n13 Kandi habayeho ko twakoze urugendo rw’igihe cy’iminsi ine, mu cyerekezo cyo hafi y’amajyepfo n’amajyepfo y’iburasirazuba, nuko turongera tubamba amahema yacu; maze aho hantu tuhita izina rya Shazeri.\n\n14 Kandi habayeho ko twafashe imiheto yacu n’imyambi yacu, nuko twerekeza mu gasi kwica ibyo kurya by’imiryango yacu; nuko nyuma twari tumaze kwica ibyo kurya by’imiryango yacu twongeye kugaruka mu miryango yacu mu gasi, i Shazeri. Kandi twongeye kwerekeza mu gasi, dukurikiye cya cyerekezo, dukomereza mu bice bikungahaye mu gasi, byari mu mbibi hafi y’Inyanja Itukura.\n\n15 Kandi habayeho ko twakoze urugendo mu gihe cy’iminsi myinshi, twica ibyo kurya mu nzira, n’imiheto yacu n’imyambi yacu n’amabuye yacu n’imihumetso yacu.\n\n16 Kandi twakurikiraga ibyerekezo by’umwiburungushure, byatuyoboraga mu bice birumbutse mu gasi.\n\n17 Nuko nyuma y’uko twari tumaze gukora urugendo rw’iminsi myinshi, hariho igihe twabambye amahema yacu, kugira ngo twongere twiruhukire kandi tubone ibyo kurya by’imiryango yacu.\n\n18 Kandi habayeho ko ubwo njyewe, Nefi, najyaga kwica ibyo kurya, dore, navunnye umuheto wanjye, wari ukoze mu cyuma cyiza; nuko nyuma y’uko nari maze kuvuna umuheto wanjye, dore, abavandimwe banjye barandakariye kubera ibura ry’umuheto wanjye, kuko tutabonye ibyo kurya.\n\n19 Kandi habayeho ko twagarutse mu miryango yacu nta byo kurya, kandi kubera ko bari bananiwe, kubera urugendo rwabo, bagowe cyane kubera no gushaka ibyo kurya.\n\n20 Kandi habayeho ko Lamani na Lemuweli n’abahungu ba Ishimayeli batangiye kwitotomba bikabije, kubera ingorane n’imibabaro yabo mu gasi; ndetse na data yatangiye kwitotombera Nyagasani Imana ye; koko, kandi bose bari bishwe n’agahinda bikabije, kugeza aho bitotombeye Nyagasani.\n\n21 Ubwo habayeho ko njyewe, Nefi, kubera ko nari nagowe n’abavandimwe banjye kubera ibura ry’ umuheto wanjye, kandi kubera ko imiheto yabo yari yatakaje ukureguka kwayo, byatangiye gukomera bikabije, koko, ku buryo tutabonaga ibyo kurya.\n\n22 Kandi habayeho ko njyewe Nefi, nabwiye byinshi abavandimwe banjye, kuko bongeye kunangira imitima yabo, ndetse kugeza aho binubiye Nyagasani Imana yabo.\n\n23 Kandi habayeho ko, njyewe, Nefi nakoze umuheto mu igiti, n’umwambi mu gakoni kagororotse; kubera iyo mpamvu, nitwaje umuheto n’umwambi, n’umuhumetso hamwe n’amabuye. Maze mbwira data nti: Ni hehe najya ngo mbone ibyo kurya?\n\n24 Kandi habayeho ko yabajije Nyagasani, kuko bari biyoroheje kubera amagambo yanjye; kuko nababwiye ibintu byinshi mu mbaraga za roho yanjye.\n\n25 Kandi habayeho ko ijwi rya Nyagasani ryaje kuri data; kandi mu by’ukuri yari yacyashywe kubera ukwitotombera Nyagasani, ku buryo yamanuwe hasi mu ndiba y’agahinda.\n\n26 Kandi habayeho ko ijwi rya Nyagasani ryamubwiye riti: Reba ku mwiburungushure, maze urebe ibintu byanditseho.\n\n27 Kandi habayeho ko ubwo data yabonaga ibintu byari byanditse ku mwiburungushure, yagize ubwoba ahinda umushyitsi bikabije, ndetse n’abavandimwe banjye n’abahungu ba Ishimayeli n’abagore bacu.\n\n28 Kandi habayeho ko njyewe, Nefi, nabonye inshinge zari mu mwiburungushure, ko zakoraga bigendeye ku ukwizera n’umurava n’uko twazitagaho.\n\n29 Ndetse zari zanditsweho inyandiko nshya, yari yeruye kugira ngo isomwe, yaduhaye ibisobanuro ku byerekeye inzira za Nyagasani; kandi yandikwaga ikanahindurwa rimwe na rimwe bijyanye n’ukwizera n’umurava twayihaga. Kandi uko niko twabonye ko mu bikorwa bitoya Nyagasani ashobora gukuramo ibintu bikomeye.\n\n30 Kandi habayeho ko njyewe, Nefi, nerekeje hejuru mu mpinga y’umusozi, nkurikije amerekezo yari yatanzwe ku mwiburungushure.\n\n31 Kandi habayeho ko nishe inyamaswa z’agasozi, kugeza ubwo nabonye ibyo kurya by’imiryango yacu.\n\n32 Kandi habayeho ko nagarutse ku ihema ryacu, mfite inyamaswa nari nishe; kandi ubwo igihe babonaga ko nari maze kubona ibyo kurya, mbega umunezero bagize! Kandi habayeho ko biyoroheje imbere ya Nyagasani, kandi bamuhaye amashimwe.\n\n33 Kandi habayeho ko twongeye gufata urugendo rwacu, tugenda hafi inzira imwe nko mu ntangiriro; nuko nyuma y’uko twari tumaze kugenda igihe cy’iminsi myinshi twongeye kubamba amahema yacu, kugira ngo dushobore kuhacumbika mu mwanya runaka.\n\n34 Kandi habayeho ko Ishimayeli yapfuye, maze ahambwa ahantu hitwaga Nahomu.\n\n35 Kandi habayeho ko abakobwa ba Ishimayeli barize bikabije, kubera ukubura se, no kubera imibabaro yabo mu gasi; nuko bitotombera data, kubera ko yabakuye mu gihugu cya Yerusalemu, bavuga bati: Data yapfuye; koko, kandi twarazerereye cyane mu gasi, kandi twagowe n’umubabaro mwinshi, inzara, inyota n’umunaniro; none nyuma y’aya makuba yose tugomba kurimbukira mu gasi n’inzara.\n\n36 Kandi uko niko bitotomberaga data, ndetse na njye; kandi bifuje kwongera gusubira i Yerusalemu.\n\n37 Nuko Lamani abwira Lemuweli ndetse n’abahungu ba Ishimayeli ati: Dore, reka twice data, ndetse n’umuvandimwe wacu Nefi, wihaye kuba umuyobozi wacu n’umwigisha wacu, twebwe bakuru be.\n\n38 Ubu, avuga ko Nyagasani yamuvugishije, ndetse ko abamarayika bamufashije. Ariko dore, tuzi ko atubeshya; nuko akatubwira ibi bintu, kandi agakora ibintu byinshi mu buriganya, kugirango abeshye amaso yacu, atekereza, wenda, ko yashobora kutuyobora mu gasi katazwi runaka; nuko hanyuma yazamara kutuyobya, yatekereje ubwe kwigira umwami n’umutegetsi kuri twe, kugira ngo azadukoreshe bijyanye n’ugushaka kwe n’ibimushimisha. Kandi muri ubu buryo ni ko umuvandimwe wanjye Lamani yakongeje uburakari mu mitima yabo.\n\n39 Kandi habayeho ko Nyagasani yari kumwe natwe, koko, ndetse ijwi rya Nyagasani ryaraje kandi ribabwira amagambo menshi, kandi ryarabacyashye bihebuje; nuko nyuma bamaze gucyahwa n’ijwi rya Nyagasani batera umugongo uburakari bwabo, nuko bihana ibyaha byabo, ku buryo Nyagasani yongeye kuduha umugisha w’ibyo kurya, maze ntitwarimbuka.\n\n", "1-ne 17": "[center][font_size=26]Igice cya 17[/font_size][/center]\n\n[i]Nefi ategekwa kubaka inkuge, abavandimwe be bakanga—Abashishikaza abasubiriramo amateka y’imikoranire y’Imana na Isirayeli—Nefi yuzura ububasha bw’Imana—Abavandimwe be babuzwa kumukoraho, hato ngo batumagana nk’urubingo rwumye. Ahagana 592–591 M.K.[/i]\n\n1 Kandi habayeho ko twongeye gufata urugendo mu gasi; nuko twerekeza aherekeye mu burasirazuba uhereye icyo gihe. Nuko turagenda kandi tunyura mu mubabaro mwinshi mu gasi; kandi abagore bacu babyariye abana mu gasi.\n\n2 Kandi imigisha ya Nyagasani yari myinshi cyane kuri twe, ku buryo mu gihe twari dutunzwe n’inyama mbisi mu gasi, abagore bacu babonaga amashereka menshi y’abana babo, kandi bari bakomeye, koko, ndetse nk’abagabo; nuko batangiye kwihanganira ingendo zabo batitotomba.\n\n3 Kandi bityo turabona ko amategeko y’Imana agomba kuzuzwa. Kandi bibayeho ko abana b’abantu bubahiriza amategeko y’Imana ibatunga, kandi ikabakomeza, maze ikabaha uburyo butuma barangiza ikintu yabategetse, niyo mpamvu, yaduhaye uburyo mu gihe twari turi mu gasi.\n\n4 Kandi twacumbitse mu gihe cy’imyaka myinshi, koko, ndetse imyaka umunani mu gasi.\n\n5 Nuko twageze mu gihugu twise Aharumbutse, kubera imbuto zacyo nyinshi ndetse n’ubuki bw’agasozi; kandi ibi bintu byose byari byarateguwe na Nyagasani kugira ngo tutazatikira. Kandi twabonye inyanja, twise Iriyantumu, bihinduwe mu rundi rurimi, yakwitwa amazi magari.\n\n6 Kandi habayeho ko twabambye amahema yacu ku nkombe; kandi nubwo twari twaragowe n’imibabaro myinshi n’ibikomeye byinshi, koko, ndetse byinshi ku buryo tutashobora kubyandika byose, twaranezerewe bihebuje ubwo twageraga kuri iyo nkombe; nuko twita aho hantu Aharumbutse, kubera imbuto zaho nyinshi.\n\n7 Kandi habayeho ko nyuma y’uko, njyewe, Nefi, nari maze kuba mu gihugu cy’Aharumbutse mu gihe cy’iminsi myinshi, ijwi rya Nyagasani ryanjeho, rivuga riti: Haguruka, maze ujye ku musozi. Kandi habayeho ko nahagurutse nuko nzamuka ku musozi, maze ntakambira Nyagasani.\n\n8 Kandi habayeho ko Nyagasani yambwiye, avuga ati: Uzubake inkuge, mu buryo nzakwereka, kugira ngo nzashobore kujyana abantu bawe hakurya y’aya mazi.\n\n9 Nuko ndavuga nti: Nyagasani, ni hehe najya kugira ngo nshobore kubona amabuye y’agaciro yo kuyengesha, ngo nshobore gukora ibikoresho byo kubaka inkuge mu buryo wanyeretse?\n\n10 Kandi habayeho ko Nyagasani yambwiye aho ngomba kujya kugira ngo mbone amabuye y’agaciro, ngo nshobore gukora ibikoresho.\n\n11 Kandi habayeho ko njyewe, Nefi, nakoze umuvuba wo guhungiza umuriro mu mpu z’ibikoko; kandi nyuma y’uko nari maze gukora umuvuba wo guhungirisha umuriro, nahondanyije amabuye abiri ngo nshobore gucana umuriro.\n\n12 Kuko Nyagasani kugeza ubu atigeze atuma ducana umuriro mwinshi, ubwo twagendaga mu gasi; kuko yavuze ati: Nzatuma ibiryo byanyu biba biryoshye ku buryo mudakeneye mutabiteka;\n\n13 Ndetse nzababera urumuri mu gasi; kandi mbategurire inzira imbere yanyu, nibibaho ko mwubahiriza amategeko yanjye; kubera iyo mpamvu uko muzubahiriza amategeko yanjye muzayoborwa ku gihugu cy’isezerano; kandi muzamenya ko muyobowe na njye.\n\n14 Koko, ndetse Nyagasani yavuze ko: Nyuma mwaramaze kugera mu gihugu cy’isezerano, muzamenya ko, njyewe, Nyagasani, ndi Imana; kandi ko, njyewe, Nyagasani, nabakijije ukurimbuka; koko, ko nabavanye mu gihugu cya Yerusalemu.\n\n15 Kubera iyo mpamvu, njyewe, Nefi, nihatiye kubahiriza amategeko ya Nyagasani, maze nshishikariza abavandimwe banjye ubudahemuka n’umuhate.\n\n16 Kandi habayeho ko nakoze ibikoresho mu mabuye y’agaciro nashongesheje mu rutare.\n\n17 Kandi ubwo abavandimwe banjye babonaga ko nari hafi yo kubaka inkuge, batangiye kunyitotombera, bavuga bati: Umuvandimwe wacu ni umupfapfa, kuko atekereza ko ashobora kubaka inkuge; koko, ndetse agatekereza ko ashobora kwambuka aya mazi magari.\n\n18 Kandi bityo abavandimwe banjye baranyinubiye, kandi bifuzaga ko batakora, kuko ntibizeraga ko nashobora kubaka inkuge, nta nubwo bemeraga ko nahawe amabwiriza na Nyagasani.\n\n19 Kandi ubwo habayeho ko njyewe, Nefi, nashavuye bikabije kubera kunangira imitima yabo, kandi ubwo babonaga ko ntangiye gushavura barishimye mu mitima yabo, kugeza ubwo banyishimye hejuru, bavuga bati: Twari tuzi ko utashobora kubaka inkuge, kuko twari tuzi ko ubura ubushishozi; kubera iyo mpamvu ntiwari gushobora gutunganya umurimo ukomeye nk’uyu.\n\n20 Kandi umeze nka data, wayobejwe n’ibitekerezo by’ubupfapfa by’umutima we; koko, yatuvanye mu gihugu cya Yerusalemu, maze tuzererera mu gasi muri iyi myaka myinshi; nuko abagore bacu bagakora, batwite inda nkuru; kandi babyariye mu gasi kandi bagowe n’ibintu byose uretse urupfu; kandi byari kuba byarabaye byiza ko bari kuba barapfuye mbere y’uko bava i Yerusalemu kurusha uko bagowe n’iyi mibabaro.\n\n21 Dore, iyi myaka myinshi twaragowe mu gasi, mu gihe twagombaga kuba twishimira imitungo yacu n’igihugu cy’umurage wacu; koko, kandi twashoboraga kuba twishimye.\n\n22 Kandi tuzi ko abantu bari mu gihugu cya Yerusalemu bari abantu b’abakiranutsi; kuko bubahirije amateka n’imanza bya Nyagasani, n’amategeko ye yose, bijyanye n’itegeko rya Mose; kubera iyo mpamvu, tuzi ko ari abantu b’abakiranutsi; kandi data yabaciriye urubanza, nuko aratuyobya kubera ko twumviraga amagambo ye; koko, n’umuvandimwe wacu ameze nka we. Nuko ni muri ubu buryo bw’imvugo abavandimwe banjye banyitotombeye kandi baratwinubira.\n\n23 Kandi habayeho ko njyewe, Nefi, nababwiye, mvuga nti: Mwemera se ko abasogokuruza bacu, bari abana ba Isirayeli, baba baravanywe mu maboko by’Abanyegiputa iyo batumvira amagambo ya Nyagasani?\n\n24 Koko, mutekereza ko baba baravanywe mu buretwa, iyo Nyagasani adategeka Mose ko agomba kubavana mu buretwa?\n\n25 Ubu muzi ko abana ba Isirayeli bari mu buretwa; kandi muzi ko bari batsikamiwe n’imirimo, yari iruhije cyane kuyikora; kubera iyo mpamvu, muzi ko byagombaga kuba ikintu cyiza kuri bo, ko bavanwa mu buretwa.\n\n26 Ubu muzi ko Mose yategetswe na Nyagasani gukora uwo murimo ukomeye; kandi muzi ko kubw’ijambo rye amazi y’Inyanja Itukura yigabanyirije hirya no hino, nuko bakanyura ku butaka bwumye.\n\n27 Ariko muzi ko Abanyegiputa barohamishijwe mu Nyanja Itukura, abari ingabo za Farawo.\n\n28 Ndetse muzi ko bagaburiwe manu mu gasi.\n\n29 Koko, ndetse muzi ko Mose, kubw’ijambo rye nk’uko ububasha bw’Imana bwari muri we, yakubise urutare, maze havamo amazi, kugira ngo abana ba Isirayeli bashobore gushira inyota.\n\n30 Kandi n’ubwo bari bayobowe, Nyagasani Imana yabo, Umucunguzi wabo, ibagenda imbere, ibayobora ku manywa kandi akabaha urumuri nijoro, kandi ibakorera ibintu byose byari ngombwa ko umuntu yabona, banangiye imitima yabo kandi bahuma ubwenge bwabo, nuko batuka Mose n’Imana nyakuri kandi iriho.\n\n31 Kandi habayeho ko bijyanye n’ijambo rye yabarimbuye; kandi bijyanye n’ijambo rye yarabayoboye; kandi bijyanye n’ijambo rye yabakoreye ibintu byose; kandi nta kintu na kimwe cyakozwe kitari kubw’ijambo rye.\n\n32 Kandi nyuma y’uko bari bamaze kwambuka umugezi wa Yorodani yabagize abakomeye kugeza ubwo birukana abana b’igihugu, koko, barabatatanya kugeza barimbutse.\n\n33 None ubu, mutekereza se ko abaturage b’iki gihugu, bari mu gihugu cy’isezerano, bakirukanywemo n’abasogokuruza bacu, mutekereza ko bari bakiranutse? Dore, ndababwira, Oya.\n\n34 Mutekereza se ko abasogokuruza bacu bari gutoranywa kubarusha iyo bari kuba barakiranutse? Ndababwira nti: Oya.\n\n35 Dore, Nyagasani afata abantu bose kimwe; uw’umukiranutsi niwe mutoni w’Imana. Ariko dore, aba bantu bahakanye buri jambo ry’Imana, kandi bari barahishirije mu bukozi bw’ibi; kandi umujinya wuzuriranye w’Imana wari ubariho; kandi Nyagasani yavumye ubutaka kubera bo, maze abuhera umugisha abasogokuruza bacu; koko, yarabuvumye kuri bo kugeza barimbutse, kandi abuhera umugisha abasogokuruza bacu kugeza babubonyeho ububasha.\n\n36 Dore, Nyagasani yaremye isi ngo izaturwe; kandi yaremye abana bayo kugira ngo bazayitunge.\n\n37 Kandi ahagurutsa ubwoko bukiranutse, maze akarimbura amahanga y’abagome.\n\n38 Kandi ayobora abakiranutsi mu bihugu bikungahaye, nuko akarimbura abagome, kandi akavuma ubutaka bwabo kubwabo.\n\n39 Ategeka hejuru mu majuru, kuko niho ntebe ye y’ubwami, n’iyi si ikaba intebe y’ibirenge bye.\n\n40 Kandi ikunda abazayigira ngo ibe Imana yabo. Dore, yakunze abasogokuruza bacu, kandi yagiranye na bo igihango, koko, ndetse Aburahamu, Isaka, na Yakobo; kandi yibutse ibihango yari yarakoze; kubera iyo mpamvu, yabavanye mu gihugu cya Egiputa.\n\n41 Kandi yabahaniye mu gasi n’inkoni yayo; kuko banangiye imitima yabo, ndetse nk’uko namwe mwabigenje; nuko Nyagasani yarabahannye kubera ubukozi bw’ibibi bwabo. Yaboherejemo inzoka ziguruka z’ubumara butwika; kandi nyuma yo kuribwa nazo yabateguriye uburyo ngo bashobore gukizwa; kandi umurimo bagombaga gukora wari ukurangamira; kandi kubera ukutagorana kw’ubwo buryo, cyangwa ubworohe bwabwo, hari benshi batikiye.\n\n42 Kandi banangiye imitima yabo rimwe na rimwe, kandi batuka Mose, ndetse n’Imana; nyamara, muzi ko bari bayobowe n’ububasha bwayo butagereranywa mu gihugu cy’isezerano.\n\n43 Kandi ubu, nyuma y’ibi bintu byose, igihe cyarageze ngo bahinduke abagome, koko, hafi yo guhisha; kandi simbizi ariko kuri uyu munsi bari hafi yo kurimburwa; kuko nzi ko uwo munsi ugomba mu by’ukuri kuza kugira ngo barimburwe, uretse bakeya gusa, bazajyanwa mu bucakara.\n\n44 Kubera iyo mpamvu, Nyagasani yategetse data ko agomba kujya mu gasi; kandi Abayuda nabo bashakaga kumwambura ubuzima bwe; koko, kandi namwe mwashatse kumwambura ubuzima bwe; kubera iyo mpamvu muri abicanyi mu mitima yanyu kandi muri nka bo.\n\n45 Mwihutira ubukozi bw’ibibi ariko mugatinda kwibuka Nyagasani Imana yanyu. Mwabonye umumarayika, kandi yarabavugishije; koko, mwumvise ijwi rye rimwe na rimwe; kandi yabavugishije mu ijwi ritoya rituje, ariko mwabaye ibiti, ku buryo mutashoboye kumva amagambo ye; niyo mpamvu, yabavugishije mu ijwi ry’inkuba, ryatumye isi ihinda umushyitsi nk’aho isadutse.\n\n46 Ndetse muzi ko kubw’ububasha bw’ijambo rye risumba byose ashobora gutuma isi irangira; koko, kandi muzi ko kubw’ijambo rye ashobora gutuma ahantu habi haba heza, n’ahantu heza hamenagurika. O, bityo, kuki byabaho ko mushobora kunangira imitima yanyu?\n\n47 Dore, roho yanjye yashishimuwe n’ishavu kubera mwebwe, kandi umutima wanjye urababajwe; ntinya ko hato mwazacibwa iteka ryose. Dore, nuzuye Roho w’Imana, kugeza aho umubiri wanjye nta ntege ufite.\n\n48 Kandi ubwo habayeho ko ubwo navugaga aya magambo bandakariye, nuko bifuza kunjugunya mu ndiba y’inyanja; maze ubwo banyegeraga ngo banshyireho ibiganza byabo nababwiye, mvuga nti: Mu izina ry’Imana Ishoborabyose, mbategetse ko mutankoraho, kuko nujujwe ububasha bw’Imana, ndetse bugurumana mu mubiri wanjye; kandi unshyiraho ibiganza bye aruma ndetse nk’urubingo rwumye; kandi azamera nk’ubusa imbere y’ububasha bw’Imana, kuko Imana izamukubita.\n\n49 Kandi habayeho ko njyewe, Nefi, nababwiye ko batagomba kwongera kwitotombera data; nta nubwo bazanyima umurimo wabo, kuko Imana yantegetse ko ngomba kubaka inkuge.\n\n50 Nuko ndababwira nti: Niba Imana yarantegetse gukora ibintu byose ngomba kubikora. Bibaye ko integeka ko mbwira aya mazi, nti: hinduka ubutaka, agomba guhinduka ubutaka; kandi bibaye ngombwa ko mbivuga, byakorwa.\n\n51 None ubu, niba Nyagasani afite ububasha bukomeye butyo, kandi yarakoze ibitangaza byinshi cyane mu bana b’abantu, ni gute atampa amabwiriza, kugira ngo nshobore kubaka inkuge?\n\n52 Kandi habayeho ko njyewe, Nefi, nabwiye ibintu byinshi abavandimwe banjye, kugeza ubwo bakozwe n’isoni nuko ntibashobora kungisha impaka; haba no guhangara kunshyiraho ibiganza byabo cyangwa kunkozaho intoki zabo, ndetse mu gihe cy’iminsi myinshi. Ubwo ntibahangaye gukora ibi hato ngo batumira imbere yanjye, Roho w’Imana yari afite ububasha bukomeye; kandi ni uko yari yabakozeho.\n\n53 Kandi habayeho ko Nyagasani yambwiye ati: Ongera urambure ukuboko kwawe ku bavandimwe bawe, kandi ntabwo barabiranira imbere yawe, ariko ndabatigisa, niko Nyagasani avuga, kandi ibi ndabikora, kugira ngo bamenye ko ndi Nyagasani Imana yabo.\n\n54 Kandi habayeho ko naramburiye ikiganza cyanjye ku bavandimwe banjye, kandi ntibarabiraniye imbere yanjye; ariko Nyagasani yarabatigisije, ndetse nk’uko ijambo ryari ryavuze.\n\n55 kandi ubwo, baravuze bati: Tuzi by’ukuri ko Nyagasani ari kumwe nawe, kuko tuzi ko ari ububasha bwa Nyagasani bwadutigisije. Nuko bikubita hasi imbere yanjye, kandi bari hafi yo kundamya, ariko sinabemereye, mvuga nti: Ndi umuvandimwe wanyu, koko, ndetse murumuna wanyu; kubera iyo mpamvu nimuramye Nyagasani Imana yanyu, kandi mwubahe so na nyoko, kugira muzarame mu minsi yanyu mu gihugu Nyagasani Imana yanyu izabaha.\n\n", "1-ne 18": "[center][font_size=26]Igice cya 18[/font_size][/center]\n\n[i]Inkuge yuzura—Amavuko ya Yakobo na Yozefu avugwaho—Iri tsinda ryerekeza mu gihugu cy’isezerano—Abahungu ba Ishimayeli n’abagore babo bifatanya mu rusaku n’ukwigomeka—Nefi abohwa, maze inkuge igasubizwa inyuma n’umuhengeri uteye ubwoba—Nefi arekurwa, maze kubw’isengesho rye, ishuheri igahagarara—Aba bantu bagera mu gihugu cy’isezerano. Ahagana 591–589 M.K.[/i]\n\n1 Kandi habayeho ko baramije Nyagasani, kandi baramfashije; maze tubaza imbaho mu mikorere ihambaye. Kandi Nyagasani yanyeretse rimwe na rimwe uburyo nakoresha ngo nshobore kubaza imbaho z’inkuge.\n\n2 Ubu njyewe, Nefi sinabaje imbaho mu buryo bwizwe n’abantu, nta nubwo nubatse inkuge mu buryo bw’abantu; ahubwo nayubatse mu buryo Nyagasani yanyeretse; kubera iyo mpamvu, ntibwari uburyo bw’abantu.\n\n3 Kandi njyewe, Nefi, nazamutse umusozi kenshi, kandi nasenze kenshi Nyagasani; kubera iyo mpamvu, Nyagasani yanyeretse ibintu bikomeye.\n\n4 Kandi habayeho ko nyuma y’uko nari maze kuzuza inkuge, bijyanye n’ijambo rya Nyagasani, abavandimwe banjye babonye ko yari nziza, kandi ko imikorere yayo yari inoze bihebuje; kubera iyo mpamvu, bongeye kwiyoroshya imbere ya Nyagasani.\n\n5 Kandi habayeho ko ijwi rya Nyagasani ryaje kuri data, ko tugomba guhaguruka maze tukamanukira mu nkuge.\n\n6 Kandi habayeho ko, bukeye bwaho, nyuma y’uko twari tumaze gutegura ibintu byose, imbuto nyinshi n’inyama tuvanye mu gasi, n’ubuki bwinshi cyane, n’ibidutunga bijyanye n’ibyo Nyagasani yadutegetse, twamanukiye mu nkuge, hamwe n’imitwaro yacu yose n’imbuto zacu, n’ikintu icyo aricyo cyose twazanye, buri wese hakurikijwe ubukuru bwe; kubera iyo mpamvu, twese twamanukiye mu nkuge, hamwe n’abagore bacu n’abana bacu.\n\n7 Kandi ubwo, data yari amaze kubyarira abahungu babiri mu gasi; umukuru yitwaga Yakobo naho umutoya Yozefu.\n\n8 Kandi habayeho ko nyuma y’uko twari tumaze twese kumanukira mu nkuge, kandi tumaze gutwara ibidutunga n’ibintu twari twarategetswe, twinjiye mu nyanja maze dutwarwa n’umuyaga utwerekeza mu gihugu cy’isezerano.\n\n9 Kandi nyuma y’uko twari tumaze gusunikwa n’umuyaga mu gihe cy’iminsi myinshi, dore, abavandimwe banjye n’abahungu ba Ishimayeli ndetse n’abagore babo batangiye kwinezeza, kugeza aho batangiye kubyina, no kuririmba, no kwikakaza n’amahane menshi, koko, ndetse ku buryo bibagiwe kubw’ubuhe bubasha bari barazanywe aho hantu; koko, bari bishyize hejuru mu mahane akabije.\n\n10 Kandi njyewe, Nefi, natangiye gutinya bikabije ko hato Nyagasani yaturakarira, maze akadukubita kubera ubukozi bw’ibibi bwacu, ko dushobora kumirwa n’indiba y’inyanja; kubera iyo mpamvu, njyewe, Nefi, natangiye kubavugisha nshize amanga; ariko dore, barandakariye, bavuga bati: Ntituzemera ko murumuna wacu azaba umutegetsi kuri twe.\n\n11 Kandi habayeho ko Lamani na Lemuweli bamfashe nuko bampambiriza imigozi, kandi bangirira nabi cyane; nyamara, Nyagasani yarabyemeye kugira ngo ashobore kubagaragariza ububasha bwe, kugira ngo huzuzwe ijambo rye yavuze ryerekeye abagome.\n\n12 Kandi habayeho ko nyuma y’uko bari bamaze kumboha ku buryo ntashobora kwinyagambura, indangacyerekezo, yari yarateguwe na Nyagasani, yaretse gukora.\n\n13 Kubera iyo mpamvu, ntibamenye aho bagomba kwerekeza inkuge, ku buryo hahaguruka ishuheri ikomeye, koko, umuhengeri ukomeye kandi uteye ubwoba, maze dusubizwa inyuma hejuru y’amazi mu gihe cy’iminsi itatu; nuko batangira kugira ubwoba bikabije ko hato bashobora kurohamishwa mu nyanja; nyamara ntibambohoye.\n\n14 Nuko ku munsi wa kane, dusubizwa inyuma, umuhengeri watangiye guca ibintu bikabije.\n\n15 Kandi habayeho ko twari hafi yo kumirwa n’indiba y’inyanja. Kandi nyuma yo gusubizwa inyuma hejuru y’amazi mu gihe cy’iminsi ine, abavandimwe banjye batangiye kubona ko imanza z’Imana zibariho, kandi ko bagomba gutikira keretse bihannye ubukozi bw’ibibi bwabo; kubera iyo mpamvu, baransanze, nuko bambohora imigozi yari iri ku bujana bwanjye, kandi dore bwari bwamaze kubyimba bikabije; ndetse ubugombambari bwanjye bwari bwabyimbye cyane, kandi ububabare bwabwo bwari bukomeye.\n\n16 Nyamara, narangamiye Imana yanjye, maze ndayisingiza umunsi wose; kandi sinitotombeye Nyagasani kubera imibabaro yanjye.\n\n17 Ubwo data, Lehi, yari yababwiye ibintu byinshi, ndetse n’abahungu ba Ishimayeli; ariko, dore, bashyiraga ku nkeke uwo ari we wese washakaga kumvugira; kandi ababyeyi banjye kubera ko bari bageze mu za bukuru, kandi kubera ko bari barashavujwe n’abana babo, barajugunywe hasi, koko, ndetse ku buriri bwabo bw’uburwayi.\n\n18 Kubera intimba yabo n’ishavu ryinshi, n’ubukozi bw’ibibi by’abavandimwe banjye, bagejejwe hafi ndetse yo kuba bakurwa muri iki gihe kugirango bahure n’Imana yabo; koko, imvi zabo zari hafi yo kumanurwa ngo zirambikwe hasi mu mukungugu; koko, ndetse bari hafi yo kujugunywa n’ishavu mu mva y’amazi.\n\n19 Kandi Yakobo ndetse na Yozefu, kubera ko bari batoya, kandi kubera ko bari bakeneye kugaburirwa cyane, barahababariye kubera imibabaro ya nyina; ndetse umugore wanjye n’amarira ye n’amasengesho, ndetse n’abana banjye, ntiboroheje imitima y’abavandimwe banjye ngo bambohore.\n\n20 Kandi nta kintu cyariho uretse ububasha bw’Imana, yabakangishije kurimbuka, cyashoboraga kworoshya imitima yabo; kubera iyo mpamvu, ubwo babonaga ko bagiye kumirwa n’indiba y’inyanja bihannye iki kintu bari bakoze, ku buryo bambohoye.\n\n21 Kandi habayeho ko nyuma y’uko bari bamaze kumbohora, dore, nafashe indangacyerekezo, kandi yakoze nk’uko nabyifuzaga. Kandi habayeho ko nasenze Nyagasani; kandi nyuma y’uko nari maze gusenga imiyaga yarahagaze, kandi n’ishuheri irahagarara, nuko habaho ituze ryinshi.\n\n22 Kandi habayeho ko njyewe, Nefi, nayoboye inkuge, kugira ngo twongere tuvugame twerekeza igihugu cy’isezerano.\n\n23 Kandi habayeho ko nyuma y’uko twari tumaze kuvugama igihe cy’iminsi myinshi twageze ku gihugu cy’isezerano; nuko twinjira muri icyo gihugu, maze tubamba amahema yacu; nuko tucyita igihugu cy’isezerano.\n\n24 Kandi habayeho ko twatangiye guhinga ubutaka, nuko dutangira gutera imbuto; koko, twashyize imbuto zacu zose mu butaka, twari twaravanye mu gihugu cya Yerusalemu. Kandi habayeho ko zakuze bihebuje; kubera iyo mpamvu, twarahiriwe mu gisagirane.\n\n25 Kandi habayeho ko twabonye mu gihugu cy’isezerano, ubwo twagendaga mu gasi, ko hari ibikoko by’ubwoko bwose mu mashyamba, haba inka n’imfizi, n’indogobe n’ifarashi, n’ihene n’isha, n’amoko yose y’inyamaswa z’agasozi, zifitiye akamaro abantu. Kandi twahabonye ubwoko bwose bw’amabuye y’agaciro, haba aya zahabu, n’aya feza, n’ay’umuringa.\n\n", "1-ne 19": "[center][font_size=26]Igice cya 19[/font_size][/center]\n\n[i]Nefi akora ibisate mu mabuye y’agaciro nuko yandika amateka y’abantu be—Imana ya Isirayeli izaza mu myaka magana atandatu uhereye igihe Lehi yaviriye i Yerusalemu—Nefi avuga ku mibabaro yen’ibambwa—Abayuda bazasuzugurwa kandi batatanywe kugeza mu minisi ya nyuma, ubwo bazagarukira Nyagasani. Ahagana 588–570 M.K.[/i]\n\n1 Kandi habayeho ko Nyagasani yantegetse, kubera iyo mpamvu nakoze ibisate by’amabuye y’agaciro ngo nshobore kubiharagataho inyandiko y’abantu banjye. Nuko ku bisate nakoze naharagaseho inyandiko ya data, ndetse n’ingendo zacu mu gasi, n’ubuhanuzi bwa data; ndetse n’ubwinshi mu buhanuzi bwanjye bwite nabuharagase kuri byo.\n\n2 Kandi sinari nzi icyo gihe ubwo nabikoraga ko nzategekwa na Nyagasani gukora ibi bisate; kubera iyo mpamvu, inyandiko ya data, n’amateka y’ibisekuruza bye, n’igice kinini cy’ingendo zacu mu gasi biharagaswe kuri ibyo bisate bya mbere navuzeho; kubera iyo mpamvu, ibintu byabayeho mbere y’uko nkora ibi bisate ni, iby’ukuri, by’umwihariko cyane ibyasobanuwe ku bisate bya mbere.\n\n3 Kandi nyuma y’uko nari maze gukora ibi bisate mu buryo bw’itegeko, njyewe, Nefi, nahawe itegeko ko umurimo n’ubuhanuzi, ibice byabyo byeruye cyane kandi by’agaciro gakomeye, bigomba kwandikwa kuri ibi bisate; kandi ko ibintu byari byanditswe bigomba gushyingurwa ku bw’amabwiriza y’abantu banjye, bazatunga icyo gihugu, ndetse no ku bw’indi migambi y’ubushishozi, imigambi izwi na Nyagasani.\n\n4 Kubera iyo mpamvu, njyewe, Nefi, nakoze inyandiko ku bindi bisate, itanga inkuru, cyangwa mu yandi magambo ikaba itanga inkuru itatuye y’intambara n’amakimbirane n’irimbuka ry’abantu banjye. Kandi ibi narabikoze, nuko nategetse abantu banjye ibyo bagomba kuzakora nyuma y’uko nzaba ntakiriho; kandi ibi bisate bigomba kuzahererekanywa kuva ku gisekuru kimwe kugera ku kindi, cyangwa kuva ku muhanuzi umwe kugera ku wundi, kugeza ubwo Nyagasani azatanga andi mategeko.\n\n5 Kandi inkuru yo gukora ibi bisate izatangwa nyuma y’aha; nuko bityo, dore, ndakomeza bijyanye n’ibyo navuze; kandi ibi mbikoze kugira ngo ibintu birushijeho kuba bitagatifu bishobore gushyingurwa ku bw’ubumenyi bw’abantu banjye.\n\n6 Nyamara, nta kintu nandika ku bisate uretse icyo ntekereza ko giturutse ku Mana. Kandi ubu, ninibeshya, n’aba kera nabo baribeshye; si uko nshaka kwiregura kubera abandi bantu, ariko kubera intege nkeya zindimo, zijyanye n’umubiri, nshaka kwiregura.\n\n7 Kuko ibintu abantu bamwe bibwira ko ari iby’agaciro gakomeye cyane, haba ku mubiri no kuri roho, abandi bakabihindura ubusa maze bakabihonyorera munsi y’ibirenge byabo. Koko, ndetse n’Imana ubwayo ya Isirayeli abantu bayihonyorera munsi y’ibirenge byabo; ndavuga, guhonyorera munsi y’ibirenge byabo ariko mpisemo kubivuga mu yandi magambo—bayifata nk’itagira umumaro, kandi ntibumvire ijwi ry’inama zayo.\n\n8 Kandi dore araje, bijyanye n’amagambo y’umumarayika, mu myaka magana atandatu uhereye igihe data yaviriye i Yerusalemu.\n\n9 Kandi isi, kubera ubukozi bw’ibibi bwabo, izamucira urubanza kugira ngo abe ubusabusa; kubera iyo mpamvu bamukubite ibiboko, nuko abyihanganire, kandi bamuhondagure; nuko abyihanganire. Koko, bamuvunderezeho amacandwe, maze arabyihanganira, kubera ineza ye yuje urukundo n’ukwiyumanganya kwe ku bana b’abantu.\n\n10 Kandi Imana y’abasogokuruza bacu, bavanywe muri Egiputa, mu buretwa, ndetse babungabunzwe na yo mu gasi, koko, Imana ya Aburahamu, n’iya Isaka, n’Imana ya Yakobo, yitanze, bijyanye n’amagambo y’umumarayika, nk’umuntu, mu maboko y’abantu b’abagome, ngo azamurwe hejuru, hakurikijwe amagambo ya Zenoki, nuko abambwe, bijyanye n’amagambo ya Newumu, maze ahambwe mu mva, bijyanye n’amagambo ya Zenosi, yavuze ku byerekeye iminsi itatu y’umwijima, igomba kuzaba ikimenyetso cy’urupfu rwe gihawe abazatura ibirwa by’inyanja, cyane by’umwihariko gihawe abo mu nzu ya Isirayeli.\n\n11 Kuko niko umuhanuzi avuga ati: Nyagasani Imana nta kabuza azagenderera inzu yose ya Isirayeli kuri uwo munsi, n’ijwi rye, kubera ubukiranutsi bwabo, bibaviremo umunezero mwinshi n’agakiza, kandi ku bandi n’inkuba n’imirabyo y’ububasha bwe, n’umuhengeri, n’umuriro, n’umwotsi, n’igihu cy’umwijima, n’iyasama ry’isi, n’imisozi izatumbagizwa.\n\n12 Kandi ibi bintu byose bigomba rwose kuza, ni ko umuhanuzi Zenosi avuga. Kandi ibitare by’isi bizasaduka; kandi kubera umuborogo w’isi, abenshi mu bami b’ibirwa by’inyanja bazakoreshwa na Roho w’Imana, ngo barangurure bati: Imana y’isi irababaye.\n\n13 Kandi ku bari i Yerusalemu, niko umuhanuzi avuga, bazakubitwa ibiboko n’abantu bose, kubera ko babambye Imana ya Isirayeli, maze bagahindukiza imitima yabo, bagahakana ibimenyetso n’ibitangaza, n’ububasha n’ikuzo by’Imana ya Isirayeli.\n\n14 Kandi kubera ko bahindukije imitima yabo, niko umuhanuzi avuga, kandi bagasuzugura Mutagatifu Rukumbi wa Isirayeli, bazazerera mu mubiri, nuko barimbuke, maze bahinduke urw’amenyo n’iciro ry’imigani, kandi bangwe n’amahanga yose.\n\n15 Nyamara, ubwo uwo munsi uzaza, ni ko umuhanuzi avuga, kugira ngo bareke kongera guteshuka mu mitima yabo kuri Mutagatifu Rukumbi wa Isirayeli, icyo gihe azibuka ibihango yagiranye n’abasekuruza babo.\n\n16 Koko, ubwo azibuka ibirwa by’inyanja; koko, kandi abantu bose bo mu nzu ya Isirayeli, nzabakoranya, niko Nyagasani avuga, bijyanye n’amagambo y’umuhanuzi Zenosi, mbavanye mu mpande enye z’isi.\n\n17 Koko, kandi isi yose izabona agakiza ka Nyagasani, niko umuhanuzi avuga; amahanga yose, ubwoko, indimi, n’abantu bazahabwa umugisha.\n\n18 Kandi njyewe, Nefi, nandikiye ibi bintu abantu banjye, kugira ngo nibura nshobore kubumvisha ko bagomba kwibuka Nyagasani Umucunguzi wabo.\n\n19 Kubera iyo mpamvu, ndabwira inzu yose ya Isirayeli, nibibaho ko bazabona ibi bintu.\n\n20 Kuko dore, mfite ibyiyumviro muri roho, binteye ubwoba ndetse ingingo zanjye zose zikaba nta ntege zifite, kubera abari i Yerusalemu; kuko iyo Nyagasani ataba umunyempuhwe ngo anyereke ibiberekeyeho, ndetse nk’uko yabigiriye abahanuzi ba kera, nakagombye nanjye kuba nararimbutse.\n\n21 Kandi mu by’ukuri yeretse abahanuzi ba kera ibintu byose biberekeyeho; ndetse yeretse benshi ibitwerekeyeho; kubera iyo mpamvu, ni ngombwa ko tumenya ibiberekeyeho kuko byanditswe ku bisate by’umuringa.\n\n22 Ubwo habayeho ko njyewe, Nefi, nigishije abavandimwe banjye ibi bintu; kandi habayeho ko nabasomeye ibintu byinshi, byari byaraharagaswe ku bisate by’umuringa, kugira ngo bashobore kumenya ibyerekeye ibikorwa bya Nyagasani mu bindi bihugu, mu bantu ba kera.\n\n23 Kandi nabasomeye ibintu byinshi byari byaranditswe mu bitabo bya Mose; ariko kugira ngo nshobore kubemeza byuzuye kwizera Nyagasani Umucunguzi wabo, nabasomeye ibyanditswe n’ umuhanuzi Yesaya; kuko nasanishaga ibyanditswe bitagatifu byose kuri twebwe, kugira ngo bishobore kutubera inyungu zacu n’inyigisho.\n\n24 Kubera iyo mpamvu nababwiye, mvuga nti: Nimwumve amagambo y’umuhanuzi, mwebwe muri igisigisigi cy’inzu ya Isirayeli, ishami ryahwanyuwe, nimwumve amagambo y’umuhanuzi, yandikiwe inzu yose ya Isirayeli, kandi asanishwa kuri mwebwe, kugira ngo mushobore kugira ibyiringiro kimwe n’abavandimwe banyu mwahwanyuweho, kuko ni muri ubu buryo umuhanuzi yanditse.\n\n", "1-ne 20": "[center][font_size=26]Igice cya 20[/font_size][/center]\n\n[i]Nyagasani ahishurira Isirayeli imigambi Ye—Isirayeli yatoranyijwe mu itanura ry’imibabaro kandi igomba kuva i Babiloni—Gereranya Yesaya 48. Ahagana 588–570 M.K.[/i]\n\n1 Mutege amatwi kandi mwumve ibi, O nzu ya Yakobo, ukaba witwa izina rya Isirayeli, kandi wavuye mu mazi ya Yuda, cyangwa mu mazi y’umubatizo, wowe urahira mu izina rya Nyagasani, kandi ugatabaza Imana ya Isirayeli, nyamara ntibarahire mu kuri cyangwa mu bukiranutsi.\n\n2 Nyamara, biyita abo mu murwa mutagatifu, ariko ntibishingikirize ku Mana ya Isirayeli, ari we Nyagasani Nyiringabo; koko, Nyagasani Nyiringabo niryo zina rye.\n\n3 Dore, natangaje ibintu byahozeho uhereye mu ntangiriro; kandi byaturutse mu kanwa kanjye, kandi ndabyerekana. Nabyerekanye ako kanya.\n\n4 Kandi nabikoze kuko nari nzi ko utava ku izima, kandi ijosi ryawe ari umutsi w’icyuma, n’uruhanga rwawe rukaba umuringa;\n\n5 Kandi ndetse uhereye mu ntangiriro narabigutangarije, mbere y’uko bibaho narabikweretse; kandi nabikweretse ntinya ko hato wazavuga uti: Ikigirwamana cyanjye cyarabikoze, n’ishusho ibajije yanjye, n’ishusho yanjye yacuzwe byarategetse ngo bibeho.\n\n6 Wabonye kandi wumvise ibi byose; none se ntuzabitangaza? Kandi ko nakweretse ibintu bishya uhereye iki gihe, ndetse n’ibintu bihishe, kandi utari uzi.\n\n7 Biremwe ubu, si ibyo mu ntangiriro, ndetse mbere y’umunsi wabyumviseho ntibyari byaragutangarijwe, hato ngo utavuga uti: Dore, nari mbizi.\n\n8 Koko, kandi ntacyo wumvise; koko, ntacyo wamenye; koko, kuva icyo gihe ugutwi kwawe ntikumvaga; kuko nari nzi ko uzakoresha cyane ubuhemu, kandi witwaga umunyagicumuro ukivuka.\n\n9 Nyamara, kubw’icyubahiro cy’izina ryanjye nzasubika umujinya wanjye, kandi kubw’igisingizo cyanjye, nzakwihanganira kugira ngo ntaguca.\n\n10 Kuko dore, naragutunganyije, nagutoranyije mu itanura ry’umubabaro.\n\n11 Kubwa njye, koko, ibi nzabikora ku bwanjye, kuko sinzatuma izina ryanjye risuzugurwa kandi sinzaha ikuzo ryanjye undi.\n\n12 Nyumva, Wowe Yakobo, na Isirayeli nahamagaye, kuko Ndi we; Ndi uwa mbere, ndetse Ndi n’uwa nyuma.\n\n13 Kandi ukuboko kwanjye kwashyizeho urufatiro rw’isi, kandi ukuboko kwanjye kw’iburyo ni ko kwabambye ijuru. Iyo mbihamagaye bihagurukira rimwe.\n\n14 Mwebwe mwese, nimwishyire hamwe, maze mwumve; ninde muri bo wabatangarije ibi bintu? Nyagasani yaramukunze; koko, kandi azuzuza ijambo rye yatangaje abakoresheje; kandi Babiloni azayikoresha icyo ashaka, n’ukuboko kwe kuzatera Abakaludaya.\n\n15 Na none, Nyagasani aravuga ati: Njyewe Nyagasani, koko, naravuze; koko, namuhamagariye gutangaza, naramuzanye, kandi azatunganya inzira ye.\n\n16 Nimuze hafi yanjye; sinavugiye mu ibanga; uhereye mu ntangiriro, uhereye igihe byatangarijwe ko navuze; kandi Nyagasani Imana, na Roho we, baranyohereje.\n\n17 Kandi ni uko avuga Nyagasani, Umucunguzi wawe, Mutagatifu Rukumbi wa Isirayeli ati: Naramwohereje, Nyagasani Imana yawe ikwigisha iby’akamaro, ikakuyobora mu nzira ugomba kunyuramo, yarabikoze.\n\n18 O iyo uba warumviye amategeko yanjye—bityo amahoro yawe yari yarabaye nk’umugezi, n’ubukiranutsi bwawe nk’imiraba y’inyanja.\n\n19 Urubyaro rwawe narwo rwari rwarabaye nk’umusenyi; n’abakomoka mu mara yawe nk’imonyi yawo; izina rye ntiryari gucibwa cyangwa ngo ririmburwe imbere yanjye.\n\n20 Nimuve i Babuloni, muhunge Abakaludaya, mu ijwi ry’indirimbo mutangaze, muvuge ibi, mubwire impera y’isi muvuga muti: Nyagasani yacunguye umugaragu we Yakobo.\n\n21 Kandi ntibagize inyota; yabayoboye mu butayu; atuma amazi atemba ava mu rutare kubwa bo; Yasatuye kandi urutare maze amazi aradudubiza.\n\n22 Kandi nubwo yakoze ibi byose, ndetse n’ibikomeye, nta mahoro ahari, ni ko Nyagasani abwira abagome.\n\n", "1-ne 21": "[center][font_size=26]Igice cya 21[/font_size][/center]\n\n[i]Mesiya azaba urumuri ku Banyamahanga kandi azabohora imbohe—Isirayeli izakoranywa n’ububasha mu minsi ya nyuma—Abami bazaba ba se babarera—Gereranya Yesaya 49. Ahagana 588–570 M.K.[/i]\n\n1 Kandi byongeye: Nimwumve, mwebwe nzu ya Isirayeli, mwe mwese mwahwanyuwe kandi mukirukanwa kubera ubugome bw’abungeri b’abantu banjye; koko, mwe mwese mwahwanyuwe, mukaba mwaratatanyirijwe kure, mukaba muri abo mu bantu banjye, O nzu ya Isirayeli. Nimuntege ugutwi, O mwa birwa mwe, kandi mwumve abantu banjye baturuka kure; Nyagasani yampamagariye mu nda; kuva mu rura rwa mama yavuze izina ryanjye.\n\n2 Kandi yagize akanwa kanjye nk’inkota ityaye; mu gicucu cy’ukuboko kwe niho yampishe, kandi yangize umwambi utyaye; mu mutana we niho yampishe;\n\n3 Kandi yarambwiye ati: Uri umugaragu wanjye, wowe Isirayeli, nzaherwamo ikuzo.\n\n4 Nuko naravuze nti: Naruhijwe n’ubusa, Nakoresheje imbaraga zanjye mu busabusa no mu bitagira umumaro; nta kabuza urubanza rwanjye rufitwe na Nyagasani, n’umurimo wanjye ufitwe n’Imana yanjye.\n\n5 None ubu, Nyagasani aravuga—uwambumbiye mu nda ngo nzabe umugaragu we, kugira ngo nongere muzanire Yakobo—nubwo Isirayeli itakoranywa, nyamara nzagira ikuzo mu maso ya Nyagasani, kandi Imana yanjye izambera imbaraga zanjye.\n\n6 Nuko aravuga ati: Ni ikintu cyoroshye cy’uko waba umugaragu wanjye ngo uhagurutse imiryango ya Yakobo, kandi ugarure abacitse ku icumu ba isirayeli. Nzaguha kandi kuba urumuri rw’Abanyamahanga, kugira ngo ushobore kuba agakiza kanjye kugera ku mpera z’isi.\n\n7 Uko niko Nyagasani, Umucunguzi wa Isirayeli, Mutagatifu Rukumbi wayo, abwira uwo muntu yasuzuguye, uwo amahanga yanze, umugaragu w’abatware: Abami bazamubona maze bahaguruke, ibikomangoma nabyo bizamuramya, kubera Nyagasani w’ indahemuka.\n\n8 Nyagasani niko avuga: Mu gihe gikwiriye narabumvise, O birwa by’inyanja, kandi ku munsi w’agakiza narabafashije; kandi nzababungabunga, maze mbahe umugaragu wanjye kubw’igihango cy’abantu, kugira ngo azahure isi, kugira ngo amatongo ayatangeho imirage;\n\n9 Kugira ngo ubwire imbohe uti: Nimusohoke; n’abicaye mu mwijima uti: Nimwigaragaze. Bazarisha ku mayira, kandi inzuri zabo zizaba ahirengeye hose.\n\n10 Ntibazasonza cyangwa ngo bagire inyota, nta nubwo ubushyuhe cyangwa izuba bizabakubita; kuko ubafitiye impuhwe azabayobora, ndetse azabayobora ku masoko y’amazi.\n\n11 Kandi nzagira imisozi yanjye yose utuyira, n’inzira zanjye zizaba nyabagendwa.\n\n12 Kandi ubwo, wowe nzu ya Isirayeli, dore, aba bazaturuka kure; kandi uragowe, bamwe bazava mu majyaruguru no mu burengerazuba; abandi bazava mu gihugu cya Sinimu.\n\n13 Nimuririmbe, mwa majuru mwe; kandi munezerwe, nawe wa si we; kuko ibirenge by’abari mu burasirazuba bizashikama; kandi nimuturike muririmbe, mwa misozi mwe; kuko ntibazongera gukubitwa ukundi; kuko Nyagasani yahumurije abantu be, kandi azagirira impuhwe abababaye be.\n\n14 Ariko dore, Siyoni yaravuze iti: Nyagasani yarantaye, kandi Nyagasani wanjye yaranyibagiwe—ariko azerekana ko atabikoze.\n\n15 Kuko mbese umugore yakwibagirwa umwana we yonsa, kugeza ubwo atagirira ibambe umwana wo mu nda ye? Koko, bo bashobora kwibagirwa, nyamara sinzakwibagirwa, wowe nzu ya Isirayeli.\n\n16 Dore nguharagase mu biganza by’intoki zanjye; inkike zawe zizahora imbere yanjye.\n\n17 Abana bawe bazihutira kurwanya abakurimbura; kandi abakugize amatongo bazakuvamo.\n\n18 Ubura amaso yawe hirya no hino maze urebe; aba bose bazikoranyiriza hamwe, maze bazagusange. Kandi nk’uko ndiho rwose, Nyagasani ni ko avuga, uzabambara bose, nk’umurimbo, kandi uzabitera ndetse nk’umugeni.\n\n19 Kuko amatongo yawe n’ibirare byawe, n’igihugu cy’irimbuka ryawe, bizaba ndetse imfunganwa kubera abaturage; kandi ’abakumiraga bazakuba kure.\n\n20 Abana uzagira, nyuma y’uko watakaje aba mbere, bazongera mu matwi yawe bakubwire bati: Uyu mwanya ni impatanwa kuri njyewe; mpa umwanya kugira ngo nture.\n\n21 Maze wibwire mu mutima wawe uti: Ni nde wambyariye aba, abonye naratakaje abana banjye, kandi ndi incura, imbohe, kandi njarajara? Kandi ni nde wabareze? Dore, nasizwe njyenyine; aba, bari hehe?\n\n22 Nyagasani Imana ni uko ivuga: Dore, nzaramburira Abanyamahanga ukuboko kwanjye, nshingire amoko ibendera ryanjye; kandi bazazana abahungu bawe mu maboko yabo, n’abakobwa bawe bazahekwa ku bitugu byabo.\n\n23 Kandi abami bazakubera ba so bakurera, n’abamikazi babo bazakubera ba nyoko bakonsa; bazagupfukamira bubame hasi, maze barigate umukungugu wo ku birenge byawe; nawe uzamenya ko ndi Nyagasani; abantegereza batazakorwa n’isoni.\n\n24 Mbese abakomeye bazanyagwa iminyago, cyangwa abajyanywe ari imbohe bazira ukuri bakarekurwa?\n\n25 Ariko Nyagasani aravuga ati: ndetse imbohe z’abakomeye zizajyanwa, n’iminyago y’abanyamwaga izarekurwa; kuko nzarwanya ukurwanya, kandi nzatabara abana bawe.\n\n26 Kandi abagutsikamira nzabagaburira umubiri wabo bwite; bazasinda amaraso yabo bwite nka divayi iryohereye; kandi abantu bose bazamenya ko njyewe, Nyagasani, ndi Umukiza wawe n’Umucunguzi wawe, Ushoborabyose wa Yakobo.\n\n", "1-ne 22": "[center][font_size=26]Igice cya 22[/font_size][/center]\n\n[i]Isirayeli izatatanyirizwa ku isi hose—Abanyamahanga bazarera kandi batungishe Isirayeli inkuru nziza mu minsi ya nyuma—Isirayeli izakoranywa kandi itabarwe, kandi abagome bazashya nk’ibikenyeri—Ubwami bwa sekibi buzarimburwa, kandi Satani azabohwa. Ahagana 588–570 M.K.[/i]\n\n1 Kandi ubwo habayeho ko nyuma njyewe, Nefi, maze gusoma ibi bintu byari byaraharagaswe ku bisate by’umuringa, abavandimwe banjye baransanze maze barambwira bati: Ibi bintu wasomye bisobanura iki? Dore, mbese bikwiriye kumvikana nk’ibintu bya roho, bizabaho bijyanye na roho bitajyanye n’umubiri?\n\n2 Kandi njyewe, Nefi, narababwiye nti: Dore byeretswe umuhanuzi n’ijwi rya Roho; kuko kubwa Roho ibintu byose bimenyeshwa abahanuzi, bizaba ku bana b’abantu kubw’umubiri.\n\n3 Kubera iyo mpamvu, ibintu nasomye ni ibintu bijyanye n’ibintu byose by’umubiri n’ibya roho; kuko bigaragara ko inzu ya Isirayeli, vuba aha cyangwa kera, izatatanyirizwa ku isi yose, ndetse no mu mahanga yose.\n\n4 Kandi dore, hari benshi bamaze kwibagirana mu bari i Yerusalemu. Koko, igice kinini cy’imiryango yose cyaratwawe; kandi batatanyirijwe hirya no hino mu birwa by’inyanja; kandi aho bari nta numwe muri twe uhazi, uretse ko tuzi ko batwawe.\n\n5 Kandi kuva bajyanwa, ibi bintu biberekeyeho byarahanuwe, ndetse n’ibyerekeye abazatatanywa bose nyuma yaho kandi bagakorwa n’isoni, kubera Mutagatifu Rukumbi wa Isirayeli; kuko bazanangira imitima yabo; kubera iyo mpamvu, bazatatanyirizwa mu mahanga yose kandi bazangwa n’abantu bose.\n\n6 Nyamara, nyuma bamaze kurerwa n’Abanyamahanga, kandi Nyagasani amaze kuramburira ukuboko kwe ku Banyamahanga maze akabashingira ibendera, n’abana babo bagatwarwa mu maboko yabo, kandi abakobwa babo bagahekwa ku ntugu zabo, dore ibi bintu bivugwa ni iby’umubiri; kuko ni ko ibihango bya Nyagasani n’aba sogokuruza bacu biri; kandi bisobanura twebwe mu minsi izaza, ndetse n’abavandimwe bacu bose bo mu nzu ya Isirayeli.\n\n7 Kandi bisobanura ko igihe kije ko nyuma y’uko inzu yose ya Isirayeli izaba yaratatanyijwe kandi yarakozwe n’isoni, ngo Nyagasani Imana azahagurutse ubwoko bukomeye mu Banyamahanga, koko, ndetse muri iki gihugu; kandi nibo bazatatanya urubyaro rwacu.\n\n8 Kandi nyuma y’uko urubyaro rwacu ruzatatanywa Nyagasani Imana azakomeza gukora umurimo utangaje mu Banyamahanga, uzaba uw’agaciro gakomeye ku rubyaro rwacu; kubera iyo mpamvu, bigereranywa n’ukurerwa kwabo n’Abanyamahanga no kuba baratwawe mu maboko yabo no ku ntugu zabo.\n\n9 Ndetse bizaba iby’agaciro ku Banyamahanga; kandi bitari gusa ku Banyamahanga ariko no ku nzu yose ya Isirayeli, kugira ngo hamenyekane ibihango bya Data wo mu ijuru kuri Aburahamu, bivuga biti: Mu rubyaro rwawe amoko yose y’isi azaherwamo umugisha.\n\n10 Kandi nifuriza, abavandimwe banjye, ko bamenya ko amoko yose y’isi adashobora guhabwa umugisha keretse nazagaragaza ukuboko kwe mu maso y’amahanga.\n\n11 Kubera iyo mpamvu, Nyagasani Imana izakomeza kugaragaza ukuboko kwayo mu maso y’amahanga yose, imenyesha ibihango byayo n’inkuru nziza yayo abari mu nzu ya Isirayeli.\n\n12 Kubera iyo mpamvu, azongera abavane mu buretwa, kandi bazakoranyirizwa hamwe mu bihugu by’umurage wabo; kandi bazavanwa mu icuraburindi n’umwijima; maze bazamenye ko Nyagasani ari Umukiza wabo n’Umucunguzi wabo, Ushoborabyose wa Isirayeli.\n\n13 Kandi amaraso ya rya torero rinini kandi rizira, ariryo maraya w’isi yose, azabagaruka ku mitwe yabo bwite; kuko bazarwana hagati yabo, kandi inkota y’ibiganza byabo bwite izagwa ku mitwe yabo bwite, kandi bazasindishwa n’amaraso yabo bwite.\n\n14 Kandi buri bwoko buzakurwanya, wowe nzu ya Isirayeli, buzasubiranamo, kandi bazagwa mu mwobo bacukuye ngo bagushemo abantu ba Nyagasani. Kandi abarwanya bose Siyoni bazarimburwa, nuko ya maraya ikomeye, yagoretse inzira nziza za Nyagasani, koko, rya torero rinini kandi rizira, rizashwanyuka ribe umukungugu kandi ukugwa kwaryo kuzaba gukomeye.\n\n15 Kuko dore, umuhanuzi aravuga ati: igihe kiraje bwangu ngo Satani atazongera kugira ububasha ku mitima y’abana b’abantu; kuko umunsi vuba uraje ngo abirasi bose n’abakorana ubugome bazabe nk’igikenyeri; kandi umunsi uraje ngo batwikwe.\n\n16 Kuko igihe vuba kiraje ngo ubwuzure bw’umujinya w’Imana usukwe ku bana b’abantu bose; kuko ntizemera ko abagome bazarimbura abakiranutsi.\n\n17 Kubera iyo mpamvu, izarengera abakiranutsi ku bubasha bwayo, ndetse nibibaho ko ubwuzure bw’umujinya wayo bugomba kuza, n’abakiranutsi bakarengerwa, ndetse kugeza ubwo abanzi babo barimbuwe n’umuriro. Kubera iyo mpamvu, abakiranutsi ntibagomba kugira ubwoba; kuko umuhanuzi avuga ko, bazatabarwa, ndetse niyo byaba n’umuriro.\n\n18 Dore, bavandimwe banjye, ndababwira, ko ibi bintu bigomba vuba aha kubaho; koko, ndetse amaraso, n’umuriro, n’ibihu by’umwotsi bigomba kuza; kandi bigomba kuba kuri iyi si; kandi bije ku bantu kubw’umubiri niba baramutse banangiye imitima yabo kuri Mutagatifu Rukumbi wa Isirayeli.\n\n19 Kuko dore, umukiranutsi ntazarimbuka; kuko igihe nta kabuza kigomba kuza ngo abarwanya Siyoni bose bazacibwe.\n\n20 Kandi Nyagasani nta kabuza azategura inzira ku bantu be, kugeza ku iyuzuzwa ry’amagambo ya Mose, yavuze, avuga ati: Umuhanuzi Nyagasani Imana yanyu izabahagurukiriza, umeze nkanjye; muzamwumvire mu bintu byose azababwira. Kandi hazabaho ko abatazumvira uwo muhanuzi bose bazacibwa mu bantu.\n\n21 Kandi ubu njyewe, Nefi, mbatangarije, ko uyu umuhanuzi Mose yavuze yari Mutagatifu Rukumbi wa Isirayeli; kubera iyo mpamvu, azarangiza urubanza mu bukiranutsi.\n\n22 Kandi abakiranutsi ntibagomba gutinya, kuko nibo batazakorwa n’isoni. Ahubwo ni ubwami bwa sekibi, buzubakwa mu bana b’abantu, ubwami bwubatswe mu bari mu mubiri—\n\n23 Kuko igihe kiraje bwangu ngo amatorero yose yubatswe abone indamu, n’ayo yose yubatswe ngo abone ububasha ku mubiri, n’ayo yubatswe ngo abe ibyamamare imbere y’amaso y’isi, n’abo bifuza irari ry’umubiri n’ibintu by’isi, no gukora ubwoko bwose bw’ibibi; koko, muri make, ababarizwa bose mu bwami bwa sekibi nibo bagomba kugira ubwoba, no gutengurwa, no guhinda umushyitsi; ni bo bagomba kumanurwa hasi mu mukungugu; ni bo bagomba gukongoka nk’igikenyeri; kandi ibi bijyanye n’amagambo y’umuhanuzi.\n\n24 Kandi igihe kiraje bwangu ngo umukiranutsi azamurwe hejuru nk’inyana zo mu kiraro, kandi Mutagatifu Rukumbi wa Isirayeli agomba kuba ku ngoma n’ubutware, n’ubushobozi, n’ububasha, n’ikuzo ryinshi.\n\n25 Kandi azakoranya abana be kuva mu mpande enye z’isi; nuko azabare intama ze, kandi ziramuzi; maze hazabeho umukumbi umwe n’umwungeri umwe; kandi azaragira intama ze, maze zizamubonemo urwuri.\n\n26 Kandi kubera ubukiranutsi bw’abantu be, Satani nta bubasha afite; kubera iyo mpamvu, ntashobora kuzarekurwa mu gihe cy’imyaka myinshi; kuko nta bubasha afite ku mitima y’abantu, kuko batuye mu bukiranutsi, kandi Mutagatifu Rukumbi wa Isirayeli ari ku ngoma.\n\n27 Kandi ubu dore, njyewe, Nefi, ndababwira ko ibi bintu byose bigomba kubaho bijyanye n’umubiri.\n\n28 Ariko, dore, amahanga yose, amoko, indimi, n’abantu, bazatura batekanye muri Mutagatifu Rukumbi wa Isirayeli nibibaho ko bihana.\n\n29 Kandi ubu njyewe, Nefi, ndekeye aha; kuko ubu ntahangara kuvuga ibirenzeho ku byerekeye ibi bintu.\n\n30 Kubera iyo mpamvu, bavandimwe banjye, ndifuza ko mwamenya ko ibintu byanditswe ku bisate by’umuringa ari iby’ukuri; kandi bihamya ko umuntu agomba kumvira amategeko y’Imana.\n\n31 Kubera iyo mpamvu, ntimugomba gutekereza ko njyewe na data ari twebwe twenyine twabihamije, ndetse twabyigishije. Kubera iyo mpamvu, nimuzumvira amategeko, kandi mukihangana kugeza ku ndunduro, muzatabarwa ku munsi wa nyuma. Kandi ni uko biri. Amena.\n\n", "2-ne 1": "[center][font_size=26]Igitabo cya Kabiri cya Nefi[/font_size][/center]\n\nInkuru y’urupfu rwa Lehi. Abavandimwe ba Nefi bamwigomekaho. Nyagasani aburira Nefi ngo ahaguruke yerekeze mu gasi. Ingendo ze mu gasi, n’ibindi.\n\n[center][font_size=26]Igice cya 1[/font_size][/center]\n\n[i]Lehi ahanura iby’igihugu cy’umudendezo—Urubyaro rwe ruzatatanywa kandi rukubitwe niba rwanze Mutagatifu Rukumbi wa Isirayeli—Yingingira abana be kwambara intwaro y’ubukiranutsi. Ahagana 588–570 M.K.[/i]\n\n1 Nuko habayeho ko nyuma y’uko njyewe Nefi, nari ndangije kwigisha abavandimwe banjye, data, Lehi, nawe yababwiye ibintu byinshi, kandi abibasubiriramo, ibintu bikomeye cyane Nyagasani yabakoreye abavana mu gihugu cya Yerusalemu.\n\n2 Kandi yababwiye ibyerekeye ubwigomeke bwabo hejuru y’amazi, n’imbabazi z’Imana mu kubarokorera ubuzima, kugira ngo batamirwa n’inyanja.\n\n3 Ndetse yababwiye ibyerekeye igihugu cy’isezerano, babonye—uko Imana yabaye inyampuhwe ituburira ko twahunga tukava i Yerusalemu.\n\n4 Kuko, dore yaravuze ati: nabonye iyerekwa, namenyeyemo ko Yerusalemu yarimbuwe, kandi iyo tuba twarahamye i Yerusalemu tuba twaratikiye.\n\n5 Ariko, yaravuze ati: usibye imibabaro yacu, twabonye igihugu cy’isezerano, igihugu cyatoranyijwe kuruta ibindi bihugu byose; igihugu Nyagasani Imana yagiranye igihango nanjye ko kizaba igihugu cy’umurage w’urubyaro rwanjye. Koko, Nyagasani yansezeranyije iki gihugu, n’abana banjye iteka ryose, n’ abazakurwa mu bindi bihugu bose n’ukuboko kwa Nyagasani.\n\n6 Kubera iyo mpamvu, njyewe, Lehi, mpanuye nkurikije imirimo ya Roho iri muri njye, ko nta n’umwe uzaza muri iki gihugu uretse abazazanwa n’ukuboko ka Nyagasani.\n\n7 Kubera iyo mpamvu, iki gihugu cyeguriwe uwo azakizanamo. Kandi nibibaho ko bamukorera bijyanye n’amategeko yatanze, kizaba igihugu cy’umudendezo kuri bo; kubera iyo mpamvu nta na rimwe bazashyirwa mu bucakara; biramutse bibaye, bizaba ari ukubera ubukozi bw’ibibi; kuko ubukozi bw’ibibi nibuganza igihugu kizavumwa kubera bo, ariko kubw’abakiranutsi kizahabwa umugisha ubuziraherezo.\n\n8 Kandi dore, ni ubushishozi ko iki gihugu kigomba gusigasirwa muri iki gihe ntikimenywe n’andi mahanga; kuko dore, amahanga menshi azuzura iki gihugu, ku buryo nta mwanya uzahaboneka w’umurage.\n\n9 Kubera iyo mpamvu, njyewe, Lehi, nahawe isezerano, ko uko abo Nyagasani Imana azakura mu gihugu cya Yerusalemu bazubahiriza amategeko ye, bazatuganirwa muri iki gihugu; kandi bazahishwa andi mahanga yose, kugira ngo bazitungire iki gihugu ku bwabo. Kandi nibibaho ko bubahiriza amategeko ye bazahererwa umugisha muri iki gihugu, kandi nta n’umwe uzabaho wo kubaburabuza, cyangwa kubatwara igihugu cy’umurage wabo; kandi bazahatura mu mutekano ubuziraherezo.\n\n10 Ariko dore, ubwo igihe kije ngo bazahwekerere mu kutemera, nyuma yo kubona imigisha ikomeye rwose ivuye mu kuboko kwa Nyagasani—bafite ubumenyi bw’iremwa ry’isi, n’abantu bose, bafite ubumenyi bw’imirimo ikomeye kandi itangaje ya Nyagasani uhereye ku iremwa ry’isi; bazi ububasha bahawe bwo gukora ibintu byose kubw’ukwizera; bafite amategeko yose kuva mu ntangiriro, kandi barazanywe n’ubwiza burenze kamere muri iki gihugu cy’isezerano cy’agaciro—dore, ndabivuze, nihazabaho umunsi bazanga Mutagatifu Rukumbi wa Isirayeli, Mesiya nyakuri, Umucunguzi wabo n’Imana yabo, dore, imanza z’utabera zizabajya ku mutwe.\n\n11 Koko, azabazanira andi mahanga, kandi azayaha ububasha, kandi azabambura ibihugu bari batunze, maze azatume batatana kandi bakubitwe.\n\n12 Koko, uko igisekuruza gisimburana n’ikindi hazabaho imivu y’amaraso, n’amakuba akomeye muri bo; kubera iyo mpamvu, bana banjye, ndifuza ko mwibuka, koko ndifuza ko mwumvira amagambo yanjye.\n\n13 Mbega uko nifuza ngo mukanguke; mukanguke muve mu bitotsi bikomeye, koko, ndetse muve mu bitotsi by’ikuzimu, maze mwiyambure iminyururu mibi cyane muboheshejwe, ari yo minyururu iboshye abana b’abantu, ngo batwarwe bunyago hasi mu kigobe gihoraho cy’agahinda gakabije n’ikimwaro.\n\n14 Nimukanguke! kandi muhaguruke mu mukungugu, maze mwumve amagambo y’umubyeyi uhinda umushyitsi, uwo mugomba kurambika imbavu ze vuba aha mugomba mu mva ikonje kandi icecetse, aho nta mugenzi ushobora kugaruka; mu minsi mikeya kandi ngiye nk’uko ab’isi bose bagenda.\n\n15 Ariko dore, Nyagasani yacunguye roho yanjye iva ikuzimu; nabonye ikuzo rye, kandi mpfumbatiwe ubuziraherezo mu maboko y’urukundo rwe.\n\n16 Kandi nifuza ko mugomba kwibuka kwitondera amateka n’imanza za Nyagasani; dore, iki cyabaye icyifuzo cya roho yanjye uhereye mu ntangiriro.\n\n17 Umutima wanjye waremerewe n’ishavu rimwe na rimwe, kuko natinye, ngo hato kubera ukwinangira kw’imitima yanyu Nyagasani Imana yanyu itazigaragaza mu bwuzure bw’umujinya wayo kuri mwebwe, ngo mucibwe kandi murimbuke ubuziraherezo;\n\n18 Cyangwa, ko umuvumo wabazaho mu gihe cy’ibisekuruza byinshi; nuko mugahura n’amakuba n’inkota, n’inzara, maze mukangwa, kandi mukayoborwa bijyanye n’ubushake n’ubucakara bya sekibi.\n\n19 Mwebwe bahungu banjye, kugira ngo ibi bintu bitazabazaho, ahubwo kugira ngo muzatoranywe kandi mube abantu b’abatoni ba Nyagasani. Ariko dore, ugushaka kwe kuzakorwa; kuko inzira ye ari ubukiranutsi iteka ryose.\n\n20 Kandi yaravuze ati: Uko muzubahiriza amategeko yanjye muzatunganirwa mu gihugu; ariko uko mutazubahiriza amategeko yanjye muzacibwa imbere yanjye.\n\n21 None ubu kugira ngo roho yanjye igire umunezero kubera mwebwe, kandi kugira ngo umutima wanjye uzave kuri iyi isi n’ibyishimo kubera mwebwe, kugira ngo ntazamanurirwa hasi mu mva n’agahinda n’ishavu, nimuhaguruke mu mukugungu, bahungu banjye, maze mube abagabo, kandi mugire umurava mu mitekerereze imwe no mu mutima umwe, muhuje mu bintu byose, kugira ngo mutazajyanwa mu bucakara;\n\n22 Kugira ngo mutazavumwa umuvumo utoneka; ndetse, kugira ngo mutazikururira uburakari bw’Imana y’intabera kuri mwebwe ngo murimbuke, koko, ukurimbuka guhoraho kwa roho n’umubiri.\n\n23 Nimukanguke, bahungu banjye; mwambare intwaro z’ubukiranutsi. Nimujugunye iminyururu muboheshejwe, nuko musohoke mu mwijima, maze muhaguruke mu mukungugu.\n\n24 Ntimuzongere kwigomeka ku muvandimwe wanyu, wagize amayerekwa y’ikuzo rihebuje, kandi wubahirije amategeko uhereye igihe twahagurukiye i Yerusalemu; kandi wabaye igikoresho mu maboko y’Imana, mu kutuzana mu gihugu cy’isezerano; kuko iyo bitaba ku bwe, twagombaga kuba twaratikijwe n’inzara mu gasi; nyamara mwashatse kumwambura ubuzima bwe, koko, kandi yagize ishavu ryinshi kubera mwebwe.\n\n25 Kandi mfite ubwoba bikabije maze ngahinda umushyitsi kubera mwebwe, ngo hato atazongera kubabara, kuko dore, mwamuregaga ko yashatse ububasha n’ubutegetsi kuri mwebwe; ariko nzi ko atashatse ububasha n’ubutegetsi kuri mwe, ahubwo yashatse ikuzo ry’Imana, n’imibereho myiza ihoraho yanyu bwite.\n\n26 Kandi mwaritotombye kubera ko yaberuriye. Muvuga ko yakoresheje ubukana; muvuga ko yabarakariye; ariko dore, ubukana bwe bwari ubukana bw’ububasha bw’ijambo ry’Imana, ryari muri we; n’icyo mwita uburakari cyari ukuri, bijyanye n’ikiri mu Mana, atari gushobora guhagarika, cyagaragazaga gishize amanga ibyerekeye ubukozi bw’ibibi bwanyu.\n\n27 Kandi ni ngombwa ko ububasha bw’Imana bugomba kubana na we, ndetse kugeza aho abategeka ko mugomba kumvira. Ariko dore, ntiyari we, ahubwo yari Roho wa Nyagasani wari muri we, wabumbuye akanwa ke ngo avuge ku buryo adashobora guceceka.\n\n28 None ubu muhungu wanjye, Lamani, kandi namwe Lemuweli na Samu, namwe bahungu banjye aribo bahungu ba Ishimayeli, dore, nimuzatega ugutwi ijwi rya Nefi ntimuzatikira. Kandi niba muzamwumvira ndabasigira umugisha, koko, ndetse umugisha wanjye wa mbere.\n\n29 Ariko niba mutazamwumvira ndabambura umugisha wanjye wa mbere, koko, ndetse umugisha wanjye, maze uzabe kuri we.\n\n30 None ubu, Zoramu, ndakubwira: Dore, uri umugaragu wa Labani; nyamara, wavanywe mu gihugu cya Yerusalemu, kandi nzi ko uri inshuti nyayo y’umwana wanjye, Nefi, ubuziraherezo.\n\n31 Kubera iyo mpamvu, kubera ko wabaye indahemuka urubyaro rwawe ruzahabwa umugisha hamwe n’urwe, kugira ngo babeho batunganiwe igihe cyose muri iki gihugu; kandi nta kintu, keretse haramutse habayeho ubukozi bw’ibibi muri bo, kizabagirira nabi cyangwa kizahungabanya ugutunganirwa kwabo muri iki gihugu ubuziraherezo.\n\n32 Kubera iyo mpamvu, nimuzubahiriza amategeko ya Nyagasani, Nyagasani azabegurira iki gihugu kubera umutekano w’urubyaro rwawe hamwe n’urubyaro rw’umwana wanjye.\n\n", "2-ne 2": "[center][font_size=26]Igice cya 2[/font_size][/center]\n\n[i]Ugucungurwa guturuka kuri Mesiya Mutagatifu—Ubwigenge bw’ugutoranya (amahitamo) ni ingenzi ku kubaho n’ugutera imbere—Adamu yaraguye kugira ngo abantu bashobore kubaho. Abantu bafite ubwigenge bwo guhitamo umudendezo n’ubuzima buhoraho. Ahagana 588–570 M.K.[/i]\n\n1 None ubu, Yakobo, ndabwira wowe: Uri imfura yanjye yo mu minsi y’akaga kanjye mu gasi. Kandi dore, mu bwana bwawe wagowe n’imibabaro n’ishavu ryinshi, kubera amahane y’abavandimwe bawe.\n\n2 Nyamara Yakobo, mfura yanjye yo mu gasi, uzi ubwiza bw’Imana; kandi izahindura imibabaro yawe kubw’inyungu yawe.\n\n3 Kubera iyo mpamvu, roho yawe izahabwa umugisha, kandi uzaba mu mahoro n’umuvandimwe wawe, Nefi; kandi iminsi yawe uzayimara mu murimo w’Imana yawe. Kubera iyo mpamvu, nzi ko wacunguwe, kubera ubukiranutsi bw’Umucunguzi wawe kuko wabonye ko mu bwuzure bw’igihe agiye kuzana agakiza ku bantu.\n\n4 Kandi wabonye mu busore bwawe ikuzo rye; kubera iyo mpamvu, uhawe umugisha ndetse kimwe n’abo azafashiriza mu mubiri; kuko Roho ari umwe, ejo hashize, none, n’iteka ryose. Kandi inzira yateguwe uhereye ku kugwa kwa muntu, kandi agakiza ni ubuntu.\n\n5 Kandi abantu barabwirijwe bihagije kugira ngo batandukanye icyiza n’kibi. Kandi itegeko ryahawe abantu. Kandi kubw’itegeko, nta mubiri utsindishirizwa; cyangwa, kubw’itegeko abantu baraciwe. Koko, kubw’itegeko ry’umuntu, baraciwe; ndetse, kubw’itegeko rya roho bapfuye ku cyiza, kandi bahindutse imbabare ubuziraherezo.\n\n6 Kubera iyo mpamvu, ugucungurwa kuzanwa kandi kunyuzwa muri Mesiya Mutagatifu, kuko yuzuye inema n’ukuri.\n\n7 Dore, yitanzeho ubwe igitambo cy’icyaha, kugira ngo yubahirize ibisabwa n’itegeko, kubw’abo bose bafite umutima umenetse na roho ishengutse; kandi nta n’umwe wundi wasubirizwamo ibisabwa n’itegeko.\n\n8 Kubera iyo mpamvu, kumenyesha ibi bintu abatuye isi ni iby’akamaro gakomeye cyane, kugira ngo bamenye ko nta mubiri ushobora gutura imbere y’Imana, keretse binyuze mu bigwi, n’imbabazi, n’inema bya Mesiya Mutagatifu, urambika ubuzima bwe hasi bijyanye n’umubiri, kandi akongera kubusubirana kubw’ububasha bwa Roho, kugira ngo hazabeho izuka ry’abapfuye, kubera ko ari we wa mbere uzazuka.\n\n9 Kubera iyo mpamvu, ni we muganura w’Imana, kubera ko azavugira abana bose b’abantu; kandi abazamwemera bazakizwa.\n\n10 Kandi kubera ukwinginga kubwa bose, abantu bose basanga Imana; kubera iyo mpamvu, bahagarara imbere yayo, kugira ngo bacirwe urubanza nayo bijyanye n’ukuri n’ubutagatifu buri muri yo. Kubera iyo mpamvu, ibisabwa n’itegeko Mutagatifu Rukumbi yatanze, kugira ngo hatangwe igihano cyagenwe, icyo gihano cyagenwe ’kinyuranye n’icyo ibyishimo byagenwe, kugira ngo bisubize impamvu zimpongano—\n\n11 Kubera bigomba kubaho, ko habaho ikinyuranyo mu bintu byose. Iyo bitaba bityo, mfura yanjye yo mu gasi, ubukiranutsi ntibwari kubaho, nta bugome, nta butagatifu cyangwa ishavu, nta cyiza cyangwa ikibi. Kubera iyo mpamvu, ibintu byose bigomba kuba inyunganizi mu kintu kimwe; kubera iyo mpamvu, kiramutse kibaye umubiri umwe byaba ngombwa ko uhama upfuye, kubera ko waba udafite ubuzima cyangwa urupfu, nta kubora cyangwa kutabora, ibyishimo cyangwa agahinda gakabije, nta kumva cyangwa kutumva.\n\n12 Kubera iyo mpamvu, byari kuba byararemewe ubusa; kubera iyo mpamvu nta mugambi wari kuba uriho ku iremwa ryabyo. Kubera iyo mpamvu, iki kintu cyagombaga kwica ubushishozi bw’Imana n’imigambi yayo ihoraho, ndetse n’ububasha, n’imbabazi, n’ubutabera bw’Imana.\n\n13 Kandi nimuvuga ko nta tegeko ririho, muzavuga na none ko nta cyaha kiriho. Nimuvuga ko nta cyaha kiriho, muzavuga na none ko nta bukiranutsi buriho. Kandi niba nta bukiranutsi bubaho nta byishimo bibaho. Kandi niba nta bukiranutsi cyangwa ibyishimo bibaho nta gihano cyangwa ishavu bibaho. Kandi niba ibi bintu bitabaho nta Mana ibaho. Kandi niba Imana itabaho ntitubaho, nta n’isi; kuko ntihaba harabayeho iremwa ry’ibintu, nta gukora cyangwa gukoreshwa; kubera iyo mpamvu, ibintu byose biba byaravuyeho.\n\n14 None ubu, bana banjye, ndababwira ibi bintu ku nyungu n’ubumenyi byanyu; kuko hariho Imana, kandi yaremye ibintu byose, byaba amajuru n’isi, n’ibintu byose bibirimo, byaba ibintu bikorwa n’ibintu bikoreshwa.\n\n15 Kandi kugira ngo isoze imigambi yayo ihoraho ku mpamvu y’umuntu, nyuma y’uko yari imaze kurema ababyeyi bacu ba mbere, n’ibikoko byo mu ishyamba n’ibiguruka byo mu kirere, no muri make, ibintu byose byaremwe, byabaye ngombwa ko habamo ikibusanyo; ndetse urubuto rwabujijwe rubusana n’igiti cy’ubugingo; rumwe ruraryohera naho urundi rurasharira.\n\n16 Kubera iyo mpamvu, Nyagasani Imana yahaye umuntu guhitamo ku bwe. Kubera iyo mpamvu, umuntu ntiyari gushobora guhitamo ubwe uretse kuba yarashukashutswe n’umwe cyangwa undi.\n\n17 Kandi, njyewe, Lehi, nkurikije ibintu nasomye, ngomba gutekereza ko umumarayika w’Imana, bijyanye n’ibyanditswe, yaguye avuye mu ijuru, kubera iyo mpamvu, yahindutse sekibi, kubera ko yifuje ikibi imbere y’Imana.\n\n18 Kandi kubera ko yaguye avuye mu ijuru, kandi agahinduka umunyamibabaro ubuziraherezo, nawe ashakira imibabaro inyokomuntu yose. Kubera iyo mpamvu, yabwiye Eva, koko, ndetse iyo nzoka ya kera, ikaba sekibi, ikaba se w’ibinyoma byose, kubera iyo mpamvu yaravuze iti: Fata ku rubuto rubujijwe, kandi ntuzapfa, ahubwo uzaba nk’Imana, umenya icyiza n’ikibi.\n\n19 Nuko nyuma y’uko Adamu na Eva bari bamaze gufata ku rubuto rwabujijwe birukanywe mu busitani bwa Edeni, kugira ngo bahinge isi.\n\n20 Kandi babyaye abana; koko, ndetse umuryango w’isi yose.\n\n21 Nuko iminsi y’abana b’abantu irongerwa, bijyanye n’ugushaka kw’Imana, kugira ngo bashobore kwihana mu gihe bakiri mu mubiri, kubera iyo mpamvu, imiberebo yabo yahindutse imibereho y’igeregezwa, kandi igihe cyabo cyabaye kirekire, bijyanye n’amategeko Nyagasani Imana yahaye abana b’abantu. Kuko yatanze itegeko ko abantu bose bagomba kwihana; kuko yeretse abantu bose ko bari barazimiye, kubera igicumuro cy’ababyei babo.\n\n22 Kandi ubu, dore, iyo Adamu adacumura ntiyari kugwa, ahubwo yari kuba yarahamye mu busitani bwa Edeni. Kandi ibintu byose byari byararemwe byagombaga guhama mu mimerere imwe n’iyo byarimo nyuma y’uko biremwa; kandi byari guhama bityo iteka ryose kandi ntibigire iherezo.\n\n23 Kandi ntibari kugira abana, niyo mpamvu, baba baragumye mu mimerere yubujiji, nta munezero, kuko nta ’mubabarobamenye; nta cyiza bakoze, kuko nta cyaha bamenye.\n\n24 Ariko dore, ibintu byose byakozwe mu bushishozi bwe we uzi ibintu byose.\n\n25 Adamu yaraguye kugira ngo abantu bashobore kubaho; kandi abantu bariho, kugira ngo bashobore kugira umunezero.\n\n26 Kandi Mesiya azaza mu gihe cyuzuye, kugira ngo ashobore gucungura abana b’abantu ngo batagwa. Kandi kubera ko bacunguwe ku kugwa barisanzuye ubuziraherezo, mu gutandukanya icyiza n’ikibi, kwikorera ubwabo aho gukoreshwa, keretse bibaye kubw’igihano cy’itegeko ku munsi wa nyuma ukomeye, hakurikijwe amategeko Imana yatanze.\n\n27 Kubera iyo mpamvu, abantu barisanzuye hakurikijwe iby’umubiri; kandi ibintu byose byarabahawe biri ngombwa ku muntu. Kandi barisanzuye mu guhitamo umudendezo n’ubugingo buhoraho, binyujijwe ku Muhuza ukomeye w’abantu bose, cyangwa guhitamo uburetwa n’urupfu, bijyanye n’uburetwa n’ububasha bwa sekibi; kuko ashaka ko abantu bose baba imbabare nka we ubwe.\n\n28 None ubu, bana banjye, ndifuza ko murangamira Umuhuza ukomeye, nuko mukumvira amategeko ye akomeye; kandi mukaba indahemuka ku magambo ye, maze mugahitamo ubugingo buhoraho, hakurikijwe ugushaka kwa Roho Mutagatifu we;\n\n29 Kandi ntimuhitemo urupfu ruhoraho, bijyanye n’icyifuzo cy’umubiri n’ikibi kiwurimo, kikaba giha roho ya sekibi ububasha bwo kuboha, kubamanura hasi ikuzimu, kugira ngo ishobore kubategekera mu bwami bwayo bwite.\n\n30 Nababwiye aya magambo make mwese, bana banjye, mu minsi ya nyuma y’igeragezwa ryanjye; kandi nahisemo umugabane mwiza, nkurikije amagambo y’umuhanuzi. Kandi nta wundi mugambi mfite, uretse imibereho myiza idashira ya roho zanyu. Amena.\n\n", "2-ne 3": "[center][font_size=26]Igice cya 3[/font_size][/center]\n\n[i]Yozefu muri Egiputa yabonye Abanefi mu iyerekwa—Ahanura ibya Yozefu Smith, bamenya w’iminsi ya nyuma, ibya Mose, wagombaga kuzagobotora Isirayeli; n’ibyo kuzanwa kw’igitabo cya Morumoni. Ahagana 588–570 M.K.[/i]\n\n1 Kandi ubu ndabwira wowe, Yozefu, bucura bwanjye. Wavukiye mu gasi k’imibabaro yanjye, koko, mu minsi y’ishavu ryanjye rikomeye nyoko nibwo yakubyaye.\n\n2 Kandi icyampa Nyagasani akakwegurira nawe iki gihugu, aricyo gihugu cy’agaciro karenze, kubw’ umurage wawe n’umurage w’urubyaro rwawe hamwe n’abavandimwe bawe, kubw’ umutekano wawe iteka ryose, niba bibayeho ko muzubahiriza amategeko ya Mutagatifu Rukumbi wa Isirayeli.\n\n3 None ubu, Yozefu, bucura bwanjye, navanye mu gasi k’imibabaro yanjye, icyampa Nyagasani akaguha umugisha iteka ryose, kuko urubyaro rwawe rutazarimbuka rwose.\n\n4 Kuko dore, uri urubuto rw’amara yanjye; kandi nkomoka kuri Yozefu wari waratwawe bunyago muri Egiputa. Kandi Nyagasani yagiranye na Yozefu ibihango bikomeye.\n\n5 Kubera iyo mpamvu, Yozefu yabonye by’ukuri ibihe byacu. Kandi yabonye isezerano rya Nyagasani, ko mu rubuto rw’ubura bwe, Nyagasani azahagurutsamo ishami rikiranutse kubw’inzu ya Isirayeli; atari Mesiya, ahubwo ishami ryayihwanyuweho, nyamara, kugira ngo rizibukwe mu bihango bya Nyagasani kugira ngo Mesiya azaberekwe mu minsi ya nyuma, muri roho y’ububasha, kugira ngo bavanwe mu mwijima bajye mu mucyo—koko, bave mu mwijima uhishe kandi bave mu bucakara bajye mu bwisanzure.\n\n6 Kuko mu by’ukuri Yozefu yatanze ubuhamya, avuga ati: Nyagasani Imana yanjye izahagurutsa bamenya, uzaba bamenya uzatoranywa mu rubuto rw’ubura bwanjye.\n\n7 Koko, mu by’ukuri Yozefu yaravuze ati: uku niko Nyagasani Imana yambwiye: Bamenya watoranyijwe azahaguruka mu rubuto rw’ubura bwawe; kandi azubahwa bihebuje mu rubuto rw’ubura bwawe. Kandi nzamuha itegeko ko azakora umurimo kubw’urubuto rw’ubura bwawe, abavandimwe be, ukazaba uw’agaciro gakomeye kuri bo, ndetse ukazabageza ku bumenyi bw’ibihango nagiranye n’abasogokuruza bawe.\n\n8 Kandi nzamuha itegeko ko nta wundi murimo azakora, uretse umurimo nzamutegeka. Nuko nzamugire ukomeye mu maso yanjye; kuko azakora umurimo wanjye.\n\n9 Maze azabe ukomeye nka Mose, we navuze ko nzamuhagurutsa kubera mwebwe, kugira ngo azagobotore abantu banjye, O nzu ya Isirayeli.\n\n10 Kandi Mose nzamuhagurutsa, ngo agobotore abantu bawe mu gihugu cya Egiputa.\n\n11 Ariko bamenya nzamuhagurutsa mu rubuto rw’ubura bwawe; kandi nzamuha ububasha bwo kuzanira ijambo ryanjye urubuto rw’ubura bwawe—kandi atari ubwo kuzana ijambo ryanjye gusa, ni ko Nyagasani avuga, ahubwo bwo kubemeza iby’ijambo ryanjye, rizaba ryaramaze kubageramo.\n\n12 Kubera iyo mpamvu, urubuto rw’ubura bwawe ruzandika; n’urubuto rw’ubura bwa Yuda ruzandika; nuko ibizaba byaranditswe n’urubuto rw’ubura bwawe, ndetse n’ibizaba byaranditswe n’urubuto rw’ubura bwa Yuda, bizahambiranywa hamwe, kugira ngo bizakoze isoni inyingisho z’ibinyoma no guhosha amakimbirane, nuko bizane amahoro mu rubuto rw’ubura bwawe, maze bibageze ku bumenyi bw’aba sogokuruza mu minsi ya nyuma, ndetse no ku bumenyi bw’ibihango byanjye, ni ko Nyagasani avuga.\n\n13 Kandi mu ntege nke azahindurwa umunyambaraga, kuri uwo munsi ubwo umurimo wanjye uzatangira mu bantu banjye bose, kugira ngo ngusane, O nzu ya Isirayeli, ni ko Nyagasani avuga.\n\n14 Kandi uku ni ko Yozefu yahanuye, avuga ati: Dore, uwo bamenya Nyagasani azamuha umugisha, kandi abashaka kumurimbura bazakorwa n’isoni; kubw’iri sezerano, nahawe na Nyagasani, ry’urubuto rw’ubura bwanjye, rizuzuzwa. Dore, nzi neza iby’iyuzuzwa ry’iri sezerano;\n\n15 Kandi izina rye rizitiranwa n’iryanjye; kandi rizitiranwa n’izina rya se. Kandi azaba ari nka njye, kuko ikintu, Nyagasani azazanisha akaboko ke, kubw’ububasha bwa Nyagasani kizayobora abantu banjye ku gakiza.\n\n16 Koko, ni ukuYozefu yahanuye: Nzi neza iby’iki kintu, ndetse nk’uko nzi neza iby’isezerano rya Mose; kuko Nyagasani yambwiye ati: nzarinda urubyaro rwawe iteka ryose.\n\n17 Kandi Nyagasani yaravuze ati: nzahagurutsa umuntu umeze nka Mose; kandi nzamuha ububasha mu nkoni; maze nzamuhe ubushishozi mu kwandika. Icyakora, sinzarekura ururimi rwe, ngo azavuge byinshi, kuko sinzatuma aba intyoza mu kuvuga. Abubwo, nzamwandikira itegeko ryanjye, n’urutoki rw’ukuboko kwanjye bwite; maze nzamushyirireho umuvugizi.\n\n18 Nuko Nyagasani arambwira na none ati: Nzamuhagurutsa kubera urubuto rw’ubura bwawe; kandi nzamushyirireho umuvugizi. Kandi njyewe, dore, nzamuha ubushobozi bwo kwandika inyandiko y’urubuto rw’ubura bwawe, kubera urubuto rw’ubura bwawe; kandi umuvugizi wo mu bura bwawe azabitangaza.\n\n19 Kandi amagambo azandika azaba amagambo y’ingenzi mu bushishozi bwanjye agomba kugera ku rubuto rw’ubura bwawe. Maze bikazasa nk’aho urubuto rw’ubura bwe rwari rwabatakiriye mu mukungugu, kuko nzi ukwizera kwabo.\n\n20 Kandi bazatakira mu mukungugu, koko, ndetse babwire abavandimwe babo kwihana, ndetse nyuma y’ibihe byinshi byabahiseho. Kandi hazabaho ko amarira yabo azabageraho, ndetse bijyanye n’ubworohe bw’amagambo yabo.\n\n21 Kubera ukwizera kwabo amagambo yabo azakomeza gusohoka mu kanwa kanjye mbwira abavandimwe babo aribo rubuto rw’ubura bwawe; kandi intege z’amagambo yabo nzazikomeza mu kwizera kwabo, ku buryo bazibuka igihango cyanjye nagiranye n’aba sogokuruza banyu.\n\n22 None ubu, dore, mwana wanjye Yozefu, ni muri ubu buryo sogokuruza yahanuye kera.\n\n23 Kubera iyo mpamvu, kubera iki gihango urahirwa; kuko urubyaro rwawe rutazarimburwa, kuko bazumvira amagambo y’igitabo.\n\n24 Kandi hazahaguruka intarumikwa imwe muri bo, izakora ibyiza byinshi, haba mu ijambo no mu gikorwa, kubera ko izaba ari igikoresho mu maboko y’Imana, afite ukwizera guhebuje, kugira ngo akore ibitangaza bikomeye, kandi akore icyo kintu gikomeye mu maso y’Imana, kizatuma imigisha myinshi igarurirwa inzu ya Isirayeli, n’urubyaro rw’abavandimwe bawe.\n\n25 None ubu, urahirwa Yozefu. Dore, uri mutoya; kubera iyo mpamvu umvira amagambo y’umuvandimwe wawe, Nefi, kandi bizagukorerwaho ndetse bijyanye n’amagambo navuze. Ujye wibuka amagambo ya so yegereje urupfu. Amena.\n\n", "2-ne 4": "[center][font_size=26]Igice cya 4[/font_size][/center]\n\n[i]Lehi agira inama kandi agaha umugisha abamukomokaho—Arapfa kandi arahambwa—Nefi anezererwa mu bwiza bw’Imana—Nefi ashyira ibyiringiro bye muri Nyagasani. Ahagana 588–570 M.K.[/i]\n\n1 Kandi ubu, njyewe, Nefi, ndavuga ibyerekeye ubuhanuzi data yavuzeho, bwerekeye Yozefu, wari warajyanywe muri Egiputa.\n\n2 Kuko dore, yahanuye mu by’ukuri ibyerekeye urubyaro rwe rwose. Kandi ubuhanuzi yanditse, nta bwinshi buburuta. Kandi yahanuye ibitwerekeyeho, n’ibisekuruza byacu by’ibihe bizaza; kandi byanditswe ku bisate by’umuringa.\n\n3 Kubera iyo mpamvu, nyuma y’uko data yari amaze kuvuga ibyerekeye ubuhanuzi bwa Yozefu, yahamagaye abana ba Lamani, abahungu be, n’abakobwa be, arababwira ati: Dore, bahungu banjye, n’abakobwa banjye, mukaba abahungu n’abakobwa b’imfura yanjye, nifuzaga ko mwatega ugutwi amagambo yanjye.\n\n4 Kuko Nyagasani Imana yavuze ati: Uko muzubahiriza amategeko yanjye muzatunganirwa mu gihugu; kandi uko mutazubahiriza amategeko yanjye muzacibwa imbere yanjye.\n\n5 Ariko dore, bahungu banjye n’abakobwa banjye, sinamanuka mu mva yanjye ntabasigiye umugisha; kuko dore, nzi ko nimurerwa mu nzira mugomba kunyuramo mutazayivamo.\n\n6 Kubera iyo mpamvu, niba muvumwe, dore, mbasigiye umugisha wanjye, kugira ngo umuvumo ubavanweho maze ushyirwe ku mitwe y’ababyeyi banyu.\n\n7 Kubera iyo mpamvu, kubera umugisha wanjye Nyagasani Imana ntazemera ko muzatikira; niyo mpamvu, azababera umunyembabazi n’urubyaro rwanyu iteka ryose.\n\n8 Kandi habayeho ko nyuma y’uko data yari amaze kuvugana n’abahungu n’abakobwa ba Lamani, yatumyeho abahungu n’abakobwa ba Lemuweli ngo bazanwe imbere ye.\n\n9 Nuko ababwira, avuga ati: Dore bahungu banjye n’abakobwa banjye, mukaba abahungu n’abakobwa b’ubuheta bwanjye; dore, mbasigiye umugisha umwe n’uwo nsigiye abahungu n’abakobwa ba Lamani; kubera iyo mpamvu, ntimuzarimburwa burundu; ahubwo amaherezo urubyaro rwanyu ruzahabwa umugisha.\n\n10 Kandi habayeho ko ubwo data yari amaze kubabwira, dore, yabwiye abahungu ba Ishimayeli, koko, kandi ndetse urugo rwe rwose.\n\n11 Nuko nyuma y’uko yari amaze kubabwira, yabwiye Samu, avuga ati: Urahirwa, n’urubyaro rwawe; kuko uzaragwa igihugu kimwe n’umuvandimwe wawe Nefi. Kandi urubyaro rwawe ruzabaranwa n’urwe; kandi uzaba ndetse nk’umuvandimwe wawe, n’urubyaro rwawe rube nk’urubyaro rwe; kandi uzahirwa mu minsi yawe yose.\n\n12 Kandi habayeho ko nyuma y’uko data, Lehi, yari amaze kubwira urugo rwe rwose, akurikije ibyiyumviro by’umutima we na Roho wa Nyagasani wari muri we, yarashaje. Nuko habayeho ko yapfuye, maze arahambwa.\n\n13 Kandi habayeho ko nta minsi myinshi nyuma y’urupfu rwe, Lamani na Lemuweli n’abahungu ba Ishimayeli barandakariye kubera imiburo ya Nyagasani.\n\n14 Kuko njyewe, Nefi, nahatiwe kubabwira, hakurikijwe ijambo rye; kuko nari narababwiye ibintu byinshi, ndetse na data, mbere y’urupfu rwe; ibyinshi by’ibyavuzwe byanditswe ku bindi bisate byanjye; kuko ibice binini by’amateka byanditswe ku bindi bisate.\n\n15 Kandi kuri ibi nanditseho ibintu bya roho yanjye kandi ibyinshi by’ibyanditswe bitagatifu byaharagaswe ku bisate by’umuringa. Kuko roho yanjye inenezwa n’ibyanditswe bitagatifu, kandi umutima wanjye ukabitekerezaho byimbitse, maze ukabyandika kubera inyingisho n’inyungu by’abana banjye.\n\n16 Dore, roho yanjye inezezwa n’ibintu bya Nyagasani; kandi umutima wanjye utekereza byimbitse ubudahwema ku bintu nabonye kandi numvise.\n\n17 Icyakora, uretse ubwiza bukomeye bwa Nyagasani, mu kunyereka imirimo ye ikomeye kandi itangaje, umutima wanjye uraboroga: Mbega umutindi ndiwe! Koko, umutima wanjye urashavuye kubera umubiri wanjye; roho yanjye irababaye kubera ubukozi bw’ibibi bwanjye.\n\n18 Ndagoswe, kubera ibishuko n’ibyaha bimpfukirana mu buryo bworoshye.\n\n19 Kandi iyo nifuje kunezerwa, umutima wanjye uraniha kubera ibyaha byanjye; icyakora, nzi uwo niringiye.\n\n20 Imana yanjye yambereye inkingi; yaranyoboye mu makuba yanjye mu gasi; kandi yarandinze mu mazi maremare.\n\n21 Yanyujuje urukundo rwayo, ndetse rugurumana mu mubiri wanjye.\n\n22 Yakojeje isoni abanzi banjye, ituma bahinda umushyitsi imbere yanjye.\n\n23 Dore, yumvise ugutakamba kwanjye ku manywa, kandi yampaye ubumenyi mu mayerekwa nijoro.\n\n24 Kandi ku manywa nashize amanga mu isengesho rikomeye imbere yayo; koko, ijwi ryanjye nararizamuye mu ijuru; maze abamarayika baramanuka kandi barampumuriza.\n\n25 Kandi ku mababa ya Roho we umubiri wanjye wajyanywe kure hejuru y’imisozi miremire bikabije. Kandi amaso yanjye yabonye ibintu bikomeye, koko, ndetse bikomeye cyane ku muntu; kubera iyo mpamvu, nabujijwe kuzabyandika.\n\n26 O bityo, niba narabonye ibintu bikomeye, niba Nyagasani mu kwimanura hasi mu bana b’abantu yaragendereye abantu n’imbabazi nyinshi, kuki umutima wanjye warira na roho yanjye igahera mu kibaya cy’agahinda, kandi umubiri wanjye ugatentebuka, n’intege zanjye zigacogora, kubera amakuba yanjye?\n\n27 Kandi kuki nakwiyegurira icyaha, kubera umubiri wanjye? Koko, kuki naha icyuho ibishuko, kugira ngo umubisha agire umwanya mu mutima wanjye ngo ahungabanye amahoro yanjye kandi ababaze roho yanjye? Kuki ndakaye kubera umwanzi wanjye?\n\n28 Kanguka, roho yanjye! Ntiwongere kugondwa n’icyaha. Nezerwa, O mutima wanjye, kandi ntuhe icyuho umwanzi wanjye.\n\n29 Ntiwongere kurakara kubera abanzi banjye. Ntucogoze intege zanjye kubera amakuba yanjye.\n\n30 Nezerwa, O mutima wanjye, kandi utakambire Nyagasani, maze uvuge uti: O Nyagasani, nzagusingiza iteka ryose; koko, roho yanjye izanezererwa muri wowe, Mana yanjye, n’urutare rw’agakiza kanjye.\n\n31 O Nyagasani, mbese uzacungura roho yanjye? Mbese uzangobotora mu maboko y’abanzi banjye? Mbese uzantera kwishisha nsatiriwe n’icyaha?\n\n32 Amarembo y’ikuzimu ahora afunze imbere yanjye, kubera ko umutima wanjye umenetse kandi roho yanjye ishengutse! O Nyagasani, ntuzakinge amarembo y’ubukiranutsi bwawe imbere yanjye, kugira ngo ngendere mu nzira yo mu kibaya giciye bugufi, kugira ngo nitonde munzira itunganye!\n\n33 O Nyagasani, uzamfubike mu igishura cy’ubukiranutsi bwawe! O Nyagasani, uzancire icyanzu imbere y’abanzi banjye! Uzancire inzira igororotse imbere yanjye! Ntuzashyire igisitaza mu nzira yanjye—ahubwo uzantunganyirize inzira yanjye imbere yawe, kandi ntuzazitire inzira yanjye, ahubwo inzira z’umwanzi wanjye.\n\n34 O Nyagasani, narakwiringiye, kandi nzakwiringira iteka ryose. Sinzashyira ibyiringiro byanjye mu kuboko k’umuntu; kuko nzi ko havumwe ushyira ibyiringiro bye mu kuboko k’umuntu. Koko, havumwe ushyira ibyiringiro bye mu muntu cyangwa akishima amaboko ye.\n\n35 Koko, nzi ko Imana izahera ubuntu uyisabye. Koko, Imana yanjye izampa, niba ntasabye nabi; niyo mpamvu nzakurangururira ijwi ryanjye; koko, nzagutakambira, Mana yanjye, rutare rw’ubukiranutsi bwanjye. Dore, ijwi ryanjye rizakuzamukiraho iteka ryose, rutare rwanjye n’Imana yanjye ihoraho. Amena.\n\n", "2-ne 5": "[center][font_size=26]Igice cya 5[/font_size][/center]\n\n[i]Abanefi bitandukanya n’Abalamani, bubahiriza itegeko rya Mose, kandi bubaka ingoro y’Imana—Kubera ukutizera kwabo, Abalamani bacibwa imbere ya Nyagasani, baravumwa, kandi bahinduka ikiboko ku Banefi. Ahagana 588–559 M.K.[/i]\n\n1 Dore, habayeho ko njyewe, Nefi, natakambiye Nyagasani Imana yanjye, kubera uburakari bw’abavandimwe banjye.\n\n2 Ariko dore, uburakari bwabo bwabaye bwinshi cyane kuri njyewe, ku buryo bagerageje kunyambura ubuzima.\n\n3 Koko, baranyitotomberaga, bavuga bati: Murumuna wacu atekereza kudutegeka; kandi twagize ikigeragezo kinini kubera we; kubera iyo mpamvu, ubu reka tumwice, kugira ngo tutagira amakuba kurushaho kubera amagambo ye. Kuko dore, ntituzamugira umutegetsi wacu; kuko ni ibyacu, twebwe bakuru be, gutegeka aba bantu.\n\n4 Ubu, sinandika kuri ibi bisate amagambo yose banyitotomberagamo. Ariko birampagije kuvuga, ko bashatse kunyambura ubuzima.\n\n5 Kandi habayeho ko Nyagasani yamburiye, ko njyewe, Nefi, nabavamo maze ngahungira mu gasi, n’abifuzaga bose kujyana nanjye.\n\n6 Kubera iyo mpamvu, habayeho ko njyewe, Nefi, natwaye umuryango wanjye, ndetse na Zoramu n’umuryango we, na Samu, mukuru wanjye n’umuryango we, na Yakobo na Yozefu, barumuna banjye, ndetse na bashiki banjye, n’abifuzaga bose kujyana nanjye. Kandi abifuzaga bose kujyana nanjye bari abizeraga imiburo n’amahishurwa y’Imana; kubera iyo mpamvu, bateze amatwi amagambo yanjye.\n\n7 Kandi twatwaye amahema yacu n’ibindi bintu byadushobokeraga, maze tujya ku gasi mu gihe cy’iminsi myinshi. Kandi nyuma y’uko twari tumaze kugenda igihe cy’iminsi myinshi twabambye amahema yacu.\n\n8 Kandi abantu banjye bifuje ko twakwita aho hantu Nefi; kubera iyo mpamvu, twahise Nefi.\n\n9 Kandi abo bose bari kumwe nanjye biyemeje kwiyita abantu ba Nefi.\n\n10 Kandi twaritwararitse mu kubahiriza imanza, n’amateka, n’amategeko ya Nyagasani mu bintu byose, bijyanye n’itegeko rya Mose.\n\n11 Kandi Nyagasani yari kumwe natwe; nuko turatunganirwa bihebuje, kuko twateye imbuto, kandi twongeye gusarura ibintu byinshi. Kandi twatangiye korora imikumbi, n’amashyo, n’inyamaswa z’amoko yose.\n\n12 Kandi njyewe, Nefi, nazanye na none inyandiko zari zaraharagaswe ku bisate by’umuringa; ndetse n’umwiburungushure, cyangwa indangacyerekezo, yari yarateguriwe data n’ikiganza cya Nyagasani, bijyanye n’ibyanditswe.\n\n13 Kandi habayeho ko twatangiye gutunganirwa bihebuje, no kororoka mu gihugu.\n\n14 Kandi njyewe, Nefi, nafashe inkota ya Labani, maze nkurikije uburyo yari ikoze nkoramo inkota nyinshi, ngira ngo hato abantu ubu biswe Abalamani batatugwaho maze bakaturimbura; kuko nari nzi urwango rwabo kuri njyewe n’abana banjye n’abo bitwaga abantu banjye.\n\n15 Kandi nigishije abantu banjye kubaka inyubako, no gutunganya imbaho, mu buryo bwose, no mu butare, no mu muringa utukura, no mu muringa, no mu cyuma, no muri zahabu, no muri feza, no mu mabuye y’agaciro; byari bisagiranye.\n\n16 Kandi njyewe, Nefi, nubatse ingoro y’Imana; kandi nayubatse nkurikije uburyo ingoro ya Salomo yari yubatse uretse ko itari yubakishijwe ibintu byinshi by’agaciro, kuko bitari kuboneka mu gihugu, niyo mpamvu, itari kubakwa nk’ingoro ya Salomo. Ariko uburyo bw’inyubako bwari ubw’ingoro ya Salomo; kandi imyubakire yayo yari myiza bihebuje.\n\n17 Kandi habayeho ko njyewe, Nefi, natumye abantu banjye baba abanyamuhate, kandi bakoresha amaboko yabo.\n\n18 Kandi habayeho ko bifuje ko naba umwami wabo. Ariko njyewe, Nefi, nifuzaga ko batagomba kugira umwami; icyakora nabakoreye nkurikije ibyo nari mfite mu bushobozi bwanjye.\n\n19 Kandi dore, amagambo ya Nyagasani yari amaze kuzurizwa ku bavandimwe banjye, ayo yabavuzeho, ko nzaba umutegetsi wabo n’umwigisha wabo. Kubera iyo mpamvu, nabaye umutegetsi wabo n’umwigisha wabo, bijyanye n’amategeko ya Nyagasani, kugeza igihe bagerageje kunyambura ubuzima.\n\n20 Kubera iyo mpamvu, ijambo rya Nyagasani ryarujujwe, iryo yambwiye, avuga ati: Uko batazatega amatwi amagambo yawe bazacibwa imbere ya Nyagasani. Kandi dore, baciwe imbere ye.\n\n21 Kandi yatumye umuvumo ubazaho, koko, ndetse umuvumo utoneka kubera ubukozi bw’ibibi bwabo. Kuko dore, banangiye imitima yabo kuri we, maze bahinduka nk’isarabwayi; niyo mpamvu, uko bari umweru, kandi ari beza, banejeje bihebuje, kugira ngo batazareshya abantu banjye Nyagasani Imana yatumye uruhu rw’igikara rubazaho.\n\n22 Kandi bityo aravuga Nyagasani Imana ati: Nzatuma baba umunuko ku bantu bawe, keretse bihannye ubukozi bw’ibibi bwabo.\n\n23 Kandi hazavumwa uzavanga urubyaro rwe n’urubyaro rwabo; kuko bazavumwa, ndetse umuvumo umwe. Kandi Nyagasani yarabivuze, nuko birakorwa.\n\n24 Kandi kubera umuvumo wari ubariho bahindutse abantu b’abanebwe, buzuye amahugu n’uburiganya, kandi bahiga mu gasi inyamaswa z’umuhigo.\n\n25 Maze Nyagasani Imana arambwira ati: Bazaba ikiboko ku rubyaro rwawe, kibatera kunyibuka; kandi uko batazanyibuka, kandi ntibumvire amagambo yanjye, bazabajujubya kugeza barimbutse.\n\n26 Kandi habayeho ko, njyewe, Nefi, nejeje Yakobo na Yozefu, kugira ngo babe abatambyi n’abigisha mu gihugu cy’abantu banjye.\n\n27 Kandi habayeho ko twabayeho mu buryo bw’ibyishimo.\n\n28 Kandi imyaka mirongo itatu yari ishize uhereye igihe twaviriye i Yerusalemu.\n\n29 Kandi njyewe, Nefi, nari narabitse inyandiko ku bisate byanjye, nari narakoze, ku bantu banjye kugeza ubwo.\n\n30 Kandi habayeho ko Nyagasani Imana yambwiye ati: Kora ibindi bisate; maze uzaharagateho ibintu byinshi byiza mu maso yanjye, ku nyungu z’abantu bawe.\n\n31 Kubera iyo mpamvu, njyewe, Nefi, kugira ngo numvire amategeko ya Nyagasani, naragiye maze nkora ibyo bisate naharagaseho ibyo bintu.\n\n32 Kandi naharagaseho ibishimisha Imana. Kandi niba abantu banjye bashimishwa n’ibintu by’Imana bazashimishwa n’ibyaharagaswe byanjye biri kuri ibi bisate.\n\n33 Kandi niba abantu banjye bifuza kumenya igice kinini kihariye cy’amateka y’abantu banjye, bagomba gushakisha ibindi bisate byanjye.\n\n34 Kandi birampagije kuvuga ko imyaka mirongo ine yari ishize, kandi twari twaramaze kugira intambara n’amakimbirane n’abavandimwe bacu.\n\n", "2-ne 6": "[center][font_size=26]Igice cya 6[/font_size][/center]\n\n[i]Yakobo asubiramo amateka y’Abayahudi: Uburetwa bwa Babuloni n’ukugaruka; ivugabutumwa n’ibambwa bya Mutagatifu Rukumbi wa Isirayeli; ubufasha bahawe n’Abanyamahanga; n’ukugarurwa kw’Abayahudi mu minsi ya nyuma ubwo bazizera Mesiya. Ahagana 559–545 M.K.[/i]\n\n1 Amagambo ya Yakobo, umuvandimwe wa Nefi, yabwiye abantu ba Nefi:\n\n2 Dore, bavandimwe banjye bakundwa, njyewe, Yakobo, wahamagawe n’Imana kandi nkimikwa hakurikijwe uburyo butagatifu bwayo, nuko nkaba narejejwe n’umuvandimwe wanjye Nefi, mubona nk’umwami cyangwa umurinzi, maze mukagirwa nawe kubw’umutekano, dore muzi ko nababwiye cyane ibintu byinshi.\n\n3 Nyamara, ndongera kubabwira; kuko nifuza imibereho myiza ya roho zanyu. Koko, igishyika cyanjye ni kinini kubwanyu; kandi namwe ubwanyu muzi ko ariko byahoze igihe cyose. Kuko nabashishikaje n’umurava wose; kandi mbigisha amagambo ya data; kandi nababwiye ibyerekeye ibintu byose byanditswe, uhereye ku iremwa ry’isi.\n\n4 Kandi ubu, dore, ndifuza kubabwira ibintu biriho, n’ibizaza; kubera iyo mpamvu, ndabasomera amagambo ya Yesaya. Kandi ni amagambo umuvandimwe wanjye yifuje ko nababwira. Kandi ndababwira ku nyungu zanyu, kugira ngo mwige kandi mukuze izina ry’Imana yacu.\n\n5 Kandi ubu, amagambo ngiye kubasomera ni ayo Yesaya yavuze yerekeye inzu yose ya Isirayeli; kubera iyo mpamvu, ashobora gusanishwa kuri mwebwe kuko muri abo mu nzu ya Isirayeli. Kandi hariho ibintu byinshi byavuzwe na Yesaya bishobora gusanishwa kuri mwebwe, kubera ko muri abo mu nzu ya Isirayeli.\n\n6 None ubu, aya niyo magambo: Bityo aravuga Nyagasani Imana ati: Dore, nzaramburira Abanyamahanga ukuboko kwanjye, nshingire amoko ibendera ryanjye, nuko bazazana abahungu bawe mu maboko yabo, n’abakobwa bawe bazahekwa ku bitugu byabo.\n\n7 Kandi abami bazakubera ba so bakurera, n’abamikazi bazakubera ba nyoko bakonsa; bazagupfukamira bubame hasi, barigate umukungugu wo ku birenge byawe; nawe uzamenye ko ndi Nyagasani; abantegereza batazakorwa n’isoni.\n\n8 Kandi ubu, njyewe Yakobo, ndifuza kuvuga gato ibyerekeye aya magambo. Kuko dore, Nyagasani yanyeretse ko abari i Yerusalemu, aho twaturutse, bishwe kandi bakajyanwa bunyago.\n\n9 Icyakora, Nyagasani yanyeretse ko bazongera gusubirayo. Ndetse yanyeretse ko Nyagasani Imana, Mutagatifu Rukumbi wa Isirayeli azabiyereka afite umubiri; kandi nyuma y’uko azabiyereka bazamukubita ibiboko kandi bamubambe, bijyanye n’amagambo umumarayika yambwiye.\n\n10 Kandi nyuma y’uko banangiye imitima yabo kandi bagashinga amajosi yabo kuri Mutagatifu Rukumbi wa Isirayeli, dore, imanza za Mutagatifu Rukumbi wa Isirayeli zizababaho. Kandi umunsi uraje ngo bazakubitwe kandi bababazwe.\n\n11 Kubera iyo mpamvu, nyuma yo kujarajazwa, nk’uko umumarayika avuga, abenshi bazababazwa mu mubiri, kandi ntibazatuma barimbuka, kubera amasengesho y’abiringira; bazatatanywa, kandi bakubitwe, kandi bangwe; nyamara, Nyagasani azaba umunyembabazi kuri bo, ku buryo ubwo bazagera aho bamenye Umucunguzi wabo, bazongera bakoranyirizwe mu bihugu by’umurage wabo.\n\n12 Kandi hahirwa Abanyamahanga, abo umuhanuzi yanditseho; kuko dore, niba bibayeho ko bazihana kandi ntibarwanye Siyoni, kandi ntibifatanye na rya torero rikomeye kandi rizira, bazakizwa; kuko Nyagasani Imana azuzuza ibihango yakoreye abana be; kandi kubw’iyo mpamvu umuhanuzi yanditse kuri ibi bintu.\n\n13 Kubera iyo mpamvu, abarwanya Siyoni n’abantu b’igihango ba Nyagasani bazarigata umukungugu w’ibirenge byabo; kandi abantu ba Nyagasani ntibazakorwa n’isoni. Kuko abantu ba Nyagasani ari abamutegereje; kuko bagitegereje ukuza kwa Mesiya.\n\n14 Kandi dore, hakurikijwe amagambo y’umuhanuzi, Mesiya azongera kwiyemeza ubwa kabiri kubigarurira; kubera iyo mpamvu, azabiyereka ubwe mu bubasha n’ikuzo ryinshi, kugeza ku irimburwa ry’abanzi babo, ubwo uwo munsi uzaza bakamwizera; kandi nta n’umwe azarimbura umwizera.\n\n15 Kandi abatamwizera bazarimburwa byaba n’umuriro, n’umuhengeri, n’imitingito y’isi, n’imivu y’amaraso, n’ibyorezo n’inzara. Kandi bazamenya ko Nyagasani ari Imana, Mutagatifu Rukumbi wa Isirayeli.\n\n16 None se abakomeye banyagwa iminyago, cyangwa abajyanwa ari imbohe bazira ukuri barekurwa?\n\n17 Ariko Nyagasani aravuga ati: Ndetse abajyanywe ari imbohe n’abakomeye nabo bazakurwayo, kandi iminyago y’abanyamwaga izarekurwa; kuko Ushoborabyose Imana azarekura abantu b’igihango cye. Kuko Nyagasani aravuga ati: Nzarwanya abakurwanya—\n\n18 Abagutsikamira nzabagaburira imibiri yabo; bazasinda amaraso yabo bwite nka vino iryohereye; kandi imibiri yose izamenya ko njyewe Nyagasani ndi Umukiza wawe n’Umucunguzi wawe, Ushoborabyose Rukumbi wa Yakobo.\n\n", "2-ne 7": "[center][font_size=26]Igice cya 7[/font_size][/center]\n\n[i]Yakobo akomeza gusoma muri Yesaya: Yesaya avuga kimesiya—Mesiya azagira ururimi rw’abigishijwe—Azategeza umugongo We abamukubita—Ntazakorwa n’isoni—Gereranya na Yesaya 50. Ahagana 559–545 M.K.[/i]\n\n1 Koko, kuko Nyagasani avuze atya: Ese narakwirukanye, cyangwa naraguciye ubuziraherezo? Kuko Nyagasani avuze atya: Ruri hehe urwandiko rwo gusenda nyoko? Ni nde nabahayeho ubwishyu, cyangwa ni nde mbereyemo umwenda nabagurishijeho? Koko, ni nde nabagurishijeho? Dore, kubera ubukozi bw’ibibi bwanyu mwarigurishije, kandi kubera ibicumuro byanyu nyoko yarasenzwe.\n\n2 Kubera iyo mpamvu, ubwo nazaga, nta muntu wari ahari; ubwo nahamagaraga, koko, nta n’umwe wari ahari wo kwitaba. O nzu ya Isirayeli, mbese ukuboko kwanjye kuraheze byatuma kutabasha gucungura cyangwa nta bubasha mfite bwakiza? Dore, kubw’ugucyaha kwanjye nkamya inyanja, nkagira imigezi yazo agasi n’amafi yayo akanuka kubera amazi yakamye, maze agapfa kubera umwuma.\n\n3 Nambika ijuru kwirabura, kandi nkaryorosa ibigunira.\n\n4 Nyagasani Imana yampaye ururimi rw’abigishijwe, kugira ngo nzamenye uko nkubwira ijambo mu gihe gikwiye, O nzu ya Isirayeli. Iyo urushye iragukangura uko bukeye. Ikangurira ugutwi kwanjye kwumva nk’abigishijwe.\n\n5 Nyagasani Imana yanzibuye ugutwi kwanjye, kandi sinaba ikigomeke, nta n’ubwo nasubiye inyuma.\n\n6 Nategeye umugongo wanjye ukubita, n’imisaya abampfuraga uruziga. Mu maso hanjye sinahahishe isoni n’amacandwe.\n\n7 Kuko Nyagasani Imana azantabara, niyo mpamvu ntazamwara. Nicyo gituma nkomera mu maso hanjye hakamera nk’urutare, kandi nzi ko ntazakorwa n’isoni.\n\n8 Kandi Nyagasani ari hafi, kandi arantsindishiriza. Ni nde uzanteraho impaka? Reka duhagarare hamwe. Ni nde muburanyi wanjye? Nimumureke anyegere, kandi nzamukubitisha imbaraga z’akanwa kanjye.\n\n9 Kuko Nyagasani Imana azampagarikira. Kandi bose abazantsindisha, dore, bose basaza nk’umwambaro, kandi inyenzi zizabarya.\n\n10 Ni nde muri mwebwe utinya Nyagasani, akumvira ijwi ry’umugaragu we? akagenda mu mwijima kandi nta rumuri afite?\n\n11 Dore mwebwe mwese mucana umuriro, mukikikiza ubwanyu imuri, nimugendere mu mucyo w’umuriro wanyu no muw’imuri mwakongeje. Ibi muzabihabwa n’ukuboko kwanjye—muzaryamana umubabaro.\n\n", "2-ne 8": "[center][font_size=26]Igice cya 8[/font_size][/center]\n\n[i]Yakobo akomeza gusoma muri Yesaya: Mu minsi ya nyuma, Nyagasani azahumuriza Siyoni kandi akoranye Isirayeli—Abacunguwe bazaza i Siyoni mu munezero mwinshi—Gereranya na Yesaya 51 na 52:1–2. Ahagana 559–545 M.K.[/i]\n\n1 Nimuntege amatwi, mwebwe mukurikirana ubukiranutsi. Nimurebe urutare mwasatuweho, n’umwenge w’icyobo mwacukuwemo.\n\n2 Nimurebe Aburahamu, so, na Sara, wababyaye; kuko Aburahamu namuhamagaye wenyine, kandi namuhaye umugisha.\n\n3 Kuko Nyagasani azahumuriza Siyoni, azahumuriza ibirare byose byayo; kandi azagira agasi kayo nka Edeni, n’ubutayu bwayo nk’ubusitani bwa Nyagasani. Umunezero n’ibyishimo bizaboneka muri yo, amashimwe n’ijwi ry’indirimbo.\n\n4 Nimunyumve, bantu banjye; kandi muntege amatwi, wowe hanga ryanjye; kuko nzatanga itegeko, kandi nzatuma urubanza rwanjye ruba umucyo w’abantu.\n\n5 Ubukiranutsi bwanjye buri hafi; agakiza kanjye karasohotse, kandi akaboko kanjye kazacira urubanza abantu. Ibirwa bizantegereza, kandi akaboko kanjye niko biziringira.\n\n6 Nimwuburire amaso yanyu ku ijuru, maze murebe ku isi hasi; kuko ijuru rizatamuruka nk’umwotsi, n’isi izasaza nk’umwambaro; kandi abayituyeho bazapfa batyo. Ariko agakiza kanjye kazabaho iteka ryose, n’ubukiranutsi bwanjye ntibuzakurwaho.\n\n7 Nimunyumve, mwebwe muzi ubukiranutsi, bantu b’imitima nanditsemo itegeko ryanjye, ntimugatinye umugayo w’abantu, kandi ntimugahagarike imitima ku bitutsi byabo.\n\n8 Kuko inyenzi zizabarya nk’umwambaro, kandi umuranda uzabarya nk’ubwoya bw’intama. Ariko ubukiranutsi bwanjye buzabaho iteka ryose, n’agakiza kanjye kuva ku gisekuruza kugera ku kindi.\n\n9 Kanguka, kanguka! Ambara imbaraga, O kaboko ka Nyagasani; kanguka nko mu minsi ya kera. Si wowe watemaguye Rahabu, ugasogota cya kiyoka?\n\n10 Si wowe wakamije inyanja, amazi maremare; ukagira indiba y’inyanja inzira y’abacunguwe ngo bambuke?\n\n11 Kubera iyo mpamvu, abacunguwe ba Nyagasani bazagaruka, kandi bazaza baririmba i Siyoni; nuko umunezero udashira n’ubutagatifu buzaba ku mitwe yabo; maze bazabone ibyishimo n’umunezero; ishavu n’amarira bigende nyomberi.\n\n12 Ndi we; koko, ndi ubahumuriza. Dore, uri nde, wo gutinya umuntu, uzapfa, n’umwana w’umuntu, uzagirwa nk’ibyatsi?\n\n13 Kandi ukibagirwa Nyagasani umuremyi wawe, we wabambye ijuru, kandi agashyiraho imfatiro z’isi, maze ugatinya ubudahwema buri munsi, kubera uburakari bw’umunyagitugu, nk’aho yaba yiteguye kukurimbura? None se uburakari bw’umunyagitugu buri hehe?\n\n14 Imbohe y’umunyago izihuta, kugira izabohorwe vuba; kandi kugira ngo itazapfira mu rwobo, cyangwa ibyo kurya byayo bitazabura.\n\n15 Ariko ndi Nyagasani Imana yawe, uw’imiraba isuma; Nyagasani Nyiringabo niryo zina ryanjye.\n\n16 Kandi nashyize amagambo yanjye mu kanwa kawe, maze ngutwikiriza igicucu cy’ukuboko kwanjye, kugira ngo nshinge amajuru kandi nshyireho imfatiro z’isi, maze mbwire Siyoni nti: Dore, muri abantu banjye.\n\n17 Kanguka, kanguka, uhaguruke, O Yerusalemu, wanywereye mu kaboko ka Nyagasani igikombe cy’umujinya we—wanyweye amatende y’igikombe cy’ibidandabiranya wiranguje—\n\n18 Kandi nta n’umwe wo kuyiyobora mu bahungu bose yabyaye; nta n’uwo kuyifata akaboko, mu bahungu bose yareze.\n\n19 Aba bahungu babiri bakugezeho, ni nde uzakuririra—amatongo yawe n’irimburwa, n’inzara n’inkota—kandi ni uwuhe nzaguhumuririsha?\n\n20 Abahungu bawe bararabiranye, uretse aba babiri; barabeshyera mu mayirabiri hose; nk’ikimasa cy’agasozi kiri mu ngoyi, buzuye umujinya wa Nyagasani, igihano cy’Imana yawe.\n\n21 Kubera iyo mpamvu umva ibi, wowe ubabaye, kandi wasinze utanyoye vino:\n\n22 Nyagasani wawe avuze atya: Nyagasani n’Imana yawe iraburana urubanza rw’abantu bayo; dore, nkwatse igikombe cy’ibidandabiranya, amatende y’igikombe cy’umujinya wanjye; ntuzongera kukinywaho ukundi.\n\n23 Ahubwo nzagishyira mu kiganza cy’abakubabaza; ababwiye roho yawe bati: Unama, kugira ngo tukunyure hejuru—kandi warambitse umubiri wawe nk’ubutaka cyangwa nk’inzira y’abambuka.\n\n24 Kanguka, kanguka, wambare imbaraga zawe, wowe Siyoni; ambara imyambaro yawe myiza, wowe Yerusalemu, murwa mutagatifu; kuko kuva none utarakebwe n’uwanduye batazongera kukwinjiramo ukundi.\n\n25 Ihungure umukungugu; uhaguruke, wicare, wowe Yerusalemu; wibohore ingoyi mu ijosi ryawe, wowe mukobwa wa Siyoni wajyanywe bunyago.\n\n", "2-ne 9": "[center][font_size=26]Igice cya 9[/font_size][/center]\n\n[i]Yakobo asobanura ko Abayahudi bazakoranyirizwa mu bihugu byabo by’isezerano—Impongano icungura umuntu ku Kugwa—Imibiri y’abapfuye izava mu mva, na roho zabo zive ikuzimu no muri paradizo—Bazacirwa urubanza—Impongano ikiza urupfu, ukuzimu, sekibi, n’urugaraguro rutagira iherezo—Abakiranutsi bakirizwa mu bwami bw’Imana—Ibihano by’ibyaha bizamenyekana—Mutagatifu Rukumbi wa Isirayeli ni we murinzi w’irembo. Ahagana 559–545 M.K.[/i]\n\n1 Kandi ubu, bavandimwe banjye bakundwa, nasomye ibi bintu kugira ngo mushobore kumenya ibyerekeye ibihango bya Nyagasani yagiranye n’inzu ya Isirayeli—\n\n2 Ibyo yabwiye Abayahudi, akoresheje akanwa k’abahanuzi batagatifu be, ndetse kuva kera cyane mu ntangiriro, kuva ku gisekuruza kugera ku kindi, kugeza ubwo igihe kizaza ngo bazagarurwe k’ukuri kw’itorero n’ikiraro cy’Imana; ubwo bazakoranyirizwa iwabo mu bihugu by’umurage wabo, maze bakazatura mu bihugu byabo byose by’isezerano.\n\n3 Dore, bavandimwe banjye bakundwa, ndababwira ibi bintu kugira ngo munezerwe, kandi muhagarare mwemye ubuziraherezo, kubera imigisha Nyagasani Imana azaha abana banyu.\n\n4 Kuko nzi ko benshi muri mwe mwashakashatse, kumenya iby’ibintu bizaza; kubera iyo mpamvu nzi ko muzi ko umubiri wacu ugomba gusaza kandi ugapfa; nyamara, mu mibiri yacu tuzabona Imana.\n\n5 Koko, nzi ko muzi ko mu mubiri aziyereka abo i Yerusalemu, aho twaturutse; kuko ari ngombwa ko bizabera hagati yabo; kuko ari ngombwa kuri Rurema ukomeye ko yiyemeza ubwe kugengwa n’umuntu mu mubiri, maze agapfira abantu bose, kugira ngo abantu bose bamubere imbata.\n\n6 Kuko nk’uko urupfu rwageze mu bantu bose, kugira ngo huzuzwe umugambi w’imbabazi wa Rurema ukomeye, ni ngombwa ko habaho ububasha bw’izuka, kandi izuka rigomba kugera ku muntu kubw’ukugwa; kandi ukugwa kwaje kubw’igicumuro; kandi kubera umuntu yaguye baciwe imbere ya Nyagasani.\n\n7 Kubera iyo mpamvu, ni ngombwa ko habaho impongano itagira iherezo—Keretse nihazabaho impongano itagira iherezo naho ubundi uku kubora ntigushobora kwambara ukutabora. Kubera iyo mpamvu, urubanza rwa mbere rwaje ku muntu rwagombaga guhamaho kugeza igihe kitagira iherezo. Kandi iyo biba uko, uyu mubiri wagombaga guhambwa ngo ubore kugira ngo ushenyere mu isi wavuyemo, kugira ngo utazazuka ukundi.\n\n8 Mbega ubushishozi bw’Imana, imbabazi ze n’inema! Kuko dore, niba umubiri utazazuka ukundi roho zacu zigomba kugengwa n’uwo mumarayika wahanutse avuye imbere y’Imana Ihoraho, maze agahinduka sekibi, utazazuka ukundi.\n\n9 Kandi roho zahinduka nka we, nuko tugahinduka amadayimoni, abamarayika bakoreshwa na sekibi, kugira ngo dufungiranwe kure y’Imana, kandi ngo duhamane na se w’ibinyoma, mu mubabaro ukabije, nka we ubwe; koko, dukoreshwe n’icyo kiremwa cyariganyije ababyeyi bacu ba mbere, kihinduye ubwacyo nk’umumarayika w’umucyo, maze kikagomesha abana b’abantu mu bugambanyi bw’ibanga bw’ubwicanyi n’ubundi buryo bwose bw’ibikorwa by’ibanga by’umwijima.\n\n10 Mbega ubwiza bukomeye bw’Imana yacu, iducira icyanzu duhungiramo ngo tudakururwa n’iyi nyamaswa iteye ubwoba; koko, ya nyamaswa, urupfu n’ukuzimu, nita urupfu rw’umubiri, ndetse n’urupfu rwa roho.\n\n11 Kandi kubera inzira y’ubutabazi y’Imana, Rukumbi wa Isirayeli, uru rupfu, navuze, rw’umubiri, ruzarekura abapfu barwo, urwo rupfu ni imva.\n\n12 Kandi uru rupfu navuze, arirwo rupfu rwa roho, ruzarekura abapfu barwo; urwo rupfu rwa roho rukaba ukuzimu; kubera iyo mpamvu, urupfu n’ukuzimu bigomba kurekura abapfu babyo, kandi ukuzimu kugomba kurekura roho zaboshywe, kandi imva igomba kurekura imibiri yaboshywe, kandi imibiri na roho by’abantu bizasubiranywa kimwe ku kindi; kandi ni kubw’ububasha bw’izuka rya Mutagatifu Rukumbi wa Isirayeli.\n\n13 Mbega ukuntu umugambi w’Imana yacu ukomeye! Kuko ku rundi ruhande, paradizo y’Imana igomba kurekura roho z’abakiranutsi, n’imva ikarekura umubiri w’umukiranutsi; nuko roho n’umubiri bikongera bigasubiranywa, kandi abantu bose bagahinduka abatabora, kandi badapfa, kandi bakaba roho ziriho, zifite ubumenyi butunganye nkatwe dufite umubiri, uretse ko ubumenyi bwacu buzatunganywa.\n\n14 Kubera iyo mpamvu, tuzagira ubumenyi butunganye bw’ibibi twakoze byose, n’ubwandure bwacu, n’ubwambure bwacu; kandi abakiranutsi bazabona ubumenyi butunganye bw’umunezero wabo, n’ubukiranutsi bwabo, bambikwe ubuziranenge, koko, ndetse n’igishura cy’ubukiranutsi.\n\n15 Kandi hazabaho ko ubwo abantu bose bazaba bamaze kurenga uru rupfu rwa mbere bajya mu buzima, uko bazaba bahindutse abadapfa, bagomba kuzagaragara imbere y’intebe y’urubanza ya Mutagatifu Rukumbi wa Isirayeli; nuko ubwo haze urubanza, kandi ubwo bagomba kuzacirwa urubanza bijyanye n’urubanza rutagatifu rw’Imana.\n\n16 Kandi mu by’ukuri nk’uko Nyagasani ariho, kuko Nyagasani Imana yabivuze, kandi ni ijambo ryayo rihoraho, ridashobora gushira, ko abari abakiranutsi bazagumya kuba abakiranutsi, kandi abanduye bakagumya kuba abanduye; kubera iyo mpamvu, abanduye ni sekibi n’abamarayika be; kandi bazajya mu muriro utazima, wabateguriwe; nuko urugaraguro rwabo rube nk’ikiyaga cy’umuriro n’amazuku, ikirimi cyawo kirabya ubuziraherezo n’iteka ryose kandi ntikigire iherezo.\n\n17 Mbega ugukomera n’ubutabera bw’Imana yacu! Kuko ishyira mu bikorwa amagambo yayo yose, kandi ibyayivuye mu kanwa, n’itegeko ryayo bigomba kuzuzwa.\n\n18 Ariko, dore, abakiranutsi, abera ba Mutagatifu Rukumbi wa Isirayeli, abazaba barizeye Mutagatifu Rukumbi wa Isirayeli, abazaba barihanganiye imisaraba y’isi, kandi barirengagije isoni zayo, bazaragwa ubwami bw’Imana, bwabateguriwe uhereye ku ntangiriro y’isi, kandi umunezero wabo uzaba wuzuye iteka ryose.\n\n19 Mbega ugukomera kw’imbabazi z’Imana yacu, Mutagatifu Rukumbi wa Isirayeli! Kuko yagobotoye abera be ya nyamaswa iteye ubwoba sekibi, n’urupfu, n’ukuzimu n’icyo kiyaga cy’umuriro n’amazuku, bikaba urugaraguro rutagira iherezo.\n\n20 O mbega ugukomera k’ubutagatifu bw’Imana yacu! Kuko izi ibintu byose, kandi nta kintu icyo aricyo cyose kibaho itakizi.\n\n21 Kandi yaje mu isi kugira ngo ashobore gukiza abantu bose niba bumviye ijwi rye; kuko dore, yababaye ububabare bw’abantu bose, koko, ububabare bwa buri kiremwa kiriho, haba abagabo, abagore, n’abana, babarirwa mu muryango wa Adamu.\n\n22 Kandi yihanganiye ibi kugira ngo umuzuko uzashoboke ku bantu bose, kugira ngo bose bazashobore guhagarara imbere ye ku munsi ukomeye w’urubanza.\n\n23 Kandi ategeka abantu bose ko bagomba kwihana, kandi bakabatizwa mu izina rye, bakagira ukwiringira gutunganye muri Mutagatifu Rukumbi wa Isirayeli, cyangwa se ntibashobore gukizwa mu bwami bw’ijuru.\n\n24 Kandi nibatazihana kandi ngo bizere izina rye, kandi babatizwe mu izina rye, kandi bihangane kugeza ku ndunduro, bazacibwa; kuko Nyagasani Imana, Mutagatifu Rukumbi wa Isirayeli, yarabivuze.\n\n25 None ubu, yatanze itegeko, kandi ahataratanzwe itegeko nta gihano kihaba; kandi ahatari igihano nta cibwa ry’urubanza; kandi ahatari icibwa ry’urubanza imbabazi za Mutagatifu Rukumbi wa Isirayeli zirabyirengera, kubera impongano, kuko bikizwa n’ububasha bwe.\n\n26 Kuko impongano yishingira ibisabwa n’ubutabera ku bantu bose batahawe itegeko, kugira ngo bagobotorwe cya gisimba giteye ubwoba, urupfu n’ukuzimu, na sekibi, n’ikiyaga cy’umuriro n’amazuku, arirwo rugaraguro rutagira iherezo; kandi bagarurirwe iyo Mana yabahaye umwuka, ari we Mutagatifu Rukumbi wa Isirayeli.\n\n27 Ariko aragowe uwo itegeko ryahawe, koko, ufite amategeko yose y’Imana, nka twe, n’uyarengaho, n’upfusha ubusa iminsi y’igeragezwa rye, kuko imimerere ye iteye ubwoba!\n\n28 Mbega umugambi w’uburiganya w’umubi! Mbega ubwibone n’intege nke, n’ubupfapfa bwabantu! Iyo bigishijwe bibwira ko ari abanyabwenge, maze ntibumvire inama y’Imana, kuko babishyira ku ruhande, batekereza ko biyizi ubwabo, kubera iyo mpamvu, ubwenge bwabo ni ubusazi kandi ntibubafitiye akamaro. Kandi bazarimburwa.\n\n29 Ariko kwigishwa ni byiza iyo bumvira inama z’Imana.\n\n30 Ariko baragowe abakire, bakize ku bintu by’isi. Kuko kubera ko ari abakire basuzugura umukene, kandi bagatoteza abicisha bugufi, kandi imitima yabo iri ku butunzi bwabo; niyo mpamvu, ubutunzi bwabo ari imana yabo. Kandi dore, ubutunzi bwabo buzashirana nabo.\n\n31 Kandi biragowe ibipfamatwi bitazumva; kuko bizarimbuka.\n\n32 Ziragowe impumyi zitazabona; kuko zizarimbuka nazo.\n\n33 Baragowe abadakebwe ku mutima, kuko ubumenyi bw’ubukozi bw’ibibi bwabo buzabakubita ku munsi wa nyuma.\n\n34 Aragowe umubeshyi, kuko azajugunywa hasi ikuzimu.\n\n35 Aragowe umwicanyi wica nkana, kuko azapfa.\n\n36 Baragowe abakora ubusambanyi, kuko bazajugunywa hasi ikuzimu.\n\n37 Koko, baragowe abaramya ibigirwamana, kuko sekibi wa za sekibi zose yishimira muri bo.\n\n38 Kandi, amaherezo, baragowe abo bose bapfira bose mu byaha byabo; kuko bazagaruka ku Mana, babone mu maso yayo, maze bahame mu byaha byabo.\n\n39 Mbega, bavandimwe banjye bakundwa, mwibuke uko bitera ubwoba gutatira iyo Mana Ntagatifu, ndetse n’uko bitera ubwoba kwiyegurira uburyarya bw’uwo uturiganya. Mwibuke, kugengwa n’umubiri ni urupfu, naho kugengwa na roho ni ubuzima buhoraho.\n\n40 O, bavandimwe banjye bakundwa, mutege ugutwi amagambo yanjye. Mwibuke ububasha bwa Mutagatifu Rukumbi wa Isirayeli. Ntimuvuge ko nabavuzeho ibintu bikomeye; kuko nimubivuga, muzatuka ukuri; kuko navuze amagambo y’Umuremyi wanyu. Nzi ko amagambo y’ukuri aba akomeye ku banduye bose; ariko abakiranutsi ntibayatinya, kuko bakunda ukuri kandi ntibanyeganyezwa.\n\n41 O none, bavandimwe banjye bakundwa, nimusange Nyagasani, Mutagatifu Rukumbi. Mwibuke ko inzira ze zikiranutse. Dore, inzira y’umuntu irafunganye, ariko irarambitse igororotse imbere ye, kandi umurinzi w’irembo ni Mutagatifu Rukumbi wa Isirayeli; kandi nta mugaragu ahakoresha; kandi nta yindi nzira uretse mu irembo kuko adashobora kubeshywa, kuko Nyagasani Imana ariryo zina rye.\n\n42 Kandi uzakomanga, azakingurirwa; n’umunyabwenge, n’uwigishijwe, n’abo b’abakire, bishongora kubera ubumenyi bwabo, n’ubwenge bwabo, n’ubukire bwabo—koko, abo nibo asuzugura; kandi keretse nibareka ibi bintu, maze bakifata nk’injiji imbere y’Imana, kandi bakicisha bugufi mu kwiyoroshya, naho ubundi ntazabakingurira.\n\n43 Ariko ibintu by’umunyabwenge n’ushishoza bizabahishwa iteka ryose—koko, ibyo byishimo byateguriwe abera.\n\n44 Mwebwe, bavandimwe banjye bakundwa, mwibuke amagambo yanjye. Dore, niyambuye imyambaro yanjye, kandi nyikunkumuriye imbere yanyu; nsenga Imana y’agakiza kanjye ngo indebeshe amaso areba byose; kubera iyo mpamvu, muzamenye ku munsi wa nyuma, ubwo abantu bose bazacirwa imanza z’ibikorwa byabo, ko Imana ya Isirayeli yambereye umugabo ko nakunkumuye ubukozi bw’ibi bwanyu kuri roho yanjye, kandi ko mpagaze nemye imbere yayo, kandi nkarabye amaraso yanyu.\n\n45 Mwebwe, bavandimwe banjye bakundwa, nimutere umugongo ibyaha byanyu; nimwiyambure iminyururu y’ushaka kubaboha; nimusange iyo Mana ari yo rutare rw’agakiza kanyu.\n\n46 Nimutegure roho zanyu kuri uwo munsi w’ikuzo ubwo ubutabera buzahabwa abakiranutsi, ndetse umunsi w’urubanza, kugira ngo mutazatitizwa n’ubwoba bukabije; kugira ngo mutazibuka inkomanga yanyu mu butungane, maze mugahatirwa kurangurura muti: Ntagatifu, ntagatifu, ni imanza zawe, woweNyagasani Mana Ishoborabyose—ariko nzi inkomanga yanjye; narengereye itegeko ryawe, kandi ibicumuro byanjye ni ibyanjye; kandi sekibi yaranyibasiye, ngo mbe umunyago w’umubabaro we uteye ubwoba.\n\n47 Ariko dore, bavandimwe banjye, ni ngombwa se ko mbakangurira ku kuri guteye ubwoba kw’ibi bintu? Nagaragura se roho zanyu niba imitima yanyu ikeye? Naberurira se nkurikije amanyakuri y’ukuri niba mwariyambuye icyaha?\n\n48 Dore, iyo muba mwari abatagatifu nababwira iby’ubutagatifu; ariko nk’uko mutari abatagatifu, kandi mukandeba nk’umwigisha, ni ngomba ko mbigisha inkurikizi z’icyaha.\n\n49 Dore, roho yanjye izira icyaha, n’umutima wanjye ukishimira ubukiranutsi; kandi nzasingiza izina ritagatifu ry’Imana yanjye.\n\n50 Nimuze, bavandimwe banjye, buri wese ufite inyota, nimuze ku mazi; kandi udafite feza, naze agure kandi arye; koko, naze agure vino n’amata nta feza kandi nta kiguzi.\n\n51 Kubera iyo mpamvu, ntimugatange feza ku kidafite agaciro, cyangwa umurimo wanyu ku kitabanyura. Nimugire umwete wo kunyumva, kandi mwibuke amagambo navuze; nuko musange Mutagatifu Rukumbi wa Isirayeli, maze mwijute ibitangirika, kandi ntibibore, kandi mureke roho yanyu yishimire ibinure.\n\n52 Dore, bavandimwe banjye bakundwa, mwibuke amagambo y’Imana yanyu; muyisenge ubudahwema ku munsi, kandi muhe amashimwe izina ryayo ritagatifu nijoro. Mureke imitima yanyu inezerwe.\n\n53 Kandi mubone uko ibihango bikomeye bya Nyagasani, n’uko ukwimanura hasi kwe ku bana b’abantu gukomeye; kandi kubera ugukomera kwe, n’inema ye n’imbabazi, yadusezeranyije ko urubyaro rwacu rutazarimbuka burundu, bijyanye n’umubiri, ahubwo ko azabarinda; maze mu bisekuruza bizaza bakazahinduka ishami rikiranutse mu nzu ya Isirayeli.\n\n54 None ubu, bavandimwe banjye, nifuzaga kubabwira ibiruseho; ariko ejo nzabatangariza asigaye mu magambo yanjye. Amena.\n\n", "2-ne 10": "[center][font_size=26]Igice cya 10[/font_size][/center]\n\n[i]Yakobo asobanura ko Abayahudi bazabamba Imana yabo—Bazatatanywa kugeza batangiye kuyizera—Amerika izaba igihugu cy’umudendezo aho nta mwami uzategeka—Mwiyunge n’Imana maze mwungukire agakiza mu nema Yayo. Ahagana 559–545 M.K.[/i]\n\n1 Kandi ubu njyewe, Yakobo, ndongera kubabwira, bavandimwe banjye bakundwa, ku byerekeye iri shami rikiranutse navuze.\n\n2 Kuko dore, amasezerano twabonye ni amasezerano kuri twebwe bijyanye n’umubiri; kubera iyo mpamvu, nk’uko nabyeretswe ko abenshi mu bana bacu bazarimbukira mu mubiri kubera ukutizera, icyakora, Imana izaba umunyembabazi kuri benshi; kandi abana bacu bazagarurwa, kugira ngo babone ikizabaha ubumenyi nyabwo bw’Umucunguzi wabo.\n\n3 Kubera iyo mpamvu, nk’uko nababwiye, ni ngombwa ko Kristo—kuko mu ijoro ryashize umumarayika yambwiye ko iri rizaba izina rye—azaza mu Bayahudi, mu bagize igice cy’isi kirusha ibindi ubugome; kandi bazamubamba—kuko ni uko byasabwe Imana yacu, kandi nta bundi bwoko na bumwe ku isi bwari kuzabamba Imana yabwo.\n\n4 Kuko ibitangaza bikomeye bikozwe mu yandi mahanga yakwihana, kandi akamenya ko ari Imana yabo.\n\n5 Ariko kubera ubutambyi bw’uburiganya n’ubukozi bw’ibibi, abo i Yerusalemu bazashinga amajosi yabo bamurwanye, kugira ngo abambwe.\n\n6 Kubera iyo mpamvu, kubera ubukozi bw’ibibi bwabo, ukurimbuka, inzara, ibyorezo n’imivu y’amaraso bizabazaho; kandi abatazarimbuka bazatatanyirizwa mu mahanga yose.\n\n7 Ariko dore, Nyagasani Imana ivuze itya: Ubwo umunsi uzagera ngo bazanyizere, ko ndi Kristo, icyo gihe nzagirana igihango n’abasogokuruza babo ko bazagarurwa mu mubiri, ku isi, mu bihugu by’umurage wabo.\n\n8 Kandi hazabaho ko bazakoranyirizwa hamwe bavanywe mu kunyanyagizwa kwabo kwarambye, mu birwa by’inyanja, no mu bice bine by’isi; maze amahanga y’Abanyamahanga azakomere mu maso yanjye, niko Imana ivuga, mu kujyanwa kwabo mu bihugu by’umurage wabo.\n\n9 Koko, abami b’abanyamahanga bazabarera; kandi abamikazi babo bazabonsa, kubera iyo mpamvu, amasezerano ya Nyagasani arakomeye ku Banyamahanga, kuko yabivuze, none se ni nde ushobora kujya impaka?\n\n10 Ariko dore, iki gihugu, Imana niko ivuga, kizaba igihugu cy’umurage wanyu, kandi Abanyamahanga bazaherwa umugisha muri iki gihugu.\n\n11 Kandi iki gihugu kizaba igihugu cy’umudendezo ku Banyamahanga, kandi nta bami bazaba muri iki gihugu, bazava mu Banyamahanga.\n\n12 Kandi nzakomeza iki gihugu ku yandi mahanga.\n\n13 Kandi uzarwanya Siyoni azatikira, niko Imana ivuga.\n\n14 Kuko uhagurutsa umwami wo kundwanya azarimbuka, kuko njyewe, Nyagasani, umwami w’ijuru, nzaba umwami wabo, kandi nzababera urumuri iteka ryose, abazumva amagambo yanjye.\n\n15 Kubera iyo mpamvu, nicyo gituma, kugira ngo ibihango byanjye nagiranye n’abana b’abantu bishobore kuzuzwa, ibyo nzabakorera bakiri mu mubiri, ngomba kurimbura imirimo y’ibanga y’umwijima, niyo ubwicanyi, n’iyo ibizira.\n\n16 Kubera iyo mpamvu, uzarwanya Siyoni, yaba Umuyahudi cyangwa Umunyamahanga, yaba imbohe cyangwa uwisanzuye, yaba umugabo cyangwa umugore, azarimbuka; kuko nibo maraya y’isi yose; kuko abatari ku ruhande rwanjye, baba bandwanya, niko Imana yacu ivuga.\n\n17 Kuko nzuzuza amasezerano yanjye nagiranye n’abana b’abantu, ayo nzabakorera mu gihe bakiri mu mubiri—\n\n18 Kubera iyo mpamvu, bavandimwe banjye bakundwa, Imana iravuga iti: Nzababarisha urubyaro rwawe ukuboko kw’Abanyamahanga; icyakora, nzoroshya imitima y’Abanyamahanga, kugira ngo bazababere nka se; kubera iyo mpamvu, Abanyamahanga bazahirwa kandi bazabarurwa mu nzu ya Isirayeli.\n\n19 Kubera iyo mpamvu, nzegurira iki gihugu urubyaro rwawe, n’abazabarurwa mu rubyaro rwawe, iteka ryose, kibe igihugu cy’umurage wabo; kuko ni igihugu cyatoranyijwe, niko Imana imbwira, kuruta ibindi bihugu byose, niyo mpamvu nzatuma abantu bose bazagituramo bandamya, ni uko Imana ivuga.\n\n20 None ubu, bavandimwe banjye bakundwa, kubera ko mbonako Imana yacu y’inyembabazi yaduhaye ubumenyi bukomeye cyane bwerekeye ibi bintu, nimureke tuyibuke, maze turambike ibyaha byacu ku ruhande, kandi ntitwubike imitwe yacu, kuko ntitwaciwe; nubwo twavanywe mu gihugu cy’umurage wacu; ariko twayobowe mu gihugu kirusha ibindi ubwiza, kuko Nyagasani yaduciriye inzira mu nyanja, none turi ku kirwa cy’inyanja.\n\n21 Ariko amazeserano ya Nyagasani arakomeye ku bari mu birwa by’inyanja; kubera iyo mpamvu, kubera ko havugwa ibirwa, hagomba kuba hariho ibiruta iki, kandi bituwe nabyo n’abavandimwe bacu.\n\n22 Kuko dore, Nyagasani Imana yayoboye rimwe na rimwe abava mu nzu ya Isirayeli, bijyanye n’ugushaka kwe n’ikimushimisha. Kandi ubu dore, Nyagasani yibutse bose abahwanyuwe, kubera iyo mpamvu aratwibuka natwe.\n\n23 Nuko rero, nimwishime mu mitima yanyu, kandi mwibuke ko mufite umudendezo wo kwikorera ubwanyu—guhitamo inzira y’urupfu rw’iteka cyangwa ubuzima buhoraho.\n\n24 Kubera iyo mpamvu, bavandimwe banjye, nimwiyunge ubwanyu n’ubushake bw’Imana, atari n’ubushake bwa sekibi n’umubiri; kandi mwibuke, nyuma y’uko mwiyunze n’Imana, ko mukirizwa gusa kandi binyuze mu nema y’Imana.\n\n25 Kubera iyo mpamvu, nifuza ko Imana yabahagurutsa mu rupfu kubw’ububasha bw’izuka, ndetse mukava mu rupfu rw’iteka kubw’ububasha bw’impongano, kugira ngo mushobore kwakirwa mu bwami buhoraho bw’Imana, ngo mushobore kuyisingiza binyujijwe mu nema zo mu ijuru. Amena.\n\n", "2-ne 11": "[center][font_size=26]Igice cya 11[/font_size][/center]\n\n[i]Yakobo yabonye Umucunguzi we—Itegeko rya Mose rishushanya Kristo kandi ryemeza ko azaza. Ahagana 559–545 M.K.[/i]\n\n1 Kandi ubwo, Yakobo yabwiye ibindi bintu byinshi abantu banjye icyo gihe, nyamara natumye ibi bintu byonyine byandikwa, kuko ibintu nanditse bimpagije.\n\n2 None ubu njyewe, Nefi, nanditse byinshi by’amagambo ya Yesaya, kuko roho yanjye ishimishwa n’amagambo ye. Kuko nzagereranya amagambo ye ku bwoko bwanjye, kandi nzayoherereza abana banjye bose, kuko mu by’ukuri yabonye Umucunguzi wanjye, ndetse nk’uko namubonye.\n\n3 Kandi umuvandimwe wanjye, Yakobo, nawe yamubonye nk’uko namubonye; niyo mpamvu, nzoherereza amagambo yabo abana banjye kugira ngo mbemeze ko amagambo yanjye ari ay’ukuri. Kubera iyo mpamvu, kubw’amagambo ya batatu, Imana yaravuze iti: Nzakomeza ijambo ryanjye. Icyakora, Imana yohereje abandi bahamya, kandi yemeje amagambo yayo yose.\n\n4 Dore, roho yanjye yishimiye kugaragariza abantu banjye ukuri k’ukuza kwa Kristo; kuko, ni ukubera uwo mugambi itegeko rya Mose ryatanzwe; n’ibintu byose Imana yahaye umuntu, kuva mu ntangiriro y’isi, ari ibimushushanya.\n\n5 Ndetse na roho yanjye yishimiye ibihango bya Nyagasani yagiranye n’abasogokoruza bacu; koko, roho yanjye yishimiye inema ye, n’ubutabera bwe, n’ububasha bwe, n’imbabazi mu mugambi ukomeye kandi uhoraho wo kugobotora umuntu urupfu.\n\n6 Kandi roho yanjye yishimiye kugaragariza abantu banjye ko abantu bose bagomba gutikira keretse Kristo nazaza.\n\n7 Kuko niba Kristo atariho nta Mana iriho; kandi niba Imana itariho ntituriho, kuko nta remwa ryaba ryarabayeho. Ariko Imana iriho, kandi ni Kristo, kandi aje mu iyuzuzwa ry’igihe cye bwite.\n\n8 None ubu nanditse amwe mu magambo ya Yesaya, kugira ngo abo mu bantu banjye bazabona aya magambo bazazamure imitima yabo maze bishime kubw’abantu bose. Ubu aya niyo magambo, kandi mwayasanisha kuri mwebwe no ku bantu bose.\n\n", "2-ne 12": "[center][font_size=26]Igice cya 12[/font_size][/center]\n\n[i]Yesaya abona ingoro y’Imana mu bihe bya nyuma, ikoranywa rya Isirayeli, n’urubanza n’amahoro byo mu gihe cy’imyaka igihumbi—Abibone n’abagome bazacishwa bugufi ku Ukuza kwa Kabiri—Gereranya na Yesaya 2. Ahagana 559–545 M.K.[/i]\n\n1 Ijambo Yesaya, mwene Amozi, yabonye ryerekeye Yuda na Yerusalemu:\n\n2 Kandi hazabaho ko mu minsi ya nyuma, ubwo umusozi w’inzu ya Nyagasani uzakomerezwa mu mpinga z’imisozi, kandi ugashyirwa hejuru ugasumba iyindi, kandi amahanga yose azawushikira.\n\n3 Kandi amahanga menshi azahaguruka maze avuge ati: Nimuze, maze tujye hejuru ku musozi wa Nyagasani, ku nzu y’Imana ya Yakobo; nuko itwigishe iby’inzira zayo, maze tuzagendere mu nzira zayo; kuko itegeko rizava i Siyoni, naho ijambo rya Nyagasani i Yerusalemu.\n\n4 Kandi azacira imanza amahanga, kandi azahana amoko menshi; kandi mu nkota zabo bazacuramo amasuka, naho amacumu yabo bayacuremo impabuzo—nta hanga rizabangurira irindi hanga inkota, kandi nta nubwo baziga kurwana ukundi.\n\n5 O nzu ya Yakobo, nimuze maze tugendere mu mucyo wa Nyagasani; koko, nimuze, kuko mwese mwataniye, buri wese mu nzira ze z’ubugome.\n\n6 Kubera iyo mpamvu, O Nyagasani, waretse abantu bawe, inzu ya Yakobo, kubera ko buzuye imigenzo y’iburasirazuba, kandi bakumvira abapfumu nk’Abafilisiti, maze bakifatanya n’abana b’abanyamahanga.\n\n7 Igihugu cyabo nacyo cyuzuye feza na zahabu, nta nubwo ubutunzi bwabo bugira ingano; ubutaka bwabo nabwo bwuzuye amafarashi, nta n’ubwo amagare yabo agira ingano.\n\n8 Igihugu cyabo cyuzuye nacyo ibigirwamana; basenga ibikorwa by’amaboko yabo bwite, ibyo intoki zabo bwite zakoze.\n\n9 Kandi uciriritse ntiyiciha bugufi n’ukomeye ntiyiyoroshya, kubera iyo mpamvu, ntuzamubabarira.\n\n10 Mwbwe mwa bagome mwe, nimwinjire mu rutare, maze mwihishe mu mukungugu, kuko igitinyiro cya Nyagasani n’ikuzo ry’icyubahiro cye bizabakubita.\n\n11 Kandi hazabaho ko agasuzuguro k’abantu kazoroshywa, n’ubwibone bw’abantu buzacishwa bugufi, kandi uwo munsi Nyagasani wenyine niwe uzakuzwa.\n\n12 Kuko umunsi wa Nyagasani Nyiringabo uri hafi kugera ku mahanga yose; koko, kuri buri wese; koko, ku mwibone n’umunyagasuzuguro, no kuri buri wese washyizwe hejuru, maze azacishwe bugufi.\n\n13 Koko, kandi uwo munsi wa Nyagasani uzagera ku myerezi yose y’i Lebanoni, kuko ari miremire kandi yishyize hejuru; no ku mirinzi yose y’i Bashani;\n\n14 No ku misozi miremire yose, no ku dusozi twose, no ku mahanga yose yishyize hejuru, no kuri buri bwoko;\n\n15 No kuri buri munara muremure, no kuri buri nkike yose izitiye;\n\n16 No ku nkuge zose zo mu nyanja, no ku nkuge zose z’i Tarushishi, no ku mashusho yose ashimishije.\n\n17 Kandi agasuzuguro k’abantu kazashyirwa hasi, n’ubwibone bw’abantu buzacishwa bugufi; kandi Nyagasani wenyine azakuzwa kuri uwo munsi.\n\n18 Maze ibigirwamana azabimareho burundu.\n\n19 Kandi bazinjira mu buvumo bwo mu bitare, no mu byobo byo mu butaka, kuko igitinyiro cya Nyagasani kizabageraho n’ikuzo ry’icyubahiro cye rizabakubita, ubwo azahagurukira gutitiza isi biteye ubwoba.\n\n20 Uwo munsi umuntu azajugunyira imbeba n’ubucurama ibigirwamana bye bya feza, n’ibigirwamana bye bya zahabu yikoreye ubwe, byo gusengwa;\n\n21 Bajye mu buvumo bwo mu bitare no mu mpinga z’ibihanamanga, kuko igitinyiro cya Nyagasani kizabageraho n’icyubahiro cy’ikuzo rye kizabakubita, ubwo azahagurukira gutitiza isi biteye ubwoba.\n\n22 Nimureke kwishingikiriza ku bantu, bafite umwuka mu mazuru; mbese mubaca iki?\n\n", "2-ne 13": "[center][font_size=26]Igice cya 13[/font_size][/center]\n\n[i]Yuda na Yerusalemu bizahanwa kubera agasuzuguro kabyo—Nyagasani aburanira kandi agacira urubanza abantu Be—Abakobwa b’i Siyoni bavumwa kandi bakagaragurwa kubera gukunda iby’isi—Gereranya na Yesaya 3. Ahagana 559–545 M.K.[/i]\n\n1 Kuko dore, Nyagasani, Nyagasani Nyiringabo, yanyaze abo i Yerusalemu na Yuda icyo kunywa no kurya, icyo kurya cyose cy’umutsima, n’icyo kunywa cyose cy’amazi—\n\n2 Umunyamaboko, kimwe n’umurwanyi w’intambara, umucamanza, kimwe n’umuhanuzi, n’umupfumu kimwe n’umukuru;\n\n3 Umutware w’ingabo mirongo itanu, n’umunyacyubahiro, n’umujyanama, n’umunyabukorikori w’umuhanga n’umupfumu ujijutse.\n\n4 Kandi nzabaha abana ngo bababere ibikomangoma, n’impinja zizabategeke.\n\n5 Kandi abantu bazatsikamirwa, buri wese atsikamirwe na mugenzi we, kandi buri wese atsikamirwe n’umuturanyi we; umwana azasuzugura umukuru, kandi insuzugurwa isuzugure umunyacyubahiro.\n\n6 Ubwo umuntu azafata umuvandimwe we wo mu nzu ya se, maze akamubwira ati: Ufite imyambaro, tubere umutegetsi, kandi ntutume iri tongo rijya mu biganza byawe.\n\n7 Uwo munsi azarahira, avuga ati: Sinzababera umuvuzi; kuko mu nzu yanjye nta mutsima cyangwa imyambaro birimo; mwingira umutegetsi w’abantu.\n\n8 Kuko Yerusalemu yarasenyutse, na Yuda yaraguye, kubera ko indimi zabo n’ibikorwa byabo byarwanyije Nyagasani, bakora mu jisho ry’ikuzo rye.\n\n9 Ishusho yo mu maso habo niyo ibashinja, kandi igasobanura icyaha cyabo kimeze nk’icya Sodomu, kandi ntibashobore kugihisha. Ziragowe roho zabo, kuko bigororeye ikibi!\n\n10 Nimubwire abakiranutsi ko ari byiza kuri bo; kuko bazatungwa n’urubuto rw’ibikorwa byabo.\n\n11 Baragowe abagome, kuko bazarimbuka; kuko ingororano y’amaboko yabo izabageraho!\n\n12 Kandi abantu banjye, abana nibo banyagahato babo, n’abagore bakabategeka. Mwebwe bantu banjye, ababayobora bagutera gukora amakosa kandi bakarimbura inzira y’intambwe zawe.\n\n13 Nyagasani ahagurukiye kuburana, kandi ahagurukiye gucira imanza abantu.\n\n14 Nyagasani azacira imanza abakurambere b’abantu be n’ibikomangoma byabo, kuko mwariye umuzabibu mukawumaraho kandi mufite iminyago y’abakene mu nzu zanyu.\n\n15 Ibyo uvuze ni ibiki? Mumenagura abantu banjye, kandi mugasya amasura y’abakene, niko Nyagasani Imana Nyiringabo avuga.\n\n16 Byongeye, Nyagasani aravuga ati: Kubera ko abakobwa ba Siyoni ari abibone, kandi bagendana amajosi ashinze n’amaso y’ubuhehesi, bagenda bashinjagira, kandi bacinya ibitega—\n\n17 Kubera iyo mpamvu, Nyagasani azakubitisha igikoko urutwariro rw’abakobwa b’i Siyoni, kandi Nyagasani azambika ubusa imyanya yabo y’ibanga.\n\n18 Uwo munsi Nyagasani azavanaho ubwiza bw’ibitega barimbana, n’ibikubwe, n’ibirezi;\n\n19 Imitako, n’ibitare, n’imishunzi;\n\n20 Imitamirizo, n’imitako yo ku maguru, n’imyeko, n’imibavu, n’amaherena;\n\n21 Impeta, n’imirimbo yo ku mazuru;\n\n22 Imyambaro ihinduranywa, n’imyitero, n’ibitambaro bipfuka mu mutwe, n’ibikwasi bifata umusatsi;\n\n23 Indorerwamo, n’igitare cyiza, n’ibitwikira imitwe, n’imyenda bitwikiriza.\n\n24 Nuko hazabaho ko, mu cyimbo cy’impumuro nziza hazabaho umunuko; mu cyimbo cy’umweko, umugozi; no mu cyimbo cy’umusati usokoje neza, uruhara; no mu cyimbo cy’ikoti ryiza, ikigunira; inkovu mu cyimbo cy’ubwiza.\n\n25 Ingabo zawe zizicwa n’inkota kandi intwari yawe igwe mu ntambara.\n\n26 Kandi amarembo yayo azarira kandi aboroge; maze izabe itongo kandi ijye ku butaka.\n\n", "2-ne 14": "[center][font_size=26]Igice cya 14[/font_size][/center]\n\n[i]Siyoni n’abakobwa bayo bazacungurwa kandi basukurwe mu gihe cy’imyaka igihumbi—Gereranya na Yesaya 4. Ahagana 559–545 M.K.[/i]\n\n1 Kandi kuri uwo munsi, abagore barindwi bazafata umugabo umwe, bamubwira bati: Tuzatungwa n’umutsima wacu bwite, kandi twiyambike imyenda yacu bwite; gusa reka twitirirwe izina ryawe kugira ngo dukire umugayo wacu.\n\n2 Kuri uwo munsi ishami rya Nyagasani rizaba ryiza kandi rirabagirane; imyaka y’isi izabaryohera kandi izaba myiza ku bacitse Isirayeli.\n\n3 Kandi hazabaho ko, abasigaye i Siyoni kandi bagahama i Yerusalemu bazitwa abatagatifu, buri wese wanditswe mu bariho i Yerusalemu—\n\n4 Ubwo Nyagasani azaba amaze kuhagira abanduye mu bakobwa ba Siyoni, kandi yarahanaguye amaraso ya Yerusalemu rwagati muri yo kubwa roho y’ubushishozi no kubwa roho itwika.\n\n5 Kandi Nyagasani azarema hejuru y’ubuturo bwose bwo ku musozi wa Siyoni, no ku materaniro yaho, igicu n’umwotsi ku manywa n’umuriro waka umurika nijoro; kuko hejuru y’ikuzo ryose rya Siyoni hazaba uburinzi.\n\n6 Kandi hazabaho ihema ry’igicucu ku manywa mu gihe cy’icyokere, n’ubuhungiro, n’ubwugamo mu gihe cy’ishuheri n’imvura.\n\n", "2-ne 15": "[center][font_size=26]Igice cya 15[/font_size][/center]\n\n[i]Uruzabibu rw’Uwiteka (Isirayeli) ruzahinduka itongo, n’abantu Be bazatatanywa—Amagorwa azabageraho mu mimerere yabo y’ubuyobe n’ugutatana—Nyagasani azamanika ibendera maze akoranye Abisirayeli—Gereranya na Yesaya 5. Ahagana 559–545 M.K.[/i]\n\n1 Kandi ubwo nzaririmbira umukundwa wanjye rwose indirimbo y’umukundwa wanjye, nkorakora uruzabibu rwe. Umukundwa wanjye yari afite uruzabibu ku gasozi karumbutse cyane.\n\n2 Nuko araruzitira, kandi aruvanamo amabuye, maze aruteramo uruzabibu rw’indobanure, kandi yubakamo umunara rwagati muri rwo, ndetse akoramo urwengero; kandi ategereza ko ruzera imizabibu, ariko rwera imizabibu mibi.\n\n3 None ubu, mwebwe baturage ba Yerusalemu, namwe bantu ba Yuda, nimudukize, ndabinginze, njyewe n’uruzabibu rwanjye.\n\n4 Ni iki nari gukorera uruzabibu rwanjye kirenzeho ntakoze muri rwo? Noneho, ubwo nari ntegereje ko ruzera imizabibu myiza rweze imizabibu mibi.\n\n5 None ubu, ndababwira icyo ngiye gukorera uruzabibu rwanjye—Nzasenya uruzitiro rwarwo, maze ruzonwe rushire; kandi nzasenya inkike yarwo, maze ruzanyukanyukwe;\n\n6 Kandi nzarurimbura; ntiruzicirwa cyangwa ngo ruhingirwe; ahubwo ruzameramo imifatangwe n’amahwa; kandi nzategeka ibicu ko bitarugushaho imvura.\n\n7 Kuko uruzabibu rwa Nyagasani Nyiringabo ni inzu ya Isirayeli, n’abantu ba Yuda igiti cye gishimishije; kandi yari ategereje urubanza rw’intabera, none dore, hariho ugutsikamirwa; aho gukiranuka, ariko yumvise umuborogo.\n\n8 Baragowe abiyegeranya inzu ku yindi, kugeza ubwo nta mwanya usigara, kugira ngo bature bonyine rwagati mu isi!\n\n9 Mu matwi yanjye, Nyagasani Nyiringabo aravuga ati: ni ukuri amazu menshi azaba amatongo, n’imirwa ikomeye kandi myiza ntizagira umuturage.\n\n10 Koko, imirima icumi y’uruzabibu izavamo inshuro imwe y’igitebo, kandi ihomeru y’imbuto izavamo efa imwe.\n\n11 Baragowe abazinduka mu gitondo, ngo bashobore kuvumba ibisindisha, bagakomeza kugeza ku ijoro, maze vino ikabateshaguza!\n\n12 Mu birori byabo bagira inanga, n’ishako, ingoma, n’imyironge na vino; ariko ntibite ku murimo wa Nyagasani, cyangwa ngo bite ku byakozwe n’amaboko ye.\n\n13 Kubera iyo mpamvu, abantu banjye bajyanywe bunyago, kubera ko batari bafite ubumenyi; kandi abanyacyubahiro babo bishwe n’inzara, n’imbaga y’abantu babo yishwe n’umwuma.\n\n14 Niyo mpamvu, ikuzimu hiyaguye, maze hasamura akanwa bitagira urugero; n’ikuzo ryabo, n’imbaga yabo, n’ubwiza bwabo, n’unezerewe bamanukiramo.\n\n15 Kandi umuntu uciriritse azamanurwa, n’ukomeye azacishwa bugufi, n’amaso y’abibone azacogozwa.\n\n16 Ariko Nyagasani Nyiringabo azakuzwa n’urubanza, kandi Imana yo ntagatifu izasingizwa n’ubukiranutsi.\n\n17 Icyo gihe abana b’intama bazarisha uko bashatse, kandi n’inyamahanga zizarisha mu bikingi by’izatoranyijwe.\n\n18 Baragowe abakururisha ubukozi bw’ibibi bwabo imigozi y’imburamumaro, n’icyaha nk’aho bagikururisha umurunga;\n\n19 Abavuga bati: Nimureke yihute, akore bwangu umurimo we, kugira ngo tuwurebe; kandi mureke inama ya Mutagatifu Rukumbi wa Isirayeli yigire hafi kandi itwegere, kugira ngo tuyimenye.\n\n20 Baragowe abita ikibi icyiza, n’icyiza ikibi, bafata umwijima nk’umucyo, n’umucyo nk’umwijima, bagafata ibisharira nk’ibiryohereye, n’ibiryohereye nk’ibisharira!\n\n21 Baragowe abibonamo abashishozi n’abibonamo abanyabwenge!\n\n22 Baragowe abigira intwari zo kunywa vino, n’abantu b’imbaraga zo guturira igisindisha;\n\n23 Abatsindishiriza abagome ingororano, kandi bagahakana ubukiranutsi bw’umukiranutsi!\n\n24 Kubera iyo mpamvu, uko umuriro ukongora igikenyeri, n’ikirimi cy’umuriro kigakongora umurama, igishyitsi cyabo kizaba ikibore, n’uburabyo bwabo buzatumuka nk’umukungugu; kubera ko bataye itegeko rya Nyagasani Nyiringabo, kandi bahinyuye ijambo rya Mutagatifu Rukumbi wa Isirayeli.\n\n25 Niyo mpamvu, uburakari bwa Nyagasani bwakongejwe ku bantu be, kandi yababanguriye ukuboko kwe, maze arabica; nuko udusozi duhinda umushyitsi, n’intumbi zabo zishwanyagurikira hagati mu mayira. Kubera ibi byose uburakari bwe ntiburashira, ahubwo ukuboko kwe kuracyabanguye.\n\n26 Kandi azamanikira ibendera amahanga ya kure, maze abahamagaze ikivugirizo bave ku mpera y’isi; kandi dore, bazaza n’ingoga bihuta, nta n’umwe muri bo uzagira ubwoba cyangwa ngo asitare.\n\n27 Nta n’umwe uzananirwa cyangwa ngo asinzire, nta n’ubwo umweko w’amara ye uzarekura, cyangwa ngo udushumi tw’inkweto zabo ducike;\n\n28 Imyambi yabo iratyaye, n’imiheto yabo yose irabanze, n’inzara z’amafarashi yabo zizamera nk’isarabwayi, n’inziga z’amagare yabo zizagenda nka serwakira, n’umutontomo nk’uwo intare.\n\n29 Bazivuga nk’ibyana by’intare; koko, bazivuga, kandi bafate umuhigo, maze bawujyane amahoro kandi ntawe uzawubagobotora.\n\n30 Kandi uwo munsi bazabatontomera nk’umutontomo w’inyanja; maze nibareba i musozi, babone, umwijima n’ishavu, kandi umucyo wijime mu ijuru ryaho.\n\n", "2-ne 16": "[center][font_size=26]Igice cya 16[/font_size][/center]\n\n[i]Yesaya abona Nyagasani—Ibyaha bya Yesaya bibabarirwa—Ahamagarirwa guhanura—Ahanura ko Abayuda bazahakana inyigisho za Kristo—Igisigisigi kizagaruka—Gereranya na Yesaya 6. Ahagana 559–545 M.K.[/i]\n\n1 Mu mwaka umwami Uziya yatanzemo, nabonye Nyagasani yicaye ku ntebe y’ubwami, ndende kandi ishyizwe hejuru, kandi igishura cye gikwira ingoro.\n\n2 Hejuru ya hari hahagaze abaserafi; buri wese afite amababa atandatu; abiri akayitwikiriza mu maso, andi abiri akayitwikiriza ibirenge bye, n’andi abiri akayagurukisha.\n\n3 Nuko umwe avuga n’ijwi rirenga abwira undi, ati: Mutagatifu, mutagatifu, mutagatifu, ni Nyagasani Nyiringabo; isi yose yuzuye ikuzo rye.\n\n4 Maze imfatiro z’irebe ry’umuryango zinyeganyezwa n’ijwi ry’uwavuze n’ijwi rirenga, nuko inzu yuzura umwotsi.\n\n5 Nuko ndavuga nti: Ndagowe! kuko ndimbuwe; kubera ko ndi umuntu w’iminwa yanduye; kandi ntuye hagati y’ubwoko bw’iminwa yanduye; kuko amaso yanjye yabonye Umwami, Nyagasani Nyiringabo.\n\n6 Nuko umwe mu ba serafi aguruka ansanga, afite ikara ryaka mu ntoki ze, yari yakuje urugarama ku rutambiro;\n\n7 Maze arinkoza ku munwa, nuko arambwira ati: Dore, iri rigukoze ku munwa; kandi ugukiranirwa kwawe kugukuweho, ibyaha byawe biratwikiriwe.\n\n8 Numvise na none ijwi rya Nyagasani, avuga ati: Ni nde ntuma, kandi ni nde utugirayo? Ubwo ndavuga nti Ndahari; nyohereza.\n\n9 Nuko arambwira ati: Genda ubwire aba bantu—Kumva mujye mwumva, ariko ntibazasobanukirwa; kandi kureba mujye mureba, ariko ntibazitegereza.\n\n10 Uzagire imitima y’aba bantu ikinure, kandi ugire amatwi yabo ibihurihuri, kandi upfuke amaso yabo—hato batazarebesha amaso yabo, kandi bakumvisha amatwi yabo, nuko bagasobanukirwa n’imitima yabo, maze bagahindukira kandi bagakira.\n\n11 Nuko ndamubaza nti: Nyagasani, bizageza ryari? Maze arambwira ati: Kugeza ubwo imidugudu izaba ibirare nta muturage, kandi amazu nta bantu bayabamo, n’igihugu kibaye itongo burundu;\n\n12 Kandi Nyagasani amaze kwimurira abantu kure, kuko hazabaho amatongo manini hagati mu gihugu.\n\n13 Ariko nyamara hazabaho icya cumi, kandi bazagaruka, nuko bazamungwe, nk’uko igiti cy’umwaloni, n’umurinzi bisigarana igishyitsi iyo byatakaje amababi yabyo; niko urubuto rutagatifu ruzaba nk’icyo gishyitsi kuri bo.\n\n", "2-ne 17": "[center][font_size=26]Igice cya 17[/font_size][/center]\n\n[i]Efurayimu na Siriya barwanya Yuda—Kristo azabyarwa n’isugi—Gereranya na Yesaya 7. Ahagana 559–545 M.K.[/i]\n\n1 Kandi habayeho ku ngoma ya Ahazi mwene Yotamu, mwene Uziya, umwami wa Yuda, ko Rezini, umwami wa Siriya, na Peka mwene Remaliya, umwami wa Isirayeli, bagiye i Yerusalemu kuyirwanya, ariko ntibayishobora.\n\n2 Kandi byabwiwe inzu ya Dawidi, bavuga bati: Siriya yifatanyije n’Abefurayimu. Maze umutima we urahungabana, n’umutima w’abantu be, nk’uko ibiti by’ishyamba bihungabanywa n’umuyaga.\n\n3 Nuko Nyagasani abwira Yesaya ati: Genda nonaha guhurira na Ahazi, wowe n’umuhungu wawe Sheyariyashubu, ku mugende uvana amazi mu kidendezi cya ruguru ku nzira yo mu gisambu cy’umumeshi;\n\n4 Maze umubwire uti: Irinde, kandi utuze; witinya, cyangwa ngo ukurwe umutima n’imishumi ibiri y’izi muri zicumba, kubera uburakari bw’inkazi bwa Rezini na Siriya, na mwene Remaliya.\n\n5 Kubera ko Siriya, Abefurayimu, na mwene Remaliya, bagufatiye umugambi mubisha, bavuga bati:\n\n6 Nimureke duhagurukire Yuda, maze tuyibabaze, kandi nimureke tuhace icyuho, maze twimike umwami hagati muri yo, koko, mwene Tabeyali.\n\n7 Nyagasani Imana avuze atya: Ntibizahagarara kandi ntibizabaho.\n\n8 Kuko umutwe wa Siriya ari Damasiko, n’umutwe wa Damasiko ukaba Resini; kandi mu myaka mirongo itandatu n’itanu Abefurayimu bazaba barakwiriye imishwaro ku buryo batazongera kuba ihanga.\n\n9 Kandi umutwe wa Efurayimu ni Samariya, n’umutwe wa Samariya ni umuhungu wa Remaliya. Nimutizera by’ukuri ntimuzashinga imizi.\n\n10 Byongeye kandi, Nyagasani yongeye kubwira Ahazi, avuga ati:\n\n11 Saba ikimenyetso Nyagasani Imana yawe; ugisabe haba icyo ikuzimu, cyangwa cyo mu kirere hejuru.\n\n12 Ariko Ahazi aravuga ati: Ntacyo nsaba, ntabwo ngerageza Nyagasani.\n\n13 Nuko aravuga ati: Ubu nimwumve, wowe nzu ya Dawidi; cyaba ari ikintu cyoroshye kuri mwebwe kunaniza abantu, ariko se muzananiza n’Imana yanjye nayo?\n\n14 Kubera iyo mpamvu, Nyagasani ubwe azabaha ikimenyetso—Dore, umwari w’isugi azasama, nuko azabyare umuhungu, maze azamwite izina rya Imanuweli.\n\n15 Amavuta n’ubuki ni byo bizamutunga, kugira ngo azamenye kwanga ikibi no guhitamo icyiza.\n\n16 Kuko mbere y’uko uyu mwana azamenya kwanga ikibi no guhitamo icyiza, igihugu muzira kizatabwa n’abami bombi bacyo.\n\n17 Nyagasani azabateza, n’abantu banyu, n’abo mu nzu ya so, iminsi itarigeze ibaho uhereye ku munsi Efurayimu yatandukanaga na Yuda, umwami wa Ashuri.\n\n18 Kandi hazabaho kuri uwo munsi ko Nyagasani azahamagaza ikivugirizo isazi iri ahantu hose muri Egiputa, n’uruyuki ruri mu gihugu cya Ashuri.\n\n19 Nuko bizaza, kandi byirare byose mu bikombe by’amatongo, no mu myobo y’ibitare, no ku mahwa yose, no ku bihuru byose.\n\n20 Uwo munsi Nyagasani azogoshesha umutwe, n’ubwoya bwo ku birenge icyuma cyatiwe, n’abo hakurya y’umugezi, n’umwami wa Ashuri, ndetse kizatsembaho ubwanwa.\n\n21 Nuko bizabaho ko kuri uwo munsi, umuntu azaragira inka y’iriza n’intama ebyiri;\n\n22 Kandi hazabaho ko kubera ko amata azaba ari igisagirane bazatungwa n’amavuta; kuko amavuta n’ubuki aribyo bizatunga buri wese wasigaye mu gihugu.\n\n23 Kandi hazabaho ko uwo munsi, buri hantu habaga imizabibu igihumbi ku mashekeli igihumbi, hazaba aho imifatangwe n’amahwa.\n\n24 Abantu bitwaje imyambi n’imiheto nibo bazagera aho, kubera ko igihugu cyose kizahinduka imifatangwe n’amahwa.\n\n25 Kandi udusozi twose twahingishwa isuka, bazatugirira ubwoba kubera imifatangwe n’amahwa; ahubwo hazaba aho kwahura inka, n’urwuri rw’amatungo magufi.\n\n", "2-ne 18": "[center][font_size=26]Igice cya 18[/font_size][/center]\n\n[i]Kristo azaba ibuye risitaza n’urutare rugusha—Nimushakishe Nyagasani, atari abapfumu bajwigira—Muhindukirire itegeko n’ubuhamya bibayobore—Gereranya na Yesaya 8. Ahagana 559–545 M.K.[/i]\n\n1 Byongeye, ijambo rya Nyagasani rirambwira riti: Fata ikizingo kinini, maze ucyandikisheho ikaramu y’umuntu, ibyerekeye Maheri-shalali-hashi-Bazi.\n\n2 Kandi nashakiye abahamya b’indahemuka ngo mbyandike, Uriya w’umutambyi, na Zakariya mwene Yeberekiya.\n\n3 Kandi nagiye ku muhanuzikazi; nuko arasama kandi abyara umuhungu. Nuko Nyagasani arambwira ati: Uzamwite izina, Maheri-shalali-hashi-bazi.\n\n4 Kuko dore, uwo mwana ntazamenya kurangurura, data, na mama, mbere y’uko ubutunzi bw’i Damasiko n’iminyago y’i Samariya bizaba byarajyanywe imbere y’umwami wa Ashuri.\n\n5 Nyagasani yongeye kumbwira na none, avuga ati:\n\n6 Kuko nk’uko aba bantu banga amazi ya Shilowa atemba buhoro, kandi bakanezezwa na Resini na mwene Remaliya;\n\n7 Ubu kubera iyo mpamvu, dore, Nyagasani abateje amazi y’umugezi, afite imbaraga kandi menshi, ndetse umwami wa Ashuri n’icyubahiro cye cyose; nuko azasendere imigende yayo yose, maze arenge inkombe zawo zose.\n\n8 Nuko azahite muri Yuda; ahasendere kandi ahahitane, ndetse azagera no ku ijosi ry’umuntu; maze narambura amababa ye azuzure ubugari bw’igihugu cyawe, Imanuweli.\n\n9 Nimwifatanye, mwa bantu mwe, ariko muzacikamo ibice; kandi mutege ugutwi mwebwe mwese muri mu bihugu bya kure; ni mukenyere, ariko muzacikamo ibice, kandi muzacikamo ibice.\n\n10 Nimujye inama, ariko zizahinduka ubusa; muvuge ijambo, ariko ntirizabaho; kuko Imana iri kumwe natwe.\n\n11 Kuko uko niko Nyagasani yamvugishije amfatishije ukuboko gukomeye, kandi yanyigishije ko ntazagendera mu nzira y’ubu bwoko, avuga ati:\n\n12 Ntimuzite, Akagambane, ibintu byose ubu bwoko buzita, Akagambane; ntimukagire ubwoba nk’ubwo bagira, kandi ntimugatinye.\n\n13 Nimusingize Nyagasani Nyiringabo ubwe, kandi nimumureke abe ubwoba bwanyu, kandi mumureke abe igitinyiro cyanyu.\n\n14 Kandi ni we uzababera ubuhungiro; ariko azaba ibuye risitaza, n’urutare rugusha ku nzu zombi za Isirayeli, azaba umutego n’igishuko ku baturage ba Yerusalemu.\n\n15 Kandi benshi muri bo bazasitara nuko bagwe, maze bavunike, kandi bazategwa, maze bafatwe.\n\n16 Egeranya ubuhamya, uhambire itegeko mu bigishwa banjye.\n\n17 Kandi nziringira Nyagasani, wahishe mu maso he inzu ya Yakobo, maze nzamutegereza.\n\n18 Dore, njyewe n’abana Nyagasani yampaye tubereyeho kuba ibimenyetso n’ibitangaza muri Isirayeli bya Nyagasani Nyiringabo, utuye ku Musozi wa Siyoni.\n\n19 Kandi ubwo bazakubwira ngo: Nimusabe abafite abazimu n’abapfumu bajwigira kandi bongorera—Mbese abantu ntibakwiriye gusaba Imana yabo y’abazima kumenya iby’abapfuye?\n\n20 Nimushakishe kumenya itegeko n’ubuhamya; kandi niba bitavuga nk’iri jambo, ni ukubera ko nta rumuri rubirimo.\n\n21 Kandi bazabinyuramo bagowe kandi bashonje; kandi bizabaho ko ubwo bazasonza, bazirakarira, maze bavume umwami wabo n’Imana yabo, kandi bararame.\n\n22 Kandi bazareba ku isi maze babone amakuba, n’umwijima, ubwire bw’impagarara, maze bazajyanwe mu mwijima.\n\n", "2-ne 19": "[center][font_size=26]Igice cya 19[/font_size][/center]\n\n[i]Yesaya avuga ibyerekeye Mesiya—Abantu bari mu mwijima bazabona umucyo mwinshi—Umwana yatuvukiye—Azaba Umwami w’Amahoro kandi azima ku ngoma ya Dawidi—Gereranya na Yesaya 9. Ahagana 559–545 M.K.[/i]\n\n1 Icyakora, ubwire ntibuzaba nk’uko bwari bumeze mu gihe cyacyo cy’impagarara, ubwo yabanzaga kubabaza byoroheje igihugu cya Zebuluni, n’igihugu cya Nafutali, maze hanyuma akabababaza bikomeye binyuze mu Nyanja Itukura hakurya ya Yorodani muri Galileya y’amahanga.\n\n2 Abantu bagenderaga mu mwijima babonye umucyo mwinshi; abari batuye mu gihugu cy’igicucu cy’urupfu, barasiweho n’umucyo.\n\n3 Wagwije ihanga, kandi waryongerereye umunezero—Banezererewe imbere yawe nk’umunezero w’umuganura, kandi nk’uko abantu bishima ubwo baba bagabana amasahu.\n\n4 Kuko waciye ingoyi yari imuboshye, n’umutwaro wo ku rutugu rwe, inkoni y’umunyagahato.\n\n5 Kuko buri ntambara y’umurwanyi igira urusaku rudasobanutse, n’imyenda yagaraguwe mu maraso; ariko ibi bizatwikwa n’inkwi z’umuriro.\n\n6 Kubera ko umwana yatuvukiye, umwana w’umuhungu yaduhawe; kandi ubutware buzaba ku rutugu rwe; n’izina rye rizitwa, Igitangaza, Umujyanama, Imana Ishoborabyose, Data Uhoraho, Igikomangoma cy’Amahoro.\n\n7 Ubutware n’amahoro bizagwira bitagira iherezo, ku ntebe ya Dawidi, no ku bwami bwe kugira ngo abuyobore, kandi abwubakire ku bushishozi n’ubutabera uhereye ubwo, ndetse n’iteka ryose. Ishyaka rya Nyagasani Nyiringabo rizabitunganya.\n\n8 Nyagasani yohereje ijambo rye kuri Yakobo kandi ryamurikiye Isirayeli.\n\n9 Kandi abantu bose bazabimenya, ndetse n’Abefurayimu n’abaturage ba Samariya, bavugana ubwibone n’ukwinangira umutima:\n\n10 Amatafari yaraguye, ariko tuzubakisha amabuye abaje; imivumu yaratemwe, ariko tuzayisimbuza imyerezi.\n\n11 Niyo mpamvu Nyagasani azashyiraho abazarwanya Rezini, kandi agahuriza abanzi be hamwe;\n\n12 Abanyasiriya imbere, n’Abafilisiti inyuma; maze bazaconcomereshe Isirayeli akanwa kasamye. Kubera ibi byose uburakari bwe ntibwashize, ahubwo ukuboko kwe kuracyarambuye.\n\n13 Kuko abantu ntibatera umugongo ubakubita, nta n’ubwo bashakisha Nyagasani Nyiringabo.\n\n14 Niyo mpamvu Nyagasani azaca Isirayeli umutwe n’umurizo, umukindo n’umuberanya mu munsi umwe.\n\n15 Umukurambere, ni umutwe; naho umuhanuzi wigisha ibinyoma, ni umurizo.\n\n16 Kuko abayobozi b’aba bantu batuma bakora amakosa; kandi abayobowe na bo bakarimbuka.\n\n17 Niyo mpamvu Nyagasani atanezezwa n’abasore babo, nta n’ubwo azagirira imbabazi imfubyi zabo n’abapfakazi; kuko buri wese ari indyarya n’inkozi y’ibibi, kandi buri kanwa kavuga iby’abapfu. Kubera ibi byose, uburakari bwe ntibwashize, ariko ukuboko kwe kuracyarambuye.\n\n18 Kuko ubugome bwaka nk’umuriro; uzatwika imifatangwe n’amahwa, kandi ukazakongeza ibihuru byo mu ishyamba, maze bikazazamuka nk’ugutumbagira k’umwotsi.\n\n19 Kubera uburakari bwa Nyagasani Nyiringabo igihugu cyarijimye, n’abantu bazaba nk’inkwi z’umuriro; nta muntu uzarengera umuvandimwe we.\n\n20 Kandi azahubuza ibiryo n’akaboko k’iburyo ariko agumye asonze; kandi azarisha n’akaboko k’ibumoso ariko ntazahaga; buri muntu azarya inyama z’ukuboko kwe bwite—\n\n21 Abamanase, Abefurayimu; na Efurayimu, Manase; bose hamwe bazarwanya Yuda. Kubera ibi byose, uburakari bwe ntibwashize, ariko ukuboko kwe kuracyarambuye.\n\n", "2-ne 20": "[center][font_size=26]Igice cya 20[/font_size][/center]\n\n[i]Irimburwa rya Ashuri ni ishusho y’irimburwa ry’abagome ku Ukuza kwa Kabiri—Abantu bazasigara ari bake nyuma y’uko Nyagasani yongeye kuza—Igisigisigi cya Yakobo kizagaruka kuri uwo munsi—Gereranya na Yesaya 10. Ahagana 559–545 M.K.[/i]\n\n1 Baragowe abategeka amategeko adakiranutse, kandi bakandika ibiruhije baba barategetse;\n\n2 Kugira ngo birengagize gucira urubanza abatindi, kandi bambure uburenganzira abakene bo mu bantu banjye, kugira ngo abapfakazi babe umunyago wabo, kandi ngo basahure imfubyi!\n\n3 None se muzakora iki ku munsi w’amakuba, no mu irimbuka rizaturuka kure? Muzahungira kuri nde ngo abafashe? Kandi icyubahiro cyanyu muzagisiga he?\n\n4 Batari kumwe na njye bazacira bugufi imbohe, kandi bazagwa mu bishwe. Kubera ibi byose, uburakari bwe ntibwashize, ahubwo ukuboko kwe kuracyarambuye.\n\n5 Munyashuri, ni wowe nshyimbo y’umujinya wanjye, n’inkoni iri mu biganza byabo ikaba, uburakari bwabo.\n\n6 Nzamuteza ubwoko bw’indyarya, n’abantu nari mfitiye umujinya nzabategeka kubatwaraho ibisahurano, no kubatwaraho umunyago, no kubahonyorera hasi nk’ibyondo byo mu nzira.\n\n7 Nyamara we ntabyumva atyo, nta n’ubwo umutima we utekereza utyo; ahubwo mu mutima we hari kurimbura no gutsemba amahanga atari make.\n\n8 Kuko avuga ati: Ese abatware banjye bose uko bangana si abami?\n\n9 Ese Kalino si nka Karikemishi? Ese Hamati si nka Arupadi? Ese Samariya si nka Damasiko?\n\n10 Nk’uko ukuboko kwanjye kwageze ku bwami bw’ibigirwamana, kandi byari bifite ibishushanyo byaharagaswe biruta ibyo i Yerusalemu n’ibyo i Samariya;\n\n11 Ese sinzakorera Yerusalemu n’ibigirwamana byayo, nk’ibyo nakoreye Samariya n’ibigirwamana byayo?\n\n12 Niyo mpamvu bizabaho ko ubwo Nyagasani azamara gukora akazi ke kose ku Musozi wa Siyoni n’i Yerusalemu, nzahana urubuto rw’ubwirasi bw’umwami wa Ashuri, n’icyubahiro cy’ubwibone bwe.\n\n13 Kuko yavuze ati: Nkoresheje imbaraga z’ukuboko kwanjye n’ubwenge bwanjye nakoze ibi bintu; kuko ndi umushishozi; kandi nimuye imbibi z’amahanga, nuko nsahura ubutunzi bwabo, kandi nk’intarumikwa nashyize abaturage b’aho hasi;\n\n14 Kandi ukuboko kwanjye kwiboneye ko ubutunzi bw’abantu ari nk’icyari cy’inyoni; kandi nk’uko umuntu akoranya amagi yasigaye niko nakoranyije isi yose; kandi nta n’umwe wanyeganyeje ibaba, cyangwa wafunguye umunwa, cyangwa wajwigiriye.\n\n15 Ese ishoka yakwirata ku muntu uyitemesha? Ese urukero rwasuzugura umuntu urukoresha? Nk’aho inshyimbo yakwizunguriza ku muntu uyitwaje, cyangwa nk’aho inkoni yakwiterura nk’aho itari igiti!\n\n16 Nicyo gituma Nyagasani, Nyagasani Nyiringabo, azohereza urupfu mu bihangange bye; maze mu ikuzo rye azakongeze ukwaka nk’ukwaka k’umuriro.\n\n17 Kandi umucyo wa Isirayeli uzaba nk’umuriro, naho Mutagatifu Rukumbi wayo nk’ikirimi cy’umuriro, maze azatwike kandi akongore amahwa yayo n’imifatangwe yayo mu munsi umwe;\n\n18 Kandi azakongora ubwiza bw’ishyamba ryayo n’ubwo umurima urumbuka, byose roho n’umubiri; maze bazamere nk’aho utwaye ibendera arabiranye.\n\n19 Nuko ibiti bizasigara mu ishyamba rye bizabe bike, ku buryo umwana muto yashobora kubibara.\n\n20 Kandi hazabaho kuri uwo munsi, ko igisigisigi cya Isirayeli, n’abacitse ku icumu bo mu nzu ya Yakobo, batazongera kwisunga ababakubise, ahubwo bazisunga Nyagasani, Mutagatifu Rukumbi wa Isirayeli.\n\n21 Icyo gisigisigi kizagarukira Imana ikomeye, koko, ndetse igisigisigi cya Yakobo.\n\n22 Kuko nubwo abantu bawe Isirayeli baba nk’umusenyi w’inyanja, ariko igisigisigi cyabo kizagaruka; ukurimbuka kwagambiriwe kuzasendera ubukiranutsi.\n\n23 Kuko Nyagasani Imana Nyiringabo azakongora, ndetse yarabyiyemeje mu gihugu cyose.\n\n24 Kubera iyo mpamvu, bityo Nyagasani Imana Nyiringabo aravuga ati: Mwebwe bantu banjye mutuye i Siyoni, ntimugire ubwoba b’Umunyashuri; azabakubitisha inshyimbo, kandi azababangurira inkoni, nk’uko yabigenje muri Egiputa.\n\n25 Kuko hasigaye igihe gito cyane, maze uburakari bugahosha nuko umujinya wanjye ukazabarimbura.\n\n26 Kandi Nyagasani Nyiringabo azamubangurira ikiboko nk’uko Umumidiyani yicirwaga ku rutare rwa Orebu; kandi inshyimbo ye azaba ayibanguriye ku nyanja nk’uko yabigenje muri Egiputa.\n\n27 Kandi hazabaho kuri uwo munsi ko umutwaro we uzavanwa ku bitugu bye, n’ingoyi ku ijosi ryawe, kandi ingoyi izakurwaho kubera ugusigwa.\n\n28 Ageze i Ayati, yanyuze i Miguroni; i Mikimoshi niho yabitse imitwaro ye.\n\n29 Bageze aharenga; bacumbitse i Geba; Ramati ifite ubwoba; Gibeya ya Sawuli yahunze.\n\n30 Rangurura ijwi, O mukobwa wa Galimu; utume ryumvikana i Layishi, wowe wa mukene we Anatoti.\n\n31 Madimena yakwiye imishwaro; abaturage ba Gebimu bikoranyije ngo bahunge.\n\n32 Nk’uko n’ubundi azaguma i Nobi uwo munsi; azatunga urutoki rwe umusozi w’umukobwa w’i Siyoni, agasozi ka Yerusalemu.\n\n33 Dore, Nyagasani, Nyiringabo azatemesha igishami ubwoba; kandi abasumba abandi bazatemwa; n’abibone bazacishwa bugufi.\n\n34 Kandi azamaraho ibihuru byo mu ishyamba abitemesheje icyuma, n’i Lebanoni hazatsindwa n’iyo ntwari.\n\n", "2-ne 21": "[center][font_size=26]Igice cya 21[/font_size][/center]\n\n[i]Igishyitsi cya Yese (Kristo) kizaca imanza mu bukiranutsi—Ubumenyi bw’Imana buzakwira isi mu Myaka igihumbi—Nyagasani azazamura ibendera kandi akoranye Isirayeli—Gereranya na Yesaya 11. Ahagana 559–545 M.K.[/i]\n\n1 Nuko mu gishyitsi cya Yese hazakomokamo agashami, maze mu mizi ye hazabumburemo ishami.\n\n2 Kandi Roho wa Nyagasani azaba kuri we, roho w’ubwenge n’ubushishozi, roho wa Nyagasani n’imbaraga, roho w’ubumenyi n’uwo icyubahiro cy’Imana;\n\n3 Kandi azamugira uw’ubushishozi butagira inenge mu cyubahiro cya Nyagasani; kandi ntazaca imanza nk’uko amaso ye abibona, nta nubwo azahana nk’uko amatwi ye abyumva.\n\n4 Ahubwo azacira imanza abakene mu bukiranutsi, kandi azahana atabera kubera abagwaneza b’isi; nuko azakubitishe isi inkoni y’akanwa ke, maze azatsembeshe abagome umwuka w’iminwa ye.\n\n5 Kandi ubukiranutsi buzaba umweko w’ibyaziha bye, naho ubudahemuka buzaba umweko w’urukenyerero rwe.\n\n6 Isega kandi izabana n’umwana w’intama, n’ingwe izaryama hamwe n’umwana w’ihene, n’inyana ibe hamwe n’umugunzu w’intare n’ikimasa cy’umushishe; kandi umwana mutoya azabiragira.\n\n7 Kandi inka n’idubu bizarishanya; izazo zizaryama hamwe, kandi intare izarisha ubwatsi nk’inka.\n\n8 Kandi umwana wonka azakinira ku mwobo w’incira, n’umwana w’incuke azashyira ukuboko kwe ku gikono cy’impiri.\n\n9 Ntibizaryana kandi ntibizonona ku musozi wanjye mutagatifu wose, kuko isi izuzura ubumenyi bwa Nyagasani, nk’uko amazi akwira inyanja.\n\n10 Kandi kuri uwo munsi hazabaho igishyitsi cya Yese, kizabera abantu ibendera; Abanyamahanga bazagihakwaho; kandi ubuturo bwe buzagira ikuzo.\n\n11 Kandi hazabaho ko kuri uwo munsi ko Nyagasani azongera akarambura ukuboko ubwa kabiri kugira ngo agarure igisigisigi cy’abantu be bacitse ku icumu, bave muri Ashuri, no muri Egiputa, n’i Paturosi, n’i Kushi, n’i Elamu, n’i Shinari, n’i Hamati, no mu birwa byo mu nyanja.\n\n12 Kandi azashingira abanyamahanga ibendera, nuko azateranye abaciwe b’Abisirayeli, kandi azakoranyirize hamwe abatatanye ba Yuda baturutse mu mpande zose z’isi.\n\n13 Ishyari rya Efurayimu kandi rizashira, n’abarwanya Yuda bazacibwa; Efurayimu ntazagirira ishyari Yuda, kandi Yuda ntazababaza Efurayimu.\n\n14 Ariko bazahorera bagwe ku bitugu by’Abafilisitiya iburengerazuba; biyunze bazasahura ab’iburasirazuba; bazarambura ukuboko kwabo kuri Edomu na Mowabu; kandi abana ba Amoni bazabumvira.\n\n15 Kandi Nyagasani azarimbura burundu ikigobe cy’inyanja ya Egiputa; kandi n’umuyaga we usenya azanyeganyeza ukuboko kwe hejuru y’amazi, nuko ayacemo imigezi irindwi, maze atume abantu bambuka ku butaka bwumye.\n\n16 Kandi aho hazaba inzira nyabagendwa y’igisigisigi cy’abantu bazasigara, bavuye muri Ashuri, nk’uko byagenze kuri Isirayeli umunsi yavaga mu gihugu cya Egiputa.\n\n", "2-ne 22": "[center][font_size=26]Igice cya 22[/font_size][/center]\n\n[i]Mu myaka igihumbi abantu bose bazasingiza Nyagasani—Azaba hagati muri bo—Gereranya na Yesaya 12. Ahagana 559–545 M.K.[/i]\n\n1 Kandi kuri uwo munsi uzavuga uti: Wowe Nyagasani, nzagusingiza; nubwo wandakariye uburakari bwawe bwarashize, maze urampumuriza.\n\n2 Dore, Imana ni agakiza kanjye; nzizera, kandi sinzatinya; kuko Nyagasani Yehova ari we mbaraga zanjye n’indirimbo yanjye; yahindutse kandi agakiza kanjye.\n\n3 Niyo mpamvu, muzavomana ibyishimo mu mariba y’agakiza.\n\n4 Kandi kuri uwo munsi muzavuga muti: Nimusingize Nyagasani, mwambaze izina rye, mwamamaze ibikorwa bye mu bantu, muvuge ko izina rye rishyizwe hejuru.\n\n5 Nimuririmbire Nyagasani; kuko yakoze ibintu bihebuje; ibi bizwi hose mu isi.\n\n6 Iyamirire kandi urangurure, wowe muturage w’i Siyoni; kuko Mutagatifu Rukumbi wa Isirayeli akomeye hagati yanyu.\n\n", "2-ne 23": "[center][font_size=26]Igice cya 23[/font_size][/center]\n\n[i]Irimbuka rya Babiloni ni ikimenyetso ry’irimbuka ryo ku Ukuza kwa Kabiri—Uzaba umunsi w’umujinya n’uguhora—Babuloni (isi) izagwa ubuziraherezo—Gereranya na Yesaya 13. Ahagana 559–545 M.K.[/i]\n\n1 Umutwaro wa Babiloni, Yesaya mwene Amozi yabonye.\n\n2 Nimushinge ibendere ku musozi muremure, mubarangururire ijwi, mubarembuze, kugira ngo bashobore kunyura mu marembo y’imfura.\n\n3 Nategetse abatagatifujwe banjye, nahamagaye kandi intarumikwa zanjye, kuko uburakari bwanjye butari ku banezezwa n’ubuhangange bwanjye.\n\n4 Nimwumve ikiriri cy’abantu benshi mu misozi miremire, kimeze nk’icyo abantu bakomeye, mwumve n’urusaku rw’ubwami bw’amahanga bakoraniye hamwe, Nyagasani Nyiringabo aragera ingabo zo kujya mu ntambara.\n\n5 Baraturuka mu gihugu cya kure, ku mpera y’ijuru, koko, Nyagasani, n’intwaro z’uburakari bwe, kugira ngo arimbure igihugu cyose.\n\n6 Nimuboroge, kuko umunsi wa Nyagasani uri hafi; uzaza nk’uwo kurimbura uturutse ku Ushoborabyose.\n\n7 Niyo mpamvu, amaboko yose azatentebuka, umutima wa buri muntu ukazashonga;\n\n8 Kandi bazagira ubwoba; imisonga n’ishavu bizabafata; bazatangarirana; mu maso habo hazasa nk’ibirimi by’umuriro.\n\n9 Dore, umunsi wa Nyagasani uraje, mubi n’umujinya n’uburakari bukarishye, nuko uzahindure igihugu itongo; kandi uzarimbura abanyabyaha baho bashiremo.\n\n10 Kuko inyenyeri zo mu ijuru n’ubukaga bwazo ntibizaka; izuba rizijima rikirasa, n’ukwezi ntikuzatuma urumuri rwako rwaka.\n\n11 Kandi nzahana isi kubera ikibi, n’abagome kubera ubukozi bw’ibibi bwabo; nzatuma ubwirasi bw’abibone bushira, kandi nzahanantura agasuzuguro k’abanyamwaga.\n\n12 Nzatuma umuntu agira agaciro kenshi kuruta zahabu iyunguruye; ndetse umuntu arushe agaciro zahabu nziza ya Ofiri.\n\n13 Kubera iyo mpamvu, nzanyeganyeza ijuru, kandi isi izava mu mwanya wayo, mu mujinya wa Nyagasani Nyiringabo, no ku munsi w’uburakari bukarishye.\n\n14 Nuko bizamera nk’isirabo yirukankanwa, kandi nk’intama itashyikirwa n’umuntu; nuko buri muntu azagarukira abantu be bwite, maze buri wese azahungire mu gihugu cye bwite.\n\n15 Buri mwibone wese azasogotwa; koko, kandi buri wese wifatanyije n’abagome azagushwa n’inkota.\n\n16 Abana babo nabo bazababahondera mu maso; amazu yabo azasahurwa kandi abagore babo bazendwa ku gahato.\n\n17 Dore, nzabateza Abamedi, ntibazita kuri feza na zahabu, nta nubwo bazabyishimira.\n\n18 Imiheto yabo kandi izashwanyaguza abasore; kandi nta mpuhwe bazagirira urubyaro rwabo; amaso yabo ntazababarira abana.\n\n19 Kandi Babuloni, ikuzo ry’ubwami, ubwiza bw’intsinzi y’Abakaludaya, izaba nk’ubwo Imana yarimburaga Sodomu na Gomora.\n\n20 Ntihazigera haturwa, nta nubwo hazaturwa kuva ku gisekuru kugeza ku cyindi: ntabwo Umwarabu azahabamba ihema; nta nubwo abungeri bazahabyagiza umukumbi wabo.\n\n21 Ahubwo inyamaswa z’agasozi zo mu butayu zizaharyama; n’amazu yabo azuzuramo ibikoko biteye ubwoba; n’imbuni zizayabamo, n’isatura zizayabyinamo.\n\n22 Kandi inyamaswa z’agasozi zo mu birwa zizakankamirira mu mazu yabo y’amatongo, n’ibiyoka mu mazu yabo meza; kandi igihe cyayo kiri hafi, n’umunsi wayo ntuzongerwaho. Kuko nzayirimbura vuba; koko, nzagirira imbabazi abantu banjye, ariko abagome bazatikizwa.\n\n", "2-ne 24": "[center][font_size=26]Igice cya 24[/font_size][/center]\n\n[i]Isirayeli izakoranywa maze yishimire umutuzo mu myaka igihumbi—Lusiferi yaciwe mu ijuru kubera ubwigomeke—Isirayeli izatsinda Babiloni (isi)—Gereranya na Yesaya 14. Ahagana 559–545 M.K.[/i]\n\n1 Kuko Nyagasani azagirira imbabazi Yakobo, kandi nyamara azatoranya Isirayeli, kandi azabasubiza mu gihugu cyabo bwite; n’abanyamahanga bazifatanya nabo, maze bazomatana n’inzu ya Yakobo.\n\n2 Kandi abanyamahanga bazabafata maze babazane iwabo; koko, kuva kure ku mpera z’isi; maze bazabagarure mu bihugu byabo by’isezerano. Kandi inzu ya Isirayeli izabyigarurira, kandi igihugu cya Nyagasani kizabagire abagaragu n’abaja; maze bazabajyane ari imbohe ku uwari yarabagize imbohe; kandi bazategeka ababatsikamiraga.\n\n3 Kandi hazabaho ko kuri uwo munsi ko Nyagasani azabaruhura agahinda kanyu, n’ubwoba bwanyu, n’uburetwa bugoye mwakoreshejwemo.\n\n4 Kandi hazabaho kuri uwo munsi, ko muzacira uyu mugani ubwami bwa Babiloni, maze mukavuga muti: Uko umunyagitugu ashizeho, niko n’umurwa wa zahabu ushizeho!\n\n5 Nyagasani yavunnye inkoni y’abagome, inkoni z’abategetsi.\n\n6 Uwakubitanaga abantu umujinya adahwema, agategekesha amahanga uburakari, azatotezwa, kandi nta n’umwe uzabibuza.\n\n7 Isi uko yakabaye ihawe ihumure, kandi iratuje; baraturagara bararirimba.\n\n8 Koko, ibiti by’imiberoshi birakwishima hejuru, ndetse n’imyerezi y’i Lebanoni, bivuga biti: Kuva aho washyiriwe hasi ntawasubiye kudutema.\n\n9 Ikuzimu hasi hanyeganyejwe no kugusanganira; hakuzuriye abapfuye, ndetse n’abakuru bose bo ku isi; hahagurukije ku ntebe zabo abami bose b’amahanga.\n\n10 Bose bazavuga maze bakubwire bati: Nawe se uracika intege nka twe? Urahinduka nka twe?\n\n11 Icyubahiro cyawe kimanuwe mu mva; urusaku rw’inanga zawe ntirwumvikana; wisasiye inyo, kandi wiyoroshe inyo.\n\n12 Wahananutse ute mu ijuru, wowe Lusiferi, mwana wo mu ruturuturu! Waciriwe ute ku isi, waraneshaga amahanga!\n\n13 Kuko waribwiye mu mutima wawe uti: Nzazamuka mu ijuru, nzazamura intebe yanjye hejuru y’inyenyeri z’Imana; Nzicara kandi hejuru y’umusozi w’iteraniro, mu mpande z’amajyaruguru;\n\n14 Nzazamuka hejuru y’aho ibicu bigarukira; nzaba nk’Isumbabyose.\n\n15 Nyamara uzamanurwa hasi ikuzimu, ku ndiba ya rwa rwobo.\n\n16 Abazakubona bazakwitegereza cyane, kandi bazagutekerezaho, maze bavuge bati: Uyu niwe muntu watumye isi ihinda umushyitsi, akanyeganyeza ubwami?\n\n17 Kandi agahindura isi nk’agasi, maze akarimbura imirwa yayo, kandi ntakingure inzu z’imbohe ze?\n\n18 Abami bose b’amahanga, koko, bose uko bangana, bahambwa mu cyubahiro, buri wese muri bo mu nzu ye bwite.\n\n19 Ariko wowe bagutesheje imva yawe nk’ishami rizira, n’igisigisigi cy’intumbi zihinguranyijwemo n’inkota, zijugunywa hasi ku mabuye yo mu rwobo, nk’intumbi ihonyorwa n’ibirenge.\n\n20 Ntuzahambanwa na bo, kubera ko warimbuye igihugu cyawe kandi ugatsemba abantu bawe; urubyaro rw’inkozi z’ibibi ntiruzibukwa na rimwe.\n\n21 Nimutegure iyicwa ry’abana be kubera ubukozi bw’ibibi bwa ba se, kugira ngo badahaguruka, cyangwa bakagira igihugu, cyangwa bakuzura isi n’imirwa.\n\n22 Kuko nzahagurukira kubarwanya, niko Nyagasani Nyiringabo avuga, maze ngatsemba muri Babiloni izina, n’igisigisigi, n’umwana, n’umwisengeneza, niko Nyagasani avuga.\n\n23 Nzahahindura kandi indiri y’ibinyogote, n’ibidendezi by’amazi; maze nzahakubuze umweyo urimbura, niko Nyagasani Nyiringabo avuga.\n\n24 Nyagasani Nyiringabo ararahiye, avuga ati: Mu by’ukuri nk’uko natekereje, niko bizabaho; kandi nk’uko nagambiriye, niko bizaba—\n\n25 Ko nzazana umunyashuri mu gihugu cyanjye, kandi ku misozi yanjye niho nzamuhonyorera munsi y’ikirenge; maze ingoyi ye ibaveho, n’umutwaro we ubave ku bitugu byabo.\n\n26 Uwo niwo mugambi wagambiriwe ku isi hose; kandi uku niko kuboko kuramburiwe amahanga yose.\n\n27 Kuko Nyagasani Nyiringabo ari we wagambiriye, none ni nde uzamuvuguruza? Kandi ukuboko kwe kurarambuye, none ni nde uzaguhina?\n\n28 Mu mwaka umwami Ahazi yatanzemo niho habaye ubu buhanuzi.\n\n29 Ntimunezerwe, mu Bufilisitiya mwese, kubera ko inkoni y’uwabakubitaga yavunitse; kuko mu gishyitsi cy’inzoka hazavamo incira, kandi urubyaro rwayo ruzaba inzoka y’ubumara iguruka.\n\n30 Kandi abana b’imfura b’abakene bazagaburirwa, n’abatindi bazaryama mu mutekano; kandi nzicisha inzara igishyitsi cyawe, maze kizatsembe igisigisigi cyawe.\n\n31 Wa rembo we, boroga, wa murwa we urire, wowe; Bufilisitiya mwese, murayagaye; kuko haturutse umwotsi mu majyaruguru, kandi nta n’umwe uzaba ari wenyine mu bihe bye biteganyijwe.\n\n32 None se intumwa z’amahanga zizasubiza iki? Ko Nyagasani yashinze Siyoni, kandi abakene bo mu bantu be bazayizera.\n\n", "2-ne 25": "[center][font_size=26]Igice cya 25[/font_size][/center]\n\n[i]Nefi yishimira ukwerurirwa—Ubuhanuzi bwa Yesaya buzumvikana neza mu minsi ya nyuma—Abayuda bazava i Babuloni, bazabamba Mesiya, nuko batatanywe kandi bakubitwe ikiboko—Bazagarurwa ubwo bazizera Mesiya—Azaza ubwa mbere hashize imyaka magana atandatu nyuma y’uko Lehi azaba yaravuye i Yerusalemu—Abanefi bazubahiriza amategeko ya Mose kandi bizere Kristo, ari we Mutagatifu Rukumbi wa Isirayeli. Ahagana 559–545 M.K.[/i]\n\n1 Ubu njyewe, Nefi, ndagira icyo mvuga cyerekeye amagambo nanditse, yavuzwe n’akanwa ka Yesaya. Kuko dore, Yesaya yavuze ibintu byinshi byari bikomereye benshi mu bantu banjye gusobanukirwa; kuko batazi ibyerekeye uburyo bwo guhanura mu Bayahudi.\n\n2 Kuko njyewe, Nefi, sinabigishije ibintu byinshi byerekeye umuco w’Abayuda; kuko imirimo yabo yari imirimo y’umwijima, n’ibikorwa byabo byari ibikorwa by’amahano.\n\n3 Kubera iyo mpamvu, nandikiye abantu banjye, bose abazahabwa nyuma y’aha ibi bintu nanditse, kugira ngo bashobore kumenya imanza z’Imana, zizagera ku mahanga yose, bijyanye n’ijambo yavuze.\n\n4 Kubera iyo mpamvu, nimwumve, mwa bantu banjye mwe, mukaba ab’inzu ya Isirayeli, kandi mutege ugutwi amagambo yanjye; kuko kubera ko amagambo ya Yesaya ataberuriwe, nyamara yereruriwe abujujwe roho w’ubuhanuzi bose. Ahubwo ndabaha ubuhanuzi, nkurikije roho indimo; niyo mpamvu nzahanura nkurikije ukwerurirwa kwari kundimo uhereye igihe navaga i Yerusalemu hamwe na data; kuko dore, roho yanjye yishimiye kwerurirwa kw’abantu banjye, kugira ngo bamenye.\n\n5 Koko, kandi roho yanjye yishimiye amagambo ya Yesaya, kuko navuye i Yerusalemu, none amaso yanjye yabonye ibintu by’Abayuda, kandi nzi ko Abayuda basobanukiwe ibintu by’abahanuzi, kandi nta bandi bantu basobanukiwe ibintu byabwiwe Abayuda nka bo, keretse bibayeho ko bigishwa uburyo bw’ibintu by’Abayuda.\n\n6 Nyamara dore, njyewe, Nefi, sinigishije abana banjye umuco w’Abayuda; kuko dore, njyewe, ubwanjye, nabaye i Yerusalemu, ni yo mpamvu nzi ibyerekeye uturere tuyizengurutse; kandi namenyesheje abana banjye ibyerekeye imanza z’Imana, zageze ku Bayahudi, ku bana banjye, bijyanye n’ibyo Yesaya yavuze byose, kandi simbyandika.\n\n7 Ariko dore, ndakomeza n’ubuhanuzi bwanjye bwite, nk’uko nabyeruriwe; muri bwo nzi ko nta muntu ushobora kuyoba; nyamara, mu minsi ubuhanuzi bwa Yesaya buzuzuzwa abantu bazabusobanukirwa nta shiti, mu bihe ubwo buzasohora.\n\n8 Kubera iyo mpamvu, ni ubw’agaciro ku bana b’abantu, kandi utekereza ko ntacyo bumaze, ndamubwira by’umwihariko, kandi mparire ayo magambo abantu banjye bwite; kuko nzi ko buzaba ubwo agaciro gakomeye ku bo mu minsi ya nyuma; kuko kuri uwo munsi bazabusobanukirwa; niyo mpamvu, ku nyungu zabo nabwanditse.\n\n9 Kandi nk’uko igisekuruza kimwe cyarimbuwe mu Bayahudi kubera ubukozi bw’ibibi, ndetse ni uko barimbuwe uhereye ku gisekuruza kugeza ku kindi bijyanye n’ubukozi bw’ibibi bwabo; kandi nta n’umwe wabo wigeze na rimwe arimburwa ataraburiwe n’abahanuzi ba Nyagasani.\n\n10 Kubera iyo mpamvu, babwiwe ibyerekeye ukurimbuka kuzabageraho, ako kanya nyuma y’uko data avuye i Yerusalemu; nyamara, banangiye imitima; bijyanye n’ubuhanuzi bwanjye bararimbuwe, uretse abatwawe bunyago i Babuloni.\n\n11 None ubu ibi ndabivuga kubera roho indimo. Kandi n’ubwo batwawe bazongera bagaruke, nuko batunge igihugu cya Yerusalemu; kubera iyo mpamvu, bazongera bagarurwe mu gihugu cy’umurage wabo.\n\n12 Ariko, dore, bazagira intambara, n’impuha z’intambara; kandi ubwo umunsi uzaza Ikinege cya Data, koko, ndetse Data w’ijuru n’isi, azabiyereka ubwe mu mubiri, dore, bazamwanga, kubera ubukozi bw’ibibi bwabo, n’ukunangira kw’imitima yabo, n’ugushingwa kw’amajosi yabo.\n\n13 Dore, bazamubamba; kandi nyuma yo gushyirwa mu mva mu gihe cy’iminsi itatu azahagurukana mu bapfuye, ugukiza mu mababa ye; maze abazizera izina rye bose bazakirizwe mu bwami bw’Imana. Kubera iyo mpamvu, roho yanjye yishimiye guhanura ibimwerekeyeho, kuko nabonye umunsi we, kandi umutima wanjye urasingiza izina rye ritagatifu.\n\n14 Kandi dore bizabaho ko nyuma y’uko Mesiya azaba amaze guhaguruka mu bapfuye, kandi amaze kwiyereka ubwe abantu be, kuri bose bazizera izina rye, dore, Yerusalemu izongera irimburwe; kuko baragowe abazarwanya Imana n’abantu b’itorero ryayo.\n\n15 Kubera iyo mpamvu, Abayuda bazatatanyirizwa mu mahanga yose; koko, ndetse Babuloni izarimburwa; kubera iyo mpamvu, Abayuda bazatatanywa n’andi mahanga.\n\n16 Nuko nibamara gutatanywa, kandi Nyagasani Imana amaze kubakubitisha ikiboko andi mahanga mu gihe cy’ibisekuruza byinshi, koko, ndetse kuva kera uhereye ku gisekuruza kugeza ku kindi kugeza ubwo bazemezwa kwizera Kristo, Umwana w’Imana, n’impongano, itagira urugero ku nyokomuntu yose—kandi ubwo uwo munsi uzaza bakizera Kristo, nuko bagasingiza Data mu izina rye, n’umutima utunganye n’ibiganza bikeye, kandi ntibategereze ukundi undi Mesiya, bityo, icyo gihe, umunsi uzaza kugira ngo bibe ngombwa ko bazizera ibi bintu.\n\n17 Kandi Nyagasani azongera kurambura ukuboko kwe bwa kabiri kugira ngo agarure abantu be abavane mu mimerere y’ubuzimire n’ukugwa. Kubera iyo mpamvu, azakomeza gukora umurimo utangaje n’igitangaza mu bana b’abantu.\n\n18 Kubera iyo mpamvu, azabazanira amagambo ye, ari yo magambo azabacira urubanza ku munsi wa nyuma, kuko bazayahabwa kubw’umugambi wo kubemeza Mesiya nyakuri, wahakanywe na bo; kandi no kubemeza ko badakeneye gutegereza ukundi undi Mesiya uzaza, kuko ntawe uzaza, keretse abaye Mesiya w’ikinyoma uzabeshya abantu; kuko hariho Mesiya umwe gusa wavuzwe n’abahanuzi, kandi uwo Mesiya ni we uzahakanwa n’Abayuda.\n\n19 Kuko bijyanye n’amagambo y’abahanuzi, Mesiya azaza mu myaka magana atandatu uhereye igihe data yaviriye i Yerusalemu; kandi bijyanye n’amagambo y’abahanuzi, ndetse n’ijambo ry’umumarayika w’Imana, izina rye rikazaba Yesu Kristo, Umwana w’Imana.\n\n20 None ubu, bavandimwe banjye, navuze nerura kugira ngo mutazibeshya. Kandi nk’uko Nyagasani Imana ariho uwavanye Isirayeli mu gihugu cya Egiputa, nuko agaha Mose ububasha kugira ngo azavure amahanga nyuma yo kurumwa n’inzoka zifite ubumara, niba bahanze amaso yabo inzoka yamanitse hejuru imbere yabo, ndetse akamuha ububasha kugira ngo ashobore gukubita urutare maze amazi aruvemo; koko, dore ndababwira, ko nk’uko ibi bintu ari ukuri, kandi nk’uko Nyagasani Imana ariho, nta rindi zina ririho ryatanzwe munsi y’ijuru uretse uyu Yesu Kristo, navuzeho, umuntu ashobora gukirizwamo.\n\n21 None ubu, kubera iyi mpamvu Nyagasani Imana yansezeranyije ko ibi bintu nanditse bizashyingurwa kandi bikarindwa, kandi bigahererekanywa mu rubyaro rwanjye, uhereye ku gisekuruza kugeza ku kindi, kugira ngo isezerano rishobore kuzurizwa kuri Yozefu, kugira ngo urubyaro rwe rutazarimbuka na rimwe igihe cyose isi izaba iriho.\n\n22 Kubera iyo mpamvu, ibi bintu bizava ku gisekuruza kugeza ku kindi igihe cyose isi izaba iriho; kandi bizagenda hakurikijwe ubushake n’icyifuzo cy’Imana; n’amahanga azabitunga azacirwa urubanza na byo hakurikijwe amagambo yanditswe.\n\n23 Kuko turakorana umwete kugira ngo twandike, kugira ngo twemeze abana bacu, ndetse n’abavandimwe bacu, kwizera Kristo, no kwiyunga n’Imana; kuko tuzi ko ari kubw’inema twakijijwe, nyuma y’ibyo dushobora gukora byose.\n\n24 Kandi n’ubwo twizera Kristo, twubahiriza itegeko rya Mose, kandi dutegereje dushikamye Kristo, kugeza itegeko ryujujwe.\n\n25 Kuko, kubw’uyu mugambi itegeko ryashyizweho; niyo mpamvu itegeko ryazimijwe kuri twebwe, kandi tukagirwa bazima muri Kristo kubera ukwizera kwacu; nyamara twubahiriza itegeko kubera amategeko.\n\n26 Kandi tuvuga kuri Kristo, tunezerwa muri Kristo, twigisha ibya Kristo, duhanura ibya Kristo, kandi twandika dukurikije ubuhanuzi bwacu, kugira ngo abana bacu bashobore kumenya isoko bakwiriye gushakiramo ukubabarirwa kw’ibyaha byabo.\n\n27 Kubera iyo mpamvu, tuvuga ibyerekeye itegeko kugira ngo abana bacu bashobore kumenya ubuzime bw’itegeko; kandi, kubw’ukumenya ubwo buzime bw’itegeko, bashobore gutegereza ubwo buzima buri muri Kristo, kandi bamenye umugambi iryo itegeko ryashyiriweho. Kandi nyuma y’uko itegeko ryujurijwe muri Kristo, ngo batirirwa banangira imitima yabo kuri we mu gihe itegeko rikwiriye kuvanwaho.\n\n28 None ubu dore, bantu banjye, muri abantu bashinze amajosi; kubera iyo mpamvu, nababwiye byeruye, kugira ngo mudashobora kudasobanukirwa. Kandi amagambo nababwiye azaba nk’ubuhamya bubashinja; kuko arahagije ngo yigishe umuntu uwo ari we wese inzira ikwiye; kuko inzira ikwiye ari ukwizera Kristo no kutamuhakana; kuko mu kumuhakana na none muba muhakana abahanuzi n’itegeko.\n\n29 None ubu dore, ndababwira ko inzira ikwiye ari ukwizera Kristo, kandi ntimumuhakane; kandi Kristo niwe Mutagatifu Rukumbi wa Isirayeli; niyo mpamvu mugomba guca bugufi imbere ye, nuko mukamusenga n’ubushobozi bwanyu bwose, n’ubwenge, n’imbaraga, na roho yanyu yose; kandi nimukora ibi ntibizashoboka ko muzavumwa.\n\n30 Kandi, uko bizaba ngombwa, mugomba gukomeza imikorere n’imigenzo y’Imana kugeza ubwo itegeko ryahawe Mose rizuzuzwa.\n\n", "2-ne 26": "[center][font_size=26]Igice cya 26[/font_size][/center]\n\n[i]Kristo azigisha Abanefi—Nefi abona mbere ukurimbuka kw’abantu be—Bazavugira mu mukungugu—Abanyamahanga bazubaka amatorero y’ibinyoma n’udutsiko tw’ibanga—Nyagasani abuza abantu gukoresha ubutambyi bw’indonke. Ahagana 559–545 M.K.[/i]\n\n1 Nuko nyuma y’uko Kristo azahaguruka mu bapfuye azabiyereka, bana banjye, namwe bavandimwe banjye bakundwa; n’amagambo azababwira azaba itegeko muzakora.\n\n2 Kuko dore, ndababwira ko nabonye ko ibisekuruza byinshi bizahita, kandi hazabaho intambara zikomeye n’amakimbirane mu bantu banjye.\n\n3 Kandi nyuma y’uko Mesiya azaza hazabaho ibimenyetso bizahabwa abantu banjye by’ivuka rye, ndetse n’iby’urupfu rwe n’izuka; kandi uwo munsi uzaba ukomeye kandi uteye ubwoba ku bagome, kuko bazarimbuka; kandi bazarimbuka kubera ko bavumye abahanuzi, n’abera, kandi babateye amabuye, baranabica; niyo mpamvu ugutakamba kw’amaraso y’abera kuzazamuka kugasanga Imana kuvuye mu butaka.\n\n4 Kubera iyo mpamvu, abibone bose, n’abakoresha ubugome, uwo umunsi uje uzabatwika, niko Nyagasani Nyiringabo avuga, kuko bazaba nk’igikenyeri.\n\n5 Kandi abica abahanuzi, n’abera, indiba z’isi zizabamira, niko Nyagasani Nyiringabo avuga; kandi imisozi izabatwikira, na serwakira zibajyane kure, n’inyubako zizabagwa hejuru nuko zibacagaguremo uduce maze zibasyemo ifu.\n\n6 Kandi bazagendererwa n’inkuba, n’imirabyo, n’imishyitsi, n’uburyo bwose bw’ukurimbuka, kuko umuriro w’uburakari wa Nyagasani uzabakongezwaho, kandi bazaba nk’igikenyeri, kandi umunsi uje uzabakongora, niko Nyagasani Nyiringabo avuga.\n\n7 Mbega ububabare, n’igishyika cya roho yanjye kubw’ugutakaza abantu banjye bishwe! Kuko njyewe, Nefi, narabibonye, kandi byari binkongoreye imbere ya Nyagasani; ariko ngomba gutakambira Imana yanjye nti: Inzira zawe ni intabera.\n\n8 Ariko dore, abakiranutsi bumvira amagambo y’abahanuzi, kandi ntibayasenye, ahubwo bakareba imbere kuri Kristo bashikamye kubw’ ibimenyetso byatanzwe, batitaye ku itotezwa ryose—dore, nibo batazarimbuka.\n\n9 Ahubwo Umwana w’Ubukiranutsi azababonekera; kandi azabakiza, nuko bazagire amahoro muri we, kugeza ibisekuruza bitatu bihise, kandi benshi bo mu gisekuruza cya kane bazaba bamaze gupfira mu bukiranutsi.\n\n10 Kandi ubwo ibi bintu bizaba bimaze guhita ukurimbuka kwihuta kuzaza ku bantu banjye; kuko, ntitaye ku mibabaro ya roho yanjye, narakubonye; kubera iyo mpamvu, nzi ko kuzabaho; kandi barahongerera ubusa; kuko, kubw’ igihembo cy’ubwibone bwabo n’ubupfapfa bwabo bazasarura ukurimbuka; kuko kubera ko batsinzwe n’umubi kandi bagahitamo imirimo y’umwijima kuruta umucyo, nicyo gituma bagomba kujya hasi ikuzimu.\n\n11 Kuko Roho wa Nyagasani ntazahora ahendahenda umuntu. Kandi ubwo Roho azareka guhendahenda umuntu ubwo hazaza ukurimbuka kwihuse, kandi ibi bibabaza roho yanjye.\n\n12 Kandi nk’uko navugaga ibyerekeye ukwemeza Abayuda, ko Yesu ari Kristo ubwe, byabaye ngombwa ko Abanyamahanga nabo bemezwa ko Yesu ari Kristo, Imana Ihoraho;\n\n13 Kandi ko yiyereka ubwe abamwemera bose, kubw’ububasha bwa Roho Mutagatifu; koko, kuri buri bwoko, umuryango, ururimi, n’abantu, akora ibitanganza bikomeye, ibimenyetso, n’ibitangaje, mu bana b’abantu akurikije ukwizera kwabo.\n\n14 Ariko dore, ndabahanurira ibyerekeye iminsi ya nyuma; ibyerekeye iminsi ubwo Nyagasani Imana azazana ibi bintu ku bana b’abantu.\n\n15 Nyuma y’uko urubyaro rwanjye n’urubyaro rw’abavandimwe banjye ruzaba rwarahwekerereye mu ukutemera, kandi barakubiswe n’Abanyamahanga; koko, nyuma y’uko Nyagasani Imana azaba yarashyizeho inkambi hirya no hino, kandi yarabagotesheje ibirundo by’itaka, yaranabazamuriyeho ibihome; na nyuma y’uko bazaba baramanuwe hasi mu mukungugu, ndetse batakiriho, ariko amagambo y’umukiranutsi azandikwa, n’amasengesho y’indahemuka azumvikana, kandi abahwekereye bose mu kutizera ntibazibagirana.\n\n16 Kuko abazarimbuka bazababwirira mu gitaka, n’amagambo yabo azaba aturuka hasi mu mukungugu, n’ijwi ryabo rizaba nk’iryo ufite umuzimu; kuko Nyagasani Imana azamuha ububasha, kugira ngo abongorere ibiberekeyeho, ndetse nkaho ari hejuru y’igitaka; n’amagambo yabo azongorerera mu mukungugu.\n\n17 Kuko Nyagasani Imana avuga atya: Bazandika ibintu bizakorerwa muri bo, kandi bizandikwa maze bifungirwe mu gitabo, kandi abahwekerereye mu ukutemera ntibazabibona, kuko bashaka kurimbura ibintu by’Imana.\n\n18 Kubera iyo mpamvu, nk’uko abarimbuwe barimbuwe bwangu; n’imbaga y’ababo bateye ubwoba izamera nk’umurama utumuka—koko, Nyagasani Imana avuga ati: bizaba mu gihe gitoya, ako kanya—\n\n19 Kandi hazabaho, ko abahwekerereye mu kutemera bazakubitwa n’ukuboko kw’Abanyamahanga.\n\n20 Nuko Abanyamahanga bashyirwe hejuru mu bwibone mu maso yabo, maze basitare, kubera ugukomera kw’ibisitaza byayo, kubw’uko bubatse amatorero menshi; nyamara, bashyize hasi ububasha n’ibitangaza by’Imana, kandi bihimbariza ubwenge bwabo n’inyingisho yabo bwite, kugira ngo babone indonke kandi basye isura y’umukene.\n\n21 Kandi hariho amatorero menshi yubatswe akurura ukwifuza, n’intonganya, n’uburyarya.\n\n22 Ndetse hariho n’udutsiko tw’ibanga, ndetse nko mu bihe bya kera, tujyanye n’udutsiko tw’umubi, kuko ari we washinze ibi bintu byose; koko, uwashinze ubwicanyi, n’imirimo y’umwijima; koko, kandi abakururisha ijosi umugozi w’umugwegwe, kugeza aho abazirikishije imigozi ye ikomeye ubuziraherezo.\n\n23 Kuko dore, bavandimwe banjye bakundwa, ndababwira ko Nyagasani Imana adakorera mu mwijima.\n\n24 Ntacyo atakora kitari kubw’ inyungu y’isi; kuko akunda isi, ndetse kugeza aho arambitse hasi ubuzima bwe bwite kugira ngo ashobore kwiyegereza abantu bose. Kubera iyo mpamvu, nta n’umwe abuza gufata ku gakiza ke.\n\n25 Dore, ese hari abo akanga, avuga ati: Nimumveho? Dore, ndababwira, Ntawe; ahubwo aravuga ati: Nimunsange mwebwe mpera zose z’isi, mugure amata n’ubuki, nta feza nta n’ikiguzi.\n\n26 Dore, mbese hari abo yategetse ko bava mu isinagogi, cyangwa mu mazu baramirizamo? Dore, ndababwira, Ntawe.\n\n27 Mbese hari abo yategetse ko batafata ku gakiza ke? Dore, ndababwira, Ntawe; ahubwo yagatangiye ubuntu ku bantu bose; kandi yategetse abantu be ko bagomba kwemeza abantu bose kwihana.\n\n28 Dore, haba se hari abo Nyagasani yategetse ko batafata ku bwiza bwe? Dore, ndababwira, Ntawe; ahubwo abantu bose bafite ayo mahirwe umwe nk’uwundi, kandi nta n’umwe uyabujijwe.\n\n29 Yategetse ko nta butambyi bw’indonke buzabaho; kuko, dore, ubutambyi bw’indonke ari uko abantu bigisha kandi bishyiraho ubwabo nk’urumuri rw’isi, kugira ngo bashobore kubona indonke n’icyubahiro by’isi; ahubwo ntibashakire ibyiza Siyoni.\n\n30 Dore, Nyagasani yabujije iki kintu; niyo mpamvu, Nyagasani Imana yatanze itegeko kugira ngo abantu bose bazagire urukundo nyakuri, urukundo nyakuri nirwo rukundo. Kandi keretse nibagira urukundo nyakuri naho ubundi ntacyo baricyo. Kubera iyo mpamvu, nibagira urukundo nyakuri ntibazatuma umukozi w’i Siyoni atikira.\n\n31 Ahubwo umukozi w’i Siyoni azakorera Siyoni; kuko niba bakorera feza bazatikira.\n\n32 Kandi byongeye, Nyagasani Imana yategetse ko abantu batazica; ko batazabeshya; ko bataziba; ko batazavuga izina rya Nyagasani Imana yabo mu busa; ko batazifuza; ko batazagira uburyarya; ko batazatongana; ko batazakora ubusambanyi; ko batazagira icyo bakora na kimwe muri ibi bintu; kuko uzabikora azatikira.\n\n33 Nta na kimwe muri ubu bukozi bw’ibibi kiva kuri Nyagasani; kuko akora icyiza mu bana b’abantu; kandi ntacyo akora kitari ukwerurira abana b’abantu; kandi akabahamagarira bose kumusanga no gufata ku bwiza bwe; kandi nta n’umwe yangira kumusanga, umwirabura n’umwera, imbohe n’uwisanzuye, umugabo n’umugore; kandi yibuka umupagani; kandi bose barasa ku Mana, haba Umuyuda n’Umunyamahanga.\n\n", "2-ne 27": "[center][font_size=26]Igice cya 27[/font_size][/center]\n\n[i]Umwijima n’ubuyobe bizatwikira isi mu minsi ya nyuma—Igitabo cya Morumoni kizaza—Abahamya batatu bazahamya iby’icyo gitabo—Umuntu wigishijwe azavuga ko adashobora gusoma igitabo cyafungishijwe ikimenyetso—Nyagasani azakora umurimo utangaje n’igitangaza—Gereranya na Yesaya 29. Ahagana 559–545 M.K.[/i]\n\n1 Ariko, dore, mu minsi ya nyuma, cyangwa mu minsi y’Abanyamahanga—koko, dore, amahanga yose y’Abanyamahanga n’Abayuda, haba abazaza muri iki gihugu n’abazaba bari mu bindi bihugu, koko, ndetse mu bihugu byose by’isi, dore, bazasinda ubukozi bw’ibibi n’uburyo bwose bw’amahano.\n\n2 Kandi ubwo uwo munsi uzaza bazagendererwa na Nyagasani Nyiringabo, n’inkuba hamwe n’umushyitsi, n’urusaku rukomeye, n’inkubi y’umuyaga, n’umuhengeri, ndetse n’ikirimi cy’umuriro ukongora.\n\n3 Kandi amahanga yose arwanya Siyoni, kandi akayirushya, azamera nk’inzozi z’iyerekwa rya nijoro; koko, bizababaho, ndetse nk’uko umuntu ushonje arota, maze dore akarya ariko agakanguka yumva agifite inzara; cyangwa nk’uko umuntu ufite inyota arota, maze dore akanywa ariko agakanguka nta gatege, yumva agifite inyota; koko, ndetse niko imbaga y’amahanga yose irwanya Umusozi wa Siyoni izamera.\n\n4 Kuko dore, mwebwe mwese mukora ibibi, nimube muretse kandi mutangare, kuko muzataka, kandi mutake; koko, muzasinda nyamara mutanyoye vino, muzadandabirana nyamara mutanyoye ibisindisha.\n\n5 Kuko dore, Nyagasani yabasutseho roho y’ibitotsi bikomeye. Kuko dore, mwafunze amaso yanyu, nuko mwanga abahanuzi; maze abategetsi banyu, na ba bamenya irabatwikira kubera ubukozi bw’ibi bwanyu.\n\n6 Kandi hazabaho ko Nyagasani Imana azabazanira amagambo y’igitabo, kandi azaba ari amagambo y’abasinziriye.\n\n7 Nuko dore, igitabo kizafungishwa ikimenyetso; kandi muri icyo gitabo hazaba harimo ibyahishuwe bivuye ku Mana, uhereye ku ntangiriro y’isi kugeza ku iherezo ryayo.\n\n8 Noneho, kubera ibintu byafungishijwe ikimenyetso, ibintu byafungishijwe ikimenyetso ntibizatangwa ku munsi w’ubugome n’amahano y’abantu. Kubera iyo mpamvu, icyo gitabo kizashyingurwa kure yabo.\n\n9 Ariko igitabo kizahabwa umuntu, nuko azatangaze amagambo y’igitabo, ari yo magambo y’abasinziriye mu mukungugu, kandi azashyikiriza aya magambo undi muntu;\n\n10 Ariko amagambo yafungishijwe ikimenyetso ntazayatanga, nta n’ubwo azatanga igitabo. Kuko igitabo kizafungishwa ububasha bw’Imana, n’ibyahishuwe byari byarafungishijwe ikimenyetso bizaguma mu gitabo kugeza igihe gikwiriye cya Nyagasani, kugira ngo bishobore gukomeza; kuko dore, bihishura ibintu byose uhereye ku iremwa ry’isi kugeza ku mpera yayo.\n\n11 Kandi umunsi uraje ngo amagambo y’igitabo yari yarafungishijwe ikimenyetso azasomerwe ku dusongero tw’amazu; kandi azasomwa n’ububasha bwa Kristo; kandi ibintu byose bizahishurirwa abana b’abantu ibyabayeho mu bana b’abantu, n’ibizabaho ndetse kugera ku mpera y’isi.\n\n12 Kubera iyo mpamvu, kuri uwo munsi ubwo igitabo kizashyikirizwa umuntu navuze, igitabo kizahishwa amaso y’isi, kugira ngo hatagira n’umwe ukibona keretse bibayeho ko abahamya batatu bazakibona, ku bw’ububasha bw’Imana, hiyongereyeho uwo igitabo kizashyikirizwa; maze bakazahamya ukuri kw’igitabo n’ibintu birimo.\n\n13 Kandi nta n’umwe wundi uzakibona, keretse bakeya bijyanye n’ugushaka kw’Imana, kugira ngo bazahe ubuhamya bw’ijambo ryayo abana b’abantu; kuko Nyagasani Imana yavuze ko amagambo y’uwizera azavuga nk’aho ari ay’abapfuye.\n\n14 Kubera iyo mpamvu, Nyagasani Imana azakomeza guhishura amagambo y’igitabo; no mu kanwa k’abahamya benshi abona ko ari byiza ko yanyuzamo ijambo rye; kandi hagowe uzahakana ijambo ry’Imana!\n\n15 Ariko dore, hazabaho ko Nyagasani Imana azabwira uwo azashyikiriza igitabo ati: Akira aya magambo adafungishijwe ikimenyetso maze uyashyikirize undi, kugira ngo ashobore kuyereka uwigishijwe, avuga ati: Soma ibi, ndabigusabye. Kandi uwigishijwe azavuga ati: Zana hano igitabo, maze nyasome.\n\n16 Kandi ubwo, kubera ikuzo ry’isi no kugira ngo babone indonke bazavuga ibi, nyamara atari kubw’ikuzo ry’Imana.\n\n17 Nuko umuntu azavuga ati: Sinshobora kuzana igitabo, kuko cyafungishijwe ikimenyetso.\n\n18 Noneho uwigishijwe azavuga ati: Sinshobora kugisoma.\n\n19 Kubera iyo mpamvu, hazabaho, ko Nyagasani Imana azongera gushyikiriza igitabo n’amagambo arimo utarigishijwe; maze umuntu utarigishijwe azavuga ati: Sinigishijwe.\n\n20 Ubwo Nyagasani Imana azavuga ati: Uwigishijwe ntazayasoma, kuko bayanze, kandi nshoboye gukora umurimo wanjye bwite; niyo mpamvu muzasoma amagambo nzabaha.\n\n21 Ntukore ku bintu byafungishijwe ikimenyetso, kuko nzabibazanira igihe gikwiriye kigeze; kuko nzereka abana b’abantu ko nshobora gukora umurimo wanjye bwite.\n\n22 Kubera iyo mpamvu, ubwo nimuzaba mumaze gusoma amagambo nabategetse, kandi mwabonye abahamya nabasezeranyije, bityo muzongera mufungishe ikimenyetso igitabo, maze mukimbitse, kugira ngo nshobore kurengera amagambo mutari mwasoma, kugeza mbonye ko bikwiriye mu bushishozi bwanjye bwite guhishurira ibintu byose abana b’abantu.\n\n23 Kuko dore, ndi Imana; kandi ndi Imana y’ibitangaza; kandi nzereka isi ko ndi umwe ejo hashize, uyu munsi, n’iteka ryose; kandi sinkorera mu bana b’abantu keretse bibaye hakurikijwe ukwizera kwabo.\n\n24 Kandi hazongera kubaho ko Nyagasani azabwira uzasoma amagambo yashyikirijwe ati:\n\n25 Uko igihe cyose aba bantu banyegera n’akanwa kabo, kandi bakanyubahisha iminwa yabo, nyamara bagashyira imitima yabo kure yanjye, kandi kuntinya kwabo kukaba kwarigishijwe n’amategeko y’abantu—\n\n26 Niyo mpamvu, nzakomeza gukora umurimo utangaje muri aba bantu, koko, umurimo utangaje n’iyobera, kuko ubushishozi bw’abanyabwenge babo n’abigishijwe buzashira, n’ugusobanukirwa kw’abahanga babo kuzahishwa.\n\n27 Kandi baragowe abashakira ikuzimu aho guhisha Nyagasani inama yabo! N’imirimo yabo iri mu mwijima; maze bakavuga bati: Ni nde se utureba, kandi ni nde utuzi? Ndetse bakavuga bati: Ni ukuri, ugucurikiranya ibintu kwawe kuzafatwa nk’ibumba ry’umubumyi. Ariko dore, nzabereka, niko Nyagasani Nyiringabo avuga, ko nzi imirimo yabo yose. Kuko umurimo wabwira se uwawukoze uti: si wowe wankoze? Cyangwa se ikintu cyaremwe cyabwira uwakiremye kiti: nta bwenge ufite?\n\n28 Ariko dore, niko Nyagasani Nyiringabo avuga: Nzereka abana b’abantu ko hasigaye igihe gito cyane maze Lebanoni ikazahindurwamo umurima urumbutse; n’umurima urumbutse ukazafatwa nk’ishyamba.\n\n29 Kandi uwo munsi ibipfamatwi bizumva amagambo y’igitabo, n’amaso y’impumyi azareba ave mu bujiji n’umwijima.\n\n30 Kandi abagwaneza nabo baziyongera, kandi umunezero wabo uzaba muri Nyagasani, n’abakene bo mu bantu bazanezererwa muri Mutagatifu Rukumbi wa Isirayeli.\n\n31 Kuko nk’uko ari ukuri ko yagasani ariho bazabona ko umunyamwaga azahinduka ubusa, n’umukobanyi akazakongoka, kandi abarindiriye ubukozi bw’ibibi bazacibwa;\n\n32 N’abatuma umuntu acumuzwa kubw’ijambo, kandi bagatega umutego uburanira ku irembo, maze bakirengagiza umukiranutsi nk’ikintu kitagira umumaro.\n\n33 Kubera iyo mpamvu, niko Nyagasani avuga, wacunguye Aburahamu, ku byerekeye inzu ya Yakobo ati: Ubu Yakobo ntazakorwa n’isoni, nta n’ubwo mu maso he ubu hazasuherwa.\n\n34 Ahubwo ubwo azabona abana be, umurimo w’amaboko yanjye, rwagati muri we, azatagatifuza izina ryanjye, kandi atagatifuze Mutagatifu Rukumbi wa Yakobo, kandi azatinya Imana ya Isirayeli.\n\n35 Abarindagira muri roho bazasobanukirwa, n’abitotomba baziga inyigisho.\n\n", "2-ne 28": "[center][font_size=26]Igice cya 28[/font_size][/center]\n\n[i]Amatorero y’ibinyoma menshi azubakwa mu minsi ya nyuma—Bazigisha inyigisho z’ibinyoma, zidafite umumaro, n’izo ubupfafa—Ubuyobe buzagwira kubera abigishabinyoma—Sekibi azatera ubwoba mu mitima y’abantu—Azigisha inyigisho z’ibinyoma z’uburyo bwose. Ahagana 559–545 M.K.[/i]\n\n1 None ubu, dore, bavandimwe banjye, nababwiye, nk’uko Roho yabimpatiye; niyo mpamvu, nzi ko bigomba kuzabaho nta kabuza.\n\n2 Nuko ibintu bizandikwa mu gitabo bizaba iby’agaciro gakomeye ku bana b’abantu, kandi by’umwihariko ku rubyaro rwacu, arirwo gisigisigi cy’inzu ya Isirayeli.\n\n3 Kuko hazabaho kuri uwo munsi ko amatorero yubatswe, kandi atari kuri Nyagasani, rimwe rizabwira irindi riti: Dore, njyewe, ndi uwa Nyagasani; n’abandi bakavuga bati: Njyewe, ndi uwa Nyagasani; kandi uko niko buri wese wubatse amatorero azavuga, nyamara atari kuri Nyagasani—\n\n4 Kandi bazajya impaka; n’abatambyi babo bazajya impaka, kandi bazigishisha ubumenyi bwabo, maze bahakane Roho Mutagatifu, ubaha ibyo bavuga.\n\n5 Kandi bahakana ububasha bw’Imana, Mutagatifu Rukumbi wa Isirayeli; maze bakabwira abantu bati: Nimutwumve, maze mwumve itegeko ryacu; kuko dore nta Mana iriho uyu munsi, kuko Nyagasani n’Umucunguzi yakoze umurimo we, kandi yahaye ububasha bwe abantu;\n\n6 Dore, nimwumve itegeko ryanjye; nibazavuga ko hariho igitangaza cyakozwe n’ukuboko kwa Nyagasani, ntimuzabyemere; kuko uyu munsi nta Mana y’ibitangaza ihari; yarangije gukora umurimo wayo.\n\n7 Koko, kandi hazabaho benshi bazavuga bati: Murye, munywe, kandi munezerwe, kuko ejo tuzapfa; kandi bizatugendekera neza.\n\n8 Kandi hazabaho na none benshi bazavuga bati: Murye, munywe, kandi munezerwe, ariko, mutinye Imana—izabatsindishiriza nimukora icyaha gito; koko, nimubeshya gato, mugafatirana umuntu kubera amagambo ye, mugacukurira umwobo umuturanyi; nta kibi kiri muri ibi byose; kandi mukore ibi bintu, kuko ejo tuzapfa; kandi niba hari icyo dushinjwa, Imana izadukubita inkoni nkeya, maze hanyuma tuzakirizwe mu bwami bw’Imana.\n\n9 Koko, kandi hazabaho benshi bazigisha muri ubu buryo, inyigisho z’ibinyoma kandi zitagira akamaro n’izo ubupfapfa, kandi bazihimbaza mu mitima yabo, kandi bazashakisha guhisha Imana inama zabo; maze imirimo yabo izabere ahijimye.\n\n10 Kandi amaraso y’abatagatifu azatakira mu butaka abashinja.\n\n11 Koko, bose barayobye; kandi barangiritse.\n\n12 Kubera ubwibone, kandi kubera abigishabinyoma, n’inyingisho z’ibinyoma, amatorero yabo yarangiritse, kandi amatorero yabo yashyizwe hejuru; kubera ubwibone barihimbaza.\n\n13 Biba abakene kubera insengero zabo nziza; biba abakene kubera imyambaro yabo myiza; kandi batoteza abagwaneza n’abakene mu mitima, kubera ko mu bwibone bwabo bihimbaza.\n\n14 Bashinga amajosi kandi bakagamika imitwe; koko, kandi kubera ubwibone, n’ubugome, n’amahano, n’ubusambanyi, bose baratannye uretse bakeya, aribo bayoboke bicisha bugufi ba Kristo; nyamara, babwirijwe, ko inshuro nyinshi bayoba kubera ko bigishijwe kubw’amategeko y’abantu.\n\n15 O banyabwenge, n’abigishijwe, n’abakire, bihimbaza mu mitima yabo, n’abigisha bose inyigisho z’ibinyoma, n’abakora ubusambanyi bose, kandi bakagoreka inzira ikwiriye ya Nyagasani, baragowe, baragowe, baragowe niko avuga Nyagasani Imana Ishoborabyose, kuko bazajugunywa hasi ikuzimu!\n\n16 Baragowe abatera umugongo umunyakuri nk’ ikintu kitagira umumaro kandi bagatuka icyiza, nuko bakavuga ko nta gaciro gifite! Kuko umunsi uzaza ubwo Nyagasani Imana azagenderera bwangu abaturage b’isi; kandi kuri uwo munsi abahiye mu bukozi bw’ibibi bazarimbuka.\n\n17 Ariko dore, abaturage b’isi nibihana ubugome bwabo n’amahano ntibazarimburwa, niko Nyagasani Nyiringabo avuga.\n\n18 Ariko dore, rya torero rikomeye kandi rizira, maraya w’isi yose, rigomba guhanukira ku isi, maze ukugwa kwaryo kuzaba gukomeye cyane.\n\n19 Kuko ubwami bwa sekibi bugomba kunyeganyega, kandi ababurimo bagomba gukangurirwa kwihana, cyangwa sekibi akazabafatisha iminyururu ye y’iteka ryose, nuko bagakongerezwa uburakari, maze bakarimbuka;\n\n20 Kuko dore, kuri uwo munsi azatera ubwoba mu mitima y’abana b’abantu, maze abakongezemo uburakari burwanya icyiza.\n\n21 Nuko abandi azabaha amahoro, kandi abashukashukishe umutekano w’umubiri, kugira ngo bazavuge bati: Byose ni byiza muri Siyoni; koko, Siyoni iratunganiwe, byose ni byiza—Nuko bityo sekibi abeshye roho zabo, maze abyitondeye aziyobereze ikuzimu.\n\n22 Kandi dore, abandi azababeshyabeshya, nuko ababwire ko nta kuzimu kubaho, maze ababwire ati: Ntabwo ndi sekibi, kuko ntayo ibaho—nuko bityo abongorere mu matwi yabo, kugeza abafatishije iminyururu ye iteye ubwoba, aho ukwigobotora kutashoboka.\n\n23 Koko, bafashwe n’urupfu, n’ukuzimu; n’urupfu, n’ukuzimu, na sekibi, kandi bose abahafatiwe, bagomba guhagarara imbere y’intebe y’Imana, maze bagacirwa urubanza hakurikijwe imirimo yabo, aho bazava bagomba kujya ahantu bateguriwe, ndetse ikiyaga cy’umuriro n’amazuku, aribyo mubabaro udashira.\n\n24 Ni cyo gituma, aragowe uwadamaraye muri Siyoni!\n\n25 Aragowe utangaza ati: Byose ni byiza!\n\n26 Koko, aragowe uzumvira amategeko y’abantu, maze agahakana ububasha bw’Imana, n’impano ya Roho Mutagatifu!\n\n27 Koko, aragowe uvuga ati: Twarakiriye, none nta bindi dukeneye!\n\n28 Kandi ndangiza, baragowe abahinda umushyitsi, kandi bakarakazwa n’ukuri kw’Imana! Kuko dore, uwubatswe ku rutare akwakirana ibyishimo; naho uwubatswe ku rufatiro rw’umusenyi ahinda umushyitsi ngo hato atagwa.\n\n29 Aragowe uzavuga ati: Twakiriye ijambo ry’Imana, none nta bindi by’ijambo ry’Imana dukeneye, kuko dufite irihagije!\n\n30 Kuko dore, niko Nyagasani Imana avuga: Nzaha abana b’abantu umurongo ku murongo, itegeko ku itegeko, hano bikeya na hariya bikeya; kandi hahirwa abazumva amategeko yanjye, kandi bagatega ugutwi inama yanjye, kuko baziga ubushishozi; kuko uwakiriye nzamuha ibiruseho; kandi abazavuga bati: Dufite ibihagije, bazamburwa ndetse n’ibyo bari bafite.\n\n31 Havumwe ushyira amizero ye mu muntu, cyangwa akagira umubiri intwaro ye, cyangwa akazumvira amategeko y’abantu, keretse amategeko yabo atanzwe n’ububasha bwa Roho Mutagatifu.\n\n32 Hagowe Abanyamahanga, niko avuga Nyagasani Imana Nyiringabo! Kuko nubwo nzabaramburira ukuboko kwanjye umunsi ku munsi, bazampakana; nyamara, nzabagirira imbabazi, niko Nyagasani Imana avuga, nibazihana kandi bakansanga; kuko ukuboko kwanjye kurambuye igihe cyose, niko Nyagasani Imana Nyiringabo avuga.\n\n", "2-ne 29": "[center][font_size=26]Igice cya 29[/font_size][/center]\n\n[i]Abanyamahanga benshi bazanga Igitabo cya Morumoni—Bazavuga bati: Nta yindi Bibiliya dukeneye—Nyagasani avugisha amahanga menshi—Azacira urubanza isi akurikije ibitabo bizandikwa. Ahagana 559–545 M.K.[/i]\n\n1 Ariko dore, hazabaho benshi—kuri uwo munsi ubwo nzakomeza gukora umurimo utangaje muri bo, kugira ngo nshobore kwibuka ibihango byanjye nagiranye n’abana b’abantu, kugira ngo nongere nibuke ubwa kabiri kugarura abantu banjye, aribo abo mu nzu ya Isirayeli;\n\n2 Ndetse, kugira ngo nshobore kwibuka amasezerano nagiranye na we, Nefi, ndetse na so, kugira ngo nzibuke urubyaro rwawe; no kugira ngo amagambo y’urubyaro rwawe azaturuka mu kanwa kanjye agere ku rubyaro rwawe; kandi amagambo yanjye azavugiriza agere ku mpera z’isi, nk’ibendera ry’abantu banjye, aribo bo mu nzu ya Isirayeli;\n\n3 Kandi kubera ko amagambo yanjye azavugiriza—abenshi mu Banyamahanga bazavuga bati: Bibiliya! Bibiliya! Dufite Bibiliya, kandi ntihashobora kubaho indi Bibiliya.\n\n4 Ariko uko niko Nyagasani Imana avuga: Mwa bapfapfa mwe, bazagira Bibiliya; kandi izaturuka mu Bayuda, abantu banjye ba kera b’igihango. None se bashimira Abayuda bate kubwa Bibiliya bahabwa na bo? Koko, ese Abanyamahanga bagamije iki? Bibuka se ingorane, n’imirimo, n’imibabaro y’Abayuda, n’umwete bangirira, wo kuzanira Abanyamahanga agakiza?\n\n5 Mwa Banyamahanga mwe, mbese mwibuka Abayuda, abantu banjye ba kera b’igihango? Oya; ahubwo mwarabatutse, kandi mwarabanze, kandi ntimwashatse kubagarura. Ariko dore, nzagarura ibi bintu byose ku mitwe yanyu bwite; kuko njyewe Nyagasani ntibagiwe abantu banjye.\n\n6 Mwa bapfapfa mwe, muravuga muti: Bibiliya, dufite Bibiliya, none ntidukeneye indi Bibiliya. Mwaba mwarabonye Bibiliya mutayihawe n’Abayuda?\n\n7 Ntimuzi se ko hariho amahanga menshi arenze rimwe? Ntimuzi se ko njyewe, Nyagasani Imana yanyu, naremye abantu bose, kandi ko nibuka abari mu birwa by’inyanjya; kandi ko ntegeka mu ijuru hejuru no mu isi hasi; kandi nzaniye ijambo ryanjye abana b’abantu, koko, ndetse n’amahanga yose yo ku isi?\n\n8 Kubera iyo mpamvu muritotomba, kubera ko muzakira ibiruseho by’ijambo ryanjye? Ntimuzi se ko ubuhamya bw’amahanga abiri ari ikimenyetso ko ndi Imana, ko nibuka ihanga rimwe kimwe n’irindi? Kubera iyo mpamvu, mbwira amagambo amwe ihanga rimwe kimwe n’irindi. Kandi igihe amahanga abiri azahuza ubuhamya bw’amahanga abiri nabwo buzahuzwa.\n\n9 Kandi nkora ibi kugira ngo ngaragarize benshi ko ndi umwe ejo hashize, none, n’iteka ryose; kandi ko mvuga amagambo yanjye bijyanyen’ugushaka kwanjye bwite. Kandi kubera ko navuze ijambo rimwe ntimugomba gutekereza ko ntashobora kuvuga irindi; kuko umurimo wanjye utari warangira; nta nubwo uzarangira kugera ku iherezo ry’umuntu, cyangwa uhereye icyo gihe n’iteka ryose.\n\n10 Kubw’iyo mpamvu, kubera ko mufite Bibiliya ntimugomba gutekereza ko irimo amagambo yanjye yose; nta nubwo mugomba gutereza ko ntategetse ko ibiruseho byandikwa.\n\n11 Kuko ntegeka abantu bose, haba mu burasirazuba no mu burengerazuba, mu majyaruguru, no mu majyepfo, no mu birwa by’inyanja, kugira ngo bazabandikire amagambo mbabwira; kuko mpereye ku bitabo bizandikwa nzacira urubanza isi, buri muntu rujyanye n’imirimo ye, bijyanye n’ibyanditswe.\n\n12 Kuko dore, nzavugana n’Abayuda kandi bazabyandika; ndetse nzavugana n’Abanefi kandi bazabyandika; ndetse nzavugisha n’indi miryango y’inzu ya Isirayeli, nayoboye, kandi bazandika; ndetse nzavugisha amahanga yose y’isi kandi bazabyandika.\n\n13 Nuko bizabaho ko Abayuda bazabona amagambo y’Abanefi, n’Abanefi bazabona amagambo y’Abayuda; kandi Abanefi n’Abayuda bazabona amagambo y’imiryango yazimiye ya Isirayeli; kandi imiryango yazimiye ya Isirayeli izabona amagambo y’Abanefi n’Abayuda.\n\n14 Kandi bizabaho ko abantu banjye, aribo bo mu nzu ya Isirayeli, bazakoranyirizwa iwabo mu bihugu bari batunze; kandi ijambo ryanjye naryo rizahurizwa muri rimwe. Maze nzabereke abarwanya ijambo ryanjye n’abantu banjye, aribo bo mu nzu ya Isirayeli, ko ndi Imana, kandi ko nagiranye igihango na Aburahamu ko nzibuka urubyaro rwe iteka ryose.\n\n", "2-ne 30": "[center][font_size=26]Igice cya 30[/font_size][/center]\n\n[i]Abanyamahanga bahindutse bazabaranwa n’abantu b’igihango—Abalamani benshi n’Abayuda bazizera ijambo kandi bazahinduka abishimirwa—Abisirayeli bazagarurwa kandi abagome bazarimbuka. Ahagana 559–545 M.K.[/i]\n\n1 Kandi ubu dore, bavandimwe banjye bakundwa, ndifuza kubabwira; kuko njyewe, Nefi, sinzihanganira ko mwatekereza ko muri abakiranutsi cyane kurusha uko Abanyamahanga bazaba bameze. Kuko dore, keretse nimwubahiriza amategeko y’Imana naho ubundi muzarimbuka mutyo mwese; kandi kubera amagambo yavuzwe ntimugomba gutekereza ko Abanyamahanga bazarimburwa burundu.\n\n2 Kuko dore, ndababwira ko uko abenshi mu Banyamahanga bazihana bazaba abantu b’igihango cya Nyagasani; kandi uko abenshi mu Bayuda batazihana bazacibwa; kuko ntawe Nyagasani agirana igihango nawe keretse abihana kandi bakizera Umwana we, ari we Mutagatifu Rukumbi wa Isirayeli.\n\n3 None ubu, ndifuza guhanura ahubwo biruseho ku byerekeye Abayuda n’Abanyamahanga. Kuko nyuma y’uko igitabo navuze kizazanwa, kikandikirwa Abanyamahanga, kandi kikabitswa Nyagasani, hazabaho benshi bazizera amagambo yanditswe; kandi bazayashyira igisigisigi cy’urubyaro rwacu.\n\n4 Kandi bityo igisigisigi cy’urubyaro rwacu kizamenya ibitwerekeyeho, uko twavuye i Yerusalemu, kandi ko bakomoka ku Bayuda.\n\n5 Kandi inkuru nziza ya Yesu Kristo izatangazwa muri bo; niyo mpamvu, bazagarurirwa ubumenyi bwa ba sogokuruza, ndetse n’ubumenyi bwa Yesu Kristo, bwari bufitwe na ba sogokuruza.\n\n6 Kandi bityo bazanezerwa; kuko bazamenya ko ari umugisha kuri bo uvuye mu kiganza cy’Imana; nuko ubutuna bwabo bw’umwijima buzatangira kugwa buva ku maso yabo; kandi ntihazahita ibisekuruza byinshi muri bo, bataraba abantu batunganye kandi banejeje.\n\n7 Kandi hazabaho ko Abayuda batatanyijwe nabo bazatangira kwizera Kristo; nuko bazatangira kwikoranyiriza mu gihugu, maze uko abenshi bazizera Kristo nabo bazahinduka abantu banejeje.\n\n8 Kandi hazabaho ko Nyagasani Imana azatangira umurimo we mu mahanga yose, imiryango, indimi, n’abantu, kugira ngo atunganye ukugarurwa kw’abantu be ku isi.\n\n9 Kandi mu bukiranutsi Nyagasani Imana azasuzuma abakene, kandi ahane nta kubera kubw’abagwaneza bo mu isi. Kandi azakubitisha isi inkoni y’akanwa ke; kandi akoresheje umwuka w’umunwa we azica abagome.\n\n10 Kuko igihe kiraje bwangu ngo Nyagasani Imana azatere ukwitandukanya gukomeye mu bantu, nuko abagome bazarimburwe; maze azakize abantu be, koko, ndetse nibiba na ngombwa ko arimbuza abagome umuriro.\n\n11 Kandi ubukiranutsi buzaba umweko w’ibyaziha bye, naho ubudahemuka buzaba umweko w’urukenyerero rwe.\n\n12 Nuko isega izabana n’umwana w’intama; ingwe izaryama hamwe n’umwana w’ihene, n’inyana, n’umugunzu w’intare, n’ikimasa cy’umushishe, bizabane hamwe; kandi umwana muto azabiragira.\n\n13 Kandi inka n’idubu bizarishanya; izazo zizaryama hamwe, kandi intare izarisha ubwatsi nk’inka.\n\n14 Kandi umwana wonka azakinira ku mwobo w’incira, n’umwana w’incuke azashyira ukuboko kwe ku gikono cy’impiri.\n\n15 Ntibizaryana kandi ntibizonona ku musozi wanjye mutagatifu wose; kuko isi izuzura ubumenyi bwa Nyagasani nk’uko amazi asendera inyanja.\n\n16 Kubera iyo mpamvu, ibintu by’amahanga yose bizamenyekana; koko, ibintu byose bizamenyeshwa abana b’abantu.\n\n17 Nta kintu cy’ibanga kitazahishurwa; nta murimo w’umwijima utazashyirwa ahagaragara; kandi nta kintu gihambiriye ku isi kitazahamburwa.\n\n18 Kubera iyo mpamvu, ibintu byose byahishuriwe abana b’abantu bizahishurwa uwo munsi; kandi Satani ntazagira ububasha ku mitima y’abana b’abantu ukundi, mu gihe kirekire. kandi ubu, bavandimwe banjye bakundwa, ndangije amagambo yanjye.\n\n", "2-ne 31": "[center][font_size=26]Igice cya 31[/font_size][/center]\n\n[i]Nefi avuga impamvu Kristo yabatijwe—Abantu bagomba gukurikiza Kristo, bakabatizwa, bakakira Roho Mutagatifu, kandi bakihangana kugeza ku ndunduro kugira ngo bakizwe—Ukwihana n’umubatizo nibyo rembo riganisha ku nzira y’impatanwa kandi ifunganye—Ubugingo buhoraho buzabonwa n’abubahiriza amategeko nyuma y’umubatizo. Ahagana 559–545 M.K.[/i]\n\n1 Kandi ubu njyewe, Nefi, ndangije kubahanurira, bavandimwe banjye bakundwa. Kandi sinshobora kwandika keretse ibintu bikeya, nzi ko bigomba nta kabuza kuzabaho; nta nubwo nshobora kwandika keretse makeya mu magambo y’umuvandimwe wanjye Yakobo.\n\n2 Kubera iyo mpamvu, ibintu nanditse birampagije, uretse ko hari amagambo makeya ngomba kuvuga yerekeye inyigisho za Kristo; niyo mpamvu, nzababwira neruye, bijyanye n’ukwerura k’uguhanura kwanjye.\n\n3 Kuko roho yanjye yishimiye ukwerura; kuko ni muri ubu buryo Nyagasani Imana akorera mu bana b’abantu. Kuko Nyagasani Imana amurikira ubwenge; kuko avugisha abantu akurikije ururimi rwabo, ku buryo basobanukirwa.\n\n4 Kubera iyo mpamvu, nagira ngo muzibuke ko nababwiye ibyerekeye uwo muhanuzi Imana yanyeretse, uzabatiza Ntama w’Imana, uzakuraho ibyaha by’isi.\n\n5 Kandi ubu, niba Ntama w’Imana, we mutagatifu, akeneye kubatirishwa amazi, kugira ngo yuzuze ubukiranutsi bwose, mbese bityo, twebwe twaba dukeneye bingana iki, kubera ko tutari abatagatifu, kubatizwa, koko, ndetse n’amazi!\n\n6 Kandi ubu, nagira ngo mbabaze, bavandimwe banjye bakundwa, ni gute Ntama w’Imana yuzuje ubukiranutsi bwose mu kubatirishwa amazi?\n\n7 Mbese ntimuzi ko yari mutagatifu? Ariko nubwo yari mutagatifu, yeretse abana b’abantu ko, kubw’umubiri yiyoroheje imbere ya Data, kandi yagaragarije Data ko azamwumvira akurikiza amategeko ye.\n\n8 Kubera iyo mpamvu, nyuma yo kubatirishwa amazi Roho Mutagatifu yamumanukiyeho mu ishusho y’inuma.\n\n9 Byongeye kandi, byeretse abana b’abantu ubuhatane bw’akayira, n’ubufungane bw’irembo, bazinjiriramo, we akaba yaratanze urugero imbere yabo.\n\n10 Kandi yabwiye abana b’abantu ati: Nimunkurikire. Kubera iyo mpamvu, bavandimwe banjye bakundwa, ese twashobora gukurikira Yesu turetse kubahiriza amategeko ya Data?\n\n11 Nuko Data yaravuze ati: Nimwihane, nimwihane, kandi mubatizwe mu izina ry’Umwana wanjye Nkunda.\n\n12 Ndetse, ijwi ry’Umwana ryanjeho, rivuga riti: Ubatizwa mu izina ryanjye, Data azamuha Roho Mutagatifu, nka njye; kubera iyo mpamvu, mukwiriye kunkurikira, kandi mugakora ibintu mwambonye nkora.\n\n13 Kubera iyo mpamvu, bavandimwe banjye bakundwa, nzi ko nimukurikira Umwana, n’umutima wanyu wose, mudakoresha uburyarya kandi nta buriganya imbere y’Imana, ahubwo mufite umugambi nyawo, mukihana ibyaha byanyu, mugahamiriza Data ko mwifuza kwitirirwa izina rya Kristo, binyuze mu mubatizo—koko, mu gukirikira Nyagasani wanyu n’Umukiza wanyu hasi mu mazi, bijyanye n’ijambo rye, dore, bityo muzakira Roho Mutagatifu; koko, nyuma hazakurikireho umubatizo w’umuriro n’uwa Roho Mutagatifu; maze bityo mushobore kuvuga indimi z’abamarayika, kandi muvugirize impundu Mutagatifu Rukumbi wa Isirayeli.\n\n14 Ariko, dore, bavandimwe banjye bakundwa, ni uko ijwi rya Mwana ryanjeho, rivuga riti: Nyuma y’uko mwihannye ibyaha byanyu, kandi mugahamiriza Data ko mwifuza kubahiriza amategeko yanjye, binyuze mu mubatizo w’amazi, kandi mwakiriye umubatizo w’umuriro n’uwa Roho Mutagatifu, kandi mushobora kuvuga ururimi rushya, koko, ndetse ururimi rw’abamarayika, kandi nyuma y’ibi mukazanyihakana, byari kuba byarabareye byiza ko mwaba mutaramenye.\n\n15 Kandi numvise ijwi rivuye kuri Data rimbwira riti: Koko, amagambo y’Umukundwa wanjye ni ayo ukuri n’ukwiringirwa. Uzihangana kugeza ku ndunduro, uwo niwe uzakizwa.\n\n16 None ubu, bavandimwe banjye bakundwa, nzi kubw’ibi ko keretse umuntu nazihangana kugeza ku ndunduro, akurikiza urugero rw’Umwana w’Imana iriho, naho ubundi ntashobora gukizwa.\n\n17 Kubera iyo mpamvu, nimukore ibintu nababwiye nabonye ko Nyagasani wanyu n’Umucunguzi wanyu azakora; kuko, ni kubw’iyo mpamvu byanyeretswe, kugira ngo mushobore kumenya irembo muzinjiriramo. Kuko irembo muzinjiriramo ari ukwihana n’umubatizo wo mu mazi; maze nyuma hagakurikiraho ukubabarirwa ibyaha byanyu kubw’umuriro na Roho Mutagatifu.\n\n18 Kandi ubwo, muzaba muri mu kayira k’impatane kandi gafunganye kayobora ku buzima buhoraho; koko, mwinjiriye mu irembo; mwabikoze mukurikije amategeko ya Data na Mwana, kandi mwahawe Roho Mutagatifu, uhamiriza Data na Mwana, iyuzuzwa ry’isezerano yakoze, kugira ngo niba mwarinjiriye muri iyo nzira muzakirwe.\n\n19 Kandi ubu, bavandimwe banjye bakundwa, nyuma y’uko mwageze muri iyi nzira y’impatane kandi ifunganye, nagira ngo mbaze niba byose birangiye? Dore, ndababwira nti: Oya; kuko ntimuragera kure keretse ku bw’ijambo rya Kristo n’ukwizera kutanyeganyega muri we, mwishingikirije burundu ku bigwi bye we munyabubasha bwo gukiza.\n\n20 Kubera iyo mpamvu, mugomba kujya imbere mushikamye muri Kristo, mufite ibyiringiro byuzuje ubutungane muri Kristo, n’urukundo rw’Imana n’urwo abantu bose. Kubera iyo mpamvu, nimukomeza imbere, murya n’ijambo rya Kristo, kandi mukihangana kugeza ku ndunduro, dore, ni uko Data avuga: Muzagira ubuzima buhoraho.\n\n21 None ubu, dore, bavandimwe banjye bakundwa, iyi ni yo nzira; kandi nta yindi cyangwa irindi zina ryatanzwe munsi y’ijuru umuntu ashobora gukirizwamo mu bwami bw’Imana. Kandi ubu, dore, iyi ni yo nyigisho ya Kristo, kandi ni yo nyigisho yonyine ya Data, n’iya Mwana, n’iya Roho Mutagatifu, ari bo Mana imwe, ubutagira iherezo. Amena.\n\n", "2-ne 32": "[center][font_size=26]Igice cya 32[/font_size][/center]\n\n[i]Abamarayika bavuga kubw’ububasha bwa Roho Mutagatifu—Abantu bagomba gusenga maze bakibonera ubwabo ubumenyi buvuye kuri Roho Mutagatifu. Ahagana 559–545 M.K.[/i]\n\n1 Kandi ubu, dore, bavandimwe banjye bakundwa, ndatekereza ko mutekereza byimbitse ahubwo mu mitima yanyu ibyerekeye icyo muzakora nyuma y’uko muzaba mumaze kwinjira mu nzira. Ariko, dore, kuki mwatekereza byimbitse kuri ibi bintu mu mitima yanyu?\n\n2 Ntimwibuka se ko nababwiye ko nyuma y’uko muzaba mumaze kwakira Roho Mutagatifu mushobora kuvuga ururimi rw’abamarayika? None ubu, mwashobora mute kuvuga ururimi rw’abamarayika uretse kubwa Roho Mutagatifu?\n\n3 Abamarayika bavugishwa n’ububasha bwa Roho Mutagatifu; niyo mpamvu, bavuga amagambo ya Kristo. Kubera iyo mpamvu, narabibabwiye nimurye amagambo ya Kristo; kuko dore, amagambo ya Kristo azababwira ibintu byose mugomba gukora.\n\n4 Kubera iyo mpamvu, ubu nyuma y’uko maze kubabwira aya magambo, niba mudashobora kuyasobanukirwa ni ukubera ko mutabaza, nta n’ubwo mukomanga; kubera iyo mpamvu, ntimwazanywe mu mucyo, ahubwo mugomba gutikirira mu mwijima.\n\n5 Kuko dore, nongeye kubabwira ko nimuzinjirira mu nzira, kandi mukakira Roho Mutagatifu, azabereka ibintu byose mugomba gukora.\n\n6 Dore, iyi ni inyigisho ya Kristo, kandi nta yindi nyigisho izatangwa kugeza nyuma y’ubwo azabiyereka mu mubiri. Kandi ubwo azabiyereka mu mubiri, ibintu azababwira muzubahirize kubikora.\n\n7 Kandi ubu njyewe, Nefi, nta bindi mvuga; Roho ahagaritse ijambo ryanjye, none nsigaje kurira kubera ukutemera, n’ubugome, n’ubujiji, n’ugushinga ijosi kw’abantu; kuko batazashakisha ubumenyi, cyangwa gusobanukirwa ubumenyi bukomeye, mu gihe babihawe beruriwe, ndetse byeruye nk’uko ijambo rishobora kumera.\n\n8 None ubu, bavandimwe banjye bakundwa, ndabona ko mugitekereza byimbitse mu mitima yanyu; kandi birambabaza ko ngomba kuvuga ibyerekeye iki kintu. Kuko nimuzumvira Roho wigisha umuntu gusenga, muzamenya ko mugomba gusenga; kuko roho mbi itigisha umuntu gusenga, ahubwo imwigisha ko atagomba gusenga.\n\n9 Ariko dore, ndababwira ko mugomba gusenga iteka, kandi ntimurambirwe; ko mutagomba gukorera Nyagasani ikintu icyo aricyo cyose keretse mbere ya byose mubanje gusenga Data mu izina rya Kristo, kugira ngo abatagatifurize igikorwa cyanyu, kugira ngo igikorwa cyanyu gishobore kuba icy’imibereho myiza ya roho yawe.\n\n", "2-ne 33": "[center][font_size=26]Igice cya 33[/font_size][/center]\n\n[i]Amagambo ya Nefi ni ukuri—Ahamya Kristo—Abizera Kristo bazemera amagambo ya Nefi, ari yo azahagarara nk’umuhamya imbere y’intebe y’urubanza. Ahagana 559–545 M.K.[/i]\n\n1 Kandi ubu njyewe, Nefi, sinandika ibintu byose byigishijwe mu bantu banjye; nta n’ubwo ndi inzobere mu kwandika, nk’uko mvuga; kuko iyo umuntu avugishwa n’ububasha bwa Roho Mutagatifu ububasha bwa Roho Mutagatifu bumujyana mu mitima y’abana b’abantu.\n\n2 Ariko dore, hariho benshi banangiriye imitima yabo Roho Mutagatifu, kugira ngo atagira umwanya muri bo; niyo mpamvu, bajugunya ibintu byinshi byanditswe maze bakabifata nk’ibintu bitagira agaciro.\n\n3 Ariko njyewe Nefi, icyo nanditse naracyanditse, kandi ngifata nkaho ari icyo agaciro gakomeye, by’umwihariko ku bantu banjye. Kuko mpora mbasengera ku manywa, n’amaso yanjye agatosa umusego wanjye nijoro, kubera bo; maze ngatakambira Imana yanjye nizera, kandi nzi ko izumva ugutakamba kwanjye.\n\n4 Kandi nzi ko Nyagasani Imana azatagatifuza amasengesho yanjye ngo agirire inyungu abantu banjye. Kandi amagambo nanditse mu ntege nkeya azagirwa ay’imbaraga kuri bo; kuko abemeza gukora neza; abamenyesha iby’abasogokuruza babo; kandi avuga ibya Yesu, kandi akabemeza kumwizera, kandi kugira ngo bihangane kugeza ku ndunduro, ariryo ubuzima buhoraho.\n\n5 Kandi avugana ubukana arwanya icyaha, bijyanye n’ukwerura k’ukuri; niyo mpamvu, nta muntu uzarakarira amagambo nanditse keretse abaye uwa roho y’umubi.\n\n6 Nishimira ukwerura; nishimira ukuri; nishimira Yesu wanjye, kuko yacunguye roho yanjye ntizajye mu kuzimu.\n\n7 Mfitiye urukundo ruhebuje abantu banjye, n’ukwizera gukomeye muri Kristo kugira ngo nzahurire na roho nyinshi zitagira ikizinga ku ntebe y’urubanza.\n\n8 Mfitiye urukundo nyakuri Umuyuda—Mvuze Umuyuda, kubera ko ntekereza abo aho naturutse.\n\n9 Mfitiye na none urukundo nyakuri Abanyamahanga. Ariko dore, kuko nta na kimwe cy’ibi nshobora kwiringira keretse biyunze na Kristo, kandi bakinjira mu irembo rifunganye, kandi bakagenda mu kayira k’impatane kayobora ku buzima, kandi bagakomeza muri ako kayira kugeza ku mpera y’umunsi w’igeragezwa.\n\n10 None ubu, bavandimwe banjye bakundwa, ndetse n’Umuyuda, kandi namwe mwese mpera z’isi, nimwumve aya magambo kandi mwemere Kristo; kandi niba mutemera aya magambo nimwemere Kristo. Kandi nimwemera Kristo muzemera aya magambo, kuko ari amagambo ya Kristo, kandi yarayampaye; kandi yigisha abantu bose ko bagomba gukora icyiza.\n\n11 Kandi niba atari amagambo ya Kristo, nimwihitiremo—kuko Kristo azabiberekesha, ububasha n’ikuzo rikomeye, ko ari amagambo ye, ku munsi wa nyuma; kandi mwebwe na njye tuzahagarara amaso ku yandi imbere y’intebe ye; kandi muzamenya ko nategetswe nawe kwandika ibi bintu, nubwo ndi umunyantege nke.\n\n12 Kandi ndasenga Data mu izina rya Kristo kugira ngo abenshi muri twebwe, niba atari bose, bashobore gukizwa mu bwami bwe kuri uwo munsi ukomeye kandi wa nyuma.\n\n13 Kandi ubu, bavandimwe banjye bakundwa, bose abo mu nzu ya Isirayeli, na mwe mpera z’isi, ndababwira nk’ijwi ry’urangururira mu mukungugu nti: Murabeho kugeza ubwo uwo munsi ukomeye uzagera.\n\n14 Kandi na mwe mutazafata ku bwiza bw’Imana, kandi ntimwubahe amagambo y’Abayuda, ndetse n’amagambo yanjye, n’amagambo azava mu kanwa ka Ntama w’Imana, dore, mbasezeyeho burundu, kuko aya magambo azabacira urubanza ku munsi wa nyuma.\n\n15 Kuko icyo nzahambira ku isi, kizabashinja ku ntebe y’urubanza; kuko niko Nyagasani yantegetse, kandi ngomba kumvira. Amena.\n\n", "jacob 1": "[center][font_size=26]Igitabo cya Yakobo Umuvandimwe wa Nefi[/font_size][/center]\n\nAmagambo y’inyigisho ye ku bavandimwe be. Akoza isoni umuntu washatse gusenya inyigisho za Kristo. Amagambo make yerekeranye n’amateka y’abantu ba Nefi.\n\n[center][font_size=26]Igice cya 1[/font_size][/center]\n\n[i]Yakobo na Yozefu bashaka kwemeza abantu kwemera Kristo no gukurikiza amategeko Ye—Nefi apfa—Ubugome buganza mu Banefi. Ahagana 544–421 M.K.[/i]\n\n1 Kuko dore, habayeho ko imyaka mirongo itanu n’itanu yahise uhereye igihe Lehi yaviriye i Yerusalemu; kubera iyo mpamvu, Nefi yampaye, njyewe Yakobo, itegeko ryerekeye ibisate bito, biharagasweho ibi ibintu.\n\n2 Kandi yampaye, njyewe Yakobo, itegeko ko ngomba kwandika kuri ibi bisate ibintu bike mfata ko ari iby’agaciro gakomeye; ntashobora gukoraho, keretse gakeya, byerekeye amateka y’aba bantu bitwa abantu ba Nefi.\n\n3 Kuko yavuze ko amateka y’abantu be azaharagatwa ku bindi bisate bye, kandi ko nzarinda ibi bisate maze nkazabishyikiriza urubyaro rwanjye, uko ibisekuruza bisimburana.\n\n4 Kandi ubwo hariho inyigisho yari ntagatifu, cyangwa ihishurirwa ryari rikomeye, cyangwa ubuhanuzi, kugira ngo nzaharagate imitwe yabyo kuri ibi bisate, kandi mbikoreho kenshi uko byashoboka, kubwa Kristo, no kubw’abantu bacu.\n\n5 Kuko kubera ukwizera n’igishyika gikomeye, ni ukuri tweretswe ibyerekeye abantu bacu, ibintu bizababaho.\n\n6 Ndetse twagize amahishurirwa menshi, na roho w’ubuhanuzi bwinshi; kubera iyo mpamvu, twamenye Kristo n’ubwami bwe, bugomba kuzaza.\n\n7 Kubera iyo mpamvu twakoranye umwete mu bantu bacu, kugira ngo dushobore kubemeza gusanga Kristo, no gufata ku bwiza bw’Imana, kugira ngo bashobore kwinjira mu buruhukiro bwe, ngo hato mu buryo ubwo aribwo bwose atazarahirira mu mujinya we ko batazinjiramo, nk’ubwo bamurakazaga mu minsi y’igishuko ubwo abana ba Isirayeli bari mu gasi.\n\n8 Kubera iyo mpamvu, twasabye Imana ko yakwemeza abantu bose kureka kwigomeka ku Mana, ngo bayikongereze uburakari, ahubwo ko abantu bose bakwemera Kristo, kandi bagaha agaciro urupfu rwe, maze bakemera umusaraba wabo kandi bakikorera isoni z’isi; kubera mpamvu, njyewe, Yakobo, niyemeje kuzuza itegeko ry’umuvandimwe wanjye Nefi.\n\n9 Ubwo Nefi yari atangiye gusaza, kandi yabonye ko yagombaga gupfa mu minsi mikeya; niyo mpamvu, yasize umuntu ngo abe umwami n’umutegetsi w’abantu be icyo gihe, nk’uko byagendaga ku ngoma z’abami.\n\n10 Kubera ko abantu bakunze Nefi bihebuje, kubera ko we yababereye umurinzi ukomeye, kubera ko yakoresheje inkota ya Labani abarwanirira, kandi kubera ko yakoze iminsi ye yose kubera imibereho myiza yabo—\n\n11 Kubera iyo mpamvu, abantu bifuzaga guhora bibuka izina rye. Nuko abagiye ku ngoma mu kigwi cye bitwaga n’abantu, Nefi wa kabiri, Nefi wa gatatu, bigakomeza bityo, hakurikijwe ingoma z’abami; kandi ni uko bitwaga n’abantu, batitaye ku mazina bari basanganywe.\n\n12 Kandi habayeho ko Nefi yapfuye.\n\n13 Ubwo abantu batari Abalamani bari Abanefi; hatitaweho ko, bitwaga Abanefi, Abayakobo, Abayozefu, Abazoramu, Abalamani, Abalemuweli, n’Abishimayeli.\n\n14 Ariko, njyewe Yakobo, nyuma y’aha sinzabatandukanyiriza kuri aya mazina, ahubwo nzabita Abalamani bashaka kurimbura abantu ba Nefi, kandi abiyometse kuri Nefi ndabita Abanefi, cyangwa abantu ba Nefi, hakurikijwe ingoma z’abami.\n\n15 Kandi ubwo habayeho ko abantu ba Nefi, ku ngoma y’umwami wa kabiri, batangiye kunangira imitima yabo, nuko bishora ahubwo mu bikorwa by’ubugome, nka Dawidi wa kera wifuje abagore benshi n’inshoreke, ndetse na Salomoni, umuhungu we.\n\n16 Koko, ndetse batangira gushakisha zahabu nyinshi na feza, kandi batangira kwishyira hejuru ahubwo mu bwibone.\n\n17 Kubera iyo mpamvu, njyewe, Yakobo, nabahaye aya magambo ubwo nabigishaga mu ngoro y’Imana, kubera ko nari nakiriye mbere ubutumwa bwanjye buvuye kuri Nyagasani.\n\n18 Kuko njyewe, Yakobo, n’umuvandimwe wanjye Yozefu twari twarejerejwe kuba abatambyi n’abigisha b’aba bantu, n’ukuboko ka Nefi.\n\n19 Kandi twatunganyije umurimo wacu kubwa Nyagasani, twihaye inshingano, kubera ko twari kwikorera ibyaha by’abantu ku mitwe yacu bwite iyo tutabigisha ijambo ry’Imana n’umwete wose; kubera iyo mpamvu, twakoresheje ubushobozi bwacu ngo amaraso yabo atazanduza imyambaro yacu; naho ubundi amaraso yabo yari kwanduza imyambaro yacu, maze ntituzaboneke nk’abaziranenge ku munsi wa nyuma.\n\n", "jacob 2": "[center][font_size=26]Igice cya 2[/font_size][/center]\n\n[i]Yakobo yamagana urukundo rw’ubukire, ubwibone, n’ubuhehesi—Abantu bashobora gushaka ubukire bwo gufasha bagenzi babo—Nyagasani ategeka ko nta muntu wo mu Banefi ushobora kugira umugore urenze umwe—Nyagasani ashimishwa n’ukudasambana kw’abagore. Ahagana 544–421 M.K.[/i]\n\n1 Amagambo Yakobo, umuvandimwe wa Nefi, yabwiye abantu ba Nefi, nyuma y’urupfu rwa Nefi:\n\n2 Ubu, bavandimwe banjye bakundwa, njyewe, Yakobo, nkurikije inshingano mfite ku Mana, zo gutunganya umurimo wanjye nshize amanga, no kugira ngo nshobore kuvana ku myambaro yanjye ibyaha byanyu, naje mu ngoro y’Imana uyu munsi kugira ngo nshobore kubatangariza ijambo ry’Imana.\n\n3 Kandi mwebwe ubwanyu muzi ko kugeza ubu nagize umwete mu murimo w’umuhamagaro wanjye; ariko uyu munsi ndemerewe cyane n’icyifuzo n’igishyika cy’imibereho myiza ya roho zanyu kurusha uko byaba byarambayeho kugeza ubu.\n\n4 Kuko dore, kugeza ubu, mwumviye ijambo rya Nyagasani, nabahaye.\n\n5 Ariko dore, nimunyumve, kandi mumenye ko kubw’ubufasha bw’Umuremyi nyirububasha bwose w’ijuru n’isi nshobora kubabwira ibyerekeye ibitekerezo byanyu, mbega ko mutangiye gukorera mu cyaha, icyaha kingaragarira ko kizira, koko, kandi kizira ku Mana.\n\n6 Koko, bibabaza roho yanjye kandi bigatuma nkorwa n’isoni imbere y’ikuzo ry’Umuremyi wanjye, ko ngomba kubahamiriza ibyerekeye ubugome bw’imitima yanyu.\n\n7 Ndetse birambabaza ko ngomba gukoresha imvugo ifite ubukana kuri mwe, imbere y’abagore banyu n’abana banyu, abenshi muri bo bafite ibyiyumviro byuje urugwiro bihebuje kandi bitunganye kandi byoroheje imbere y’Imana, icyo kintu kikaba gishimisha Imana;\n\n8 Kandi nibwira ko baje kugeza ubu kumva ijambo rishimisha ry’Imana, koko, ijambo rikiza roho ikomeretse.\n\n9 Kubera iyo mpamvu, biremereye roho yanjye ko nahatirwa, kubera itegeko ridakuka nahawe n’Imana, ko mbacyaha nkurikije ibyaha byanyu, nkatoneka ibikomere by’abasanzwe barakomeretse, aho komora no gukiza ibikomere byabo; maze abatarakomeretse, aho kurya ku ijambo ry’Imana rishimishije bakaba bafite imbugita zashyiriweho gutobora imitima yabo no gukomeretsa imitekerereze yabo yorohereye.\n\n10 Ariko, ntitaye ku ngorane z’umurimo, ngomba gukora nkurikije amategeko ntakuka y’Imana, kandi nkababwira ibyerekeye ubugome n’amahano byanyu, imbere y’abafite imitima ikeye, n’imitima imenetse, no munsi y’igitsure cy’ijisho rityaye ry’Imana Ishoborabyose.\n\n11 Kubera iyo mpamvu, ngomba kubabwira ukuri kujyanye n’ukwerura kw’ijambo ry’Imana. Kuko dore, nk’uko nabisabye Nyagasani, uko niko ijambo ryanjeho, rivuga riti: Yakobo, uzaze mu ngoro yanjye ejo, maze utangarize ijambo nzaguha aba bantu.\n\n12 None ubu dore, bavandimwe banjye bakundwa, iri ni ijambo mbatangarije, ko abenshi muri mwe batangiye gushakashakisha zahabu, na feza, n’ubwoko bwose bw’amabuye y’agaciro, byo muri iki gihugu, aricyo gihugu cy’isezerano kuri mwebwe kandi cyagenewe urubyaro rwanyu, bisagiranye ku bwinshi.\n\n13 Kandi ukuboko kw’uburinzi kwarabasekeye bishimishije cyane, ku buryo mwabonye ubukungu bwinshi; kandi kubera ko bamwe muri mwebwe mwabonye bwinshi cyane kurusha ubw’abavandimwe banyu mwashyizwe hejuru mu bwibone bw’imitima yanyu, nuko mugamika amajosi n’imitwe kubera agaciro gakomeye k’imyenda yanyu, maze mutoteza abavandimwe banyu kubera ko mutekereza ko muri beza kubarusha.\n\n14 None ubu, bavandimwe banjye, mutekereza se ko Imana ibashyigikiyemuri iki kintu? Dore, ndababwira, Oya. Ahubwo ibacira urubanza, kandi niba muhamye muri ibi bintu imanza zayo zigomba kubageraho bwangu.\n\n15 Ndifuza ngo izabereke ko ishobora kubahinguranya, kandi n’igitsure kimwe cy’ijisho ryayo ishobora kubakubita mukaba umukungugu!\n\n16 Ndifuza ngo mwikureho ubu bukozi bw’ikibi n’ikizira. Kandi, ndifuza ngo muzatege amatwi ijambo ry’amabwiriza yayo, maze ntimureke ubu bwirasi bw’imitima yanyu burimbura roho zanyu!\n\n17 Mutekereze ku bavandimwe banyu nk’uko mwitekerezaho ubwanyu, kandi mumenyerane na bose, maze mwisanzure mu mutungo wanyu, kugira ngo bashobore gukira nka mwe.\n\n18 Ariko mbere yo gushakisha ubukire, mushakishe ubwami bw’Imana.\n\n19 Kandi nimumara kugira ibyiringiro muri Kristo muzabona ubukire, niba mubushakisha; kandi muzabushakisha mugamije gukora icyiza—kwambika abambaye ubusa, no kugaburira abashonje, no kubohora imbohe, no korohereza abarwayi n’abababaye.\n\n20 None se ubu, bavandimwe, nababwiye ibyerekeye ubwirasi; kandi muri mwe harimo abababaje umuturanyi wanyu, kandi mwamutoteje kubera ko mwari mufite ubwirasi mu mitima yanyu, bw’ibintu Imana yabahaye, murabivugaho iki?\n\n21 Ntimutekereza se ko ibyo bintu bizira ku uwaremye ibiremwa byose biriho? Kandi umwe afite agaciro kanini mu maso ye nk’undi. Kandi abantu bose bava mu mukungugu; no kubera iyo mpamvu yarabaremye, kugira ngo bazubahirize amategeko yayo kandi bamukuze iteka ryose.\n\n22 Kandi ubu ndangije kubabwira ibyerekeye ubu bwirasi. Kandi iyo bitaba ibyo kubabwira ibyerekeye icyaha gikomeye kurushaho gukomera, umutima wanjye wari kunezerwa bihebuje kubera mwebwe.\n\n23 Ariko ijambo ry’Imana rirandemereye kubera ibyaha byanyu bikomeye kurushaho. Kuko dore, Nyagasani aravuga ati: Aba bantu batangiye gukurira mu bukozi bw’ibibi; ntibasobanukirwa ibyanditswe bitagatifu, kuko bishakira urwitwazo mu gukora ubusambanyi, kubera ibintu byanditswe byerekeye Dawidi, na Salomo umuhungu we.\n\n24 Dore, Dawidi na Salomo mu by’ukuri bagize abagore benshi n’inshoreke, ikintu kizira imbere yanjye, niko Nyagasani avuga.\n\n25 Kubera iyo mpamvu, Nyagasani aravuga ati: Nayoboye aba bantu mbavana mu gihugu cya Yerusalemu, kubw’ububasha bw’ukuboko kwanjye, kugira ngo nshobore kwihagurukiriza ishami rikiranutse riturutse ku rubuto rw’ubura bwa Yozefu.\n\n26 Kubera iyo mpamvu, njyewe Nyagasani Imana sinzemera ko aba bantu bazakora ibyo aba kera bakoze.\n\n27 Kubera iyo mpamvu, bavandimwe banjye, nimunyumve, kandi mutege amatwi ijambo rya Nyagasani: Kuko nta muntu uwo ari we wese muri mwebwe uzagira urenze umugore umwe; n’inshoreke ntazo azagira;\n\n28 Kuko njyewe, Nyagasani Imana, nishimira ubuziranenge bw’abagore. Kandi ubusambanyi ni ikizira imbere yanjye; niko Nyagasani Nyiringabo avuga.\n\n29 Kubera iyo mpamvu, aba bantu bazubahirize amategeko yanjye, niko Nyagasani Nyiringabo avuga, cyangwa igihugu kizavumwe ku bwabo.\n\n30 Kuko ninzihagurukiriza urubuto, niko Nyagasani Nyiringabo avuga; nzategeka abantu banjye; cyangwa se bazakurikize ibi bintu.\n\n31 Kuko dore, njyewe, Nyagasani, narebye ishavu, kandi numvise umuborogo w’abakobwa b’ubwoko bwanjye mu gihugu cya Yerusalemu, koko, no mu bihugu byose by’ubwoko bwanjye, kubera ubugome n’amahano y’abagabo babo.\n\n32 Kandi sinzemera, niko Nyagasani Nyiringabo avuga, ko ugutakamba kw’abakobwa beza b’ubu bwoko navanye mu gihugu cya Yerusalemu, kuzanzaho kubera abagabo bo mu bwoko bwanjye, niko Nyagasani Nyiringabo avuga.\n\n33 Kuko ntibazagira imbohe abakobwa b’ubwoko bwanjye kubera ubwiyoroshye bwabo, ahubwo nzabagenderera n’umuvumo ubabaje, ndetse kugeza barimbutse; kuko ntibazakora ubusambanyi, nk’aba kera, niko Nyagasani Nyiringabo avuga.\n\n34 Kandi ubu dore, bavandimwe banjye, muzi ko aya mategeko yahawe data, Lehi; kubera iyo mpamvu, mwayamenye mbere; kandi mwizaniye ugucirwaho iteka gukomeye; kuko mwakoze ibi bintu mutari mukwiriye gukora.\n\n35 Dore, mwakoze ibibi bikomeye kuruta Abalamani, abavandimwe bacu. Mwamennye imitima y’abagore banyu boroheje, kandi mutakaza icyizere cy’abana banyu, kubera ingero zanyu mbi imbere yabo; kandi ukwitsa imitima kwabo kuzamukira kubarega ku Mana. Kandi kubera ukutajegajega kw’ijambo ry’Imana, rimanukira kubashinja, imitima myinshi yarapfuye, itoborwa n’ibikomere birebire.\n\n", "jacob 3": "[center][font_size=26]Igice cya 3[/font_size][/center]\n\n[i]Abakeye mu mutima bakira ijambo ry’Imana rishimishije—Ubukiranutsi bw’Abalamani busumba ubw’Abanefi—Yakobo yiyama ubusambanyi, iby’isoni nke, na buri cyaha. Ahagana 544–421 M.K.[/i]\n\n1 Ariko dore, njyewe, Yakobo, ndashaka kubwira mwebwe mufite umutima ukeye. Nimurangamire Imana n’umutima ushikamye, kandi muyisengane ukwizera guhebuje, kandi izabahoza mu mibabaro yanyu, maze izababuranire, kandi izamanurire ubutabera ku bashaka ukurimburwa kwanyu.\n\n2 Mwebwe mwese mufite imitima ikeye, nimwubure imitwe yanyu maze mwakire ijambo ry’Imana rishimishije, kandi muryoherwe n’urukundo rwayo; kuko mwabishobora, niba imitima yanyu ishikamye, iteka ryose.\n\n3 Ariko, muragowe, muragowe, mwebwe mudakeye mu mutima, ikaba yanduye uyu munsi imbere y’Imana; kuko kereka nimwihana naho ubundi igihugu kiravumwe kubwanyu; kandi Abalamani batanduye nka mwe, ariko bavumwe umuvumo ubabaje, bazabakubita ikiboko ndetse kugeza murimbutse.\n\n4 Kandi igihe kiraje bwangu, ngo niba mutihannye bazatunge igihugu cy’umurange wanyu, maze Nyagasani Imana izayobore abakiranutsi ibakure muri mwebwe.\n\n5 Dore, abavandimwe banyu Abalamani, mwanga kubera ubwandure bwabo n’umuvumo waje ku mpu zabo, nibo bakiranutse kubarusha; kuko batibagiwe itegeko rya Nyagasani, ryahawe data—ko bakwiriye kugira umugore umwe gusa, kandi nta nshoreke n’imwe bakwiriye kugira, kandi ko hadakwiriye gukorwa ubusambanyi muri bo.\n\n6 Kandi ubu, iri tegeko bakomeza kuryubahiriza; niyo mpamvu, kubera uku kubahiriza, mu gukomeza iri tegeko, Nyagasani Imana ntazabarimbura, ahubwo azababera umunyempuhwe; kandi umunsi umwe bazahinduka abantu bahawe umugisha.\n\n7 Dore, abagabo babo bakunda abagore babo, n’abagore babo bakunda abagabo babo; kandi abagabo babo n’abagore babo bakunda abana babo; kandi ukutemera kwabo n’urwango rwabo kuri mwebwe ni ukubera ubukozi bw’ibibi bw’ababyeyi babo; kubera iyo mpamvu, mbese mwaba mubarusha kuba beza kungana iki, mu maso y’Umuremyi ukomeye wanyu?\n\n8 None bavandimwe banjye, ntinya ko nimutihana ibyaha byanyu impu zabo zizarusha izanyu kwera, ubwo muzajyanwa hamwe na bo imbere y’intebe y’Imana.\n\n9 Kubera iyo mpamvu, mbahaye itegeko, ariryo jambo ry’Imana, ko mutazongera kubatuka kubera ukwijima kw’impu zabo, cyangwa ngo mubatuke kubera ubwandure bwabo; ahubwo muzibuke ubwandure bwanyu bwite, maze mwibuke ko ubwandure bwabo bwaje kubera abasogokuruza babo.\n\n10 Kubera iyo mpamvu, muzibuke abana banyu, uko mwababaje imitima yabo kubera urugero mwashyize imbere yabo; ndetse, mwibuke ko mushobora, kubera ubwandure bwanyu, gutuma abana banyu barimbuka, n’ibyaha byabo bikarundwa ku mitwe yanyu ku munsi wa nyuma.\n\n11 None bavandimwe banjye, nimwumve amagambo yanjye; nimukoreshe ubushobozi bwa roho zanyu; mwikunkumure kugira ngo mushobore gukanguka muve mu ihunikira ry’urupfu; kandi mwibohore ingoyi z’ikuzimu kugira ngo mutazahinduka abamarayika ba sekibi, ngo mujugunywe muri iyo nyanjya y’umuriro n’amazuku ari yo rupfu rwa kabiri.\n\n12 Kandi ubu njyewe Yakobo, nabwiye abantu ba Nefi ibintu byinshi biruseho, mbiyama ubusambanyi n’ibyo isoni nke, na buri bwoko bw’icyaha, mbabwira ingaruka ziteye ubwoba zabyo.\n\n13 Kandi igice kimwe cy’ijana cy’ibikorwa by’aba bantu, bari batangiye kuba benshi, ntibyashoboka kwandikwa kuri ibi bisate; ariko ibyinshi by’ibikorwa byabo byanditswe ku bisate binini kurushaho, n’intambara zabo, namakimbirane yabo, ningoma zabami babo.\n\n14 Ibi bisate byiswe ibisate bya Yakobo, kandi byakozwe n’ukuboko kwa Nefi. Kandi ndangije ibyo kuvuga aya magambo.\n\n", "jacob 4": "[center][font_size=26]Igice cya 4[/font_size][/center]\n\n[i]Abahanuzi bose bahimbaza Data mu izina rya Kristo—Igitambo cya Aburahamu cya Isaka cyari ishusho y’Imana n’umwana wayo w’Ikinege—Abantu bakwiriye kwiyunga n’Imana binyuze mu Mpongano—Abayuda bazanga ibuye ry’urufatiro. Ahagana 544–421 M.K.[/i]\n\n1 Ubu dore, habayeho ko njyewe, Yakobo, kubera ko nafashije cyane abantu banjye mu ijambo, (kandi sinshobora kwandika keretse bikeya by’amagambo yanjye, kubera ko biruhije guharagata amagambo yacu ku bisate) kandi tuzi ko ibintu twandika ku bisate bihamaho;\n\n2 Ariko ibintu ibyo aribyo bose twanditse ku kintu icyo aricyo cyose uretse ku bisate bigomba kononekara maze bigashira; ariko dushobora kwandika amagambo makeya ku bisate, azaha abana bacu, ndetse n’abavandimwe bacu bakundwa, agace gato k’amakuru atwerekeyeho, cyangwa yerekeye abasogokuruza babo—\n\n3 Ubu tunezererwa muri iki kintu; kandi dukorana umwete duharagata aya magambo ku bisate, twiringira ko abavandimwe bacu bakundwa n’abana bacu bazabyakirana imitima ishimira, maze bakabisoma bitonze kugira ngo bashobore kwiga n’umunezero kandi nta shavu, nta n’agasuzuguro, kerekeye ababyeyi babo ba mbere.\n\n4 Kuko, kubera uyu mugambi twanditse ibi bintu, kugira ngo bashobore kumenya ko twamenye ibya Kristo, kandi twagize ibyiringiro by’ikuzo rye imyaka ibihumbi byinshi mbere y’ukuza kwe; kandi si twebwe twenyine ubwacu twagize ibyiringiro by’ikuzo rye, ahubwo n’abahanuzi batagatifu bose babayeho mbere yacu.\n\n5 Dore, bizeye Kristo kandi baramya Data mu izina rye, kandi natwe turamya Data mu izina rye. Kandi kubera uyu mugambi twubahiriza itegeko rya Mose, kubera ko rimuragiza roho zacu; kandi kubera iyi mpamvu ryaratagatifujwe kuri twebwe ngo dukiranuke, ndetse nk’uko byavuzwe kuri Aburahamu mu gasi ko yumviye amategeko y’Imana atura umuhungu we Isaka, aribyo shusho y’Imana n’Umwana wayo w’Ikinege.\n\n6 Kubera iyo mpamvu, dusoma neza iby’abahanuzi, kandi dufite amahishurwa menshi na roho y’ubuhanuzi; kandi kubera ko dufite ubu buhamya bwose tugira ibyiringiro, kandi ukwizera kwacu ntikunyeganyezwe, kugeza ubwo mu by’ukuri dushobora gutegeka mu izina rya Yesu n’ibiti ubwabyo bikatwumvira, cyangwa imisozi, cyangwa imiraba yo mu nyanja.\n\n7 Nyamara, Nyagasani Imana atwereka intege nkeya zacu kugira ngo dushobore kumenya ko ari kubw’inema ye, n’ukwicisha bugufi gukomeye kwe ku bana b’abantu, tugira ububasha bwo gukora ibi bintu.\n\n8 Dore, imirimo ya Nyagasani irakomeye kandi iratangaje. Amayobera ye ntashobora gucukumburwa; kandi ntibishoboka ko umuntu yavumbura inzira ze zose. Kandi nta muntu n’umwe uzi iby’inzira ze keretse bimuhishuriwe; niyo mpamvu, bavandimwe, ntimugasuzugure ibyahishuwe n’Imana.\n\n9 Kuko dore, kubw’ububasha bw’ijambo ryayo umuntu yaje ku isi, isi yaremwe n’ububasha bw’ijambo ryayo. Kubera iyo mpamvu, niba Imana ishobora kuvuga maze isi ikabaho, no kuvuga maze umuntu akaremwa, none ubwo, kuki itashobora gutegeka isi, cyangwa umurimo w’ibiganza byayo kuri yo, hakurikijwe ugushaka kwayo n’amahitamo yayo.\n\n10 Kubera iyo mpamvu, bavandimwe, mwigerageza kugira inama Nyagasani, ahubwo nimwakire inama zivuye mu kuboko kwayo. Kuko dore, mwebwe ubwanyu muzi ko igira inama mu bushishozi, no mu butabera, n’impuhwe zikomeye, ibyo yaremye byose.\n\n11 Kubera iyo mpamvu, bavandimwe bakundwa, nimwiyunge nayo binyuze mu mpongano ya Kristo, Umwana wayo w’Ikinege, nuko mushobore kubona izuka, bijyanye n’ububasha bw’izuka buri muri Kristo, kandi mugaragare nk’imbuto za mbere za Kristo ku Mana, mufite ukwizera, kandi mubone ibyiringiro byiza by’ikuzo muri we mbere y’uko yiyerekana ubwe mu mubiri.\n\n12 None ubu, bakundwa, ntimutangazwe n’uko mbabwiye ibi bintu; kuko ni iki se cyatuma ntavuga iby’impongano ya Kristo, maze ngo nshyikire ubumenyi bwuzuye bumwerekeyeho, kandi nshyikire ubumenyi bw’izuka n’isi izaza?\n\n13 Dore, bavandimwe banjye, uhanura nimureke ahanure kugira ngo abantu basobanukirwe; kuko Roho ivuga ukuri kandi itabeshya. Kubera iyo mpamvu, ivuga ibintu nk’uko biri rwose, n’ibintu nk’uko bizaba rwose; niyo mpamvu, ibi bintu mwabyeretswe mu buryo butaziguye, kubwo agakiza ka roho zacu. Ariko dore, si twebwe twenyine bahamya b’ibyo bintu; kuko Imana nayo yabibwiye abahanuzi ba kera.\n\n14 Ariko dore, Abayuda bari abantu bashinze ijosi; kandi basuzuguraga amagambo yeruye, kandi bicaga abahanuzi, kandi bagashakashakisha ibintu badashobora gusobanukirwa. Kubera iyo mpamvu, kubera ubuhumyi bwabo, ubuhumyi bwatewe no kurenga ku ntego, byabaye ngombwa ko bagwa; kuko Imana yabavanyeho ukwerura kwayo, maze ibashyikiriza ibintu byinshi badashobora gusobanukirwa, kubera ko babyifuzaga. Kandi kubera ko babyifuzaga Imana yarabikoze, kugira ngo bazasitare.\n\n15 Kandi ubu njyewe, Yakobo, nyobowe na Roho ngo mpanure; kuko nsobanurirwa kubw’imirimo ya Roho uri muri njye, kugira ngo kubw’ugusitara kw’Abayuda bazange ibuye bashoboraga kubakaho ngo bagire urufatiro rwizewe.\n\n16 Kuko dore, bijyanye n’ibyanditswe bitagatifu, iri buye rizahinduka irikomeye, n’irya nyuma, n’urufatiro rwonyine rwizewe, Abayuda bashobora kubakaho.\n\n17 None se ubu, bakundwa banjye, byashoboka bite ko aba, nyuma yo kuba baranze urufatiro rwizewe, bashobora kurwubakaho iteka, kugira ngo rushobore guhinduka urukomeza imfuruka yabo?\n\n18 Dore, bavandimwe banjye bakundwa, nzabahishurira iri yobera; niba, mu buryo ubwo aribwo bwose, ntanyeganyeze ngo ndeke gushikama muri Roho, maze nsitare kubera igishyika cyanjye gikabije mbafitiye.\n\n", "jacob 5": "[center][font_size=26]Igice cya 5[/font_size][/center]\n\n[i]Yakobo asubira mu magambo ya Zenosi yerekeye umugani w’igiti cyahinzwe n’icya elayo cy’ishyamba—Ni igishushanyo cya Isirayeli n’Abanyamahanga—Ugutatana n’ugukoranira hamwe kwa Isirayeli bigaragaza ibimenyetso mbere y’uko biba—Hakomojwe ku Banefi n’Abalamani n’inzu yose ya Isirayeli—Abanyamahanga bazaterwa kuri Isirayeli—Amaherezo uruzabibu ruzatwikwa. Ahagana 544–421 M.K.[/i]\n\n1 Dore, bavandimwe banjye, ntimwibuka ko mwasomye amagambo y’umuhanuzi Zenosi, yabwiye inzu ya Isirayeli, avuga ati:\n\n2 Nimutege amatwi, mwebwe nzu ya Isirayeli, maze mwumve amagambo yanjye, umuhanuzi wa Nyagasani.\n\n3 Kuko dore, niko Nyagasani avuga: Nzakugereranya, wowe nzu ya Isirayeli, n’igiti cya elayo cyahinzwe, umuntu yafata maze akakigaburirira mu ruzabibu rwe, nuko kigakura, kandi kigasaza, maze kigatangira kumirana.\n\n4 Kandi habayeho ko Nyir’uruzabibu yagiye, nuko abona ko igiti cye cya elayo cyatangiye kumirana; maze aravuga ati: Nzakicira, kandi nkihingire, maze nkigaburire, kugira ngo byibuze kizashobore gushibukaho amashami matoya kandi yorohereye, maze ntikizapfe.\n\n5 Nuko habayeho ko yakiciye, aragihingira, akigaburira bijyanye n’amagambo ye.\n\n6 Kandi habayeho ko nyuma y’iminsi myinshi, cyatangiye gushibuka gake, amashami matoya kandi yorohereye; ariko dore, umutwe remezo wacyo watangiye gupfa.\n\n7 Nuko habayeho ko Nyir’uruzabibu yabibonye, maze abwira umugaragu we ati: Mbabajwe n’uko nzabura iki giti; kubera iyo mpamvu, genda maze ukure amashami ku giti cya elayo cy’ishyamba, maze uyanzanire hano; maze dukureho ariya mashami manini yatangiye kumagana, nuko tuyajugunye mu muriro kugira ngo ashobore kwaka.\n\n8 Kandi dore, niko Nyir’uruzabibu avuga: Nzavanaho amenshi y’aya mashami matoya kandi ahehereye, maze nzayatere aho nzashaka hose; kandi ntacyo bitwaye niyo habaho ko umuzi w’iki giti wakuma, nzashobora kwibikira urubuto rwacyo; niyo mpamvu, nzafata aya mashami matoya kandi ahehereye, maze nyatere aho nzashaka hose.\n\n9 Fata amashami y’igiti cya elayo cy’ishyamba, nuko uyatere, mu mwanya w’ayo; maze aya nakuyeho nyajugunye mu muriro maze nyatwike, kugira ngo atazashobora kunyunyuza ubutaka bw’uruzabibu rwanjye.\n\n10 Nuko habayeho ko umugaragu wa Nyir’uruzabibu yakoze hakurikijwe ijambo rya Nyir’uruzabibu, nuko ateramo amashami y’igiti cya elayo cy’ishyamba.\n\n11 Kandi Nyagasani w’uruzabibu yatumye gishobora guhingirwa, kandi kiricirwa, kandi kiragaburirwa, abwira umugaragu we ati: Mbabajwe n’uko nzabura iki giti; niyo mpamvu, kugira ngo byibuze nshobore kurengera imizi yacyo kugira ngo idapfa, kugira ngo kandi nshobore kugisigasira ubwanjye, nakoze iki kintu.\n\n12 Kubera iyo mpamvu, komereza aho; witegereze icyo giti, kandi ukigaburire, uzirikana amagambo yanjye.\n\n13 Kandi ibyo nzabishyira mu gice cyo hasi cy’uruzabibu rwanjye, aho nshaka hose, ibyo ntibikureba; kandi ndakora ibyo kugira ngo nshobore gusigasira ku bwanjye amashami kamere y’igiti; ndetse, kugira ngo nshobore kwihunikira imbuto zacyo nteganyiriza igihe; kuko mbabazwa n’uko nzabura iki giti n’imbuto zacyo.\n\n14 Nuko habayeho ko Nyagasani w’ uruzabibu yagiye, maze ahisha amashami kamere y’igiti cya elayo cyavanywe mu ishyamba mu bice byo hasi by’umurima w’imizabibu, amwe hamwe n’andi ahandi, hakurikjwe ugushaka kwe n’ibimushimisha.\n\n15 Nuko habayeho ko igihe kirekire cyashize, maze Nyagasani w’uruzabibu abwira umugaragu we ati: Ngwino, tumanukire mu ruzabibu, kugira ngo dukore mu ruzabibu.\n\n16 Nuko habayeho ko Nyagasani w’uruzabibu, ndetse n’umugaragu, bamanukiye mu ruzabibu gukora. Kandi habayeho ko umugaragu yabwiye shebuja ati: Dore, reba hano; dore igiti.\n\n17 Kandi habayeho ko Nyagasani w’uruzabibu yararebye nuko abona igiti cyatewemo amashami ya elayo y’ishyamba; kandi yaramaze kwera no gutangira kugira imbuto. Nuko abona ko ari cyiza; n’imbuto zacyo zasaga n’imbuto kamere.\n\n18 Nuko abwira umugaragu ati: Dore, amashami y’igiti cya elayo cy’ishyamba yafashe ubuhehere bw’umuzi wacyo, kugira ngo umuzi wacyo uyatere imbaraga nyinshi; kandi izo mbaraga nyinshi z’amashami y’igiti cy’ishyamba yeze urubuto rwahinzwe. None, iyo tudateramo aya mashami, igiti cyayo kiba cyararimbutse. Kandi ubu, dore, nzahunika imbuto nyinshi, igiti cyazo cyeze; kandi imbuto zacyo nzazihunikira nteganyiriza igihe, k’ubwanjye bwite.\n\n19 Kandi habayeho ko Nyagasani w’uruzabibu yabwiye umugaragu ati: Ngwino, tujye mu gice cyo hasi cy’uruzabibu, nuko turebe niba amashami kamere y’igiti atareze nayo imbuto nyinshi, kugira ngo nihunikire urubuto rwacyo nteganyiriza igihe, k’ubwanjye bwite.\n\n20 Kandi habayeho ko bagiye aho shebuja yahishe amashami kamere y’igiti, maze abwira umugaragu ati: Dore ibi; nuko abona aya mbere yeze imbuto nyinshi; ndetse abona ko ari nziza. Nuko abwira umugaragu ati: Sarura imbuto zayo, maze uzihunike uteganyiriza igihe, kugira ngo nshobore kuzibikira k’ubwanjye bwite; kuko dore, niko avuga, iki gihe ni kirekire nkigaburira, kandi cyeze imbuto nyinshi.\n\n21 Nuko habayeho ko umugaragu yabwiye shebuja ati: Kuki waje hano gutera iki giti, cyangwa iri shami ry’igiti? Kuko dore, hari ahantu hakennye birenze mu butaka bwose bw’uruzabibu.\n\n22 Maze Nyagasani w’uruzabibu aramubwira ati: Wingira inama; nari nzi ko ari ahantu hakennye h’uwo murima; niyo mpamvu, nakubwiye nti: Narugaburiye igihe kirekire, kandi urabibona ko rweze imbuto nyinshi.\n\n23 Kandi habayeho ko Nyagasani w’uruzabibu yabwiye umugaragu we ati: Reba hano; dore nateye irindi shami ry’igiti na none; kandi uzi ko aha hantu h’umurima hari hakennye kuruta aha mbere. Ariko, reba icyo giti. Narakigaburiye iki gihe kirekire, kandi cyeze imbuto nyinshi; kubera iyo mpamvu zikoranyirize hamwe, maze uyarundarunde uteganyiriza igihe kitari icy’umusaruro, kugira ngo nshobore kuyibikira k’ubwanjye bwite.\n\n24 Nuko habayeho ko Nyagasani w’uruzabibu yabwiye na none umugaragu we ati: Reba hano, maze urebe irindi shami na none, nateye; reba ko narigaburiye naryo, kandi ryeze imbuto.\n\n25 Nuko abwira umugaragu ati: Reba hano maze urebe irya nyuma. Dore, iri nariteye mu hantu heza h’umurima; kandi nararigaburiye iki gihe kirekire, kandi igice cy’igiti cyeze urubuto rwavanywe mu ishyamba, kandi ikindi gice cy’igiti cyeze urubuto rw’ishyamba; dore, nagaburiye iki giti nk’ibindi.\n\n26 Kandi habayeho ko Nyir’uruzabibu yabwiye umugaragu ati: Hwanyuraho amashami atareze urubuto rwiza, maze uyajugunye mu muriro.\n\n27 Ariko dore, umugaragu yaramubwiye ati: Reka tuyicire, maze tuyahingire, nuko tuyagaburire igihe kirekire gato, kugira ngo nibura ashobore kukwerera imbuto nziza, kugeza ubwo utazashobora kuzihunikira.\n\n28 Kandi habayeho ko Nyir’uruzabibu n’umugaragu wa Nyir’uruzabibu bagaburiye urubuto rwose rw’uruzabibu.\n\n29 Nuko habayeho ko igihe kirekire cyashize, maze Nyir’uruzabibu abwira umugaragu we ati: Reka, tumanukire mu ruzabibu, kugira ngo twongere dukore mu ruzabibu. Kuko dore, igihe kiregereje, kandi imperuka iraje mu gihe gito; niyo mpamvu, ngomba guhunika nteganyiriza igihe, k’ubwanjye bwite.\n\n30 Kandi habayeho ko Nyir’uruzabibu n’umugaragu bamanukiye mu ruzabibu; nuko bagera ku giti gifite amashami kamere yahwanyuweho, n’amashami y’igiti cy’ishyamba akagiterwamo; kandi dore, ubwoko bwose bw’imbuto bwari buremerereye icyo igiti.\n\n31 Kandi habayeho ko Nyir’uruzabibu yumvise ku rubuto, ubwoko bwose uko bungana. Nuko Nyir’uruzabibu aravuga ati: Dore, iki gihe kirekire twagaburiye iki giti, kandi nihunikiye k’ubwanjye imbuto nyinshi nteganyiriza igihe.\n\n32 Ariko dore, iki gihe cyeze imbuto nyinshi, kandi nta na rumwe rwacyo ruri rwiza. Kandi dore, hari ubwoko bwose bw’imbuto mbi; kandi ntacyo kinyunguye, hatitaweho umurimo wacu wose, none ubu birambabaza ko nabura iki giti.\n\n33 Nuko Nyir’uruzabibu abwira umugaragu ati: Ni iki twakorera iki giti, kugira nongere gushobora kwibikira imbuto zacyo nziza k’ubwanjye bwite?\n\n34 Nuko umugaragu abwira shebuja ati: Dore, kubera ko wateyemo amashami y’igiti cya elayo cy’ishyamba yagaburiye imizi, kugira ngo ibeho kandi ntipfe; niyo mpamvu mubona ko ikiri mizima.\n\n35 Nuko habayeho ko Nyir’uruzabibu yabwiye umugaragu we ati: Iki giti ntacyo kinyunguye, kandi imizi yacyo ntacyo inyunguye nayo igihe cyose izera imbuto mbi.\n\n36 Icyakora, nzi ko imizi ari myiza, kandi kubera umugambi wanjye bwite narayirinze; kandi kubera imbaraga zayo nyinshi yejeje kugeza ubu, ku mashami y’ishyamba, imbuto nziza.\n\n37 Kuko dore, amashami y’ishyamba yarakuze kandi arenga imizi yayo; kandi kubera ko amashami y’ishyamba yarenze imizi yayo yeze imbuto nyinshi mbi; nuko kubera ko yeze imbuto nyinshi cyane mbi mwabonye ko yatangiye gupfa, kandi azaba ahishije vuba aha, kugira ngo ashobore kujugunywa mu muriro, keretse dushoboye kuyakorera ikintu cyo kuyarinda.\n\n38 Kandi habayeho ko Nyir’uruzabibu abwira umugaragu we ati: Reka tumanukire mu bice byo hasi cyane by’uruzabibu, maze turebe niba amashami kamere nayo yareze imbuto mbi.\n\n39 Nuko habayeho ko bagiye mu bice byo hasi cyane by’uruzabibu. Kandi habayeho ko babonye ko urubuto rw’amashami kamere narwo rwanduye; koko, urwo irya mbere n’urwo irya kabiri ndetse n’urwo irya nyuma; kandi zose zaranduye.\n\n40 Nuko urubuto rw’ishyamba rw’aya nyuma rwasumbye icyo gice cy’igiti cyeze imbuto nziza, ku buryo iryo shami ryarabye maze rigapfa.\n\n41 Kandi habayeho ko Nyir’uruzabibu yarize, maze abwira umugaragu ati: Ni iki kiruseho mba narakoreye uruzabibu rwanjye?\n\n42 Dore, nari nzi ko imbuto zose z’uruzabibu, uretse izi, zanduye. None ubu ibi byigeze kwera imbuto nziza nabyo byaranduye; none ubu ibiti byose by’uruzabibu rwanjye ntacyo bimaze uretse gutemwa no kujugunywa mu muriro.\n\n43 Kandi dore iki cya nyuma, gifite ishami ryarabiranye, nagiteye mu gace k’ubutaka bwiza; koko, ndetse ako niko nari narahisemo kuruta utundi duce twose tw’ubutaka bw’uruzabibu rwanjye.\n\n44 Kandi wabonye ko na none natemye icyanyunyuzaga aka gace k’ubutaka, kugira ngo nshobore gutera iki giti mu mwanya wacyo.\n\n45 Kandi wabonye ko igice cyacyo cyeze imbuto nziza, n’igice cyacyo kikera imbuto z’ishyamba; kandi kubera nahwanyuyeho amashami yacyo kandi nkayajugunya mu muriro, dore, cyasumbye ishami ryiza cyanyunyuje.\n\n46 None ubu, dore, hatitaweho isuku yose nari naragiriye uruzabibu rwanjye, ibiti byarwo byaranduye, ku buryo bitera imbuto nziza; kandi ibyo nari nizeye kubirinda, nkahunika imbuto zabyo nteganyiriza igihe, k’ubwanjye bwite. None dore byabaye nk’igiti cya elayo cy’ishyamba, nta gaciro bifite ahubwo byatemwa maze bikajugunywa mu muriro; none birambabaje ko ngiye kubibura.\n\n47 Ariko se ni iki kiruseho mba narakoreye uruzabibu rwanjye? Naba se narahinnye ukuboko kwanjye, kugira ngo ntarugaburira? Oya, nararugaburiye, kandi nararuhingiye, nuko ndarwicira, maze ndarufumbira; kandi narambuye ukuboko kwanjye hafi umunsi wose, none iherezo riregereje. Kandi mbabazwa no kuba natema ibiti byose by’uruzabibu rwanjye, maze nkabijugunya mu muriro kugira ngo bishye. Ni nde wanduje uruzabibu rwanjye?\n\n48 Nuko habayeho ko umugaragu yambwiye shebuja ati: Ese si ubwirasi bw’uruzabibu rwawe—amashami yarwo se ntiyaganje imizi yari myiza? None kubera ko amashami yaganje imizi yacyo, dore yakuze bwangu kurusha ubushobozi bw’imizi, yigwizaho imbaraga. Dore, ndavuga nti: Ese iyi ntiyaba ari yo mpamvu ibiti by’uruzabibu rwanjye byanduye?\n\n49 Nuko habayeho ko Nyagasani w’uruzabibu yabwiye umugaragu ati: Reka dutangire nuko duteme ibiti by’uruzabibu maze tubijugunye mu muriro, kugira ngo bitanyunyuza ubutaka bw’uruzabibu rwanjye, kuko ntacyo ntakoze. Ni iki kiruseho mba narakoreye uruzabibu rwanjye?\n\n50 Ariko, dore, umugaragu yabwiye Nyagasani w’uruzabibu ati: Rwihorere igihe gito.\n\n51 Nuko Nyagasani aravuga ati: Koko, ndarwihorera igihe gito, kuko mbabazwa no kuba nabura ibiti by’uruzabibu rwanjye.\n\n52 Kubera iyo mpamvu, reka dufate amashami y’ibi nateye mu duce two hasi cyane tw’uruzabibu rwanjye, kandi reka tuyatere mu giti yavuyeho, maze dukure ku giti ayo mashami afite urubuto rusharira birenze, maze tuyatere mu mashami kamere y’igiti mu mwanya wayo.\n\n53 Kandi ibi ndabikora kugira ngo igiti kidapfa, kugira ngo, nibura, nshobore kwibikira imizi yacyo kubera umugambi wanjye bwite.\n\n54 Kandi, dore, imizi y’amashami kamere y’igiti nateye aho nshatse hose aracyari mazima; niyo mpamvu, kugira ngo nayo nyabike kubera umugambi wanjye bwite, ndafata amwe mu mashami y’iki giti, maze nyayateremo. Koko, ndayateramo amashami y’igiti cya nyina, kugira ngo nshobore kworora imizi nayo ku bw’umugambi wanjye bwite, kugira ngo ubwo izaba ikomeye bihagije nibura izashobore kunyerera imbuto nziza, kandi nzashobora guhererwa icyubahiro mu rubuto rw’uruzabibu rwanjye.\n\n55 Nuko habayeho ko bayavanye mu giti kamere cyari cyarahindutse icy’ishyamba, nuko bayatera mu biti kamere, nabyo byabaye iby’ishyamba.\n\n56 Nuko na none bafata ku biti kamere byari byarahindutse iby’ishyamba, maze bayatera muri nyina wabyo.\n\n57 Nuko Nyagasani w’uruzabibu abwira umugaragu ati: Ntuhwanyure amashami y’ibisambo ku biti, keretse asharira cyane; maze mutere muri yo mukurikije ibyo navuze.\n\n58 Kandi nzongera ngaburire ibiti by’uruzabibu, nuko tuzakate amashami yabyo; maze tuzahwanyure ku biti ayo mashami ashaje, agomba gupfa, maze tuyajugunye mu muriro.\n\n59 Kandi ibi nzabikora kugira ngo, nibura, imizi yabyo ishobore kugira imbaraga kubera ubwiza bwayo; no kubera uguhinduka kw’amashami, kugira ngo icyiza gishobore kuganza ikibi.\n\n60 Nuko kubera ko narinze amashami kamere n’imizi yayo, kandi nkaba narongeye gutera amashami kamere muri nyina wayo, kandi nkarinda imizi ya nyina wayo, kugira ngo, nibura, ibiti by’uruzabibu rwanjye rwongere gushobora kwera imbuto nziza, kandi kugira ngo nshobore kongera kugira umunezero mu rubuto rw’uruzabibu rwanjye, kandi, nibura, kugira ngo nshobore kunezezwa bihebuje n’uko narinze imizi n’amashami y’urubuto rwa mbere—\n\n61 Kubera iyo mpamvu, tangira, maze uhamagare abagaragu, kugira ngo dukorane umwete n’imbaraga mu ruzabibu, kugira ngo dushobore gutegura inzira, kugira ngo nshobore kwongera kweza urubuto kamere, ariryo rubuto kamere rwiza kandi rurengeje agaciro urundi rubuto rwose.\n\n62 Kubera iyo mpamvu, reka dutangire maze dukorane imbaraga zacu ubu bwa nyuma, kuko dore igihe cya nyuma kiregereje, kandi ubu ni ubwa nyuma nzicira uruzabibu rwanjye.\n\n63 Uteremo amashami; utangirire ku ya nyuma kugira ngo ashobore kuba aya mbere, no kugira ngo aya mbere ashobore kuba aya nyuma, kandi uhingire ibiti, byaba ibishaje n’ibito, ibya mbere n’ibya nyuma; n’ibya nyuma n’ibya mbere, kugira ngo byose byongere kugaburirwa rimwe ubwa nyuma.\n\n64 Kubera iyo mpamvu, ubihingire, kandi ubyicire, nuko wongere ubifumbire rimwe, bwa nyuma, kuko iherezo ryegereje. Kandi niba bibayeho ko ayo mashami yatewe bwa nyuma azakura, nuko akera urubuto kamere, noneho muzazitegurire inzira, kugira ngo zishobore gukura.\n\n65 Maze uko atangira gukura, muzakureho amashami yera imbuto zisharira, hakurikijwe imbaraga z’ameza n’ingano yayo; kandi ntimuzakurireho amabi rimwe, hato imizi yayo itazarusha imbaraga ishami ryateweho, nuko ishami ryateweho rigapfa, maze nkabura ibiti by’uruzabibu rwanjye.\n\n66 Kuko birambabaza ko nabura ibiti by’uruzabibu rwanjye; kubera iyo mpamvu, muzakureho amabi mukurikije uko ameza azakura, kugira ngo umuzi no hejuru binganye imbaraga, kugeza ubwo ameza azaganza amabi, nuko amabi agatemwa maze akajugunywa mu muriro, kugira ngo atanyunyuza ubutaka bw’uruzabibu rwanjye; maze bityo nkazaca ibibi mu ruzabibu rwanjye.\n\n67 Nuko amashami y’igiti kamere nzongere nyatere mu giti kamere;\n\n68 Maze amashami y’igiti kamere nzayatere mu mashami kamere y’igiti; nuko bityo nzongere nyashyire hamwe’ kugira ngo azere urubuto kamere, maze azabe rimwe.\n\n69 Nuko amabi azajugunywe, koko, ndetse hanze y’ubutaka bwose bw’uruzabibu rwanjye; kuko dore, gusa iri rimwe nzicira uruzabibu rwanjye.\n\n70 Kandi habayeho ko Nyir’uruzabibu yohereje umugaragu we, nuko umugaragu aragenda maze akora nk’uko Shebuja yamutegetse, maze azana abandi bagaragu; ariko babaye bake.\n\n71 Nuko Nyir’uruzabibu arababwira ati: Mutangire, maze mukore mu ruzabibu, n’imbaraga zanyu. Kuko dore, ubu nibwo bwa nyuma nzagaburira uruzabibu rwanjye; kuko igihe cya nyuma kiregereje, kandi igihe kije kihuta; kandi nimunkoranira imbaraga muzagirana umunezero nanjye ku rubuto nzihunikira nteganyiriza igihe kigiye kuza.\n\n72 Kandi habayeho ko abagaragu batangiye nuko bakorana imbaraga zabo; maze Nyir’uruzabibu nawe akorana na bo; kandi bumvira amategeko ya Nyir’uruzabibu mu bintu byose.\n\n73 Nuko ubwo niho batangiye kubaho urubuto kamere mu ruzabibu; n’amashami kamere atangira gukura no gushisha bihebuje; kandi amashami y’ishyamba atangira guhwanyurwa no kujugunywa; maze basigarana umuzi n’umutwe wawo bingana, hakurikijwe imbaraga zabyo.\n\n74 Nuko bityo, barakoze, n’umwete wose, bakurikiza amategeko ya Nyir’uruzabibu, ndetse kugeza ubwo amabi ajugunywe kure y’uruzabibu, nuko Nyagasani arabyirindira kugira ngo ibiti byongere bihinduke imbuto kamere; maze bihinduka nk’umubiri umwe; nuko Nyir’uruzabibu yibikira urubuto kamere, rwari urw’agaciro karenze izindi kuri we kuva mu ntangiriro.\n\n75 Kandi habayeho ko ubwo Nyir’uruzabibu yabonaga ko urubuto rwe rwari rwiza, kandi ko uruzabibu rwe rutari rucyanduye, yahamagaye abagaragu be, nuko arababwira ati: Dore, muri iki gihe cya nyuma, twagaburiye uruzabibu rwanjye; kandi murabona ko nabikoze bijyanye n’ugushaka kwanjye; kandi narinze urubuto kamere, arirwo rwiza, ndetse nk’uko rwahoze mu ntangiriro. Kandi murahirwa; kuko kubera ko mwabaye abanyamwete mu gukorana nanjye mu ruzabibu rwanjye, kandi mwakurikije amategeko yanjye, kandi mwongeye kunzanira urubuto kamere, kugira ngo uruzabibu rwanjye rutongera kwandura, maze ibyapfuye bikajugunywa, dore muzagira umunezero hamwe na njye kubera urubuto rw’uruzabibu rwanjye.\n\n76 Kuko dore, mu gihe kirekire nzihunikira ubwanjye urubuto rw’uruzabibu rwanjye nteganyiriza igihe, kije kihuta; kandi mu gihe cya nyuma nagaburiye uruzabibu rwanjye, kandi ndarwicira, nuko ndaruhingira, maze ndarufumbira; niyo mpamvu nzihunikira ubwanjye urubuto, igihe kirekire, bijyanye n’ibyo navuze.\n\n77 Kandi ubwo igihe kizagera ngo urubuto rubi rwongere ruze mu ruzabibu rwanjye, icyo gihe nzatuma urwiza n’urubi bikoranywa; nuko urwiza nzarusigasire ubwanjye, kandi urubi nzarujugunye mu mwanya warwo bwite. Nuko noneho igihe kigeze n’iherezo; maze nzatume uruzabibu rwanjye rutwikwa n’umuriro.\n\n", "jacob 6": "[center][font_size=26]Igice cya 6[/font_size][/center]\n\n[i]Nyagasani azagarura Isirayeli mu minsi ya nyuma—Isi izatwikishwa umuriro—Abantu bagomba gukurikira Kristo kugira ngo birinde inyanja y’umuriro n’amazuku. Ahagana 544–421 M.K.[/i]\n\n1 Kandi ubu, dore, bavandimwe banjye, nk’uko nababwiye ko nzahanura, dore, ubu ni ubuhanuzi bwanjye—ko ibintu uyu muhanuzi Zenosi yavuze, byerekeye ku nzu ya Isirayeli, aho yabagereranyije n’igiti cya elayo cy’ishyamba, bigomba kuzabaho.\n\n2 Kandi umunsi azongera kurambura ukuboko kwe bwa kabiri kugira ngo agarure abantu be, ni umunsi, koko, ndetse bwa nyuma, abagaragu ba Nyagasani bazajya mu bubasha bwe, kugaburira no kwicira uruzabibu rwe; kandi nyuma y’ibyo imperuka izaza vuba.\n\n3 None mbega ukuntu hahirwa abakoranye umwete mu ruzabibu rwe; kandi mbega ukuntu havumwe abazajugunywa mu myanya yabo bwite! Nuko isi izatwikishwe umuriro.\n\n4 Kandi mbega ukuntu Imana yacu ari inyempuhwe kuri twe, kuko yibutse inzu ya Isirayeli, haba imizi n’amashami; kandi ikabaramburira amaboko umunsi wose ukira; kandi ari abantu bashinze ijosi kandi bavuguruzanya; ariko abenshi batazanangira imitima yabo bazakirizwa mu bwami bw’Imana.\n\n5 Kubera iyo mpamvu, bavandimwe banjye bakundwa, ndabinginga n’amagambo y’ubwitonzi kugira ngo mwihane, nuko muze n’umutima wanyu wose, maze mwihambire ku Mana nk’uko yihambiriye kuri mwebwe. Kandi mu gihe ukuboko kwayo kw’impuhwe kurambuye kuri mwebwe ku mucyo w’umunsi, ntimunangire imitima yanyu.\n\n6 Koko, uyu munsi, nimwumva ijwi ryayo, ntimunangire imitima yanyu; kuki mwazapfa?\n\n7 Kuko dore, mbese nyuma yo kugaburirwa ijambo ryiza ry’Imana umunsi wose ukira, muzera urubuto rubi, kugira ngo mutemwe maze mujugunywe mu muriro?\n\n8 Dore, mbese muzanga aya magambo? Mbese muzanga amagambo y’abahanuzi; kandi muzanga amagambo yavuzwe yerekeye Kristo, nyuma y’uko benshi bavuze ibimwerekeyeho; kandi se muzahakana ijambo ryiza rya Kristo, n’ububasha bw’Imana, n’impano ya Roho Mutagatifu, kandi muzimye Roho Mutagatifu, maze mukerenze umugambi ukomeye wo gucungurwa, washyizweho kubwanyu?\n\n9 Ntimuzi se ko nimuzakora ibi bintu, ko ububasha bw’ugucungurwa n’izuka, kuri muri Kristo, buzatuma muhagararana ikimwaro n’ipfunwe riteye ubwoba imbere y’intebe y’Imana?\n\n10 Kandi bijyanye n’ububasha bw’ubutabera, kuko ubutabera budashobora guhakanwa, mugomba kujya muri iriya nyanja y’umuriro n’amazuku, ifite indimi zitazimywa, n’imyotsi incuncumuka iteka ryose n’ubuziraherezo, iyo nyanjya y’umuriro n’amazuku ni umubabaro utagira iherezo.\n\n11 None bityo, bavandimwe banjye bakundwa, nimwihane, kandi mwinjire mu irembo ry’impatane, maze mukomereze mu nzira ifunganye, kugeza mubonye ubuzima buhoraho.\n\n12 Nimube abanyabwenge; mbese ni iki navuga kirenzeho?\n\n13 Ndangiza, mbasezeyeho, kugeza ubwo nzahurira namwe imbere y’intebe ishimishije y’Imana, intebe yicisha abagome umushyitsi n’ubwoba bikabije. Amena.\n\n", "jacob 7": "[center][font_size=26]Igice cya 7[/font_size][/center]\n\n[i]Sheremu ahakana Kristo, ashyamirana na Yakobo, yaka ikimenyetso, maze akubitwa n’Imana—Abahanuzi bose bavuze ibya Kristo n’Impongano ye—Abanefi babayeho iminsi yabo nk’inzererezi, zavukiye mu mubabaro, kandi zanzwe n’Abalamani. Ahagana 544–421 M.K.[/i]\n\n1 Kandi ubwo habayeho ko nyuma y’uko imyaka mike yari imaze guhita, haje umuntu mu bantu ba Nefi, izina rye ryari Sheremu.\n\n2 Kandi habayeho ko yatangiye kwigisha muri abo bantu, no kubatangariza ko nta Kristo uzabaho. Kandi yigishije ibintu byinshi byo gushukashuka abantu; kandi ibi yabikoze kugira ngo ashobore gukoma mu nkokora inyigisho ya Kristo.\n\n3 Kandi yakoranye umwete kugira ngo ashobore kuyobya imitima y’abantu, ku buryo yayobeje imitima myinshi; kandi kubera ko yari azi ko njyewe, Yakobo, mfite ukwizera muri Kristo uzaza, yashakishije umwanya kenshi kugira ngo ashobore kunyegera.\n\n4 Kandi yari yarigishijwe, ku buryo yari afite ubumenyi bwuzuye ku rurimi rw’abantu; kubera iyo mpamvu, yashoboraga gushyashyariza cyane, akanakoresha imvugo ihendahenda, kubera ububasha bwa sekibi.\n\n5 Kandi yari afite ibyiringiro byo kunyeganyeza mu kwizera, nubwo nari naragize amahishurirwa menshi n’ibintu byinshi nabonye byerekeye ibi bintu; kuko mu by’ukuri nabonye abamarayika, kandi baranyigishije. Ndetse, numvise ijwi rya Nyagasani rimbwira ijambo ubwaryo, rimwe na rimwe; kubera iyo mpamvu, sinashoboraga kunyeganyezwa.\n\n6 Kandi habayeho ko yansanze, maze muri ubu buryo ambwira avuga ati: Muvandimwe Yakobo, nashakishije umwanya kenshi ngo nshobore kukuvugisha; kuko numvise ndetse nkamenya ko ugenda cyane, wigisha ibyo wita inkuru nziza, cyangwa inyigisho ya Kristo.\n\n7 Kandi wayobeje abenshi muri aba bantu kugira ngo bagoreke inzira nyakuri y’Imana, kandi ntibubahirize itegeko rya Mose ariryo nzira y’ukuri; maze itegeko rya Mose barihinduramo ugusengwa kw’umuntu muvuga ko azaza mu myaka myinshi uhereye ubu. None ubu dore, njyewe, Sheremu, ndagutangariza ko ibi ari igitutsi; kuko nta muntu uzi ibyo bintu; kuko atashobora kuvuga iby’ibintu bizaza. Nuko ni muri ubu buryo Sheremu yashyamiranye na njye.\n\n8 Ariko dore, Nyagasani Imana yasutse Roho we muri roho yanjye, kugeza ubwo namukojeje isoni mu magambo ye yose.\n\n9 Nuko ndamubwira nti: Uhakana se Kristo uzaza? Maze aravuga ati: Niba habaho Kristo, sinamuhakana; ariko nzi ko nta Kristo ubaho, nta n’uwabayeho, nta n’uzabaho.\n\n10 Nuko ndamubwira nti: Wizera se ibyanditswe bitagatifu? Aravuga ati: Yego.\n\n11 Maze ndamubwira nti: Noneho ntubisobanukiwe; kuko mu by’ukuri bihamya Kristo. Dore, ndakubwira ko nta n’umwe mu bahanuzi wanditse, cyangwa wahanuye, utaravuze ibyerekeye uyu Kristo.\n\n12 Kandi ibi si byose—narabyeretswe, kuko nabyumvise kandi nkabibona; ndetse nabyeretswe n’ububasha bwa Roho Mutagatifu; kubera iyo mpamvu, nzi ko nihatazabaho impongano itanzwe inyokomuntu yose igomba kuzimira.\n\n13 Kandi habayeho ko yambwiye ati: Nyereka ikimenyetso kubw’ubu bubasha bwa Roho Mutagatifu, umenyeramo byinshi.\n\n14 Maze ndamubwira nti: Ndi nde wo kugerageza Imana kugira ngo nkwereke ikimenyetso mu kintu uzi ko ari ukuri? Nyamara ukagihakana, kubera ko uri uwa sekibi. Icyakora, ntihakorwe ugushaka kwanjye; ahubwo Imana nizagukubita, reka icyo kizakubere ikimenyetso ko ifite ububasha, haba mu ijuru no mu isi; ndetse, ko Kristo azaza. Kandi ugushaka kwawe, wowe Nyagasani, kube ariko gukorwa, atari ukwanjye.\n\n15 Kandi habayeho ko ubwo njyewe, Yakobo, navugaga aya magambo, ububasha bwa Nyagasani bwamujeho, ku buryo yituye hasi. Kandi habayeho ko yagaburiwe mu gihe cy’iminsi myinshi.\n\n16 Kandi habayeho ko yabwiye abantu ati: Muzakoranire hamwe ejo, kuko nzapfa; kubera iyo mpamvu, ndifuza kuvugisha abantu mbere y’uko nzapfa.\n\n17 Kandi habayeho ko ku munsi wakurikiyeho imbaga yakoranyirijwe hamwe; nuko ababwira yeruye kandi ahakana ibintu yabigishije, kandi yatura Kristo, n’ububasha bwa Roho Mutagatifu, n’imikorere y’abamarayika.\n\n18 Kandi yababwiye yeruye, ko yashutswe n’ububasha bwa sekibi. Kandi yavuze iby’ikuzimu, iby’ubuziraherezo, niby’igihano gihoraho.\n\n19 Kandi yaravuze ati: Ndatinya ko hato naba narakoze icyaha kitababarirwa, kuko nabeshye Imana; kuko nahakanye Kristo, kandi yavuze ko yemeye ibyanditswe bitagatifu; kandi biramuhamya. Kandi kubera ko bityo nabeshye Imana, ndatinya bikomeye ko hato urubanza rwanjye ruzaba rubi; ariko ndicuza ku Mana.\n\n20 Kandi habayeho ko ubwo yari amaze kuvuga aya magambo atashoboye kwongera kuvuga, maze arapfa.\n\n21 Nuko ubwo iyo mbaga yabonaga ko yavuze ibi bintu mu gihe yari hafi yo gupfa, baratangaye bihebuje, kugeza ubwo ububasha bw’Imana bubamanukiyeho, maze baraneshwa ku buryo baguye ku butaka.\n\n22 Ubu, iki kintu cyari gishimishije kuri njye, Yakobo, kuko nari nagisabye Data wari mu ijuru; kuko yumvise ugutakamba kwanjye maze agasubiza isengesho ryanjye.\n\n23 Kandi habayeho ko amahoro n’urukundo rw’Imana byongeye kugarurwa mu bantu; nuko biga ibyanditswe bitagatifu, maze ntibongera kumva amagambo y’uwo mugabo w’umugome.\n\n24 Kandi habayeho ko uburyo bwinshi bwashyizweho bwo guhindura no kugarura Abalamani ku bumenyi bw’ukuri; ariko byose byari iby’ubusa, kuko bari bishimiye intambara n’imenwa ry’amaraso, kandi bari bafite urwango ruhoraho kuri twe, abavandimwe babo. Kandi bashakishije kubw’imbaraga z’amaboko yabo gukomeza kuturimbura.\n\n25 Kubera iyo mpamvu, abantu ba Nefi barikingiye kuri bo n’ingabo zabo, n’ubushobozi bwabo bwose, biringiye Imana n’urutare rw’agakiza kabo; kubera iyo mpamvu, bakomeje kugaruza umuheto abanzi babo.\n\n26 Kandi habayeho ko njyewe, Yakobo, natangiye gusaza; kandi inyandiko y’aba bantu ibitswe ku bindi bisate bya Nefi, niyo mpamvu nanzuye iyi nyandiko, ntangaza ko nayanditse nkurikije ubumenyi bwanjye, mvuga ko igihe cyadushiranye, ndetse ubuzima bwacu bwashize nk’inzozi kuri twe, kubera ko turi abantu bigunze kandi bashize amanga, inzererezi, baciwe i Yerusalemu, bavukiye mu mibabaro, mu gasi, kandi banzwe n’abavandimwe bacu, bikaba byarateje intambara n’amakimbirane; kubera iyo mpamvu, twarize iminsi yacu yose.\n\n27 Kandi njyewe, Yakobo, nabonye ko mu gihe gito ngomba kumanukira mu mva yanjye; kubera iyo mpamvu, nabwiye umuhungu wanjye Enosi nti: Akira ibi bisate. Nuko mubwira ibintu umuvandimwe wanjye Nefi yari yarantegetse, kandi yansezeranyije kubahiriza amategeko. Kandi ndangirije inyandiko yanjye kuri ibi bisate, inyandiko yabaye ntoya; none nsezeye ku musomyi, niringiye ko benshi mu bavandimwe banjye bazashobora gusoma amagambo yanjye. Bavandimwe, murabeho.\n\n", "enos 1": "[center][font_size=26]Igitabo cya Enosi[/font_size][/center]\n\n[center][font_size=26]Igice cya 1[/font_size][/center]\n\n[i]Enosi asenga yivuye inyuma maze aronka imbabazi z’ibyaha bye—Ijwi rya Nyagasani riza mu bitekerezo bye, rimusezeranya agakiza ku Balamani mu minsi izaza—Abanefi bifuza guhindura Abalamani—Enosi anezezwa n’Umucunguzi we. Ahagana 420 M.K.[/i]\n\n1 Dore, habayeho ko njyewe, Enosi, namenye ko data yari umukiranutsi—kuko yanyigishije mu rurimi rwe, ampa uburere n’inama za Nyagasani—none hasingizwe izina ry’Imana yanjye kubera ibyo—\n\n2 Kandi ndababwira iby’ugukirana nagiriye imbere y’Imana, mbere y’uko mpabwa imbabazi z’ibyaha byanjye.\n\n3 Dore, nagiye guhiga inyamaswa mu mashyamba; kandi amagambo nagiye numva kenshi data avuga yerekeye ubuzima buhoraho, n’umunezero w’abera, byacengeye byimbitse mu mutima wanjye.\n\n4 Kandi roho yanjye yarabisonzeye, maze mpfukama hasi imbere y’Umuremyi wanjye, nuko ndamutakambira mu isengesho rikomeye kandi ryingingira roho yanjye bwite; kandi umunsi wose naramutakambiye, koko, kandi ijoro ryarinze rigwa nkirangurura ijwi ryanjye kugira ngo rigere mu ijuru.\n\n5 Nuko ijwi ryanjeho, rivuga riti: Enosi, ibyaha byawe urabibabari we, kandi uzahabwa umugisha.\n\n6 Kandi njyewe, Enosi, namenye ko Imana idashobora kubeshya; niyo mpamvu, ipfunwe ryanjye ryampanaguweho.\n\n7 Maze ndavuga nti: Nyagasani, bigenze bite?\n\n8 Nuko arambwira ati: Kubera ukwizera kwawe muri Kristo, utigeze na rimwe mbere wumva cyangwa ngo ubone. Kandi imyaka myinshi izashira mbere y’uko aziyerekana mu mubiri; kubera iyo mpamvu, igendere, ukwizera kwawe kuragukijije.\n\n9 Noneho, habayeho ko ubwo nari maze kumva aya magambo, natangiye kwiyumvamo icyifuzo cy’imibereho myiza y’abavandimwe banjye, Abanefi; kubera iyo mpamvu, neguriye roho yanjye yose Imana kubera bo.\n\n10 Nuko bityo mu gihe nari ndimo ndwana na roho, dore, ijwi rya Nyagasani ryongeye kuza mu bitekerezo byanjye, rivuga riti: Nzagenderera abavandimwe bawe nkurikije umwete wabo mu kubahiriza amategeko yanjye. Nabahaye iki gihugu, kandi ni igihugu gitagatifu; kandi sinzakivuma keretse bibaye bitewe n’ubukozi bw’ibibi; kubera iyo mpamvu, nzagenderera abavandimwe bawe nk’uko nabivuze; kandi ibicumuro byabo nzabishyirana ishavu ku mitwe yabo bwite.\n\n11 Kandi nyuma y’uko njyewe, Enosi, nari maze kumva aya magambo, ukwizera kwanjye kwatangiye kwemarara muri Nyagasani; nuko musengana umuhate mwinshi kubw’ abavandimwe banjye, Abalamani.\n\n12 Kandi habayeho ko nyuma y’uko nari maze gusenga kandi mbikoranye umwete wose Nyagasani yambwiye ati: Nzaguha ibijyanye n’ibyifuzo byawe, kubera ukwizera kwawe.\n\n13 Kandi noneho dore, iki cyari icyifuzo namwifuzagaho—ko nibibaho, ko abantu banjye, Abanefi, bagwa mu gicumuro, maze ku buryo ubwo aribwo bwose bakazarimburwa, n’Abalamani batazarimburwa, kugira ngo Nyagasani Imana izasigasire inyandiko y’abantu banjye, Abanefi; ndetse nibibaho ku bubasha bw’ukuboko kwe gutagatifu, ko byashobora kuzahishurirwa Abalamani ku munsi uzaza, kugira ngo, nibura, bazagere ku gakiza—\n\n14 Kuko muri icyo gihe umuhate wacu wari impfabusa mu kubagarura ku kwizera nyakuri. Kandi barahiranye umujinya ko, iyo biba bishoboka, bari kurimbura inyandiko zacu na twe, ndetse na gakondo z’abasogokuruza bacu.\n\n15 Kubera iyo mpamvu, kubera ko nari nzi ko Nyagasani Imana yari ashoboye gusigasira inyandiko zacu, nakomeje kumutakambira, kuko yari yarambwiye ati: Ikintu icyo aricyo cyose uzasabana ukwizera, wemera ko uzakibona mu izina rya Kristo, uzakibona.\n\n16 Kandi nari mfite ukwizera, nuko ntakambira Imana kugira ngo izasigasire inyandiko; maze igirana nanjye igihango ko izazihishurira Abalamani mu gihe gikwiye cyayo bwite.\n\n17 Kandi njyewe, Enosi, nari nzi ko bizabaho bijyanye n’igihango twagiranye; kubera iyo mpamvu, roho yanjye yararuhutse.\n\n18 Kandi Nyagasani yarambwiye ati: Abasogokuruza bawe nabo basabye iki kintu; kandi kizabakorerwa bijyanye n’ukwizera kwabo; kuko ukwizera kwabo kwari nk’ukwawe.\n\n19 Kandi ubu, habayeho ko njyewe, Enosi, nagenze mu bantu ba Nefi, mpanura ibintu bizaza, kandi mpamya ibintu nari maze kumva no kubona.\n\n20 Kandi ndatanga ubuhamya ko abantu ba Nefi bashakanye umwete kugarura Abalamani mu kwizera nyakuri mu Mana. Ariko imirimo yacu yabaye iy’ubusa; urwango rwabo rwari rubashimangiyemo, kandi bari bayobowe na kamere mbi zabo ku buryo bahindutse nk’ibikoko, n’abicanyi, n’abantu bafite inyota y’amaraso, buzuye gusenga ibishushanyo bafite ubwandure; bakarya inyamaswa z’umuhigo; bakaba mu mahema, kandi bakazerera mu gasi bakenyeye uruhu rugufi hafi y’ibyaziha byabo n’imitwe yabo yogoshe; kandi ubuhanga bwabo bwari mu muheto, no mu mbugita, n’ishoka. Kandi abenshi muri bo ntacyo baryaga uretse inyama mbisi; kandi bakomeje gushaka kuturimbura.\n\n21 Kandi habayeho ko abantu ba Nefi bahinze ubutaka, kandi bameza ubwoko bwose bw’impeke, n’ubwo imbuto, n’amashyo y’imikumbi, n’amashyo y’ubwoko bwose bw’amatungo ya buri bwoko, n’ihene, n’amasha, ndetse n’amafarasi menshi.\n\n22 Kandi hari abahanuzi benshi bihebuje muri twe. Kandi abantu bari abantu bashinze ijosi, bikomeye gusobanukirwa.\n\n23 Kandi nta kintu cyariho uretse ubukana bukabije, kwigisha no guhanura iby’intambara, n’amakimbirane, n’ukurimbura, no kubibutsa urupfu ubudahwema, n’igihe cy’ubuziraherezo, n’imanza n’ububasha by’Imana, n’ibi bintu byose—byabakanguriraga kubikomeza ubudahwema bagatinya Nyagasani. Ndababwira ko nta kintu cyariho uretse icy’ibi bintu, kandi n’ukwerura gukomeye bihebuje kw’imvugo, byari kubabuza kugwa bwangu mu kurimbuka. Kandi ni muri ubu buryo nanditse ibiberekeyeho.\n\n24 Kandi nabonye intambara hagati y’Abanefi n’Abalamani mu minsi y’imibereho yanjye.\n\n25 Kandi habayeho ko natangiye gusaza, kandi imyaka ijana na mirongo irindwi n’icyenda yari imaze guhita uhereye igihe data Lehi yaviriye i Yerusalemu.\n\n26 Kandi nabonye ko ngomba vuba kumanurirwa mu mva yanjye, nuko nkoreshwa n’ububasha bw’Imana kugira ngo nigishe kandi mpanurire aba abantu, kandi ntangaze ijambo rijyanye n’ukuri kuri muri Kristo. Kandi nararitangaje mu minsi yanjye yose, kandi ndinezererwamo bisumbye iby’isi.\n\n27 Kandi vuba aha nzajya ahantu h’uburuhukiro bwanjye, hamwe n’Umucunguzi wanjye; kuko nzi ko muri we nzaruhuka. None nezejwe n’umunsi umubiri wanjye upfa uzambikwa ubudapfa, kandi nkazahagarara imbere ye; bityo nzabona mu maso he n’ibyishimo, maze azambwire ati: Ngwino unsange, urahirwa, hari ahantu haguteguriwe mu mazu meza ya Data. Amena.\n\n", "jarom 1": "[center][font_size=26]Igitabo cya Yoromu[/font_size][/center]\n\n[center][font_size=26]Igice cya 1[/font_size][/center]\n\n[i]Abanefi bubahiriza itegeko rya Mose, bagategereza ukuza kwa Kristo, kandi bagatunganirwa mu gihugu—Abahanuzi benshi barushywa no guhamisha abantu mu nzira y’ukuri. Ahagana 399–361 M.K.[/i]\n\n1 Ubu dore, njyewe, Yoromu, ndandika amagambo make nkurikije itegeko rya data, Enosi, kugira ngo igisekuruza cyacu gishobore kubikwa.\n\n2 Kandi uko ibi bisate ari bitoya, n’uko ibi bintu byanditswe hagamijwe inyungu z’abavandimwe bacu Abalamani, niyo mpamvu, ari ngombwa ko nandika bikeya; ariko sinandika ibintu by’ubuhanuzi bwanjye, cyangwa iby’amahishurirwa yanjye. Ese ni iki nakwandika kiruta ibyo ba sogokuruza banditse? Ese ntibahishuye umugambi w’agakiza? Ndababwira, Koko; kandi ibi birampagije.\n\n3 Dore, ni ngombwa ko byinshi byakorwa muri aba bantu, kubera ukunangira kw’imitima yabo, n’ukutumva kw’amatwi yabo, n’ubuhumyi bw’ubwenge bwabo, n’ugushinga kw’amajosi yabo; nyamara, Imana yababereye inyembabazi, kandi ntabwo yari yabakubura mu gihugu.\n\n4 Kandi hari benshi muri twebwe bagize amahishurirwa menshi, kuko si bose bashinze amajosi. Kandi uko benshi batashinze amajosi kandi bakagira ukwizera, bakagira ubusabane na Roho Mutagatifu, utuma ibintu bigaragarira abana b’abantu, hakurikijwe ukwizera kwabo.\n\n5 None ubu, dore, imyaka magana abiri imaze gushira, n’abantu ba Nefi barakomeye mu gihugu. Bitondeye kubahiriza itegeko rya Mose n’umunsi w’isabato mutagatifu ku Mana. Kandi ntibashize isoni; cyangwa ngo basuzugure. N’amategeko y’igihugu yari akaze bihebuje.\n\n6 Nuko batatanyirizwa ahenshi mu gihugu, ndetse n’Abalamani. Kandi bari benshi bihebuje kurusha uko byari ku Banefi; nuko bakunda ubwicanyi kandi bashoboraga kunywa amaraso y’ibikoko.\n\n7 Kandi habayeho ko baduteye inshuro nyinshi, Abanefi, kuturwanya. Ariko abami bacu n’abayobozi bacu bari abagabo b’intwari mu kwiringira Nyagasani; kandi bigishije abantu mu nzira za Nyagasani; kubera iyo mpamvu, twatsinze Abalamani kandi tubatsemba mu bihugu byacu, nuko dutangira gucinyira imijyi yacu, cyangwa ahantu aho ariho hose h’umurage wacu.\n\n8 Kandi twarororotse bihebuje, nuko dukwira mu gihugu, maze dukizwa bihebuje na zahabu, na feza, n’ibintu by’agaciro kanini, n’ubukorikori bw’ibiti, mu mazu, no mu ma mashini, ndetse no mu butare n’umuringa utukura, n’umuringa n’icyuma, bakora ibikoresho by’ubwoko bwose bya buri kintu kugira ngo bahinge ubutaka, n’intwaro z’intambara—koko, umwambi utyaye usongoye, n’urwubati, n’umwambi, n’icumu, n’imyiteguro yose y’intambara.\n\n9 Nuko bityo kubera ko twari twiteguye guhura n’Abalamani, ntibahiriwe no kuturwanya. Ariko ijambo rya Nyagasani ryarashimangiwe, iryo yabwiye abasogokuruza bacu, avuga ati: Uko muzubahiriza amategeko yanjye muzatunganirwa mu gihugu.\n\n10 Nuko habayeho ko abahanuzi ba Nyagasani bihanangirije abantu ba Nefi, hakurikijwe ijambo ry’Imana, ko nibatubahiriza amategeko, ahubwo bakagwa mu gicumuro, bazarimburwa mu gihugu.\n\n11 Kubera iyo mpamvu, abahanuzi, n’abatambyi, n’abigisha, bakoranye umwete, bingingira abantu n’ubuyangamugayo bwose kugira umwete; bigisha itegeko rya Mose, n’impamvu ryatanzwe; babemeza gutegereza Mesiya, no kumwemera ko azaza nk’aho yamaze kuza. Kandi ni muri ubu buryo babigishijemo.\n\n12 Kandi habayeho ko mu kubikora batyo babakijije kurimburwa mu gihugu; kuko batoboje imitima yabo ijambo babibutsa ubudahwema ukwihana.\n\n13 Kandi habayeho ko imyaka magana abiri na mirongo itatu n’umunani yahise—mu buryo bw’intambara, n’amakimbirane, n’intonganya, mu mwanya w’igihe kinini.\n\n14 None njyewe, Yoromu, sinandika ibirenzeho, kuko ibisate ari bitoya. Ariko dore, bavandimwe banjye, mushobora kurebera ku bindi bisate bya Nefi; kuko dore, kuri byo haharagasweho inyandiko z’intambara zacu, bijyanye n’ibyanditswe n’abami, cyangwa ibyo bategetse kwandikwa.\n\n15 None nshyize ibi bisate mu maboko y’umuhungu wanjye Omuni, kugira ngo bizashobore kubikwa hakurikijwe amategeko y’abasogokuruza bacu.\n\n", "omni 1": "[center][font_size=26]Igitabo cya Omuni[/font_size][/center]\n\n[center][font_size=26]Igice cya 1[/font_size][/center]\n\n[i]Omuni, Amaroni, Kemishi, Abinadomu na Amaleki, basimburana, babika inyandiko—Mosaya avumbura abantu ba Zarahemula, bavuye i Yerusalemu mu gihe cya Zedekiya—Mosaya agirwa umwami ubayobora—Abakomoka kuri Muleki i Zarahemula baguye kuri Koriyantamuri, uwa nyuma w’Abayeredi—Umwami Benyamini azungura Mosaya—Abantu bagomba gutamba roho zabo nk’igitambo kuri Kristo. Ahagana 323–130 M.K.[/i]\n\n1 Dore, habayeho ko njyewe, Omuni, nategetswe na data, Yoromu, ko nzagira icyo nandika kuri ibi bisate, kugira ngo tubike igisekuruza cyacu—\n\n2 Kubera iyo mpamvu, mu minsi yanjye, nagira ngo mumenye ko narwanishije cyane inkota kugira ngo ndengere abantu banjye, Abanefi, ngo batagwa mu maboko y’abanzi babo, Abalamani. Ariko dore, njyewe ubwanjye ndi umuntu w’umugome, kandi sinakurikije amateka n’amategeko ya Nyagasani nk’uko nari nkwiriye kuba narabikoze.\n\n3 Nuko habayeho ko imyaka magana abiri na mirongo irindwi n’itandatu yahise, kandi twari twaragize ibihe byinshi by’amahoro; kandi twaragize ibihe byinshi by’intambara ikomeye n’imivu y’amaraso. Koko, muri makeya, imyaka magana abiri na mirongo inani n’ibiri yari imaze guhita, kandi nari narabitse ibi bisate nkurikije amategeko ya ba sogokuruza; nuko mbishyikiriza umuhungu wanjye Amaroni. None ndarangije.\n\n4 None ubu njyewe, Amaroni, ndandika ibintu ibyo aribyo byose nandika, bikaba aribyo bikeya, mu gitabo cya data.\n\n5 Dore, habayeho ko imyaka magana atatu na makumyabiri yahise, kandi igice kinini cy’abagome b’Abanefi cyari cyararimbuwe.\n\n6 Kuko Nyagasani atazabyemera, nyuma y’uko yari amaze kubavana mu gihugu cya Yerusalemu no kubakiza no kubarinda kugwa mu maboko y’abanzi babo, koko, ntiyazemera ko amagambo atazagenzurwa, ayo yabwiye ba sogokuruza bacu, avuga ati: Uko mutazubahiriza amategeko yanjye ntimuzatunganirwa muri iki gihugu.\n\n7 Kubera iyo mpamvu, Nyagasani yabagendereye mu rubanza rukomeye; nyamara, yarwanye ku bakiranutsi kugira ngo batazarimbuka, ahubwo yabagobotoye mu maboko y’abanzi babo.\n\n8 Kandi habayeho ko nashyikirije ibisate umuvandimwe wanjye Kemishi.\n\n9 None njyewe, Kemishi, nanditse ibintu bike nanditse mu gitabo kimwe n’umuvandimwe wanjye; kuko dore, nabonye ibya nyuma yanditse, ko yabyandikishije ukuboko kwe bwite; kandi yabyanditse umunsi yabinshyikirijeho. Kandi ni muri ubu buryo tubika inyandiko, kuko hakurikizwa amategeko y’abasogokuruza bacu. None ndarangije.\n\n10 Dore, njyewe, Abinadomu, ndi mwene Kemishi. Dore, habayeho ko nabonye intambara nyinshi n’amakimbirane hagati y’abantu banjye, Abanefi, n’Abalamani; kandi njyewe, n’inkota yanjye bwite, natwaye ubuzima bwa benshi b’Abalamani ndwanira abavandimwe banjye.\n\n11 None dore, inyandiko y’aba bantu iharagaswe ku bisate yari ifitwe n’abami, hakurikijwe ibisekuruza; kandi nta hishurirwa nzi uretse ibyanditswe, nta n’ubuhanuzi nzi; niyo mpamvu, ibyanditse bihagije. None ndarangije.\n\n12 Dore, ndi Amaleki, mwene Abinadomu. Dore, ndababwiraho bike byerekeye Mosaya, wari waragizwe umwami mu gihugu cya Zarahemula; kuko dore, yaburiwe na Nyagasani ko yahunga igihugu cya Nefi, kandi ko abazumvira ijwi rya Nyagasani nabo bazavana na we mu gihugu, bakajya mu gasi—\n\n13 Kandi habayeho ko yakoze nk’uko Nyagasani yamutegetse. Kandi bavuye mu gihugu berekeza mu gasi, abenshi bumviraga ijwi rya Nyagasani; kandi bayoborwaga n’inyigisho nyinshi n’ubuhanuzi. Kandi bakomeje kuburirwa n’ijambo ry’Imana; kandi bayoborwa n’ububasha bw’ukuboko kwayo, banyura mu gasi kugeza bamanukiye mu gihugu cyitwa igihugu cya Zarahemula.\n\n14 Nuko batahura abantu, bitwaga abantu ba Zarahemula. Ubwo, habayeho umunezero ukomeye mu bantu ba Zarahemula; ndetse Zarahemula yaranezerewe bihebuje, kubera ko Nyagasani yaboherereje abantu ba Mosaya n’ibisate by’umuringa byariho inyandiko y’Abayuda.\n\n15 Dore, habayeho ko Mosaya yavumbuye ko abantu ba Zarahemula bavuye i Yerusalemu mu gihe Zedekiya, umwami wa Yuda, yajyanwaga bunyago i Babiloni.\n\n16 Kandi bagenze mu gasi, maze bazanwa n’ukuboko kwa Nyagasani kubambutsa amazi magari, berekeza mu gihugu Mosaya yabavumbuyemo; kandi bari baratuye aho uhereye icyo gihe kugeza ubwo.\n\n17 Kandi igihe Mosaya yabavumburaga, bari baramaze kuba benshi cyane. Icyakora, bari baragize intambara nyinshi n’amakimbirane akomeye, kandi barishwe n’inkota rimwe na rimwe; kandi ururimi rwabo rwari rwaragoretswe; kandi nta nyandiko bazanye hamwe na bo; kandi bahakanaga ukubaho kw’Umuremyi wabo; nuko haba Mosaya, cyangwa abantu ba Mosaya, ntibabisobanukirwa.\n\n18 Ariko habayeho ko Mosaya yategetse ko bazigishwa mu rurimi rwe. Kandi habayeho ko bigishijwe mu rurimi rwa Mosaya, Zarahemula yatanze igisekuru cy’abasogokuruza bayo, ikurikije ukwibuka kwayo; kandi biranditse, ariko atari kuri ibi bisate.\n\n19 Kandi habayeho ko abantu ba Zarahemula, n’aba Mosaya, bishyize hamwe, maze Mosaya atorerwa kuba umwami wabo.\n\n20 Kandi habayeho ko mu minsi ya Mosaya, hari ibuye rinini ryamuzaniwe ririho ibyaharagaswe, maze ahindura mu rurimi rwe ibyaharagasweho kubw’impano n’ububasha bw’Imana.\n\n21 kandi byatanze inkuru y’umuntu umwe witwaga Koriyontamuri, n’iyicwa ry’abantu be. Kandi Koriyantamuri yavumbuwe n’abantu ba Zarahemula, kandi yaturanye na bo mu gihe cy’amezi icyenda.\n\n22 Byavugaga na none amagambo makeya yerekeye abasogokuruza be. Kandi ababyeyi be ba mbere bahunze bava ku munara, igihe Nyagasani yasobanyaga ururimi rw’abantu; nuko igihano gityaye cya Nyagasani kikabamanukiraho bijyanye n’imanza ze, zitabera, maze amagufa yabo anyanyagizwa mu majyaruguru y’igihugu.\n\n23 Dore, njyewe, Amaleki, navutse mu minsi ya Mosaya; kandi nabayeho kugira ngo mbone urupfu rwe; na Benyamini, umuhungu we, yima ingoma mu kigwi cye.\n\n24 None dore, nabonye, mu minsi y’umwami Benyamini, intambara ikomeye cyane n’imivu y’amaraso myinshi hagati y’Abanefi n’Abalamani. Ariko dore, Abanefi barabatsinze cyane; koko, kugeza ubwo umwami Benyamini yabirukanye mu gihugu cya Zarahemula.\n\n25 Kandi habayeho ko natangiye gusaza; kandi, kubera ko nta rubyaro nari mfite, kandi nkaba nari nzi ko umwami Benyamini ari umukiranutsi imbere ya Nyagasani, niyo mpamvu, nzamushyikiriza ibi bisate, nkingingira abantu bose gusanga Imana, Mutagatifu Rukumbi wa Isirayeli, no kwemera ibihanurwa, n’ibyahishuwe, n’umurimo w’abamarayika, n’impano yo kuvuga indimi, n’impano yo gusobanura indimi, n’ibintu byose byiza; kuko nta kintu kiba cyiza keretse kivuye kuri Nyagasani: kandi ikibi kiva kuri sekibi.\n\n26 None ubu, bavandimwe banjye bakundwa, nagira ngo muzasange Kristo, ari we Mutagatifu Rukumbi wa Isirayeli, kandi muzafate ku gakiza ke, no ku bubasha bw’ubucunguzi bwe. Koko, nimumusange, kandi muture roho zanyu zose nk’igitambo kuri we, maze mukomeze mwiyirize ubusa kandi musenge, kandi mwihangane kugeza ku ndunduro; kandi nk’uko Nyagasani ariho muzakizwa.\n\n27 None ubu ndashaka kuvuga bikeya byerekeye umubare runaka wagiye mu gasi kugira ngo bazasubire mu gihugu cya Nefi; kuko hari umubare munini wifuzaga gutunga igihugu cy’umurage wabo.\n\n28 Kubera iyo mpamvu, bagiye mu gasi. Kandi kubera ko umuyobozi wabo yari umuntu ukomeye kandi w’umunyembaraga, n’umuntu ushinze ijosi, niyo mpamvu yateje amakimbirane muri bo; kandi bose biciwe, uretse mirongo itanu, mu gasi, nuko barongera bagaruka mu gihugu cya Zarahemula.\n\n29 Kandi habayeho ko bafashe na none umubare munini w’abandi, maze barongera bafata urugendo bajya mu gasi.\n\n30 Kandi njyewe, Amaleki, nari mfite umuvandimwe, nawe wajyanye na bo; none kuva ubwo sindamenya ibyababayeho. None ndi hafi yo kumanurirwa mu mva yanjye; kandi ibi bisate biruzuye. Kandi ndangije imvugo yanjye.\n\n", "w-of-m 1": "[center][font_size=26]Amagambo ya Morumoni[/font_size][/center]\n\n[center][font_size=26]Igice cya 1[/font_size][/center]\n\n[i]Morumoni akora incamake y’ibisate binini bya Nefi—Ashyira ibisate bitoya hamwe n’ibindi bisate—Umwami Benyamini yimakaza amahoro mu gihugu. Ahagana 385 N.K.[/i]\n\n1 Kandi ubu njyewe, Morumoni, ngiye gushyira inyandiko nari ndimo gukora mu maboko y’umuhungu wanjye Moroni, dore, niboneye hafi ukurimburwa kwose kw’abantu banjye, Abanefi.\n\n2 Kandi ni mu myaka amagana menshi nyuma y’ukuza kwa Kristo nshyize izi nyandiko mu maboko y’umuhungu wanjye; kandi ntekereza ko azibonera ukurimbuka kwose kw’abantu banjye. Ariko, icyampa ngo Imana izamuhe kubarokoka, kugira ngo azashobore kugira icyo yandika kiberekeyeho, kandi cyerekeye kuri Kristo, kugira ngo nibura umunsi umwe bizabagirire umumaro.\n\n3 Kandi ubu, ndagira icyo mvuga cyerekeye ibyo nanditse; kuko nyuma y’uko nari maze gukora incamake y’ibisate bya Nefi, kumanuka kugera ku ngoma y’uyu mwami Benyamini, Amaleki yavuzeho, nashakishije mu nyandiko nashyizwe mu maboko, nuko nsanga ibi bisate, biriho iyi nkuru ntoya y’abahanuzi, uhereye kuri Yakobo ukamanura kugeza ku ngoma y’uyu mwami Benyamini, ndetse n’amagambo menshi ya Nefi.\n\n4 Kandi ibintu biri kuri ibi bisate biranshimisha, kubera ubuhanuzi bw’ukuza kwa Kristo; n’abasogokuruza banjye bakaba bazi ko ubwinshi muri bwo bwuzujwe; koko, kandi nzi na none ko uko ibintu byinshi byahanuwe bitwerekeyeho kugeza uyu munsi byuzujwe, kandi nk’uko ubwinshi bujya inyuma y’uyu munsi bugomba nta kabuza kuzabaho—\n\n5 Kubera iyo mpamvu, nahisemo ibi bintu kugira ngo ndangize inyandiko yanjye kuri byo, umwanzuro w’inyandiko yanjye nkazawukura ku bisate bya Nefi; kandi sinshobora kwandika n’igice kimwe cy’ijana cy’ibintu by’abantu banjye.\n\n6 Ariko dore, nzafata ibi bisate, biriho ibi byahanuwe n’ibyahishuwe, nuko mbishyire hamwe n’umwanzuro w’inyandiko yanjye, kuko aribyo mahitamo yanjye; kandi nzi ko bizaba amahitamo y’abavanndimwe banjye.\n\n7 Kandi ibi mbikoze kubera impamvu y’ubushishozi; kuko uko niko inyongorera bijyanye n’imirimo ya Roho wa Nyagasani uri muri njye. Kandi ubu, sinzi ibintu byose; ariko Nyagasani azi ibintu byose bizaza; kubera iyo mpamvu, ankoreramo kugira ngo akore ibijyanye n’ugushaka kwe.\n\n8 None isengesho ryanjye ku Mana ni iryerekeye abavandimwe banjye, kugira ngo bashobore kwongera kugera ku bumenyi bw’Imana, koko, incungu ya Kristo; kugira ngo bashobore kwongera na none kuba abantu bashimishije.\n\n9 None ubu njyewe, Morumoni, nkomeje gutunganya inyandiko yanjye, nkura ku bisate bya Nefi; kandi ndabikora nkurikije ubumenyi n’ugusobanukirwa Imana yampaye.\n\n10 Kubera iyo mpamvu, habayeho ko nyuma y’uko Amaleki yari amaze gushyira ibi bisate mu maboko y’umwami Benyamini, yarabifashe abishyira hamwe n’ibindi bisate, biriho inyandiko zahererekanyijwe n’abami, uko ibisekuruza byasimburanye kugeza mu minsi y’umwami Benyamini.\n\n11 Kandi byahererekanyijwe uhereye ku mwami Benyamini, uko ibisekuruza byasimburanye kugeza ubwo byaguye mu maboko yanjye. None njyewe, Morumoni, ndasenga Imana kugira ngo bizashobore gusigasirwa kuva ubu na nyuma yaho. Kandi nzi ko bizasigasirwa; kuko hariho ibintu bikomeye byanditsweho, abantu banjye n’abavandimwe babo bazabicirirwaho urubanza ku munsi ukomeye kandi wa nyuma, bijyanye n’ijambo ry’Imana ryanditswe.\n\n12 None ubu, byerekeranye n’uyu mwami Benyamini—yari afite ibintu by’amakimbirane mu bantu be bwite.\n\n13 Ndetse habayeho ko ingabo z’Abalamani zamanutse zivuye mu gihugu cya Nefi, kugira ngo zirwanye abantu be. Ariko dore, umwami Benyamini yakoranyirije hamwe ingabo ze, nuko arabarwanya; maze abarwanya n’imbaraga z’ukuboko kwe bwite, n’inkota ya Labani.\n\n14 Kandi mu mbaraga za Nyagasani bahanganye n’abanzi babo, kugeza ubwo bari bamaze kwica ibihumbi byinshi by’Abalamani. Kandi habayeho ko bahanganye n’Abalamani kugeza babirukanye mu bihugu byose by’umurage wabo.\n\n15 Kandi habayeho ko nyuma y’uko hari harabayeho ba Kristo b’ibinyoma, kandi bari barafunzwe iminwa yabo, kandi bari barahanwe hakurikijwe ibyaha byabo;\n\n16 Kandi nyuma y’uko habayeho abahanuzi b’ibinyoma, n’ababwiriza n’abigisha b’ibinyoma mu bantu, kandi aba bose bakaba barahanwe hakurikijwe ibyaha byabo; kandi nyuma y’uko hari harabayeho amakimbirane menshi n’intonganya nyinshi ku Balamani, dore, habayeho ko umwami Benyamini, afashijwe n’abahanuzi batagatifu bari mu bantu—\n\n17 Kuko dore, umwami Benyamini yari umuntu mutagatifu, kandi yategetse abantu be mu bukiranutsi; kandi hariho abatagatifu benshi mu gihugu, kandi bavugaga ijambo ry’Imana n’ububasha n’itegeko; kandi bakoreshaga ubukana kubera ugushinga ijosi kw’abantu—\n\n18 Kubera iyo mpamvu, abifashijwemo n’aba, umwami Benyamini kubera gukorana imbaraga zose z’umubiri we n’ubushobozi bwa roho ye bwose, ndetse n’abahanuzi, yimakaje na none amahoro mu gihugu.\n\n", "mosiah 1": "[center][font_size=26]Igitabo cya Mosaya[/font_size][/center]\n\n[center][font_size=26]Igice cya 1[/font_size][/center]\n\n[i]Umwami Benyamini yigisha abahungu be ururimi n’ubuhanuzi by’abasogokuruza babo—Iyobokamana ryabo n’iterambere byasigasiwe kubera inyandiko zabitswe ku bisate bitandukanye—Mosaya atoranywa nk’umwami kandi abitswa inyandiko n’ibindi bintu. Ahagana 130–124 M.K.[/i]\n\n1 Kandi ubu nta makimbirane akiriho mu gihugu cyose cya Zarahemula, mu bantu bose bayobowe n’umwami Benyamini, bityo umwami Benyamini yagize amahoro arambye mu minsi ye yose yari isigaye.\n\n2 Kandi habayeho ko yari afite abahungu batatu; maze abita Mosaya, na Helorumu, na Helamani. Nuko ategeka ko bazigishwa mu rurimi rwose rw’abasogokuruza be, kugira ngo bityo bashobore guhinduka abantu bafite ubuhanga, kandi kugira ngo bashobore kumenya ibyerekeye ubuhanuzi bwavuzwe n’iminwa y’abasogokuruza babo, bwabashyikirijwe n’ukuboko kwa Nyagasani.\n\n3 Ndetse yabigishije ibyerekeye inyandiko zari zaraharagaswe ku bisate by’umuringa, avuga ati: Bahungu banjye, nagira ngo mwibuke ko iyo bitaba kubw’ibi bisate, biriho izi nyandiko n’aya mategeko, twari kuba twaraheze mu bujiji, ndetse muri iki gihe turimo, tutazi amayobera y’Imana.\n\n4 Kuko ntibyari gushoboka ko sogokuruza, Lehi, yari kuba yaributse ibi bintu byose, kugira ngo abe yarabyigishije abana be, keretse kuba yarifashishije ibi bisate; kuko kubera ko yigishijwe mu rurimi rw’Abanyegiputa niyo mpamvu yashoboye gusoma ibi byaharagaswe, no kubyigisha abana be, kugira ngo bityo bashobore kubyigisha abana babo, maze bityo buzuze amategeko y’Imana, ndetse kumanuka kugeza muri iki gihe.\n\n5 Ndababwira, bana banjye, iyo bitaba kubw’ibi bintu, byashyinguwe kandi bigasigasirwa n’ukuboko kw’Imana, kugira ngo dushobore gusoma no gusobanukirwa amayobera yayo, kandi tugire amategeko yayo iteka imbere y’amaso yacu, ko ndetse n’abasogokuruza bacu bari kuba barahwekerereye mu kutemera, kandi tukaba twarabaye nk’abavandimwe bacu, Abalamani, badafite icyo bazi cyerekeye ibi bintu, cyangwa ndetse batabyizera iyo babyigishijwe, kubera gakondo z’aba sogokuruza babo, zidahwitse.\n\n6 O bana banjye, nagira ngo mwibuke ko ibi byavuzwe ari iby’ukuri, ndetse ko izi nyandiko ari iz’ukuri. Ndetse dore ibisate bya Nefi, biriho inyandiko n’ibyavuzwe n’abasogokuruza bacu uhereye igihe baviriye i Yerusalemu kugeza ubu, kandi ni iby’ukuri; kandi dushobora kumenya iby’ukuri kwabyo kubera ko tubifite imbere y’amaso yacu.\n\n7 Kandi ubu, bana banjye, nagira ngo muzibuke kubisuzumana umurava, kugira ngo bishobore kubagirira akamaro; kandi nagira ngo muzubahirize amategeko y’Imana, kugira ngo mushobore gutunganirwa mu gihugu bijyanye n’amasezerano Nyagasani yagiranye n’abasogokuruza bacu.\n\n8 N’ibintu byinshi biruseho umwami Benyamini yigishije abahungu be, bitanditse muri iki gitabo.\n\n9 Kandi habayeho ko nyuma y’uko umwami Benyamini yari arangije kwigisha abahungu be, yarashaje, nuko abona ko agomba bidatinze kunyura mu nzira y’abo isi bose; niyo mpamvu, yatekereje ko ari ngombwa ko yakwegurira ubwami umwe mu bahungu be.\n\n10 Kubera iyo mpamvu, yatumyeho Mosaya azanwa imbere ye; kandi aya ni amagambo yamubwiye, avuga ati: Mwana wanjye, nagira ngo uzakore itangazo mu iki gihugu cyose muri aba bantu bose cyangwa abantu ba Zarahemula, n’abantu ba Mosaya batuye mu gihugu, kugira ngo bityo bashobore gukoranyirizwa hamwe; kuko bukeye bw’aho nzatangariza abantu banjye ibi mbivanye mu kanwa kanjye bwite ko uri umwami n’umutegetsi w’aba bantu Nyagasani Imana yacu yaduhaye.\n\n11 Kandi byongeyeho, nzita aba bantu izina, kugira ngo bityo bashyirwe hejuru y’abantu bose Nyagasani yavanye mu gihugu cya Yerusalemu; kandi ibi mbikore kubera ko babaye abantu bagize umwete mu kubahiriza amategeko ya Nyagasani.\n\n12 None mbise izina ritazigera risibangana, keretse bibaye kubw’igicumuro.\n\n13 Koko, kandi byongeyeho ndababwira, ko niba aba bantu batoneshejwe cyane na Nyagasani baguye mu gicumuro, maze bagahinduka abagome n’abasambanyi, kugeza ubwo Nyagasani abarekura, kugira ngo bityo bahinduke abanyantegenke kimwe n’abavandimwe babo; kandi ntazagumye kubasigasiza ububasha bwe butagereranywa kandi butangaje, nk’uko kugeza ubu yarinze abasogokuruza bacu.\n\n14 Kuko ndababwira, ko iyo atarambura ukuboko kwe mu gusigasira abasogokoruza bacu, bagombaga kuba baraguye mu maboko y’Abalamani, maze bagahinduka ibitambo by’urwango rwabo.\n\n15 Kandi habayeho ko nyuma y’uko umwami Benyamini yari arangije kubwira ibi umuhungu we, yamuhaye inshingano yerekeranye n’ibikorwa byose by’ubwami.\n\n16 Kandi byongeyeho, yamuhaye na none inshingano yerekeye inyandiko zari zaraharagaswe ku bisate by’umuringa; ndetse n’ibisate bya Nefi; ndetse n’inkota ya Labani, n’umwiburungushure cyangwa indangacyerekezo, wayoboye abasogokuruza bacu mu gasi, yari yarakozwe n’ukuboko kwa Nyagasani kugira ngo bityo bashobore kuyoborwa, buri wese bijyanye n’ubwitonzi n’umurava bamuhaye.\n\n17 Kubera iyo mpamvu, nk’uko batizeraga ntibatunganiwe cyangwa ngo batere imbere mu rugendo rwabo, ahubwo basubijwe inyuma, kandi bikururiye umugayo w’Imana kuri bo; maze kubera iyo mpamvu bicwa n’inzara n’imibabaro ikomeye, kugira ngo bahwiturirwe kwibuka umurimo wabo.\n\n18 Kandi ubwo, habayeho ko Mosaya yagiye maze akora uko se yari amaze kumutegeka, kandi yatangarije abantu bose bari mu gihugu cya Zarahemula kugira ngo bityo bagomba kwikoranyiriza hamwe, kugira ngo bazamukire ku ngoro y’Imana kumva amagambo se aza kubabwira.\n\n", "mosiah 2": "[center][font_size=26]Igice cya 2[/font_size][/center]\n\n[i]Umwami Benyamini abwira abantu be—Asobanura uburinganire, ubutabera, n’ukuyoborwa na roho kw’ingoma ye—Abagira inama yo gukorera Umwami wabo wo mu Ijuru—Abigomeka ku ngoma y’Imana bazababazwa umubabaro nk’uwo umuriro utazima. Ahagana 124 M.K.[/i]\n\n1 Kandi habayeho ko nyuma y’uko Mosaya yari amaze gukora nk’uko se yamutegetse, kandi amaze gutanga itangazo mu gihugu hose, ngo abantu bikoranyirize hamwe mu gihugu hose, kugira ngo bashobore kuzamukira ku ngoro y’Imana kwumva amagambo umwami Benyamini azababwira.\n\n2 Kandi hari umubare munini, ndetse benshi ku buryo batababaze; kuko bari bariyongereye bihebuje kandi barakuriye neza mu gihugu.\n\n3 Ndetse bafashe imfura z’imikumbi yabo, kugira ngo bashobore gutura igitambo n’amaturo yokeje bijyanye n’itegeko rya Mose;\n\n4 Ndetse kugira ngo bashobore gutanga amashimwe kuri Nyagasani Imana yabo, yabavanye mu gihugu cya Yerusalemu, kandi yabagobotoye mu maboko y’abanzi babo, kandi agashyiraho abantu b’intabera ngo babe abigisha babo, ndetse n’umuntu w’intabera ngo abe umwami wabo, wakwirakwije amahoro mu gihugu cya Zarahemula, kandi wabigishije kuhabihiriza amategeko y’Imana, kugira go bashobore kunezerwa no kuzura urukundo ku Mana no ku bantu bose.\n\n5 Kandi habayeho ko ubwo bazamukiraga ku ngoro y’Imana, babambye amahema yabo bayizengurutse, buri mugabo ari kumwe n’umuryango we, ugizwe n’umugore we, n’abahungu be, n’abakobwa be, n’abahungu babo, n’abakobwa babo, uhereye ku mukuru ukageza ku mutoya, buri muryango utandukanyijwe n’undi.\n\n6 Nuko babamba amahema yabo ahazengurutse ingoro y’Imana, buri muntu afite umuryango w’ihema rye werekeye ku ngoro y’Imana, kugira ngo bashobore kuguma mu mahema yabo kandi bumva amagambo umwami Benyamini ababwira;\n\n7 Kuko imbaga yari nyinshi cyane ku buryo umwami Benyamini atashoboraga kubigishiriza bose imbere mu nkuta z’ingoro y’Imana, niyo mpamvu yategetse ko umunara wubakwa, kugira ngo aho abantu be bashobore kuhumvira amagambo ababwira.\n\n8 Kandi habayeho ko yatangiye kubwirira abantu be mu munara; maze ntibashobora bose kumva amagambo ye kubera ubwinshi bw’imbaga; kubera iyo mpamvu yategetse ko amagambo yavuze agomba kwandikwa kandi akohererezwa abatari aho ijwi rye ryageraga, kugira ngo bashobore nabo guhabwa amagambo ye.\n\n9 Kandi aya niyo magambo yavuze kandi yategetse ko yandikwa, avuga ati: Bavandimwe banjye, mwese mwikoranyirije hamwe, mwebwe mushobora kumva amagambo yanjye mbabwira uyu munsi; kuko sinabategetse kuza hano gukerensa amagambo mbabwira, ahubwo ko mugomba kunyumva, maze mugafungura amatwi yanyu kugira ngo mushobore kumva, n’imitima yanyu kugira ngo isobanukirwe, n’ubwenge bwanyu kugira ngo amayobera y’Imana ashobore kubahishurirwa muyiteho.\n\n10 Sinabategetse kuzamuka hano kugira ngo muntinye, cyangwa kugira ngo mutekereze ko njyewe ubwanjye nduta umuntu upfa.\n\n11 Ahubwo ndi nka mwe, ngerwaho n’ubwoko bwose bw’ubumuga mu mubiri no mu bwenge; nubwo natoranyijwe n’aba bantu, kandi nkimikwa na data, kandi nkihanganishwa n’ukuboko kwa Nyagasani kugira ngo mbe umutegetsi n’umwami w’aba bantu; kandi nkarindwa kandi ngasigasigwa n’ububasha bwe butagereranywa, kugira ngo mbakorere n’ubushobozi bwose, ubwenge n’imbaraga Nyagasani yampaye.\n\n12 Ndababwira ko nk’uko nihanganiye kumara iminsi yanjye mu murimo wanyu, ndetse kugeza iki gihe, kandi nkaba ntarabasabye zahabu cyangwa feza cyangwa ubukire ubwo aribwo bwose;\n\n13 Nta nubwo nemeye ko mwafungwa mu nzu z’imbohe, cyangwa ngo umwe agire undi umucakara, cyangwa ngo mwice, cyangwa ngo musahure, cyangwa mwibe, cyangwa musambane; nta n’ubwo ndetse nemera ko mwakora ubugome ubwo aribwo bwose, kandi nabigishije ko mugomba kubahiriza amategeko ya Nyagasani, mu bintu byose yabategetse—\n\n14 Kandi ndetse njyewe ubwanjye, nakoresheje amaboko yanjye bwite kugira ngo nshobore kubakorera, no kugira ngo mutaremererwa n’imisoro, no kugira ngo hatagira ikibabaho kigoranye kwihanganirwa—kandi mwebwe ubwanyu muri abahamya uyu munsi b’ibi bintu byose navuze.\n\n15 Nyamara, bavandimwe banjye, sinakoze ibi bintu kugira ngo nirate, nta n’ubwo mbabwira ibi bintu kugira ngo bityo nshobore kubashinja; ahubwo ndababwira ibi bintu kugira ngo mushobore kumenya ko nshobora kwisobanura n’umutimanama ukeye imbere y’Imana uyu munsi.\n\n16 Dore, ndababwira ko kubera ko nababwiye ko namaze iminsi yanjye mu murimo wanyu, sinifuza kwirata, kuko ahubwo nabaye mu murimo w’Imana.\n\n17 Kandi dore, ndababwira ibi bintu kugira ngo mushobore kwiga ubushishozi; kugira ngo mushobore kwiga ko iyo muri mu murimo wa bagenzi banyu muba muri mu murimo w’Imana yanyu gusa.\n\n18 Dore, mwanyise umwami wanyu; none niba njyewe, mwita umwami wanyu, nkora kugira ngo mbafashe, bityo ntimukwiriye gukora kugira mufashanye?\n\n19 Ndetse dore niba njyewe, mwita umwami wanyu, naramaze iminsi yanjye mu murimo wanyu, nyamara kandi wari mu murimo w’Imana, sinkwiriye amashimwe yanyu ayo ari yo yose, O mbega uko mukwiriye gushima Umwami wanyu wo mu ijuru!\n\n20 Ndababwira, bavandimwe banjye, iyaba mwashoboraga guhereza amashimwe yose n’ibisingizo roho yanyu nzima ifitiye ububasha bwo gutunga, iyo Mana yabaremye, kandi yabarinze ikanabasigasira, kandi yatumye mwishima, kandi ikabaha kubana mu mahoro—\n\n21 Ndababwira ko nimuzakorera uwabaremye kuva mu ntangiriro, kandi akaba abasigasira umunsi ku munsi, abatiza umwuka, kugira ngo mushobore kubaho no kwinyagambura kandi mukore bijyanye n’ugushaka kwanyu bwite, ndetse akabashyigikira igihe ku kindi—Ndavuga nti: Niba mwamukoreraga na roho zanyu zose nyamara muri abagaragu b’imburamumaro.\n\n22 Kandi dore, icyo abasaba gusa ni ukubahiriza amategeko ye; kandi yabasezeranyije ko nimwubahiriza amategeko ye muzatunganirwa mu gihugu; kandi ntajya ahindura icyo yavuze; niyo mpamvu, iyo mwubahirije amategeko ye abaha umugisha kandi mugatunganirwa.\n\n23 None ubu, mu mwanya wa mbere, yarabaremye, maze abaha ubuzima bwanyu, mumufitiyeho umwenda.\n\n24 Kandi icya kabiri, asaba ko mugomba gukora nk’uko yabategetse; kubera ko iyo mubikoze, abaha umugisha ako kanya; maze bityo akaba abishyuye. None muracyamurimo umwenda, kandi muwurimo, kandi muzawubamo, ubuziraherezo n’iteka ryose; none ubwo muriratira iki?\n\n25 None ubu ndabaza, mwavuga se ko hari icyo mwakwireguza? Ndabasubiza, Ntacyo. Ntimushobora kuvuga ko ndetse muri nk’umukungugu w’isi; nyamara mwararemwe mu mukungugu w’isi; ariko dore, ibyo ni iby’uwabaremye.\n\n26 Kandi njyewe, ndetse njyewe, mwita umwami wanyu, simbaruta mwebwe ubwanyu uko muri; kuko nanjye navuye mu mukungugu. None murabona ko nshaje, kandi nkaba ndi hafi kurekurira uyu mubiri upfa isi nyina wawo.\n\n27 Nicyo gituma, nk’uko nababwiye ko nabakoreye, ngendana umutimanama ukeye imbere y’Imana, ndetse bityo njyewe ubungubu nategetse ko mugomba guhurira hamwe ubwanyu, kugira ngo ngaragare nk’umwere, kandi kugira amaraso yanyu atazambazwa, ubwo nzahagarara kugira ngo ncirwe urubanza n’Imana ku bintu yantegetse biberekeyeho.\n\n28 Ndababwira ko nategetse ko mugomba guhurira hamwe ubwanyu kugira ngo mpanagure ku myambaro yanjye amaraso yanyu, muri iki gihe ndi hafi yo kujya hasi mu mva yanjye, kugira ngo nshobore kujyayo mu mahoro, kandi roho yanjye idapfa ishobore kwifatanya n’abaririmbyi bo hejuru ndirimba ibisingizo by’Imana y’intabera.\n\n29 Kandi byongeye, ndababwira ko nategetse ko mugomba kwishyira hamwe, kugira ngo nshobore kubatangariza ko ntagishoboye kuba umwigisha wanyu, cyangwa umwami wanyu;\n\n30 Kuko ndetse n’ubu, umubiri wanjye wose urahinda umushyitsi bikabije mu gihe ndimo ngerageza kubavugisha; ariko Nyagasani Imana aranshyigikiye, kandi yanyemereye ko mbavugisha, kandi yantegetse ko mbatangariza uyu munsi, ko umuhungu wanjye Mosaya ari we mwami n’umutegetsi wanyu.\n\n31 None ubu, bavandimwe banjye, nagira ngo muzakore nk’uko kugeza ubu mwakoze. Nk’uko mwubahirije amategeko yanjye, ndetse n’amategeko ya data, kandi mukaba mwaratunganiwe, kandi mukaba mwararinzwe kugwa mu maboko y’abanzi banyu, ni nk’uko nimwubahiriza amategeko y’umwana wanjye, cyangwa amategeko y’Imana muzashyikirizwa na we, muzatunganirwa mu gihugu, kandi abanzi banyu nta bubasha bazabagiraho.\n\n32 Ariko, O bantu banjye, muramenye hato amakimbirane atazahaguruka muri mwe, maze mugahitamo kumvira roho mbi, yavuzwe na data Mosaya.\n\n33 Kuko dore, hari ishyano ryavuzwe k’uzahitamo kumvira iyo roho; kuko niba ahisemo kuyumvira, nuko agahama kandi agapfira mu byaha bye, uwo aba anyweye ugucirirwaho iteka kwa roho ye bwite; kuko yahawe nk’ibihembo bye igihano gihoraho, kubera ko yarengereye itegeko ry’Imana anyuranyije n’ibyo azi.\n\n34 Ndababwira, ko nta n’umwe muri mwe, keretse abana banyu batoya batigishijwe ibyerekeye ibi bintu, utazi ko murimo umwenda uhoraho Data wo mu ijuru, wo kumuha ibyo mufite byose n’abo muribo; ndetse mwigishijwe iby’inyandiko ziriho ubuhanuzi bwavuzwe n’abahanuzi batagatifu, ndetse kugeza igihe data, Lehi, yaviriye i Yerusalemu;\n\n35 Ndetse, ibyavuzwe byose n’abasogokuruza bacu kugeza ubu. Kandi dore, na none, bavuze ibyo bategetswe na Nyagasani; kubera iyo mpamvu, ni byo kandi ni iby’ukuri.\n\n36 None ubu, ndababwira, bavandimwe banjye, ko nyuma y’uko mwamenye kandi mwigishijwe ibi bintu byose, nimucumura kandi mukanyuranya n’ibyavuzwe, kugira ngo mwivane ubwanyu muri Roho ya Nyagasani, kugira ngo atagira umwanya muri mwebwe ngo abayobore mu nzira z’ubushishozi kugira ngo mushobore guhabwa umugisha, mutunganirwe, kandi murindwe—\n\n37 Ndababwira, ko umuntu ukora ibi, uwo aba agamije kwigomeka ku Mana ku mugaragaro; kubera iyo mpamvu, aba ahisemo kumvira roho mbi, nuko agahinduka umwanzi k’ubukiranutsi bwose; kubera iyo mpamvu, Imana nta mwanya igira muri we, kuko idatura mu ngoro zanduye.\n\n38 Kubera iyo mpamvu niba uwo muntu atihannye, nuko agahama kandi agapfa ari umwanzi w’Imana, ibisabwa n’ubutabera bw’Imana bikangurira roho ye idapfa ibyiyumviro bikomeye by’inkomanga ye bwite, bigatuma iva imbere ya Nyagasani, nuko ikuzuza mu gituza cye inkomanga, n’ububabare, n’ishavu, bikamera nk’umuriro utazima, ufite ikirimi kirabya ubuziraherezo n’iteka ryose.\n\n39 None ubu ndababwira, ko nta mpuhwe zizagera kuri uwo muntu; niyo mpamvu iteka rye rya nyuma ari ukwihanganira umubabaro utagira iherezo.\n\n40 O, mwebwe mwese basaza, ndetse namwe basore, namwe bana bato mushobora gusobanukirwa amagambo yanjye, kuko nababwiye neruye kugira ngo mushobore gusobanukirwa, ndasenga ngo muhugukire urwibutso rw’ imibereho iteye ubwoba y’abaguye mu gicumuro.\n\n41 Kandi byongeye, ndifuza ko muzirikana imibereho y’umugisha kandi y’ibyishimo y’abubahiriza amategeko y’Imana. Kuko dore, barahirwa mu bintu byose, haba iby’umubiri n’ibya roho; kandi nibakomeza kuba indahemuka kugeza ku ndunduro bazakirwa mu ijuru, kugira ngo aho bashobore guturana n’Imana mu mibereho y’ibyishimo bitagira iherezo. O mwibuke, mwibuke ko ibi bintu ari iby’ukuri; kuko Nyagasani Imana yabivuze.\n\n", "mosiah 3": "[center][font_size=26]Igice cya 3[/font_size][/center]\n\n[i]Umwami Benyamini akomeza ijambo rye—Nyagasani Nyiringoma azigishiriza abantu mu buturo bw’ibumba—Amaraso azava muri buri mwenge w’uruhu ubwo azatanga impongano y’ibyaha by’isi—Izina rye niryo ryonyine ribonerwamo agakiza—Abantu bashobora kwivanaho umuntu kamere maze bagahinduka Abera binyuze mu Mpongano—Urugaraguro rw’umugome ruzaba nk’inyanjya y’umuriro n’amazuku. Ahagana 124 M.K.[/i]\n\n1 Kandi byongeye bavandimwe banjye, ndasaba kuntega amatwi, kuko hari ibyo mfite bindi byo kubabwira; kuko dore, mfite ibintu byo kubabwira byerekeye ibigiye kuza.\n\n2 Kandi ibintu mbabwira mbimenyeshwa n’umumarayika w’Imana. Kandi yarambwiye ati: Kanguka; nuko ndakanguka, maze mbona ahagaze imbere yanjye.\n\n3 Nuko arambwira ati: Kanguka, maze wumve amagambo ngiye kukubwira; kuko dore, nje kugutangariza ubutumwa bwiza bw’umunezero ukomeye.\n\n4 Kuko Nyagasani yumvise amasengesho yawe, kandi yaciye urubanza rw’ubukiranutsi bwawe, nuko anyohereza kugutangariza ko ushobora kunezerwa; kandi ko ushobora kubitangariza abantu bawe, kugira ngo bashobore nabo kuzura umunezero.\n\n5 Kuko dore, igihe kiraje, kandi ntikiri kure cyane, kugira ngo n’ububasha, Nyagasani Nyiringoma utegeka, wahozeho, kandi akaba ari uw’ubuziraherezo bwose, azamanukire mu bana b’abantu avuye mu ijuru, kandi azatura mu buturo bw’ibumba, kandi azakomereza mu bantu, akora ibitangaza bikomeye, nko gukiza abarwayi, guhagurutsa abapfuye, ategeka ibirema kugenda, impumyi kubona, n’igipfamatwi kumva, kandi akiza ubwoko bwose bw’indwara.\n\n6 Kandi azirukana za sekibi, cyangwa roho mbi zituye mu mitima y’abana b’abantu.\n\n7 Kandi dore, azihanganira ibishuko, n’ububabare bw’umubiri, inzara, inyota, n’umunaniro, ndetse biruta ibyo umuntu yakwihanganira, uretse ikica; kuko dore, ishavu rye rizaba ryinshi kubera ubugome n’ibizira by’abantu be ku buryo amaraso azava muri buri mwenge w’uruhu.\n\n8 Kandi azitwa Yesu Kristo, Umwana w’Imana, Se w’ijuru n’isi, Umuremyi w’ibintu byose uhereye mu ntangiriro; kandi nyina azitwa Mariya.\n\n9 None reba, aje kubwe, kugira ngo agakiza kazagere ku bana b’abantu ndetse binyuze mu ukwizera izina rye; kandi ndetse nyuma y’ibi byose bazamufata nk’umuntu, maze bavuge ko afite sekibi, maze bamukubite ikiboko, nuko bamubambe.\n\n10 Kandi azahaguruka ku munsi wa gatatu mu bapfuye; kandi dore, ahagurukijwe no gucira urubanza isi; kandi dore, ibi bintu byose bikozwe kugira ngo urubanza rukiranuka rushobore kuza ku bana b’abantu.\n\n11 Kuko dore ndetse amaraso ye ahongeye ibyaha by’abagushijwe n’igicumuro cya Adamu, bapfuye bataramenya ugushaka kw’Imana kuri bo, cyangwa bakoze icyaha mu bujiji.\n\n12 Ariko ishyano, ishyano rigwiriye uzi ko yigomeka ku Mana! Kuko agakiza ntawe kageraho gatyo keretse kazanywe n’ukwihana n’ukwizera muri Nyagasani Yesu Kristo.\n\n13 Kandi Nyagasani Imana yohereje abahanuzi be batagatifu mu bana b’abantu bose, gutangariza ibi bintu buri muryango, ubwoko, n’ururimi, kugira ngo bityo abo aribo bose bazizera ko Kristo azaza, abo nyine bashobore kubabarirwa ibyaha byabo, maze banezerwe n’umunezero uhebuje bikomeye, ndetse nk’aho yarangije kuza muri bo.\n\n14 Nyamara Nyagasani Imana yabonye ko abantu be bashinze ijosi, maze abashyiriraho itegeko, ndetse itegeko rya Mose.\n\n15 Kandi ibimenyetso byinshi, n’ibitangaza, n’ibishushanyo, n’amarenga yarabiberetse, byerekeye ukuza kwe; ndetse abahanuzi batagatifu bababwiye ibyerekeye ukuza kwe; ariko nyamara banangiye imitima yabo, maze ntibasobanukirwa ko itegeko rya Mose ntacyo rimaze keretse binyuze mu mpongano y’amaraso ye.\n\n16 Kandi ndetse niyo bishobokaga ko abana batoya bashobora gukora icyaha ntibari gushobora gukizwa; ariko ndababwira barahirwa; kuko dore, nko muri Adamu, cyangwa ku bwa kamere, baragwa, ndestse bityo amaraso ya Kristo agahongerwa ibyaha byabo.\n\n17 Kandi byongeyeho, ndababwira, ko nta rindi zina rizabaho cyangwa indi nzira cyangwa uburyo bwanyurwamo ngo agakiza gashobore kugera ku bana b’abantu, keretse byonyine binyuze mu izina rya Kristo, Nyagasani Nyiringoma.\n\n18 Kuko dore aca imanza, kandi urubanza rwe ntirubera; n’umwana mutoya ntacirwaho iteka apfira mu bwana bwe; ariko abantu bazacirwaho iteka kubwa roho zabo bwite keretse bicishije bugufi nuko bagahinduka nk’abana batoya, maze bakemera ko agakiza kahozeho, kandi kariho, kandi kazazanwa, binyuze mu maraso y’igitambo cya Kristo, Nyagasani Nyiringoma.\n\n19 Kuko umuntu kamere ni umwanzi w’Imana, kandi yamubaye uhereye ku kugwa kwa Adamu, kandi azamuba, iteka ryose n’ubuziraherezo, keretse niyiyegurira ubutumire bwa Roho Mutagatifu, kandi akiyambura umuntu kamere maze agahinduka uwera binyuze mu mpongano ya Kristo Nyagasani, nuko agahinduka nk’umwana mutoya, wumvira, ugwa neza, wicisha bugufi, wihangana, wuzuye urukundo, ushaka kwakira ibintu byose Nyagasani abona ko akwiriye kumwikoreza, ndetse nk’uko umwana yumvira se.\n\n20 Kandi byongeyeho, ndababwira, ko igihe kizaza ubwo ubumenyi bw’Umukiza buzakwira muri buri bwoko, umuryango, ururimi, n’abantu.\n\n21 Kandi dore, ubwo icyo gihe kizaza, nta muntu uzasangwa ari umwere imbere y’Imana, keretse abana batoya, binyuze byonyine mu kwihana n’ukwizera izina rya Nyagasani Imana Nyiringoma.\n\n22 Kandi ndetse icyo gihe, ubwo uzaba warigishije abantu bawe ibintu Nyagasani Imana yawe yagutegetse, ndetse icyo gihe ntibazasanganwa umugayo ukundi mu jisho ry’Imana, hakurikijwe byonyine amagambo nababwiye.\n\n23 None ubu nababwiye amagambo Nyagasani Imana yantegetse.\n\n24 Kandi bityo Nyagasani aravuga ati: bizahagarara nk’ubuhamya bwemye bishinja aba bantu, ku munsi w’urubanza, aho bazacirwa urubanza, umuntu wese bijyanye n’imirimo ye, niba ari myiza, cyangwa niba ari mibi.\n\n25 Kandi niba ari mibi bambikwe isura iteye ubwoba y’ibyaha byabo bwite n’ibizira bibatere kuva imbere ya Nyagasani bajye mu mibereho y’agahinda gakabije n’umubabaro w’ubuziraherezo, aho badashobora kuva ukundi; kubera iyo mpamvu banyweshejwe ugucirwaho iteka kuri roho zabo bwite.\n\n26 Kubera iyo mpamvu, banyweye ku nkongoro y’umujinya w’Imana, ubutabera butabahakanye ukundi nk’uko butahakanye ko Adamu yaguye kubera ko yafashe ku rubuto rwabujijwe; kubera iyo mpamvu, impuhwe ntibari kuzigirirwa ukundi iteka ryose.\n\n27 Kandi umubabaro wabo ni nk’inyanja y’umuriro n’amazuku, bifite ibibatsi bitazima, kandi n’umwotsi wabyo ugacuncumuka ubuziraherezo n’iteka ryose. Uko niko Nyagasani yantegetse. Amena.\n\n", "mosiah 4": "[center][font_size=26]Igice cya 4[/font_size][/center]\n\n[i]Umwami Benyamini akomeza ijambo rye—Agakiza kaza kubera Impongano—Mwiringire Imana kugira ngo mukizwe—Mukomeze ukubabarirwa kw’ibyaha byanyu binyuze mu ukwiringira—Muhe ku byo mutunze abakene—Mukore ibintu byose mu bushishozi n’ubwitonzi. Ahagana 124 M.K.[/i]\n\n1 Nuko ubwo, habayeho ko ubwo umwami Benyamini yari amaze kuvuga amagambo yahawe n’umumarayika wa Nyagasani, yazengurukije amaso ye mu mbaga, kandi dore baguye hasi, kuko ugutinya Nyagasani kwabajeho.\n\n2 Kandi bibonye ubwabo muri kamere muntu yabo bwite, ndetse barutwa n’umukungugu w’isi. Kandi bose basakurije rimwe, bavuga bati: O gira impuhwe, kandi ukoreshe amaraso y’impongano ya Kristo kugira ngo dushobore guhabwa imbabazi z’ibyaha byacu, maze imitima yacu isukurwe; kuko twiringira Yesu Kristo, Umwana w’Imana, waremye ijuru n’isi, n’ibintu byose; uzamanukira mu bana b’abantu.\n\n3 Kandi habayeho ko nyuma y’uko bari bamaze kuvuga aya magambo Roho wa Nyagasani yaje kuri bo, nuko buzura umunezero, kubera ko bari bahawe ukubabarirwa kw’ibyaha byabo, kandi bafite amahoro y’umutimanama, kubera ukwizera guhebuje bari bafite muri Yesu Kristo uzaza, bijyanye n’amagambo umwami Benyamini yababwiye.\n\n4 Kandi umwami Benyamini yongeye gufungura akanwa ke maze atangira kubabwira, avuga ati: Nshuti zanjye n’abavandimwe banjye, bwoko bwanjye n’abantu banjye, ndashaka kongera kubasaba kwitonda, kugira ngo mushobore kumva no gusobanukirwa amagambo yanjye asigaye ngiye kubabwira.\n\n5 Kuko dore, niba ubumenyi bw’ubwiza bw’Imana muri iki gihe bwarabakanguyemo icyiyumviro cy’ukutagira umumaro kwanyu, n’ukutagira agaciro n’imimerere yaguye—\n\n6 Ndababwira, niba mwaramenye ubwiza bw’Imana, n’ububasha bwayo butagereranywa, n’ubushishozi bwayo, n’ukudacogora kwayo, n’ukwihanganira abana b’abantu kwayo; ndetse n’impongano yateguwe uhereye ku iremwa ry’isi, kugira ngo kubw’ibyo agakiza gashobore kugera ku uzashyira ukwizera kwe muri Nyagasani, kandi agire umwete mu kubahiriza amategeko ye, kandi akomeze mu kwizera ndetse kugeza ku ndunduro y’ubuzima bwe, ndavuga ubuzima bw’umubiri upfa—\n\n7 Ndavuga, ko uyu ari we muntu wakira agakiza, binyuze mu mpongano yari yarateguwe uhereye ku iremwa ry’isi ku nyokomuntu yose, yahozeho uhereye ku kugwa kwa Adamu, cyangwa uriho, cyangwa uzabaho, ndetse kugeza ku mperuka y’isi.\n\n8 Kandi ubu nibwo buryo agakiza kabonekamo. Kandi nta kandi gakiza uretse aka kavuzweho; nta n’ubundi buryo umuntu yakirizwamo uretse uburyo nababwiye.\n\n9 Mwemere Imana; mwemere ko iriho, kandi ko yaremye ibintu byose, haba mu ijuru cyangwa ku isi; mwemere ko ifite ubushishozi bwose, n’ububasha bwose, haba mu ijuru cyangwa ku isi; mwizere ko umuntu atasobanukirwa ibintu byose Imana ishobora gusobanukirwa.\n\n10 Kandi byongeye, mwizere ko mugomba kwihana ibyaha byanyu kandi mubyange, nuko mwicishe bugufi imbere y’Imana; kandi musabe nta buryarya bw’umutima kugira ngo izabababarire; kandi ubu niba mwizera ibi bintu byose murebe ko mubikora.\n\n11 Kandi ndongera kubabwira nk’uko nabibabwiye mbere, ko uko mwamenye ikuzo ry’Imana, cyangwa niba mwaramenye ubwiza bwayo kandi mwarasogongeye ku rukundo rwayo, kandi mwarahawe ukubabarirwa kw’ibyaha byanyu, byatumye mugira uwo munezero ukomeye bihebuje muri roho zanyu, ni nk’uko nshaka ko mwibuka, kandi igihe cyose mugahorana urwibutso, ubuhangange bw’Imana, n’ukutagira umumaro kwanyu, n’ubwiza bwayo n’ukwihanganira mwebwe, biremwa bitagira agaciro, maze mwiyoroshye ndetse mu ndiba z’ubwiyoroshye, mutabaze izina rya Nyagasani buri munsi, kandi muhagarare mushikamye mu kwizera kw’ugiye kuza, wavuzwe n’akanwa k’umumarayika.\n\n12 Kandi dore, ndababwira ko nimukora ibi muzanezerwa buri gihe, kandi mukuzuzwa urukundo rw’Imana, kandi buri gihe mugahorana ukubabarirwa kw’ibyaha byanyu; maze mukure mu bumenyi bw’ikuzo ry’uwabaremye, cyangwa mu bumenyi bw’ikiri cyo kandi cy’ukuri.\n\n13 Kandi ntimuzagira umutima wo gutukana, ahubwo uwo kubana amahoro, no guha buri muntu ibijyanye n’icyo akwiriye.\n\n14 Kandi ntimuzemera ko abana banyu bicwa n’inzara, cyangwa bambara ubusa; nta n’ubwo muzabemerera kwica amategeko y’Imana, no kurwana no gutongana, no gukorera sekibi, ari we shebuja w’icyaha, cyangwa ari we roho mbi yavuzwe n’abasogokuruza bacu, we mwanzi w’ubukiranutsi bwose.\n\n15 Ahubwo muzabigisha kugendera mu nzira z’ukuri no kwitonda; muzabigisha gukundana, no gufashanya.\n\n16 Ndetse, mwebwe ubwanyu muzatabare abakeneye gutabarwa; muzahe ku mutungo wanyu abari mu bukene; kandi ntimuzihanganira ko umusabirizi asabira ubusa, maze ngo mumwirukane ajye kwipfira.\n\n17 Ahari muzavuga muti: Umuntu yikururiye ubutindi bwe; nicyo gituma nzahina akaboko kanjye, maze sinzahe ku biryo byanjye, cyangwa ngo nsangire nawe ku mutungo wanjye kugira ngo atababara, kuko ibihano bye ari intabera—\n\n18 Ahubwo ndababwira, O muntu, uwo ari we wese ukora ibi niwe ufite impamvu ikomeye yo kwihana; kandi keretse niyihana ibyo yakoze, naho ubundi azarimbuka iteka ryose, kandi nta mwanya afite mu bwami bw’Imana.\n\n19 Kuko dore, ese twese ntituri abasabirizi? Ese twese ntidutega amakiriro kuri Umwe, ari we Mana, kuko umutungo wose dufite, w’ibyo kurya n’imyambaro, n’uwa zahabu, n’uwa feza, n’uwo ubukire bwose dufite w’ubwoko bwose?\n\n20 Kandi dore, ndetse no muri iki gihe, mwatabazaga izina rye, kandi musaba ukubabarirwa kw’ibyaha byanyu. None se yaba yaremeye ko mwasabiye ubusa? Oya; yabasutseho Roho yayo, maze ituma imitima yanyu yuzuzwa umunezero, kandi yatumye iminwa yanyu iceceka kugira ngo mutavuga, bityo umunezero wanyu wari uhebuje.\n\n21 None ubwo, niba Imana, yabaremye, mukaba muyitezeho amakiriro y’ubuzima bwanyu n’ibyo mutunze byose n’abo muribo, ibaha icyo ari cyo cyose muyisabye gikwiriye, mwizeye, mwemera ko muzakibona, O noneho, mukwiriye rwose gusangira ibyo mufite.\n\n22 Kandi niba mucira urubanza umuntu ubasaba ku byo mutunze kugira ngo adapfa, maze mukamuciraho iteka, mwebwe muzacirwaho iteka bingana iki kubera kwihambiraho ibyo mutunze, bitari n’ibyanyu ahubwo by’Imana, ari yo nyiri ubugingo bwanyu; kandi nyamara mutarabisabye, cyangwa ngo mwihane ibintu mwakoze.\n\n23 Ndababwira, ishyano ribe kuri uwo muntu, kuko ibyo atunze bizarimbukana na we; kandi ubu, ndabwira ibi bintu abatunzi bijyanye n’ibintu by’iyi si.\n\n24 Kandi byongeye, ndabwira abakene, mwebwe mudafite kandi nyamara mufite ibihagije, kugira ngo mubeho umunsi ku munsi; ndavuga mwebwe mwese mwima abasabiriza, kuko ntacyo mufite; ndashaka ko mwibwira mu mitima yanyu muti: Ntacyo ntanga kubera ko ntacyo mfite, ariko iyo ngira nari gutanga.\n\n25 Kandi ubu, niba mwibwira ibi mu mitima yanyu murakomeza kuba nta mugayo, naho ubundi mwacirwaho iteka; kandi ugucirwaho iteka kwanyu gufite ishingiro kuko mwifuza n’ibyo mutarahabwa.\n\n26 Kandi ubu, kubw’ibi bintu nababwiye—ni ukuvuga, kubw’ugukomeza ukubabarirwa ibyaha byanyu umunsi ku munsi, kugira ngo mushobore kugenda imbere y’Imana nta mugayo—nifuza ko mwasangira ibyo mutunze n’abakene, buri muntu bijyanye n’ibyo afite, nko kugaburira abashonje, kwambika abambaye ubusa, gusura abarwayi no kubaha ibibazahura haba ibya roho cyangwa iby’umubiri, bijyanye ibyo bifuza.\n\n27 Kandi murebe ko ibi bintu byose byakozwe mu bushishozi n’ubwitonzi; kuko si ngombwa ko umuntu yiruka cyane kurusha uko imbaraga ze zingana. Kandi byongeye, ni ngombwa ko yagira umwete, kugira ngo azatsindire igihembo; kubera iyo mpamvu, ibintu byose bigomba gukorwa mu bwitonzi.\n\n28 Kandi ndifuza ko mwakwibuka, ko uwo ari we wese muri mwe utira ikintu umuturanyi we agomba kugarura icyo yatiye, nk’uko yabyiyemeje, cyangwa se bitabaye ibyo uzaba ukoze icyaha; kandi wenda uzatuma umuturanyi wawe nawe akora icyaha.\n\n29 Kandi nsoza, sinashobora kubabwira ibintu byose mwakoreramo icyaha; kuko hariho inzira zitandukanye n’uburyo, ndetse byinshi cyane ku buryo ntashobora kubibara.\n\n30 Ariko ibi nibyo nshoboye kubabwira, kugira ngo nimutireba neza ubwanyu, n’ibitekerezo byanyu, n’amagambo yanyu, n’ibikorwa byanyu, nuko ngo mwitondere amategeko y’Imana, kandi mukomeze kwizera ibyo mwumvise byerekeye ukuza kwa Nyagasani wacu, ndetse kugeza ku ndunduro y’ubuzima bwanyu, mugomba kuzarimbuka. None ubu, O muntu, ibuka, kandi utarimbuka.\n\n", "mosiah 5": "[center][font_size=26]Igice cya 5[/font_size][/center]\n\n[i]Abera babaye abahungu n’abakobwa ba Kristo binyuze mu kwizera—Bitirirwa ubwo izina rya Kristo—Umwami Benyamini abashishikariza gushikama no kutanyeganyega mu mirimo myiza. Ahagana 124 M.K.[/i]\n\n1 Kandi ubwo, habayeho ko ubwo umwami Benyamini bityo yari amaze kubwira abantu be, yaboherejemo abantu, yifuza kumenya niba abantu be bizeye amagambo yababwiye.\n\n2 Nuko bose basakurije rimwe, bavuga bati: Koko, twemeye amagambo yose watubwiye; ndetse, tuzi iby’ubudakemwa n’ukuri kwabyo, kubera Roho ya Nyagasani Nyiringoma, wakoze impinduka ikomeye muri twe, cyangwa mu mitima yacu, kugira ngo tutagira ubundi buryo bwo gukora ikibi, ahubwo bwo gukora icyiza ubudahwema.\n\n3 Kandi natwe, ubwacu, na none, binyuze mu bwiza budashira bw’Imana, n’imyigaragarize ya Roho we, dufite ibisobanuro bikomeye by’ibizaza; kandi bibaye ngombwa, dushobora guhanura iby’ibintu byose.\n\n4 Kandi ni ukwizera twagize ku bintu umwami wacu yatubwiye kwatuzanye kuri ubu bumenyi bukomeye, tunezererwamo umunezero ukomeye bihebuje nk’uwo.\n\n5 Kandi turashaka kugirana igihango n’Imana yacu cyo gukora ugushaka kwayo, no kumvira amategeko yayo mu bintu byose izadutegeka, mu minsi yacu yose isigaye, kugira ngo tutikururira umubabaro utagira iherezo, nk’uko byavuzwe n’umumarayika, kugira ngo tutanywera ku nkongoro y’umujinya w’Imana.\n\n6 Kandi ubu, aya niyo magambo umwami Benyamini yabifuzagaho; kandi niyo mpamvu yababwiye ati: Mwavuze amagambo nifuzaga; kandi igihango mwagiranye ni igihango cy’ubukiranutsi.\n\n7 Kandi ubu, kubera igihango mwagiranye muzitwa abana ba Kristo, abahungu be, n’abakobwa be; kuko dore, uyu munsi yababyaye kubwa roho; kuko mwivugira ko imitima yanyu yahindutse binyuze mu kwizera izina rye; kubera iyo mpamvu, mwabyawe na we kandi mwahindutse abahungu be n’abakobwa be.\n\n8 Kandi munsi y’iri izina muhabwa ubwisanzure, kandi nta rindi zina mwashobora kubohorerwamo. Nta rindi zina ryatanzwe ribonerwamo agakiza; kubera iyo mpamvu, nifuza ko mwakwitirirwa izina rya Kristo, mwebwe mwese mwagiranye igihango n’Imana ko muzumvira kugeza ku ndunduro y’ubuzima bwanyu.\n\n9 Kandi hazabaho ko uwo ari we wese ukora ibi azaboneka iburyo bw’Imana, kuko azamenya izina yitwa; kuko azitwa izina rya Kristo.\n\n10 None ubu hazabaho, ko uwo ari we wese utazitirirwa izina rya Kristo agomba kwitwa irindi zina runaka; kubera iyo mpamvu azibona ibumoso bw’Imana.\n\n11 Kandi nagira ngo muzibuke na none, ko iri ariryo zina navuze ko nzabaha ritazasibangana na rimwe, keretse bitewe n’igicumuro; kubera iyo mpamvu, mwirinde ngo mudacumura, kugira ngo izina ridasibangana mu mitima yanyu.\n\n12 Ndababwira, nagira ngo muzibuke kuzirikana izina rihora ryanditse mu mitima yanyu, kugira ngo mutazajya ibumoso bw’Imana, ahubwo kugira ngo mwumve kandi mumenye ijwi rizabahamagara, ndetse, n’izina muzitwa.\n\n13 Kuko mbese umuntu yamenya ate shebuja atigeze akorera, kandi w’umunyamahanga kuri we, kandi uri kure y’ibitekerezo n’imigambi by’umutima we?\n\n14 Kandi byongeye, ese umuntu yafata indogobe y’umuturanyi we, maze akayigumana? Ndababwira nti: Oya; nta n’ubwo yakwemera ko isangira n’umukumbi we, ahubwo arayirukana, maze akayijugunya hanze. Ndababwira, ko ni nk’uko bizamera muri mwebwe niba mutazi izina mwitwa.\n\n15 Kubera iyo mpamvu, nagira ngo mube mushikamye kandi mutanyeganyega, muhore mwihundagazaho imirimo myiza, kugira ngo Kristo, Nyagasani Imana Nyiringoma, ashobore kubagwatira nk’abe, kugira ngo muzashobore kuzanwa mu ijuru, ngo mushobore kugira agakiza karambye n’ubuzima buhoraho, binyuze mu bushishozi, n’ububasha, n’ubutabera, n’imbabazi by’uwaremye ibintu byose, mu ijuru no ku isi, ari we Imana isumba byose. Amena.\n\n", "mosiah 6": "[center][font_size=26]Igice cya 6[/font_size][/center]\n\n[i]Umwami Benyamini yandika amazina y’abantu kandi agashyiraho abatambyi bo kubigisha—Mosaya aba ku ngoma nk’umwami ukiranuka. Ahagana 124–121 M.K.[/i]\n\n1 Kandi ubwo, umwami Benyamini yatekereje ko byari ingenzi, nyuma yo kurangiza kubwira abantu, ko agomba gufata amazina y’abo bose bagiranye igihango n’Imana cyo kubahiriza amategeko yayo.\n\n2 Nuko habayeho ko nta roho n’imwe, keretse iz’abana batoya, itaragize igihango kandi itaritiriwe izina rya Kristo.\n\n3 Kandi byongeye, habayeho ko ubwo umwami Benyamini yari arangije ibi bintu byose, kandi amaze kwimika umuhungu we Mosaya ngo abe umutegetsi n’umwami w’abantu be, kandi amaze kumuha inshingano zose zerekeye ubwami, ndetse amaze gushyiraho abatambyi bo kwigisha abantu, kugira ngo bityo bashobore kumva no kumenya amategeko y’Imana, no kubakangurira kwibuka iby’indahiro bakoze, yasezereye imbaga, nuko barataha, buri wese, bijyanye n’ imiryango yabo, mu mazu yabo bwite.\n\n4 Nuko Mosaya atangira kuba ku ngoma mu mwanya wa se. Kandi yatangiye kuba ku ngoma afite imyaka mirongo itatu, byari bimaze kuba hamwe, nk’imyaka magana ane na mirongo irindwi n’itandatu uhereye igihe Lehi yaviriye i Yerusalemu.\n\n5 Kandi umwami Benyamini yabayeho imyaka itatu maze arapfa.\n\n6 Kandi habayeho ko umwami Mosaya yagendeye mu nzira za Nyagasani, kandi yitondeye imanza ze n’amateka ye, kandi yubahiriza amategeko ye mu bintu ibyo aribyo byose yamutegetse.\n\n7 Nuko umwami Mosaya ategeka abantu be ko bagomba guhinga ubutaka. Ndetse na we, ubwe, yahinze ubutaka, kugira ngo bityo atabera umutwaro abantu be, kugira ngo akore ibijyanye n’ibyo se yari yarakoze mu bintu byose. Kandi nta makimbirane yabayeho mu bantu be bose mu gihe cy’imyaka itatu.\n\n", "mosiah 7": "[center][font_size=26]Igice cya 7[/font_size][/center]\n\n[i]Amoni abona igihugu cya Lehi-Nefi, aho Limuhi yari umwami—Abantu ba Limuhi bari mu buretwa bw’Abalamani—Limuhi avuga amateka yabo—Umuhanuzi (Abinadi) yari yarahamije ko Kristo ari Imana na Se w’ibintu byose—Ababiba umwanda basarura serwakira, naho abiringira Nyagasani bazatabarwa. Ahagana 121 M.K.[/i]\n\n1 Kandi ubwo, habayeho ko nyuma y’uko umwami Mosaya yari amaze kugira amahoro arambye mu gihe cy’imyaka itatu, yifuje kumenya ibyerekeye abantu bagiye gutura mu gihugu cya Lehi-Nefi, cyangwa mu murwa wa Lehi-Nefi; kuko abantu be ntacyo bari barabumviseho uhereye ku gihe baviriye mu gihugu cya Zarahemula; kubera iyo mpamvu, baramujujubije n’ibibazo byabo.\n\n2 Kandi habayeho ko umwami Mosaya yemeye ko cumi na batandatu bo mu bagabo babo b’intarumikwa bazamukira mu gihugu cya Lehi-Nefi, kubaririza ibyerekeye abavandimwe babo.\n\n3 Kandi habayeho ko ku munsi ukurikiraho batangiye kuzamuka, bajyanye na wa wundiAmoni, kubera ko yari umugabo w’intarumikwa kandi w’umunyembaraga, wakokomokaga muri Zarahemula; ndetse yari umuyobozi wabo.\n\n4 Kandi ubwo, ntibari bazi inzira bagombaga kunyuramo mu gasi kugira ngo bazamukire mu gihugu cya Lehi-Nefi; kubera iyo mpamvu bazerereye iminsi myinshi mu gasi, ndetse iminsi mirongo ine niyo bamaze bazerera.\n\n5 Nuko ubwo bari bamaze kuzerera iminsi mirongo ine bageze ku gasozi, kari mu majyaruguru y’igihugu cya Shilomu, maze aho bahabamba amahema yabo.\n\n6 Nuko Amoni afata batatu mu bavandimwe be, kandi amazina yabo yari Amaleki, Helemu, na Hemu, maze bamanukira mu gihugu cya Nefi.\n\n7 Kandi dore, bahuye n’umwami w’abantu bari mu gihugu cya Nefi, no mu gihugu cya Shilomu; kandi bagoswe n’uburinzi bw’umwami, nuko barafatwa, kandi barabohwa, maze bashyirwa mu nzu y’imbohe.\n\n8 Kandi habayeho ko ubwo bari bamaze iminsi ibiri mu nzu y’imbohe bongeye kujyanwa imbere y’umwami, kandi iminyururu yabo yari yadohowe; nuko bahagarara imbere y’umwami, maze bemererwa, cyangwa ahubwo bategekwa, ko basubiza ibibazo ababaza.\n\n9 Maze arababwira ati: Dore, ndi Limuhi, umuhungu wa Nowa, wari umuhungu wa Zenifu, waturutse mu gihugu cya Zarahemula kugira ngo aragwe iki gihugu, cyari igihugu cy’abasogokuruza babo, wagizwe umwami n’ijwi rya rubanda.\n\n10 Kandi ubu, ndifuza kumenya impamvu mwashize amanga yo kuza hafi y’inkuta z’uyu murwa, mu gihe njyewe, ubwanjye, nari kumwe n’abarinzi banjye inyuma y’irembo?\n\n11 Kandi ubu, kubera iyo mpamvu nemeye ko mugomba kurindwa, kugira ngo nshobore kubaririza ibyanyu, naho ubundi mba nategetse ko abarinzi banjye babica. Mwemerewe kuvuga.\n\n12 Kandi ubwo, ubwo Amoni yabonaga ko yemerewe kuvuga, yigiye imbere nuko yunama imbere y’umwami; maze arongera arahaguruka aravuga ati: O mwami, ndashimira cyane imbere y’Imana uyu munsi ko nkiri muzima, kandi nkaba nemerewe kuvuga; kandi ndagerageza kuvuga nshize amanga;\n\n13 Kuko nzi neza ko iyo uba wamenye utari kuba wemeye ko nambikwa iyi minyururu. Kuko ndi Amoni, kandi nkomoka muri Zarahemula, kandi nazamutse mu gihugu cya Zarahemula kugira ngo mbaririze ibyerekeye abavandimwe bacu, Zenifu yavanye muri kiriya gihugu.\n\n14 Kandi ubwo, habayeho ko nyuma y’uko Limuhi yari amaze kumva amagambo ya Amoni, yishimye bihebuje, maze aravuga ati: Ubu, menye by’ukuri ko abavandimwe banjye bahoze mu gihugu cya Zarahemula bakiriho. None ubu, ndanezerewe; kandi ejo nzategeka ko abantu banjye banezererwa nabo.\n\n15 Kuko dore, turi mu buretwa bw’Abalamani, kandi ducibwa umusoro uruhije kwihanganirwa. Kandi ubu, dore, abavandimwe bacu bazatugobotora mu buretwa bwacu, cyangwa amaboko y’Abalamani, kandi tuzaba abacakara babo; kuko biraruta ko twaba abacakara b’Abanefi kuruta kwishyura ikoro umwami w’Abalamani.\n\n16 Kandi ubwo, umwami Limuhi yategetse abarinzi be ko batongera kuboha Amoni cyangwa abavandimwe be, ahubwo abategeka ko bajya ku gasozi kari mu majyaruguru ya Shilomu, nuko bakazana abavandimwe babo mu mujyi, kugira ngo bityo bashobore kurya, no kunywa, no kuruhuka imirimo y’urugendo rwabo; kuko bagowe n’ibintu byinshi; bishwe n’inzara, inyota, n’umunaniro.\n\n17 Kandi ubwo, habayeho bukeye bwaho ko umwami Limuhi yohereje itangazo mu bantu be bose, kugira ngo bityo bashobore kwikoranyirirza hamwe ku ngoro y’Imana, kugira ngo bumve amagambo yashakaga kubabwira.\n\n18 Kandi habayeho ko ubwo bari bamaze kwikoranyiriza hamwe yababwiye muri ubu buryo, avuga ati: O mwebwe, bantu banjye, mwubure imitwe yanyu maze muhumure; kuko dore, igihe kiri hafi, cyangwa ntikiri kure cyane, ubwo tutazongera kugengwa n’abanzi bacu, nubwo intambara zacu nyinshi, zabaye impfabusa; nyamara ndizera ko hasigaye intambara ihamye igomba kurwanwa.\n\n19 Kubera iyo mpamvu, nimwubure imitwe yanyu, nuko munezerwe, maze mushyire amizero yanyu muri iyo Mana yari Imana ya Aburahamu, na Isaka, na Yakobo; ndetse, iyo Mana yavanye abana ba Isirayeli mu gihugu cya Egiputa, nuko igatuma banyura mu Nyanja Itukura ku butaka bwumye, maze ikabagaburira manu kugira ngo badatikirira mu gasi; n’ibintu birenze byinshi yabakoreye.\n\n20 Kandi byongeye, iyo Mana nyine yavanye abasogokuruza bacu mu gihugu cya Yerusalemu, maze irinda kandi isigasira abantu bayo ndetse kugeza ubu; kandi dore, ni ukubera ubukozi bw’ibibi bwacu n’ibizira yatuzanye mu buretwa.\n\n21 None mwebwe mwese muri abahamya uyu munsi, ko Zenifu, wagizwe umwami w’aba bantu, yari ahebuje kuba umunyamurava kugira ngo aragwe igihugu cy’abasogokuruza be, kubera iyo mpamvu yari yarabeshywe n’uburiganya n’ubucakura bw’umwami Lamani, wari waragiranye isezerano n’umwami Zenifu, kandi wari warashyize mu maboko ye imitungo y’igice cy’igihugu, cyangwa ndetse umurwa wa Lehi-Nefi, n’umurwa wa Shilomu; n’igihugu kibikikije—\n\n22 Kandi yakoze ibi byose, kubera umugambi umwe wo kuzana aba abantu guhakwa cyangwa mu buretwa. None dore, twebwe muri iki gihe twishyura ikoro umwami w’Abalamani ringana n’icya kabiri cy’ibigori byacu, na sayiri yacu, ndetse impeke zacu zose z’ubwoko bwose, n’icya kabiri cy’urwunguko rw’umukumbi wacu n’amashyo yacu; ndetse icya kabiri cy’ibyo dufite cyangwa dutunze umwami w’Abalamani arakitwaka, cyangwa ubuzima bwacu.\n\n23 None se ubu, ibi ntibigoranye kubyihanganira? None se uyu siwo, mubabaro wacu, ukomeye? Kandi dore, impamvu ikomeye idutera gutaka.\n\n24 Koko, ndababwira, impamvu dufite zidutera gutaka zirakomeye; kuko nimurebe uko abavandimwe bacu bishwe bangana, n’amaraso yabo yamenewe ubusa, kandi byose kubera ubukozi bw’ibibi.\n\n25 Kuko iyo aba bantu batagwa mu gicumuro Nyagasani ntaba yaremeye ko iki kibi gikomeye kitugeraho. Ariko dore, ntibumvira amagambo ye; ahubwo bahagurukije amakimbirane muri bo, ndetse cyane ku buryo bamenanye amaraso ubwabo.\n\n26 Kandi umuhanuzi wa Nyagasani baramwishe; koko, umuntu watoranyijwe w’Imana, wababwiye iby’ubugome bwabo n’ibizira, kandi wahanuye iby’ibintu byinshi bigiye kuza, koko, ndetse ukuza kwa Kristo.\n\n27 Kandi kubera ko yababwiye ko Kristo yari Imana, Se w’ibintu byose, kandi akavuga ko azafata ishusho y’umuntu, kandi ikazaba ishusho umuntu yaremwemo mu ntangiriro; cyangwa mu yandi magambo, yavuze ko umuntu yaremwe mu ishusho y’Imana, kandi ko Imana izamanukira mu bana b’abantu, nuko igafata umubiri n’amaraso, maze ikaza mu isi—\n\n28 Kandi ubu, kubera ko yavuze ibi, baramwishe; kandi bakoze ibintu byinshi birenzeho byabamanuriyeho umujinya w’Imana. Kubera iyo mpamvu, ni nde watangazwa n’uko bari mu buretwa, kandi ko bakubiswe n’imibabaro ishavuje?\n\n29 Kuko dore, Nyagasani yaravuze ati: Ntabwo nzatabara abantu banjye ku munsi w’igicumuro cyabo; ahubwo nzazitira inzira zabo kugira ngo badatunganirwa; kandi ibikorwa byabo bizamera nk’igisitaza imbere yabo.\n\n30 Kandi byongeye, yaravuze ati: Niba abantu banjye bazabiba umwanda bazasarurira umurama wawo muri serwakira; maze bibaviremo ubumara.\n\n31 Kandi yarongeye aravuga ati: Niba abantu banjye bazabiba umwanda bazasarura umuyaga w’iburasirazuba, uzana ukurimbuka gutebutse.\n\n32 None ubu, dore, isezerano rya Nyagasani ryaruzujwe, kandi mwarakubiswe muranababazwa.\n\n33 Ariko nimugarukira Nyagasani n’umutima wiyemeje rwose, kandi mugashyira icyizere cyanyu muri we, maze mukamukorera n’ubwenge bwose, nimukora ibi, azabagobotora uburetwa bijyanye n’ugushaka kwe bwite n’ibimushimisha.\n\n", "mosiah 8": "[center][font_size=26]Igice cya 8[/font_size][/center]\n\n[i]Amoni yigisha abantu ba Limuhi—Amenya iby’ibisate makumyabiri na bine by’Abayeredi—Inyandiko za kera zishobora gusemurwa na ba bamenya—Nta mpano iruta ububamenya. Ahagana 121 M.K.[/i]\n\n1 Kandi habayeho ko nyuma y’uko umwami Limuhi yari amaze kubwira abantu be, kuko yababwiye ibintu byinshi kandi bikeya muri byo nabyanditse muri iki gitabo, yabwiye abantu be ibintu byose byerekeye abavandimwe babo bari mu gihugu cya Zarahemula.\n\n2 Nuko ategeka ko Amoni ahagarara imbere y’imbaga, maze akabasubiriramo ibyabaye byose ku bavandimwe babo uhereye igihe Zenifu yazamukiye muri icyo gihugu ndetse kugeza igihe nawe ubwe yazamukiye muri icyo gihugu.\n\n3 Kandi nawe yabasubiriyemo amagambo ya nyuma umwami Benyamini yabigishije, nuko ayasobanurira abantu b’umwami Limuhi, bityo kugira ngo bashobore gusobanukirwa amagambo yose yavuze.\n\n4 Kandi habayeho ko nyuma y’uko yari amaze gukora ibi byose, umwami Limuhi yasezereye imbaga, maze ategeka ko basubira buri wese mu nzu ye bwite.\n\n5 Kandi habayeho ko yategetse ko ibisate byariho inyandiko y’abantu be uhereye igihe baviriye mu gihugu cya Zarahemula, bizanwa imbere ya Amoni, kugira ngo ashobore kubisoma.\n\n6 Ubwo, Amoni akimara gusoma inyandiko, umwami yaramubajije kugira ngo amenye niba yashobora gusobanura indimi, maze Amoni amubwira ko atabishobora.\n\n7 Nuko umwami aramubwira ati: Kubera ko mfite agahinda kubera imibabaro y’abantu banjye, nategetse ko mirongo ine na batatu mu bantu banjye bafata urugendo mu gasi, kugira ngo bityo bashobore kubona igihugu cya Zarahemula, kugira ngo dushobore guhamagarira abavandimwe bacu kutugobotora mu buretwa.\n\n8 Kandi bazimiriye mu gasi mu gihe cy’iminsi myinshi, ariko bari abanyamurava, kandi ntibabonye igihugu cya Zarahemula ahubwo bagarutse muri iki gihugu, bamaze kugenda mu gihugu cy’amazi menshi, nyuma y’uko bari bamaze kuvumbura igihugu cyuzuyemo amagufa y’abantu, n’ibikoko, kandi cyari cyuzuye ndetse amatongo y’inyubako za buri bwoko, nyuma y’uko bari bamaze kuvumbura igihugu cyari cyaratuwemo n’abantu bari benshi nk’ingabo za Isirayeli.\n\n9 Kandi nk’ubuhamya bw’uko ibintu bari bavuze byari iby’ukuri bazanye ibisate makumyabiri na bine, byuzuyeho ibyaharagaswe, kandi bikozwe muri zahabu isukuye.\n\n10 Kandi dore, na none, bazanye imisesuragituza, yari minini, kandi ikozwe mu muringa no mu muringa utukura, kandi byari bitunganye.\n\n11 Byongeye kandi, bazanye inkota, ibirindi byazo byarangiritse, kandi ubugi bwazo bwari bwaragimbishijwe n’umugese, kandi nta n’umwe mu gihugu wari ushoboye gusobanura ururimi cyangwa ibyaharagaswe byari ku bisate. Niyo mpamvu nakubwiye nti: Ntiwashobora se gusemura?\n\n12 Kandi ndongera ndakubwira nti: Waba se hari uwo uzi washobora gusemura? Kuko nifuza ko izi nyandiko zasemurwa mu rurimi rwacu; kuko, nibura, bizaduha ubumenyi bw’igisigisigi cy’abantu barimbuwe, uhereye aho izi nyandiko zavuye; cyangwa, nibura, bizaduha ubumenyi bw’aba bantu nyabo barimbutse; kandi nifuza kumenya impamvu y’ukurimburwa kwabo.\n\n13 Ubwo Amoni aramubwira ati: Nshobora kukubwiza ukuri, O mwami, iby’umuntu ushobora gusemura izo nyandiko, kuko afite icyo ashobora kurebaho, maze agasemura inyandiko zose zakozwe kera; kandi ni impano yavuye ku Mana. Kandi ibyo bintu byitwa insobanurandimi, nta n’umuntu ushobora kubirebamo keretse abitegetswe, ngo hato atareba ibyo adakwiriye maze agapfa. Kandi uwo ari we wese utegetswe kubirebamo, uwo yitwa bamenya.\n\n14 Nuko dore, umwami w’abantu bari mu gihugu cya Zarahemula ni umuntu wategetswe gukora ibi bintu, kandi afite iyi mpano ikomeye yahawe n’Imana.\n\n15 Kandi umwami yavuze ko bamenya aruta umuhanuzi.\n\n16 Nuko Amoni avuga ko bamenya ari uhishurirwa ndetse n’umuhanuzi; kandi nta muntu wagira impano iruseho, keretse afite ububasha bw’Imana, ibyo nta muntu wabishobora; nyamara umuntu ashobora kugira ububasha bukomeye abuhawe n’Imana.\n\n17 Ariko bamenya ashobora kumenya ibyahise, ndetse n’iby’ibintu bizaza, kandi kubw’abo ibintu byose bizahishurwa, cyangwa, ahubwo, ibintu by’ibanga bizagaragazwa, n’ibintu bihishwe bizashyirwa ahagaragara, n’ibintu bitazwi bizamenyekanishwa na bo, ndetse n’ibintu bizamenyekanishwa na bo bitari kuzamenyekana ukundi.\n\n18 Uko niko Imana yahaye uburyo uwo muntu, binyuze mu kwizera, ashobora gukora ibitangaza bikomeye; kubera iyo mpamvu, yahindutse uw’ agaciro gakomeye kuri bagenzi be.\n\n19 Noneho ubwo, igihe Amoni yari arangije kuvuga aya magambo umwami yaranezerewe bihebuje, maze aha amashimwe Imana, avuga ati: Iyobera rikomeye ridashidikanywaho riri muri ibi bisate, kandi izi nsobanurandimi zari zarateguriwe bidashidikanywaho umugambi wo gusobanurira abana b’abantu amayobera yose nk’ayo.\n\n20 O mbega ukuntu imirimo ya Nyagasani itangaje, kandi mbega ukuntu yihanganira abantu be; koko, kandi mbega uko imyumvire y’abana b’abantu ari impumyi kandi itamenerwamo; kuko ntibashakisha ubushishozi, nta n’ubwo bifuza ko bwabategeka!\n\n21 Koko, bameze nk’umukumbi w’agasozi uhunga umwungeri, nuko ugatatana, maze ukirukankanwa, nuko ugaconcomerwa n’ibikoko by’ishyamba.\n\n", "mosiah 9": "Inyandiko ya Zenifu—Inkuru y’abantu be, uhereye igihe baviriye mu gihugu cya Zarahemula kugeza igihe bagobotorwaga mu maboko y’Abalamani.\n\nBiri mu bice 9 kugeza 22.\n\n[center][font_size=26]Igice cya 9[/font_size][/center]\n\n[i]Zenifu ayobora umutwe uturutse i Zarahemula kugira ngo bigarurire igihugu cya Lehi-Nefi—Umwami w’Abalamani abemerera kuragwa igihugu—Habaho intambara hagati y’Abalamani n’abantu ba Zenifu. Ahagana 200–187 M.K.[/i]\n\n1 Njyewe, Zenifu, maze kwigishwa mu rurimi rwose rw’Abanefi, kandi maze kugira ubumenyi bw’igihugu cya Nefi, cyangwa cy’igihugu cy’umurage wa mbere w’abasogokuruza bacu, kandi maze kwoherezwa nk’intasi mu Balamani kugira ngo nshobore gutata ingabo zabo, kugira ngo ingabo zacu zishobore kubagwaho maze zibarimbure—ariko ubwo nabonaga ibyiza byari muri bo nifuje ko batarimburwa.\n\n2 Kubera iyo mpamvu, nagiriye amakimbirane n’abavandimwe banjye mu gasi, kuko nashakaga ko umutegetsi wacu yakorana amasezerano na bo; ariko kubera ko yari umunyamwaga n’umuntu ufite inyota y’amaraso yategetse ko nicwa; ariko narengewe n’imivu y’amaraso menshi; kuko umugabo yarwanaga n’umugabo, n’umuvandimwe akarwana n’umuvandimwe, kugeza ubwo umubare munini w’ingabo zacu warimburiwe mu gasi; nuko turagaruka, abacu bari barokotse, mu gihugu cya Zarahemula, kubwira iyo nkuru abagore babo n’abana babo.\n\n3 Kandi nyamara, kubera ko nari mfite ishyaka ryinshi kugira ngo nzaragwe igihugu cy’abasogokuruza bacu, negeranyije abenshi bifuzaga kuzamuka kugira ngo bigarurire igihugu, nuko twongera gutangira urugendo rwacu mu gasi tuzamukira mu gihugu; ariko twakubiswe n’inzara n’imibabaro ishavuje; kuko twari twaratinze kwibuka Nyagasani Imana yacu.\n\n4 Nyamara, nyuma y’uruzerero rw’iminsi myinshi mu gasi twabambye amahema yacu aho abavandimwe bacu bari bariciwe, kandi hari hafi y’igihugu cy’abasogokuruza bacu.\n\n5 Kandi habayeho ko nongeye kujyana na bane bo mu ngabo zanjye mu murwa, dusanga umwami, kugira ngo nshobore kumenya ibyo umwami ateganya, no kugira ngo nshobore kumenya niba nshobora kwinjirana n’abantu banjye maze tukigarurira igihugu mu mahoro.\n\n6 Nuko naragiye nsanga umwami, maze agirana igihango na njye ko nshobora gutunga igihugu cya Lehi-Nefi, n’igihugu cya Shilomu.\n\n7 Ndetse yategetse ko abantu be bava mu gihugu, nuko njyewe n’abantu banjye tukajya mu gihugu kugira ngo tukigarurire.\n\n8 Kandi twatangiye kubaka inyubako, no gusana inkuta z’umurwa, koko, ndetse inkuta z’umurwa wa Lehi-Nefi, n’umurwa wa Shilomu.\n\n9 Kandi twatangiye guhinga ubutaka, koko, ndetse n’ubwoko bwose bw’imbuto, n’imbuto z’ibigori, n’iz’ingano, n’iza sayiri, hamwe na nisi, kandi hamwe na shiyumu, kandi hamwe n’imbuto z’ubwoko bwose bw’imbuto; nuko dutangira kwororoka no gutunganirwa mu gihugu.\n\n10 Ubwo byari uburyarya n’uburiganya bw’umwami Lamani, bwo gushyira abantu banjye mu buretwa, niyo mpamvu yatwegurire igihugu kugira ngo tukigarurire.\n\n11 Kubera iyo mpamvu, habayeho, ko nyuma y’uko twari tumaze gutura mu gihugu igihe cy’imyaka cumi n’ibiri umwami Lamani yatangiye kugira igishyika, ko hato mu buryo ubwo ari bwo bwose abantu banjye bazakomera mu gihugu, kandi kugira ngo batazabarusha imbaraga maze bakabashyira mu buretwa.\n\n12 Ubwo bari abantu b’abanebwe kandi basenga ibigirwamana; kubera iyo mpamvu bifuzaga kudushyira mu buretwa, kugira ngo bashobore kugirwa abaherwe n’imirimo y’amaboko yacu; koko, kugira ngo bashobore kwigaburira ku mikumbi yo mu bikingi byacu.\n\n13 Kubera iyo mpamvu habayeho ko umwami Lamani yatangiye gukangurira abantu be ko bazarwana n’abantu banjye; noneho hatangira kubaho intambara n’imirwano mu gihugu.\n\n14 Kuko, mu mwaka wa cumi na gatatu w’ingoma yanjye mu gihugu cya Nefi, kure mu majyepfo y’igihugu cya Shilomu, ubwo abantu banjye buhiraga banaragiye imikumbi yabo, kandi bahinga ubutaka bwabo, ingabo nyinshi z’Abalamani zabaguye hejuru nuko zitangira kubica, no gutwara imikumbi yabo, n’ibigori byo mu mirima yabo.\n\n15 Koko, kandi habayeho ko bahunze, abari batashyikiriwe bose, ndetse no mu murwa wa Nefi, nuko barampamagara kubw’ubutabazi.\n\n16 Kandi habayeho ko nabahaye imiheto, n’imyambi, n’inkota, n’imbugita, n’amahiri, n’imihumetso, n’ubwoko bwose bw’intwaro twashoboraga guhimba, maze njyewe n’abantu banjye dutera Abalamani kubarwanya.\n\n17 Koko, mu mbaraga za Nyagasani twarateye kurwanya Abalamani; kuko njyewe n’abantu banjye twatakambiye uko dushoboye Nyagasani kugira ngo atugobotore mu maboko y’abanzi bacu, kuko twari dukanguriwe urwibutso rw’ukugobotorwa kw’abasogokuruza bacu.\n\n18 Kandi Imana yumvise ugutakamba kwacu maze isubiza amasengesho yacu; nuko dutera mu mbaraga zayo; koko, twateye Abalamani, nuko mu munsi umwe n’ijoro twica ibihumbi bitatu na mirongo ine na batatu; twarabishe kugeza turangije kubirukana mu gihugu cyacu.\n\n19 Nuko njyewe, ubwanjye, n’amaboko yanjye bwite, nabafashije guhamba imirambo yabo. Kandi dore, twagiriye ishavu rikomeye n’amaganya, magana abiri na mirongo irindwi n’icyenda mu bavandimwe bacu bari bishwe.\n\n", "mosiah 10": "[center][font_size=26]Igice cya 10[/font_size][/center]\n\n[i]Umwami Lamani apfa—Abantu be baba nk’ibikoko n’inkazi kandi bemera gakondo z’ibinyoma—Zenifu n’abantu be barabaganza. Ahagana 187–160 M.K.[/i]\n\n1 Kandi habayeho ko twongeye gutangira gushyiraho ubwami nuko twongera gutangira gutwara igihugu mu mahoro. Kandi nategetse ko hagomba kubaho intwaro z’intambara zikozwe muri buri bwoko, kugira ngo bityo nshobore kugira intwaro z’abantu banjye biteganyiriza igihe Abalamani bazongera kudutera ngo barwane n’abantu banjye.\n\n2 Kandi nagotesheje igihugu abarinzi, kugira ngo Abalamani batazashobora kongera kutugwaho dutunguwe maze bakaturimbura; nuko bityo narinze abantu banjye n’imikumbi yanjye, maze mbarinda kugwa mu maboko y’abanzi bacu.\n\n3 Kandi habayeho ko twazunguye igihugu cy’abasogokuruza bacu mu gihe cy’imyaka myinshi, koko, mu gihe cy’imyaka makumyabiri n’ibiri.\n\n4 Kandi nategetse ko abagabo bahinga ubutaka, maze bagatera ubwoko bwose bw’impeke n’ubwoko bwose bw’imbuto za buri kintu.\n\n5 Kandi nategetse ko abagore baboha, kandi bakitanga, kandi bagakora, nuko bagakora ubwoko bwose bw’imyenda y’igitare, koko, n’imyenda ya buri bwoko, kugira ngo dushobore kwambika ubwambure bwacu; maze bityo turatunganirwa mu gihugu—bityo twagize amahoro arambye mu gihugu mu gihe cy’imyaka makumyabiri n’ibiri.\n\n6 Nuko habayeho ko umwami Lamani yapfuye, maze umuhungu we akomeza kuba ku ngoma mu kigwi cye. Nuko yatangiye gukangurira abantu be kwigomeka ku bantu banjye; kubera iyo mpamvu batangiye kwitegura intambara, no gutera ngo barwanya abantu banjye.\n\n7 Ariko nari naramaze kwohereza intasi zanjye hirya no hino y’igihugu cya Shemuloni, kugira ngo nshobore gutahura imyiteguro yabo, kugira ngo badashobora kugwa hejuru y’abantu banjye maze bakabarimbura.\n\n8 Kandi habayeho ko bazamukiye mu majyaruguru y’igihugu cya Shilomu, n’ingabo nyinshi zabo, abagabo bitwaje imiheto, hamwe n’imyambi, n’inkota, n’amahiri, n’amabuye, n’imihumetso; kandi bari bafite imitwe yabo yogoshe ku buryo bari bambaye ubusa; kandi bari bakenyeye umushumi w’uruhu mu rukenyerero rwabo.\n\n9 Kandi habayeho ko nategetse ko abagore n’abana b’abantu banjye bahishwa mu gasi; ndetse nategeka ko abasaza banjye bose bashoboraga gutwara intwaro, ndetse n’abasore bari bashoboye gutwara intwaro, bakwikoranyiriza hamwe kugira ngo bajye kurwana n’Abalamani; nuko nabashyize mu birindiro byabo, buri muntu nkurikije urugero rwe.\n\n10 Nuko habayeho ko twagiye kurwana n’Abalamani; nuko njyewe, rwose ubwanjye, mu busaza bwanjye, nagiye kurwana n’Abalamani. Kandi habayeho ko twagiye kurwana mu mbaraga za Nyagasani.\n\n11 Ubwo, Abalamani ntacyo bari bazi cyerekeye kuri Nyagasani, cyangwa imbaraga za Nyagasani, kubera iyo bishingikirizaga ku mbaraga zabo bwite. Nyamara bari abantu bakomeye, kubyerekeye imbaraga z’abantu.\n\n12 Bari abantu b’ibikoko, n’inkazi, kandi bari bafite inyota y’amaraso, bemera gakondo y’aba sogokuruza babo, ari yo iyi—Batekerezaga ko birukanywe mu gihugu cya Yerusalemu kubera ubukozi bw’ibibi bw’abasogokuruza babo, kandi ko bagiriwe nabi mu gasi n’abavandimwe babo, ndetse bagiriwe nabi ubwo bambukaga inyanja.\n\n13 Kandi byongeye, ko bagiriwe nabi ubwo bari mu gihugu cy’umurage wabo wa mbere, nyuma y’uko bari bamaze kwambuka inyanja, kandi ibi byose kubera ko Nefi yabarushaga kuba indahemuka mu kubahiriza amategeko ya Nyagasani—kubera iyo mpamvu yatoneshejwe na Nyagasani, kuko Nyagasani yumvise amasengesho ye kandi akayasubiza, maze agafata ubuyobozi bw’urugendo rwabo mu gasi.\n\n14 Kandi abavandimwe be bari bamugiriye umujinya kubera ko batasobanukiwe imikorere ya Nyagasani; bari bamugiriye na none umujinya hejuru y’amazi kubera ko banangiye imitima yabo kuri Nyagasani.\n\n15 Kandi byongeye, bamugiriye uburakari ubwo bari bamaze kugera mu gihugu cy’isezerano, kubera ko bavugaga ko yavanye ubutegetsi bw’abantu mu maboko yabo; nuko bashaka kumwica.\n\n16 Byongeye kandi, bamugiriye uburakari kubera ko yavuye mu gasi nk’uko Nyagasani yari yarabimutegetse, maze akajyana inyandiko zari zaraharagaswe ku bisate by’umuringa, kuko bavugaga ko yabyibye.\n\n17 Nuko bityo bigishije abana babo ko bagomba kubanga, kandi ko bagomba kubica, kandi ko bagomba kubiba no kubasahura, maze bagakora ibyo bashoboye byose ngo babarimbure; kubera iyo mpamvu bafite urwango ruhoraho ku bana ba Nefi.\n\n18 Kubera iyi mpamvu nyine umwami Lamani, akoresheje uburyarya bwe, n’uburiganya bubeshya, n’amasezerano ye aryohereye yambeshye, ko nazamuriye aba abantu banjye mu gihugu cye, kugira ngo bashobore kubarimbura; koko, kandi twihanganiye ibi imyaka myinshi mu gihugu.\n\n19 None ubu njyewe, Zenifu, nyuma yo kubwira abantu banjye ibi bintu byose byerekeye Abalamani, ndakangurira kujya kurwana n’imbaraga zabo, bagashyira ukwizera kwabo muri Nyagasani; niyo mpamvu, twarwanye na bo, amaso ku maso.\n\n20 Nuko habayeho ko twongeye kubirukana mu gihugu cyacu; maze tubica urupfu rukomeye, ndetse benshi ku buryo tutababaze.\n\n21 Kandi habayeho ko twongeye kugaruka mu gihugu cyacu bwite, n’abantu banjye bongera kwita ku mikumbi yabo, no guhinga ubutaka bwabo.\n\n22 Noneho njyewe, kubera ko nari nshaje, nahaye ubwami umwe mu bahungu banjye; niyo mpamvu, nta kintu mvuga ukundi. Kandi ndasaba ko Nyagasani yaha umugisha abantu banjye. Amena.\n\n", "mosiah 11": "[center][font_size=26]Igice cya 11[/font_size][/center]\n\n[i]Umwami Nowa ategekana ubugome—Yishimisha mu buzima bw’akavuyo hamwe n’abagore be n’inshoreke—Abinadi ahanura ko abantu bazajyanwa mu buretwa—Ubuzima bwe bushakwa n’Umwami Nowa. Ahagana 160–150 M.K.[/i]\n\n1 Kandi ubwo habayeho ko Zenifu yahaye ubwami Nowa, umwe mu bahungu be; kubera iyo mpamvu Nowa yatangiye kuba ku ngoma mu kigwi cye; kandi ntiyagenderaga mu nzira za se.\n\n2 Kuko dore, ntiyubahirizaga amategeko y’Imana, ahubwo yagenderaga mu byifuzo by’umutiwa we bwite. Kandi yari afite abagore benshi n’inshoreke. Kandi yategetse abantu be gukora icyaha, maze bakora icyari ikizira mu maso ya Nyagasani. Koko, kandi bakoze ubusambanyi n’ubwoko bwose bw’ubugome.\n\n3 Kandi yashyizeho umusoro w’icya gatanu cy’ibyo batunze byose, icya gatanu cya zahabu yabo n’icya feza yabo, n’icya gatanu cy’amabuye yabo abengerana, n’icy’umuringa wabo utukura, n’icy’umuringa n’ubutare bwabo; n’icya gatanu cy’umukumbi wabo ubyibushye; ndetse n’icya gatanu cy’impeke zabo zose.\n\n4 Kandi ibi byose yabifataga kugira ngo yibesheho ubwe, n’abagore be n’inshoreke ze; ndetse n’abatambyi be, n’abagore babo n’inshoreke zabo; kandi yari yarahinduye ibikorwa by’ubwami.\n\n5 Kuko yashyize hasi abatambyi bose bari barejejwe na se, maze yeza abashya mu kigwi cyabo, b’ubwoko bw’abikakaza mu bwirasi bw’imitima yabo.\n\n6 Koko, kandi uko niko bashyigikirwaga mu bunebwe bwabo, no mu gusenga ibigirwamana byabo, no mu busambanyi bwabo, n’imisoro umwami Nowa yashyize ku bantu be; bityo abantu barakoraga bikabije kugira ngo bashyigikire ubukozi bw’ibibi.\n\n7 Koko, ndetse bahindutse abasenga ibigirwamana, kubera ko bari barabeshywe n’amagambo y’ubusabusa kandi y’ubushukanyi y’umwami n’abatambyi; kuko bababwiraga ibintu bireshyareshya\n\n8 Kandi habayeho ko umwami Nowa yubatse inyubako nyinshi nziza cyane kandi nini; nuko azitakisha imitako myiza cyane y’ibiti, n’ubwoko bwose bw’ibintu by’agaciro kanini, bya zahabu, n’ibya feza, n’iby’ubutare, n’iby’umuringa, n’iby’amabuye abengerana, n’iby’umuringa utukura;\n\n9 Ndetse yiyubakiye ingoro nini, n’intebe y’ubwami hagati muri yo, byose byari ibyo mu biti byiza cyane kandi yari itatswe na zahabu na feza n’ibintu by’agaciro kanini.\n\n10 Ndetse yategetse ko abakozi be bagomba gukora ubukorikori bwose bw’imitako ku nkuta z’ingoro, y’ibiti byiza cyane, n’iy’umuringa utukura, n’iyumuringa.\n\n11 Kandi intebe zari zaragenewe abatambyi bakuru, zari hejuru y’izindi ntebe zose, yarazitakishije zahabu iyunguruye; kandi yarategetse ko urukuta rugera ku gituza rwubakwa imbere yabo, kugira ngo bashobore kurambikaho imibiri yabo n’amaboko yabo mu gihe bazaba babwira amagambo abeshya kandi y’ubusabusa abantu be.\n\n12 Kandi habayeho ko yubatse umunara hafi y’ingoro; koko, umunara muremure cyane, ndetse muremure ku buryo yashobora guhagarara ku gasongero kawo maze akabona igihugu cya Shilomu, ndetse n’igihugu cya Shemuloni, cyari gifitwe n’Abalamani; kandi agashobora ndetse no kureba hejuru y’igihugu cyose kibakikije.\n\n13 Kandi habayeho ko yategetse ko inyubako nyinshi zubakwa mu gihugu cya Shilomu, kandi ategeka ko umunara muremure wubakwa ku gasozi kari haruguru y’igihugu cya Shilomu; kakaba kari karabaye ubuhungiro bw’abana ba Nefi igihe bahungaga igihugu; kandi ibyo yabikoreshaga ubukire yabonye kubw’imisoro y’abantu be.\n\n14 Kandi habayeho ko yashyize umutima we ku butunzi bwe, kandi apfusha ubusa igihe cye mu buzima bw’akavuyo hamwe n’abagore be n’inshoreke ze; ndetse n’abatambyi be bapfushije ubusa igihe cyabo hamwe n’amahabara.\n\n15 Kandi habayeho ko yateye imizabibu hirya no hino mu gihugu; nuko yubaka inzengero za vino, maze akora vino ku bwinshi; kandi kubera iyo mpamvu yahindutse umunywi wa vino, ndetse n’abantu be.\n\n16 Kandi habayeho ko Abalamani batangiye gutera abantu be, bacye bacye, maze babicira mu mirima yabo, no mu gihe babaga baragiye imikumbi yabo.\n\n17 Nuko umwami Nowa yohereza abarinzi kuzenguruka igihugu ngo bakomeze babirukane; ariko ntiyohereza umubare uhagije, nuko Abalamani barabatera maze barabica, kandi batwara myinshi mu mikumbi yabo hanze y’igihugu; uko niko Abalamani batangiye kubarimbura, no gukoresha urwango rwabo kuri bo.\n\n18 Kandi habayeho ko umwami Nowa yohereje ingabo ze kubarwanya, kandi basubijwe inyuma, cyangwa babasubije inyuma igihe gito; kubera iyo mpamvu, bagarutse banezejwe n’amasahu yabo.\n\n19 Kandi ubwo, kubera iyi ntsinzi ikomeye bishyize hejuru mu bwirasi bw’imitima yabo; birataga imbaraga zabo bwite, bavuga ko mirongo itanu babo bashobora guhangana n’ibihumbi by’Abalamani; kandi uko ni ko birataga, kandi bashimishwaga n’amaraso, n’imenwa ry’amaraso y’abavandimwe babo, kandi ibi kubera ubugome bw’umwami wabo n’abatambyi.\n\n20 Kandi habayeho ko hari umugabo muri bo witwaga Abinadi; nuko abazengurukamo, maze atangira guhanura, avuga ati: Dore, niko Nyagasani avuga, kandi niko yantegetse, avuga ati: Genda, maze ubwire aba bantu, ni uko Nyagasani avuga—Ishyano riguye kuri aba bantu, kuko nabonye ibizira byabo, n’ubugome bwabo, n’ubusambanyi bwabo; kandi keretse bihannye naho ubundi nzabagenderera mu burakari bwanjye.\n\n21 Kandi keretse bihannye kandi bagahindukirira Nyagasani Imana yabo, dore, nzabagabiza amaboko y’abanzi babo; koko, kandi bazashyirwa mu buretwa; maze bazababazwe n’ukuboko kw’abanzi babo.\n\n22 Kandi hazabaho ko bazamenya ko ndi Nyagasani Imana yabo, kandi ndi Imana ifuha, mpora ubukozi bw’ibibi bw’abantu banjye.\n\n23 Kandi hazabaho ko uretse kuba aba bantu bakwihana kandi bagahindukirira Nyagasani Imana yabo, bazashyirwa mu buretwa; kandi nta n’umwe uzabagobotora, keretse ari Nyagasani Imana Ishoborabyose.\n\n24 Koko, kandi hazabaho ko ubwo bazantakambira nzatinda kumva ugutakamba kwabo; koko, kandi nzabemerera ko bakubitwa n’abanzi babo.\n\n25 Kandi keretse nibihana bambaye ibigunira kandi bisize ivu, nuko bagatakambira Nyagasani Imana yabo bivuye inyuma, sinzumva amasengesho yabo, nta n’ubwo nzabagobotora mu mibabaro yabo; Kandi ni uko Nyagasani avuga, kandi ni uko yantegetse.\n\n26 Ubwo habayeho ko ubwo Abinadi yari amaze kubabwira aya magambo bamugiriye uburakari, maze bashaka kumwambura ubuzima bwe; ariko Nyagasani amugobotora mu maboko yabo.\n\n27 Ubwo igihe umwami Nowa yari amaze kumva iby’ayo magambo Abinadi yari amaze kubwira abantu, nawe yagize umujinya; maze aravuga ati: Abinadi ni nde, ku buryo njyewe n’abantu banjye twacirwa urubanza nawe, cyangwa Nyagasani ni nde, uzazana ku bantu banjye umubabaro ukomeye utyo?\n\n28 Mbategetse kunzanira Abinadi hano, kugira ngo mwice, kuko yavuze ibi bintu ko azakongeza mu bantu banjye uburakari umwe ku wundi, nuko azamure impaka mu bantu banjye; niyo mpamvu mwica.\n\n29 Ubwo amaso y’abantu yari yahumwe; kubera iyo mpamvu, banangiye imitima yabo ku magambo ya Abinadi, maze bashaka uhereye icyo gihe na nyuma y’aho kumufata. Kandi umwami Nowa yanangiye umutima we ku ijambo rya Nyagasani, maze ntiyihana iby’ibikorwa bye bibi.\n\n", "mosiah 12": "[center][font_size=26]Igice cya 12[/font_size][/center]\n\n[i]Abinadi ashyirwa mu nzu y’imbohe kuko yahanuye ukurimbuka kw’abantu n’urupfu rw’Umwami Nowa—Abatambyi b’ibinyoma basubiramo amagambo yo mu byanditswe bitagatifu kandi bakivugisha ko bubahiriza itegeko rya Mose—Abinadi atangira kubigisha Amategeko Icumi. Ahagana 148 M.K.[/i]\n\n1 Kandi habayeho ko nyuma y’igihe cy’imyaka ibiri Abinadi yabajemo yihinduranyije, kugira ngo batamumenya, maze atangira guhanurira muri bo, avuga ati: Ni uko Nyagasani yantegetse, avuga ati—Abinadi, genda maze uhanurire aba bantu banjye, kuko banangiye imitima yabo ku magambo yanjye; ntibihannye iby’ibikorwa byabo bibi; kubera iyo mpamvu, nzabagenderera mu burakari bwanjye, koko, mu burakari bwanjye bw’inkazi nzabagenderera mu bukozi bw’ibi bwabo n’ibizira.\n\n2 Koko, ishyano rigwiriye iki gisekuru! Kandi Nyagasani yarambwiye ati: Rambura ukuboko kwawe maze uhanure uvuga uti: Ni uko Nyagasani avuga: hazabaho ko iki gisekuru, kubera ubukozi bw’ibibi bwabo, kizashyirwa mu buretwa, kandi kizakubitwa ku matama; koko, kandi kizirukanwa n’abantu, kandi kizicwa; maze inkongoro zo mu kirere, n’imbwa, koko, n’inyamaswa zo mu ishyamba, bizaconcomere inyama zabo.\n\n3 Kandi hazabaho ko ubuzima bw’umwami Nowa buzamera ndetse nk’umwenda uri mu itanura rishyushye; kuko azamenya ko ndi Nyagasani.\n\n4 Kandi hazabaho ko nzakubitisha aba bantu banjye imibabaro ishavuza; koko, n’inzara hamwe n’icyorezo; kandi nzatuma bazaboroga umunsi wose.\n\n5 Koko, nzatuma bazabahekesha imitwaro ku migongo yabo; kandi bazashorerwa nk’indogobe yagobwe.\n\n6 Kandi hazabaho ko nzohereza urubura muri bo, kandi ruzabakubita; ndetse bazakubitwe n’umuyaga w’iburasirazuba; ndetse n’udusimba tuzayogoze igihugu cyabo, maze dutsembe impeke zabo.\n\n7 Bazakubitwa n’icyorezo gikomeye—kandi ibi byose nzabikora kubera ubukozi bw’ibibi n’ibizira byabo.\n\n8 Kandi hazabaho ko keretse nibihana nzabarimbura burundu ku isi; nyamara bazasiga inyandiko inyuma yabo, kandi nzazisigasirira andi mahanga azatunga igihugu; koko, ndetse ibi nzabikora kugira ngo nshobore kugaragariza ibizira by’aba bantu andi mahanga. Kandi ibintu byinshi Abinadi yabihanuriye aba bantu.\n\n9 Kandi habayeho ko bamurakariye; maze baramufata nuko bamujyana ahambiriye imbere y’umwami maze babwira umwami bati: Dore, twazanye umuntu imbere yawe wahanuye ibibi byerekeye abantu bawe, kandi akavuga ko Imana izabarimbura.\n\n10 Ndetse yahanuye ibibi byerekeye ubuzima bwawe, kandi avuga ko ubuzima bwawe buzaba nk’umwambaro uri mu itanura ry’umuriro.\n\n11 Kandi byongeye, yavuze ko uzamera nk’igikenyeri, ndetse nk’igikenyeri cyumye cy’umurima, kinyukanyukwa n’inyamaswa kandi kikaribatirwa munsi y’ibirenge.\n\n12 Kandi byongeye, yavuze ko uzamera nk’uburabyo bw’igitovu, cyo, iyo kirabije, iyo umuyaga uhushye, bukwizwa mu gihugu. Kandi yitwaza ko Nyagasani yabivuze. Nuko akavuga ko ibi byose bizakubaho keretse wihannye, kandi ibi kubera ubukozi bw’ibibi byawe.\n\n13 None ubu, O mwami, ni ikihe kibi gikomeye wakoze, cyangwa ni ibihe byaha bikomeye abantu bawe bakoze, kugira ngo dushinjwe n’Imana cyangwa ducirwe urubanza n’uyu muntu?\n\n14 Kandi ubu, O mwami, dore turi abere, kandi nawe, O mwami, nta cyaha wakoze; kubera iyo mpamvu, uyu muntu yabeshye ku bikwerekeyeho, kandi yahanuye amanjwe.\n\n15 Kandi dore, turakomeye, ntituzajya mu buretwa, cyangwa ngo dufatwe bunyago n’abanzi bacu; koko, kandi waratunganiwe mu gihugu, ndetse uzatunganirwa.\n\n16 Dore, uwo mugabo ni uyu, tumushyize mu maboko yawe; ushobora kumukoresha icyo ubona gikwiye.\n\n17 Kandi habayeho ko umwami Nowa yategetse ko Abinadi ajugunywa mu nzu y’imbohe; kandi ategeka ko abatambyi bikoranyiriza hamwe kugira ngo agirane inama na bo ku cyo yamukoresha.\n\n18 Kandi habayeho ko babwiye umwami bati: Muzane hano kugira ngo dushobore kumubaza; nuko umwami ategeka ko yazanwa imbere yabo.\n\n19 Maze batangira kumubaza, kugira ngo bamuvuguruze, kugira ngo bityo bashobore kugira ibyo bamurega; ariko yabasubije ashize amanga, kandi yahanganye n’ibibazo byabo byose, koko, baratangaye; kuko yahanganye nabo mu bibazo byabo byose, kandi abakoza isoni mu magambo yabo yose.\n\n20 Kandi habayeho ko, umwe muri bo yamubwiye ati: Asobanura iki amagambo yanditswe, kandi yigishijwe n’abasogokuruza bacu, avuga ati:\n\n21 Mbega ukuntu ari byiza ku misozi ibirenge by’uzanye ubutumwa bwiza; utangaza amahoro; uzanye ubutumwa bwiza y’ibyiza; utangaza agakiza; ubwira Siyoni, Imana Yawe iri ku ngoma;\n\n22 Abarinzi bawe bazarangurura ijwi; hamwe n’ijwi bazaririmba; kuko bazibonera ijisho ku jisho ubwo Nyagasani azongera kugarura Siyoni;\n\n23 Nimusagwe n’umunezero; muririmbire hamwe mwebwe matongo ya Yerusalemu; kuko Nyagasani yahumurije abantu be, yacunguye Yerusalemu;\n\n24 Mbese Nyagasani yahinnye ukuboko kwe gutagatifu mu maso y’amahanga yose, kandi impera zose z’isi zizabona agakiza k’Imana yacu?\n\n25 Nuko ubwo Abinadi yarababwiye ati: Harya muri abatambyi, kandi mukajijisha ko mwigisha aba bantu, kandi ko musobanukiwe roho w’ubuhanuzi, none nyamara murifuza ko mbamenyesha icyo ibi bintu bisobanura?\n\n26 Ndababwira, ishyano rirabagwiriye kuko mugoreka inzira za Nyagasani! Kuko niba musobanukiwe ibi bintu ntimwabibigishije; kubera iyo mpamvu, mwagoretse inzira za Nyagasani.\n\n27 Ntimwagize umwete mu mitima yanyu kugira ngo musobanukirwe; kubera iyo mpamvu, ntimwabaye abanyabwenge. None se ubwo, ni iki mwigisha aba bantu?\n\n28 Nuko baravuze bati: Twigisha itegeko rya Mose.\n\n29 Maze arongera arababwira ati: Niba mwigisha itegeko rya Mose se ni kuki mutaryubahiriza? Kuki mwerekeza imitima yanyu ku butunzi? Kuki mukora ubusambanyi kandi mupfusha ubusa imbaraga zanyu muri za maraya, koko, maze mugatuma aba bantu bakora icyaha, kugeza aho Nyagasani akenera kunyohereza ngo mpanure nshinja aba bantu, koko, ndetse ikibi giteye inkeke kuri aba bantu?\n\n30 Mbese ntimuzi ko mvuga ukuri? Koko, muzi ko mvuga ukuri; kandi mukwiriye guhinda umushyitsi imbere y’Imana.\n\n31 Kandi hazabaho ko muzakubitwa kubera ubukozi bw’ibibi bwanyu, kuko mwavuze ko mwigisha itegeko rya Mose. Mbese ni iki muzi cyerekeye amategeko ya Mose? Mbese agakiza kaje kubw’itegeko rya Mose? Murabivugaho iki?\n\n32 Kandibarasubije maze bavuga ko agakiza kaje kubw’itegeko rya Mose.\n\n33 Ariko ubwo Abinadi yarababwiye ati: Nzi ko nimwubahiriza amategeko y’Imana muzakizwa; koko, nimwubahiriza amategeko Nyagasani yashyikirije Mose ku musozi wa Sinayi, avuga ati:\n\n34 Ndi Nyagasani Imana yawe, wabavanye mu gihugu cya Egiputa, mu nzu y’uburetwa.\n\n35 Ntukagire indi Mana mu maso yanjye.\n\n36 Ntukiremere igishushanyo kibajwe, cyangwa igisa n’ishusho iyo ari yo yose iri hejuru mu ijuru, cyangwa hasi ku butaka.\n\n37 Ubwo Abinadi arababwira ati: Mbese ibi byose mwarabikoze? Ndababwira, Oya, ntabwo mwabikoze. None se mwigishije aba bantu ko bakwiriye gukora ibi bintu byose? Ndababwira, Oya, ntabwo mwabikoze.\n\n", "mosiah 13": "[center][font_size=26]Igice cya 13[/font_size][/center]\n\n[i]Abinadi arindwa n’ubububasha bwo mu ijuru—Yigisha Amategeko Icumi—Agakiza ntikaza kubw’itegeko rya Mose ryonyine—Imana ubwayo izatanga impongano maze icungure abantu Bayo. Ahagana 148 M.K.[/i]\n\n1 Kandi ubwo igihe umwami yari amaze kumva aya magambo, yabwiye abatambyi be ati: Nimujyane uyu mugabo, kandi mumwice; none se twamukoresha iki, ko ari umusazi.\n\n2 Nuko barahaguruka maze bagerageza gushyira ibiganza byabo kuri we; ariko yarabananiye, nuko arababwira ati:\n\n3 Ntimunkoreho, kuko Imana irabica nimunshyiraho ibiganza byanyu, kuko sindatanga ubutumwa Nyagasani yanyohereje gutanga; nta n’ubwo nababwiye icyo mwasabye ko mvuga; kubera iyo mpamvu, Imana ntizemera ko narimburwa muri iki gihe.\n\n4 Ahubwo ngomba kuzuza amategeko Imana yantegekesheje; kandi kubera ko nababwiye ukuri mwandakariye. Byongeye kandi, kubera ko navuze ijambo ry’Imana mwanciriye urubanza ko ndi umusazi.\n\n5 Kandi habayeho nyuma y’uko Abinadi yari amaze kuvuga aya magambo ko abantu b’umwami Nowa batatinyutse kumushyiraho ibiganza byabo, kuko Roho wa Nyagasani yari amuriho; kandi mu maso he hararabagiranaga n’urumuri ruhebuje, ndetse nk’aha Mose igihe yari ku musozi wa Sinayi, mu gihe yavuganaga na Nyagasani.\n\n6 Kandi yavuganye ububasha n’ubushobozi biturutse ku Mana; nuko akomeza amagambo ye, avuga ati:\n\n7 Murabona ko mudafite ububasha bwo kunyica, kubera iyo mpamvu ndangije ubutumwa bwanjye. Koko, kandi ndabona ko bubaciye imitima kubera ko mbabwiye ukuri kwerekeye ubukozi bw’ibibi bwanyu.\n\n8 Koko, kandi amagambo yanjye abujujemo iyobera, n’ igitangaza, n’uburakari.\n\n9 Ariko ndangije ubutumwa bwanjye; kandi noneho ntacyo bitwaye aho najya, ndamutse nkikijwe.\n\n10 Ariko ndababwira ibi byose, icyo munkoresha, nyuma y’ibi, kizaba nk’ikimenyetso n’igicucu cy’ibintu bigiye kuzabaho.\n\n11 Kandi ubu ndabasomera umwanzuro w’amategeko y’Imana, kuko ndabona ko atanditswe mu mitima yanyu; ndabona ko mwize kandi mukigisha ubukozi bw’ibibi mu gice kinini cy’ubuzima bwanyu.\n\n12 Kandi ubu, muribuka ko nababwiye nti: Ntukiremere igishushanyo kibajwe, cyangwa igisa n’ishusho iyo ari yo yose iri hejuru mu ijuru, cyangwa hasi ku butaka.\n\n13 Kandi byongeye: Ntimukabyikubite imbere, ntimukabikorere kuko njyewe Nyagasani Imana yanyu ndi Imana ifuha, mpora abana gukiranirwa kwa ba se, nkageza ku buzukuru n’ubuvivi bw’abanyanga.\n\n14 Kandi ngirira impuhwe ibihumbi by’abankunda kandi bakubahiriza amategeko yanjye.\n\n15 Ntimuzavugire ubusa izina rya Nyagasani Imana yanyu; kuko Nyagasani atamufata nk’umwere uvugira izina rye ubusa.\n\n16 Mwibuke gutagatifuza umunsi w’isabato.\n\n17 Mu minsi itandatu muzakore, maze mukoremo imirimo yanyu yose;\n\n18 Ariko ku munsi wa karindwi, isabato ya Nyagasani Imana yanyu, ntuzakore umurimo uwo ari wo wose, wowe, cyangwa umuhungu wawe, cyangwa umukobwa wawe, umugaragu wawe, cyangwa umuja wawe, cyangwa itungo ryawe, cyangwa umunyamahanga wawe uri mu rugo rwawe;\n\n19 Kuko mu minsi itandatu Nyagasani yaremyemo ijuru n’isi, n’inyanja, n’ibibirimo byose; kubera iyo mpamvu, Nyagasani yahaye umugisha umunsi w’isabato, kandi arawutagatifuza.\n\n20 Wubahe so na nyoko, kugira uzashobore kurama mu gihugu Nyagasani Imana yaguhaye.\n\n21 Ntuzice.\n\n22 Ntuzasambane. Ntuzibe.\n\n23 Ntuzashinje ikinyoma mugenzi wawe.\n\n24 Ntuzifuze inzu ya mugenzi wawe, ntuzifuze umugore wa mugenzi wawe, cyangwa umugaragu we, cyangwa umuja we, cyangwa inka ye, cyangwa indogobe ye, cyangwa ikintu icyo ari cyo cyose cya mugenzi wawe.\n\n25 Kandi habayeho ko nyuma y’uko Abinadi yari amaze kurangiza aya magambo yababwiye ati: Mwigishije se aba bantu ko bakwiriye kwitondera gukora ibi bintu byose kugira ngo bubahirize aya mategeko?\n\n26 Ndababwiye, Oya; kuko iyo muba mwarabikoze, Nyagasani ntiyari gutuma nza kugira ngo mpanure ibibi byerekeye aba bantu.\n\n27 None ubu mwavuze ko agakiza kaza ku bw’itegeko rya Mose. Ndababwira ko ari ngombwa ko mwakubahiriza itegeko rya Mose muri iki gihe; ariko ndababwira, ko igihe kizaza ubwo bizaba bitakiri ngombwa kubahiriza itegeko rya Mose.\n\n28 Byongeye kandi, ndababwira ko, agakiza kataza kubw’itegeko gusa; kandi iyo bitaba kubw’impongano, Imana ubwayo izatanga kubera ibyaha n’ubukozi bw’ibibi by’abantu bayo, ko nta kabuza bagombaga gutikira, nubwo itegeko rya Mose ryariho.\n\n29 None ubu ndababwira ko byari ngombwa ko habaho itegeko rihabwa abana ba Isirayeli, koko, ndetse itegeko rwose ridakuka; kuko bari abantu bashinze ijosi, bihutira ubukozi bw’ibibi, kandi batinda kwibuka Nyagasani Imana yabo;\n\n30 Kubera iyo mpamvu hariho itegeko ryabahawe, koko, itegeko ry’imikorere n’iryo imigenzo, itegeko bagombaga rwose kwitondera umunsi ku munsi, kugira ngo baryubahirize bibuka Imana n’inshingano yabo kuri yo.\n\n31 Ariko dore, ndababwira, ko ibi bintu byose byari ibimenyetso by’ibintu bizaza.\n\n32 None se ubu, basobanukiwe iryo itegeko? Ndababwira, Oya, ntabwo basobanukiwe itegeko; kandi ibi kubera ukunangira kw’imitima yabo; kuko ntibasobanukiwe ko umuntu atakizwa keretse binyujijwe mu ncungu y’Imana.\n\n33 Kuko dore, none se Mose ntiyabahanuriye ibyerekeye ukuza kwa Mesiya, kandi ko Imana izacungura abantu bayo? Koko, ndetse n’abahanuzi bose bahanuye kuva isi igitangira—ntibavuze se ibirenzeho cyangwa bikeya byerekeye ibi bintu?\n\n34 Mbese ntibavuze ko Imana ubwayo izamanukira mu bana b’abantu, nuko ikiyambika ishusho y’umuntu, maze ikazana ububasha bukomeye ku isi?\n\n35 Koko, mbese ntibavuze na none ko izazana umuzuko w’abapfuye, kandi ko yo, ubwayo, izarenganywa kandi ikababazwa?\n\n", "mosiah 14": "[center][font_size=26]Igice cya 14[/font_size][/center]\n\n[i]Yesaya avuga ibyerekeye Mesiya—Ugusuzugurwa n’imibabaro bya Mesiya bivugwa—Agira roho ye igitambo cy’icyaha kandi agakorera ubuvugizi abacumuye—Gereranya na Yesaya 53. Ahagana 148 M.K.[/i]\n\n1 Koko, ndetse se Yesaya ntavuga ati: Ni nde wemeye ibyo twumvise, kandi ni nde ukuboko kw’Imana kwahishuriwe?\n\n2 Kuko yakuriye imbere ye nk’ikigejigeji, kandi nk’igishyitsi cyumburira mu butaka bwumye; ntayari afite ishusho nziza cyangwa igikundiro; kandi ubwo twamubonaga, ntiyari afite ubwiza bwatuma tumwifuza.\n\n3 Yarasuzugurwaga kandi akangwa n’abantu, yari umunyamibabaro wamenyereye intimba, yasuzugurwaga nk’umuntu abandi bima amaso natwe ntitumwubahe.\n\n4 Mu by’ukuri intimba zacu nizo yishyizeho, imibabaro yacu niyo yikoreye, ariko twebweho twamutekereje nk’uwakubiswe n’Imana, agahetamishwa n’imibabaro.\n\n5 Nyamara ibicumuro byacu ni byo yakomerekerejwe, yashenjaguwe kubw’ubukozi bw’ibi bwacu; igihano kiduhesha amahoro yacu cyari kuri we; kandi kubw’imibyimba ye twarakijijwe.\n\n6 Twebwe twese, nk’intama, twarayobye; twese twabaye intatane; kandi Nyagasani yamushyizeho ugukiranirwa kwacu kose.\n\n7 Yararenganyijwe, kandi yarababajwe, nyamara ntiyabumbuye umunwa we; amera nk’umwana w’intama ujyanywe mu ibagiro, kandi nk’intama imbere y’abayikemura ubwoya yaragobwe ubwo ntiyabumbura umunwa we.\n\n8 Yavanywe mu ibohero no mu rubanza; none ni nde uzatangaza igisekuruza cye? Kuko yaciwe mu gihugu cy’abazima; kubw’ibicumuro by’abantu banjye yarashenjaguwe.\n\n9 Kandi yahambwe hamwe n’abagome, yari kumwe n’umutunzi mu rupfu rwe; kubera ko nta kibi yari yarakoze, nta n’uburyarya yagiraga mu kanwa ke.\n\n10 Nyamara Nyagasani yishimiye kumushenjagura; yaramubabaje; ubwo muzagira roho ye igitambo cy’icyaha azabona urubyaro rwe, azarama mu minsi ye, kandi ibyishimo bya Nyagasani bizatunganira mu kuboko kwe.\n\n11 Azumva umubabaro wa roho ye, kandi azishima; kubw’ubumenyi bwe umugaragu wanjye ukiranuka azatsindishiriza benshi; kuko azikorera ubukozi bw’ibibi bwabo.\n\n12 Kubera iyo mpamvu, nzamugabanya umugabane n’abakomeye, kandi azagabana umunyago n’abanyamaboko; kubera ko yasutse ubugingo bwe kugeza ku rupfu; kandi yabaranywe n’abacumuye; nuko yikorera ibyaha bya benshi, maze akorera ubuvugizi abacumuye.\n\n", "mosiah 15": "[center][font_size=26]Igice cya 15[/font_size][/center]\n\n[i]Uko Kristo ari we Data na Mwana—Azavuganira kandi yikorere ibicumuro by’abantu Be—Bo n’abahanuzi batagatifu bose ni urubyaro Rwe—Yatumye habaho Umuzuko—Abana bato bafite ubuzima buhoraho. Ahagana 148 M.K.[/i]\n\n1 Kandi ubwo Abinadi yarababwiye ati: Ndashaka ko musobanukirwa ko Imana ubwayo izamanukira mu bana b’abantu, kandi ikazacungura abantu bayo.\n\n2 Kandi kubera ko atuye mu mubiri azitwa Umwana w’Imana, kandi kubera ko yeguriye umubiri we ubushake bwa Data, ni Data na Mwana—\n\n3 Data, kuko yasamwe kubw’ububasha bw’Imana; na Mwana, kubera umubiri; bityo agahinduka Data na Mwana—\n\n4 Nuko bakaba Imana imwe, koko, nyine Data Uhoraho w’ijuru n’uw’isi.\n\n5 Kandi kubera ko bityo umubiri uhinduka imbata ya Roho, cyangwa Umwana kuri Data, bakaba Imana imwe, yababajwe n’igishuko, ariko ntiyatsinzwe n’igishuko, ariko yihanganiye gukwenwa, no gukubitwa ikiboko, no gucibwa, no kujugunywa n’abantu be.\n\n6 Kandi nyuma y’ibi byose, nyuma yo gukora ibitangaza byinshi bikomeye mu bana b’abantu, azashorerwa, koko, ndetse nk’uko Yesaya yavuze, nk’intama imbere y’uyikemura ubwoya yagobwe, bityo ntiyabumbuye umunwa we.\n\n7 Koko, ndetse bityo azashorerwa, abambwe, kandi yicwe, umubiri wahindutse imbata ndetse y’urupfu, ugushaka kwa Mwana kwamizwe n’ugushaka kwa Data.\n\n8 Kand uko niko Imana ica iminyururu y’urupfu, kubera ko yatsinze urupfu; bigaha Mwana ububasha bwo kuvuganira abana b’abantu—\n\n9 Kubera ko yazamukiye mu ijuru, akaba afite urura rw’imbabazi; akaba yuzuye ibambe ku bana b’abantu; ahagaze hagati yabo n’ubutabera; yaciye iminyururu y’urupfu, yikoreye ubwe ubukozi bw’ibibi bwabo n’ibicumuro byabo, yarabacunguye, kandi yuzuza ibisabwa n’ubutabera.\n\n10 Kandi ubu ndababwira, ni nde uzatangaza igisekuruza cye? Dore, ndababwira, ko ubwo roho ye izaba yaratanzweho igitambo cy’icyaha azabona urubyaro rwe. None se ubu muravuga iki? None se ni bande bazaba urubyaro rwe?\n\n11 Dore ndababwira, ko uwo ari we wese wumvise amagambo y’abahanuzi, koko, abahanuzi batagatifu bose bahanuye ibyerekeye ukuza kwa Nyagasani—Ndababwira, ko abumviye amagambo yabo, kandi bemeye ko Nyagasani azacungura abantu be, kandi bategereje uwo munsi wo kubabarirwa ibyaha byabo, ndababwira, ko aba arirwo rubyaro rwe, cyangwa aribo baragwa b’ubwami bw’Imana.\n\n12 Kuko aba ni bo ibyaha byabo byikorewe; aba ni bo yapfiriye, kugira ngo abacungure mu bicumuro byabo. None ubwo se, sibo rubyaro rwe?\n\n13 Koko, none se si abahanuzi, buri wese wabumburiye umunwa we guhanura, utaraguye mu gicumuro, ndavuga abahanuzi batagatifu bose b’igihe cyose kuva isi yatangira? Ndababwira ko aribo rubyaro rwe.\n\n14 Kandi aba ni bo bamamaje amahoro, bazanye ubutumwa bwiza bw’icyiza, bamamaje agakiza; kandi babwiye Siyoni bati: Imana yawe iri ku ngoma!\n\n15 Kandi mbega ukuntu ari byiza hejuru y’imisozi ibirenge byabo!\n\n16 Kandi byongeye, mbega ukuntu ari byiza hejuru y’imisozi ibirenge by’abacyamamaza amahoro!\n\n17 Kandi byongeye, mbega uko ari byiza hejuru y’imisozi ibirenge by’abazamamaza amahoro nyuma y’aha, koko, uhereye iki gihe kugeza n’iteka ryose!\n\n18 Kandi dore, ndababwira, si ibyo gusa. Kuko mbega ukuntu ari byiza hejuru y’imisozi ibirenge by’uzanye ubutumwa bwiza, akaba ishingiro ry’amahoro, koko, ndetse Nyagasani, wacunguye abantu be; koko, we wahaye agakiza abantu be;\n\n19 Kuko iyo bitaba kubw’incungu yacunguje abantu be, yari yarateguwe uhereye ku iremwa ry’isi, ndababwira, iyo bitaba kubw’ibi, inyokomuntu yose yari kuba yararimbutse.\n\n20 Ariko dore, iminyururu y’urupfu izacibwa, kandi Umwana azaba ku ngoma, kandi afite ububasha ku bapfuye; kubera iyo mpamvu, azatuma habaho umuzuko w’abapfuye.\n\n21 Kandi haze umuzuko, ndetse umuzuko wa mbere; koko, ndetse umuzuko w’ababayeho, n’abariho, n’abazabaho, ndetse kugeza ku muzuko wa Kristo—kuko uko niko azitwa.\n\n22 Kandi ubwo, umuzuko w’abahanuzi bose, n’abemeye bose amagambo yabo, n’abubahirije bose amategeko y’Imana, bazazuka mu muzuko wa mbere; kubera iyo mpamvu, nibo muzuko wa mbere.\n\n23 Bahagurukirijwe kubana n’Imana yabacunguye; bityo bafite ubuzima buhoraho muri Kristo, waciye iminyururu y’urupfu.\n\n24 Kandi aba ni bo bafite uruhare mu muzuko wa mbere; kandi aba ni bo bapfiriye mbere y’uko Kristo aza, mu bujiji bwabo, bataratangarizwa agakiza. Nuko bityo Nyagasani atume habaho ukugarurwa kw’aba; kandi bafite uruhare mu muzuko wa mbere, cyangwa bafite ubuzima buhoraho, kubera ko bacunguwe na Nyagasani.\n\n25 Abana bato na bo bafite ubugingo buhoraho.\n\n26 Ariko nimurebe, kandi mutinye, maze muhindire umushyitsi imbere y’Imana, kuko mukwiriye guhinda umushyitsi; kuko Nyagasani ntacungura n’umwe mu bamwitotombera maze bagapfira mu byaha byabo; koko, ndetse abapfiriye mu byaha byabo bose igihe cyose kuva isi yaremwa, abigomeka ku Mana ku bushake, abamenye amategeko y’Imana, kandi ntibayubahirize; aba ni bo badafite uruhare mu muzuko wa mbere.\n\n27 Kubera iyo mpamvu ntimukwiriye se guhinda umushyitsi? Kuko agakiza ntikaza ku umeze atyo; kuko Nyagasani atacunguye umeze atyo; koko, nta n’ubwo Nyagasani yacungura nk’abo; kuko atashobora kwivuguruza; kuko atashobora guhakana ubutabera mu gihe bufite ishingiro.\n\n28 None ubu ndababwira ko igihe kizaza ngo agakiza ka Nyagasani kamamazwe kuri buri bwoko, umuryango, ururimi, n’abantu.\n\n29 Koko, Nyagasani, abarinzi bawe bazarangurura ijwi; bahuje amajwi bazaririmba; kuko bazibonera ubwabo, ubwo Nyagasani azongera kuzana Siyoni.\n\n30 Nimusagwe n’umunezero, muririmbire hamwe, mwebwe matongo ya Yerusalemu; kuko Nyagasani yahumurije abantu be, yacunguye Yerusalemu.\n\n31 Nyagasani yahinnye umwambaro w’ukuboko kwe gutagatifu mu maso y’amahanga yose; kandi impera zose z’isi zizabona agakiza k’Imana yacu.\n\n", "mosiah 16": "[center][font_size=26]Igice cya 16[/font_size][/center]\n\n[i]Imana icungura abantu bakava mu miterere yabo y’ukuzimira n’ukugwa—Abafite kamere bagumaho nk’aho nta ncungu yabayeho—Kristo azana kunyura mu muzuko ugeza ku buzima butagira iherezo cyangwa ku ugucirwaho iteka bitagira iherezo. Ahagana 148 M.K.[/i]\n\n1 Kandi ubwo, habayeho ko nyuma y’uko Abinadi yari amaze kuvuga aya magambo yarambuye ukuboko kwe maze aravuga ati: Igihe kizaza ubwo bose bazabona agakiza ka Nyagasani; ubwo buri bwoko, umuryango, ururimi, n’abantu bazibonera ubwabo kandi bakaturira imbere y’Imana ko imanza zayo ari intabera.\n\n2 Kandi ubwo abagome bazacibwa, kandi bazabona impamvu yo kuboroga, no kurira, no gutaka, no guhekenya amenyo yabo, kandi ibi kubera ko batazumvira ijwi rya Nyagasani; niyo mpamvu Nyagasani atazabacungura.\n\n3 Kuko ari ab’isi n’abanyabibi, kandi sekibi abafiteho ububasha; koko, ndetse ya nzoka ya kera yariganyije ababyeyi bacu ba mbere, ikaba yarabaye impamvu y’ukugwa kwabo; ikaba yarabaye impamvu y’uko inyokomuntu ihinduka iy’isi, yishimisha, inyabibi, itandukanya ikibi n’icyiza, bigize ubwabo imbata za sekibi.\n\n4 Bityo inyokomuntu yose yari yarazimiye; kandi dore, bashoboraga kuba barazimiye ubuziraherezo iyo bitabaho ko Imana icungura abantu bayo bakava mu miterere yabo y’ukuzimira n’ukugwa.\n\n5 Ariko mwibuke ko uwihambira muri kamere ye bwite y’umubiri, kandi akagendera mu nzira z’icyaha n’ukwigomeka ku Mana, azahama mu miterere y’ukugwa kandi sekibi amufiteho ububasha. Kubera iyo mpamvu, ariho nk’aho nta ncungu yatanzwe, ari umwanzi w’Imana; ndetse ni sekibi umwanzi ku Mana.\n\n6 Kandi ubu iyo Kristo ataza mu isi, avuga iby’ibintu bizaza nk’aho byamaze kuza, nta ncungu yari gushobora kubaho.\n\n7 Kandi iyo Kristo atazuka mu bapfuye, cyangwa ntace iminyururu y’urupfu kugira ngo imva itazabona intsinzi, kandi kugira ngo urupfu rutazagira urubori, nta muzuko wari gushobora kubaho.\n\n8 Ariko hariho umuzuko, niyo mpamvu imva nta ntsinzi ifite, kandi urubori rw’urupfu rwamizwe na Kristo.\n\n9 Ni we mucyo n’ubugingo bw’isi; koko, umucyo utagira iherezo, udashobora na rimwe kwijima; koko, ndetse ubugingo bw’ubuziraherezo, kugira ngo hatazashobora kubaho urupfu ukundi.\n\n10 Ndetse uyu mubiri upfa uzambikwa ukudapfa, kandi uyu mubiri ubora uzambikwa ukutabora, kandi uzazanwa guhagarara imbere y’intebe y’Imana, kugira ngo ucirwe urubanza na yo bijyanye n’imirimo yabo niba ari myiza cyangwa niba ari mibi—\n\n11 Niba ari myiza, bazahabwa umuzuko w’ubugingo n’ibyishimo by’ubuziraherezo; kandi niba ari mibi, bazahabwa umuzuko w’icirwaho iteka ry’ubuziraherezo, bashyikirizwe sekibi, wabahatse, aribyo gucirirwaho iteka—\n\n12 Kubera ko bagenze bijyanye n’ugushaka kw’ibyisi kwabo bwite n’ibyifuzo; kubera ko batigeze batakambira Nyagasani igihe amaboko y’imbabazi yari abaramburiwe, kandi bakaba batarabishatse; bakaba baraburiwe iby’ubukozi bw’ibibi bwabo nyamara kandi ntibabuvemo; kandi bari barategetswe kwihana nyamara kandi ntibashake kwihana.\n\n13 None se ubu, ntimukwiriye guhinda umushyitsi kandi mukihana ibyaha byanyu, kandi mukibuka ko byonyine binyuze muri Kristo no muri we mushobora gukizwa?\n\n14 Kubera iyo mpamvu, niba mwigisha itegeko rya Mose, nimwigishe na none ko ariryo gicucu cy’ibyo bintu bizabaho—\n\n15 Mubigishe ko incungu izaza inyuze muri Kristo Nyagasani, ari we nyine Data Uhoraho. Amena.\n\n", "mosiah 17": "[center][font_size=26]Igice cya 17[/font_size][/center]\n\n[i]Aluma yemera kandi akandika amagambo ya Abinadi—Abinadi yicwa urupfu rw’umuriro—Ahanura indwara n’urupfu rw’umuriro ku bicanyi be. Ahagana 148 M.K.[/i]\n\n1 Kandi ubwo habayeho ko ubwo Abinadi yari amaze kurangiza aya magambo, umwami yategetse ko abatambyi bagomba kumufata maze bagategeka ko agomba kwicwa.\n\n2 Ariko hari umwe muri bo witwaga Aluma, nawe yakomokaga kuri Nefi. Kandi yari umusore, kandi yemeye amagambo Abinadi yari yaravuze, kuko yamenye ibyerekeye ubukozi bw’ibibi Abinadi yari yarabashinje; niyo mpamvu yatangiye kwinginga umwami ngo atarakarira Abinadi, ahubwo yemere ko yashobora kugenda mu mahoro.\n\n3 Ariko umwami yari arakaye birenze, nuko ategeka ko Aluma agomba kubirukanwamo, maze amukurikiza abagaragu be kugira ngo bamwice.\n\n4 Ariko yabahunze mbere maze arihisha kugira ngo batamubona. Kandi mu gihe yari yihishe iminsi myinshi yanditse amagambo yose Abinadi yari yaravuze.\n\n5 Kandi habayeho ko umwami yategetse ko abarinzi be bagota Abinadi maze bakamufata; nuko bakamuboha maze bakamujugunya mu nzu y’imbohe.\n\n6 Kandi nyuma y’iminsi itatu, kubera ko yari yagiye inama n’abatambyi be, yategetse ko yakongera akazanwa imbere ye.\n\n7 Nuko aramubwira ati: Abinadi, twakuboneye ikirego, none ukwiriye urupfu.\n\n8 Kuko wavuze ko Imana ubwayo izamanukira mu bana b’abantu; none ubu, kubera iyo mpamvu uzicwa keretse niwisubiraho ku magambo yose mabi wavuze kuri njyewe n’abantu banjye.\n\n9 Ubwo Abinadi yaramubwiye ati: ndakubwiye, sinisubiraho ku magambo nakubwiye yerekeye aba bantu, kuko ari ay’ukuri; kandi kugira ngo ushobore kumenya ukuri kwayo niyemeje ubwanjye kugwa mu maboko yawe.\n\n10 Koko, nzababara ndetse kugeza ku rupfu, kandi sinzisubiraho ku magambo yanjye, kandi azahagarara nk’ubuhamya bubashinja. Kandi nimunyica muzaba mumennye amaraso y’inzirakarengane, kandi ibi nabyo bizahagarare nk’ubuhamya bubashinja ku munsi wa nyuma.\n\n11 Kandi ubwo umwami Nowa yari agiye kumurekura, kubera ko yatinye ijambo rye; kuko yatinye ko imanza z’Imana zazamugeraho.\n\n12 Ariko abatambyi batera hejuru amajwi yabo bamurwanya, nuko batangira kumurega, bavuga bati: Yatutse umwami. Kubera iyo mpamvu, umwami yari yamurakariye, nuko aramutanga kugira ngo yicwe.\n\n13 Kandi habayeho ko bamujyanye, maze baramuboha, kandi bakubitisha umubiri we imiba y’inkoni, koko, ndetse kugeza apfuye.\n\n14 Kandi ubwo ibirimi by’umuriro byatangiraga kumubabura, yateye hejuru, avuga ati:\n\n15 Dore, ndetse nk’uko mungiriye, niko bizabaho ko urubyaro rwanyu ruzatuma benshi bagerwaho n’ububabare mbabaye, ndetse ububabare bw’urupfu rw’umuriro; kandi ibi ni ukubera ko bazemera agakiza ka Nyagasani Imana yabo.\n\n16 Kandi bizabaho ko muzababazwa n’indwara z’ubwoko bwose kubera ubukozi bw’ibibi bwanyu.\n\n17 Koko, kandi muzakubitwa impande zose, nuko muzirukanwe kandi mutatanire hirya no hino, ndetse nk’umukumbi w’ishyamba wirukankanwa n’inyamaswa z’agasozi n’inkazi.\n\n18 Kandi kuri uwo munsi, muzahigwa, kandi muzatwarwa n’akaboko k’abanzi banyu, maze bityo muzababazwe, nk’uko mbabajwe, n’ububabare bw’urupfu rw’umuriro.\n\n19 Uko niko Imana izahora inzigo ku barimbura abantu bayo. O Mana, akira roho yanjye.\n\n20 Nuko ubwo, igiheAbinadi yari amaze kuvuga aya magambo, yarapfuye, azize urupfu rw’umuriro; koko, yishwe kubera ko atahakanye amategeko y’Imana, kubera ko yashimangirishije ukuri kw’amagambo ye urupfu rwe.\n\n", "mosiah 18": "[center][font_size=26]Igice cya 18[/font_size][/center]\n\n[i]Aluma yigisha mu ibanga—Asobanura igihango cy’umubatizo kandi abatiriza mu mazi ya Morumoni—Ashinga Itorero rya Kristo kandi yimika abatambyi—Baritunga kandi bigisha abantu—Aluma n’abantu be bahungira Umwami Nowa mu gasi. Ahagana 147–145 M.K.[/i]\n\n1 Kandi ubwo, habayeho ko Aluma, wari warahunze abagaragu b’umwami Nowa, yihannye ibyaha bye n’ubukozi bw’ibibi, nuko agendagenda mu bantu mu ibanga, maze atangira kwigisha amagambo ya Abinadi—\n\n2 Koko, ibyerekeye ibizabaho, ndetse n’ibyerekeye umuzuko w’abapfuye, n’icungu y’abantu, yari kuzabaho binyuze mu bubasha, n’imibabaro, n’urupfu rwa Kristo, n’izuka rye n’izamuka mu ijuru.\n\n3 Kandi abashatse bose kumva ijambo rye yarabigishije. Kandi yabigishirizaga mu ibanga, kugira ngo umwami atabimenya. Kandi benshi bemeye amagambo ye.\n\n4 Kandi habayeho ko abenshi bamwemeye bakomereje ahantu hitwaga Morumoni, hari harahawe izina ryaho n’umwami, kubera ko hari mu mbibi z’igihugu cyari cyarandujwe, n’ibihe cyangwa mu bihe runaka bizwi, n’inyamaswa z’ishyamba.\n\n5 Ubwo, i Morumoni hari isoko y’amazi y’urubogobogo, nuko Aluma ajyayo, kubera ko hari hafi y’ayo mazi igihuru cy’ibiti bitoya, aho yihishaga ku manywa abamuhigaga b’umwami.\n\n6 Kandi habayeho ko benshi bamwemeye bajyanyweyo no kumva amagambo ye.\n\n7 Kandi habayeho ko nyuma y’iminsi myinshi hariyo umubare munini wakoraniye hamwe aho hantu i Morumoni, kugira ngo bumve amagambo ya Aluma. Koko, bose abemeye ijambo rye bakoraniye hamwe, kugira ngo bamwumve. Nuko arabigisha, kandi ababwiriza ukwihana, n’ugucungurwa, n’ukwizera Nyagasani.\n\n8 Kandi habayeho ko yababwiye ati: Dore, hano hari amazi ya Morumoni (kuko ni uko yitwaga) none ubu, nk’uko mwifuza kuza mu mukumbi w’Imana, kandi mukitwa abantu bayo, kandi mukaba mushaka kwikorerana imitwaro, kugira ngo ishobore kworoha;\n\n9 Koko, kandi mukaba mushaka kurirana n’abarira; koko, no guhumuriza abakeneye ihumure, no guhagarara nk’abahamya b’Imana mu bihe byose no mu bintu byose, n’ahantu hose mwaba muri, ndetse kugeza ku rupfu, kugira ngo mushobore gucungurwa n’Imana, maze mubarirwe hamwe n’abo mu muzuko wa mbere, kugira ngo mushobore kugira ubugingo buhoraho—\n\n10 Ubu ndababwira, niba ibi ari byo byifuzo by’imitima yanyu, mwabuzwa n’iki kubatizwa mu izina rya Nyagasani, nk’umuhamya imbere ye kugira ngo mugirane igihango na we, muzamukorere kandi mwubahirize amategeko ye, kugira ngo ashobore gusuka ku bwinshi Roho ye kuri mwebwe?\n\n11 Kandi ubwo igihe abantu bari bamaze kumva aya magambo, bakomye amashyi kubera umunezero, maze bararangurura bati: Iki nicyo cyifuzo cy’imitima yacu.\n\n12 Nuko ubwo habayeho ko Aluma yafashe Helamu, wari umwe mu ba mbere, maze aragenda ahagarara mu mazi, maze ararangurura, avuga ati: O Nyagasani, suka Roho wawe ku mugaragu wawe, kugira ngo ashobore gukora uyu murimo n’umutima utagatifuye.\n\n13 Kandi ubwo yari amaze kuvuga aya magambo, Roho wa Nyagasani yari kuri we, nuko aravuga ati: Helamu, ndakubatije, kubera ko mfite ububasha buturutse ku Mana Ishoborabyose, nk’ubuhamya ko winjiye mu gihango cyo kumukorera kugeza upfuye kubw’umubiri upfa; kandi Roho wa Nyagasani agusukweho, kandi aguhe ubuzima buhoraho, binyuze mu ncungu ya Kristo, we yateguye uhereye ku iremwa ry’isi.\n\n14 Nuko nyuma y’uko Aluma yari amaze kuvuga aya magambo, bombi Aluma na Helamu bibiye mu mazi; nuko baruburuka maze bava mu mazi banezerewe, kandi bari buzuye Roho.\n\n15 Kandi byongeye, Aluma yafashe undi, nuko ajya ubwa kabiri mu mazi, maze aramubatiza nk’uwa mbere, gusa ntiyongeye kwiyibiza mu mazi.\n\n16 kandi muri ubu buryo yabatije buri wese wagiye i Morumoni; kandi bari umubare uri hafi y’abantu magana abiri na bane; koko, kandi babatirijwe mu mazi ya Morumoni, kandi buzuye inema y’Imana.\n\n17 Nuko bitwa itorero ry’Imana, cyangwa itorero rya Kristo, uhereye icyo gihe no hanyuma y’aho. Kandi habayeho ko uwo ari we wese wabatijwe kubw’ububasha n’ubutware by’Imana yongewe mu itorero ryayo.\n\n18 Kandi habayeho ko Aluma, kubera ko yari afite ubutware buva ku Mana, yimitse abatambyi; ndetse n’umutambyi umwe kuri buri mirongo itanu mu mubare wabo kugira ngo bababwirize, kandi kugira ngo babigishe ibyerekeye ibintu bijyanye n’ubwami bw’Imana.\n\n19 Maze abategeka ko ntacyo bazigisha uretse ibintu yabigishije, kandi byavuzwe n’akanwa k’abahanuzi batagatifu.\n\n20 Koko, ndetse yabategetse ko nta kintu bagomba kwigisha uretse ukwihana n’ukwizera Nyagasani, wacunguye abantu be.\n\n21 Kandi yabategetse ko nta makimbirane agomba kuba hagati y’umwe n’undi, ahubwo ko bagomba kurebera imbere rimwe, bafite ukwizera kumwe n’umubatizo umwe, bafite imitima yabo ibumbiye hamwe mu bumwe no mu rukundo umwe ku wundi.\n\n22 Kandi uko niko yabategetse kubwiriza. Kandi uko niko bahindutse abana b’Imana.\n\n23 Kandi yabategetse ko bagomba kubahiriza umunsi w’isabato, no kuwutagatifuza, ndetse buri munsi bagomba guha amashimwe Nyagasani Imana yabo.\n\n24 Ndetse yabategetse ko abatambyi yashyizeho bagomba gukoresha amaboko yabo bwite kugira ngo bitunge ubwabo.\n\n25 Kandi hariho umunsi umwe buri cyumweru wari waratoranyijwe kugira ngo bakoranyirize hamwe maze bigishe abantu, kandi baramye Nyagasani Imana yabo, ndetse, kenshi uko babibasha, bakiteranyiriza hamwe.\n\n26 Kandi abatambyi ntibagombaga gutungwa n’inkunga y’abantu; ahubwo kubera umurimo wabo bagombaga kwakira inema y’Imana, kugira ngo bashobore gukomerera muri Roho, bafite ubumenyi bw’Imana, kugira ngo bashobore kwigishanya ububasha n’ubushobozi buturuka ku Mana.\n\n27 Kandi byongeye Aluma yategetse ko abantu b’itorero bagomba gutanga ku mutungo wabo, buri wese hakurikijwe icyo afite; niba afite byinshi bisagirana yagombaga gutanga byinshi bisagirana; kandi ufite bikeya gusa, yagombaga kubazwa bikeya gusa; naho udafite yagombaga guhabwa.\n\n28 Nuko uko niko bagombaga gutanga ku mutungo wabo ku bushake bwabo bwite n’ibyifuzo byiza ku Mana, no kuri abo batambyi bakennye, koko, no kuri buri mukene, wambaye ubusa.\n\n29 Kandi ibi yabibabwiye, kubera ko yari abitegetswe n’Imana; nuko bagenda bemye imbere y’Imana, bahana umwe n’undi haba iby’umubiri cyangwa ibya roho hakurikijwe ibyo bakeneye byose n’ibyo bashaka.\n\n30 Nuko ubwo habayeho ko ibi byose byakorewe i Morumoni, koko, hafi y’amazi ya Morumoni; mu ishyamba ryari hafi y’amazi ya Morumoni; koko, ahantu hitwa Morumoni, amazi ya Morumoni, ishyamba rya Morumoni, byari byiza rwose mu maso y’abo bahamenyeye Umucunguzi wabo; koko, kandi bahirwa cyane, kuko bazamuririmbira bamusingize ubuziraherezo.\n\n31 Kandi ibi bintu byakorewe mu mbibi z’igihugu, kugira ngo bitazamenyekana ku mwami.\n\n32 Ariko dore, habayeho ko umwami, kubera ko yari amaze kubona urujya n’uruza mu bantu, yohereje abagaragu be kubacunga. Kubera iyo mpamvu ku munsi bari biteranyirije hamwe ngo bumve ijambo rya Nyagasani batahuwe n’ umwami.\n\n33 Nuko ubwo umwami yavuze ko Aluma yarimo gukongeza mu bantu kumwigomekaho; kubera iyo mpamvu yohereje ingabo ze kubarimbura.\n\n34 Kandi habayeho ko Aluma n’abantu ba Nyagasani bamenyeshejwe ukuza kw’ingabo z’umwami; kubera iyo mpamvu bafashe amahema yabo n’imiryango yabo maze bajya mu gasi.\n\n35 Kandi bari mu mubare uri hafi y’abantu magana ane na mirongo itanu.\n\n", "mosiah 19": "[center][font_size=26]Igice cya 19[/font_size][/center]\n\n[i]Gidiyoni ashaka kwica Umwami Nowa—Abalamani batera igihugu—Umwami Nowa yicishwa urupfu rw’umuriro—Limuhi ategeka nk’umwami w’amakoro. Ahagana 145–121 M.K.[/i]\n\n1 Kandi habayeho ko ingabo z’umwami zagarutse, kubera ko zari zashakishije zahebye abantu ba Nyagasani.\n\n2 Kandi ubwo dore, imbaraga z’umwami zari nkeya, kubera ko zari zaragabanyijwe, maze hatangira kubaho amacakubiri mu bantu bari barasigaye.\n\n3 Nuko igice gitoya gitangira gushyira umwami ku nkeke, maze hatangira kubaho amakimbirane akomeye muri bo.\n\n4 Kandi ubwo hari umugabo muri bo witwaga Gidiyoni, kandi kubera ko yari umugabo w’intarumikwa n’umwanzi w’umwami, kubera iyo mpamvu yakuye inkota ye, maze arahirira mu burakari bwe ko yica umwami.\n\n5 Kandi habayeho ko yarwanye n’umwami; maze ubwo umwami yabonaga ko ari hafi yo kumunesha, yarahunze nuko ariruka maze agera ku munara wari hafi y’ingoro y’Imana.\n\n6 Kandi Gidiyoni yaramukurikiye kandi yari hafi yo kugera ku munara ngo yice umwami, maze umwami azengurutsa amaso ye areba mu gihugu cya Shemuloni, nuko abona, ingabo z’Abalamani zari mu mbibi z’igihugu.\n\n7 Nuko umwami atakambira mu gishyika cya roho ye, avuga ati: Gidiyoni, mbabarira, kuko Abalamani batugezeho, kandi baratwica; koko, bararimbura abantu banjye.\n\n8 Kandi ubwo umwami ntiyari ahangayikishijwe n’abantu be nk’uko yari ku buzima bwe bwite; nyamara Gidiyoni yarokoye ubuzima bwe.\n\n9 Nuko umwami ategeka abantu ko bagomba guhunga Abalamani, kandi we ubwe yagiye imbere yabo, maze bahungira mu gasi, n’abagore babo n’abana babo.\n\n10 Kandi habayeho ko Abalamani babakurikiye, nuko barabashyikira, maze batangira kubica.\n\n11 Ubwo habayeho ko umwami yabategetse ko abagabo bose bagomba gusiga abagore babo n’abana babo, maze bagahunga Abalamani.\n\n12 Ubwo hari benshi batashatse kubasiga, ahubwo bahisemo kuhaguma maze bagapfana na bo. Kandi abasigaye basize abagore babo n’abana babo maze barahunga.\n\n13 Kandi habayeho ko abasigaranye n’abagore babo n’abana babo bashyize imbere abakobwa babo beza ngo babingingire Abalamani kugira ngo batabica.\n\n14 Kandi habayeho ko Abalamani babagiriye ibambe, kuko babengutswe ubwiza bw’abagore babo.\n\n15 Kubera iyo mpamvu, Abalamani barokoye ubuzima bwabo, nuko babatwara bunyago maze babasubiza mu gihugu cya Nefi, kandi babemerera ko bashobora gutunga igihugu, ku mabwiriza ko bagomba gushyira umwami Nowa mu maboko y’Abalamani, no gutanga umutungo wabo, ndetse icya kabiri cy’ibyo bari batunze, icya kabiri cya zahabu yabo, na feza yabo, n’ibintu byabo byose by’agaciro, maze bityo bagatanga ikoro ku mwami w’Abalamani umwaka ku wundi.\n\n16 Kandi ubwo hari umwe mu bahungu b’umwami mu bari batwawe bunyago, witwaga Limuhi.\n\n17 Kandi ubwo Limuhi yifuzaga ko se atarimburwa; ariko Limuhi ntiyari ayobewe ubukozi bw’ibibi bwa se, kubera ko we ubwe yari umuntu w’intabera.\n\n18 Kandi habayeho ko Gidiyoni mu ibanga yohereje abagabo mu gasi, gushakisha umwami n’abari hamwe na we. Kandi habayeho ko bahuriye na bene wabo mu gasi, bose uretse umwami n’abatambyi be.\n\n19 Ubwo bari bararahiriye mu mitima yabo ko bazagaruka mu gihugu cya Nefi, kandi ko niba abagore babo n’abana babo barishwe, ndetse n’abahamanye nabo, ko bagomba gushakisha kwihorera, ndetse bakaba batikirana na bo.\n\n20 Kandi umwami yabategetse ko batagomba kugaruka; maze barakarira umwami, nuko bategeka ko yicwa, ndetse urupfu rw’umuriro.\n\n21 Kandi bari hafi yo gufata abatambyi nabo maze ngo babice, nuko bahunga mbere yabo.\n\n22 Kandi habayeho ko bari hafi yo kugaruka mu gihugu cya Nefi, nuko bahura n’abantu ba Gidiyoni. Nuko abantu ba Gidiyoni bababwira ibyabaye byose ku bagore babo n’abana babo; kandi ko Abalamani babemereye ko bashobora gutunga igihugu batanga ikoro ry’icya kabiri cy’ibyo batunze byose ku Balamani.\n\n23 Kandi abantu babwiye ingabo za Gidiyoni ko bishe umwami, kandi abatambyi be babahungiye kure cyane mu gasi.\n\n24 Kandi habayeho ko nyuma y’uko bari barangije umuhango, basubiye mu gihugu cya Nefi, banezerewe, kubera ko abagore babo n’abana babo batari barishwe; nuko babwira Gidiyoni ibyo bari bakoreye umwami.\n\n25 Kandi habayeho ko umwami w’Abalamani yabarahiriye, ko abantu be batazabica.\n\n26 Ndetse Limuhi, kubera ko yari umuhungu w’umwami, kandi kubera ko ubwami yari yarabuhawe n’abantu, yarahiriye umwami w’Abalamani ko abantu be bazamuha ikoro, ndetse icya kabiri cy’ibyo batunze byose.\n\n27 Kandi habayeho ko Limuhi yatangiye gushyiraho ubwami no kuzana amahoro mu bantu be.\n\n28 Kandi umwami w’Abalamani yashyizeho abarinzi bazengurutse igihugu, kugira ngo ashobore guhamisha abantu ba Limuhi mu gihugu, ngo badashobora kujya mu gasi; kandi yashyigikirishije abarinzi be umusoro yahabwaga n’Abanefi.\n\n29 Kandi umwami Limuhi yabonye amahoro arambye mu bwami bwe mu gihe cy’imyaka ibiri, ku buryo Abalamani batabagoye cyangwa ngo bifuze kubarimbura.\n\n", "mosiah 20": "[center][font_size=26]Igice cya 20[/font_size][/center]\n\n[i]Abakobwa bamwe b’Abalamani bashimutwa n’abatambyi ba Nowa—Abalamani bashora intambara kuri Limuhi n’abantu be—Ingabo z’Abalamani zisubizwa inyuma maze bagira amahoro. Ahagana 145–123 M.K.[/i]\n\n1 Ubwo hari ahantu muri Shemuloni aho abakobwa b’Abalamani bikoranyirizaga hamwe ngo baririmbe, kandi babyine, maze bishimishe.\n\n2 Kandi habayeho ko umunsi umwe hari umubare mukeya wabo wateranyirijwe hamwe no kuririmba no kubyina,\n\n3 Nuko abatambyi b’umwami Nowa, kubera ko bari bashobewe no gusubira mu murwa wa Nefi, koko, ndetse batinya ko abantu babica, kubera iyo mpamvu ntibahangaye kugaruka mu bagore babo n’abana babo.\n\n4 Kandi kubera ko bahamye mu gasi, kandi bakaba bari bamaze kubona abakobwa b’Abalamani, bararyamye maze barabacunga;\n\n5 Nuko ubwo hari gusa bakeya muri bo bateranyirijwe hamwe no kubyina, bavuye mu bwihisho bwabo nuko barabafata maze babajyana mu gasi; koko, makumyabiri na bane mu bakobwa b’Abalamani babajyanye mu gasi.\n\n6 Kandi habayeho ko ubwo Abalamani babonaga ko abakobwa babo babuze, barakariye abantu ba Limuhi, kuko batekereje ko ari abantu ba Limuhi.\n\n7 Kubera iyo mpamvu, boherejeyo ingabo zabo; koko, ndetse umwami ubwe yagiye imbere y’abantu be; nuko bazamukira mu gihugu cya Nefi kurimbura abantu ba Limuhi.\n\n8 Kandi Limuhi yababoneye mu munara, ndetse n’imyiteguro yabo yose y’intambara yarayibonaga; kubera iyo mpamvu yakoranyirije hamwe abantu be, maze babategerereza mu mirima no mu mashyamba.\n\n9 Kandi habayeho ko ubwo Abalamani babageragaho, abantu ba Limuhi batangiye kubagwa hejuru bavuye mu bwihisho bwabo, maze batangira kubica.\n\n10 Kandi habayeho ko imirwano yakaze bikabije, kuko barwanye nk’intare zirwanira umuhigo wazo.\n\n11 Kandi habayeho ko abantu ba Limuhi batangiye kwirukankana Abalamani imbere yabo; nyamara ubwinshi bwabo ntibwari na kimwe cya kabiri cy’Abalamani. Ariko barwaniye ubuzima bwabo, n’abagore babo, n’abana babo; kubera iyo mpamvu bakoze iyo bwabaga maze barwana nk’ibiyoka.\n\n12 Kandi habayeho ko babonye umwami w’Abalamani mu mubare w’imirambo yabo; nyamara ntiyari yapfuye, ahubwo yari yakomeretse kandi yatawe hasi aho, byihuse cyane abantu be bari bigurukiye.\n\n13 Kandi baramufashe nuko bapfuka ibikomere bye, maze bamujyana imbere ya Limuhi, maze baravuga bati: Dore, hano hari umwami w’Abalamani; kubera ko yakomerekejwe yaguye mu mirambo yabo, kandi bamusize; none dore, twamuzanye imbere yawe; none ubu reka tumwice.\n\n14 Ariko Limuhi arababwira ati: Ntimumwica, ahubwo nimumwigize hino kugira ngo murebe. Nuko baramuzana. Nuko Limuhi aramubwira ati: Ni iki cyatumye waje kurwanya abantu banjye? Dore, abantu banjye ntibatatiriye indahiro nagukoreye; none, kuki watatira indahiro wakoreye abantu banjye?\n\n15 Nuko ubwo umwami aravuga ati: Natatiriye indahiro kubera ko abantu bawe bajyanye abakobwa b’abantu banjye; kubera iyo mpamvu, mu mujinya wanjye nategetse abantu banjye kuza kurwanya abantu bawe.\n\n16 Kandi ubwo Limuhi nta kintu yari yarumvise cyerekeye icyo gikorwa; kubera iyo mpamvu aravuga ati: Ndashakisha mu bantu banjye kandi uwo ari we wese waba yarakoze iki kintu azicwa. Kubera iyo mpamvu, yategetse ko ishakisha rikorwa mu bantu be.\n\n17 Ubwo igihe Gidiyoni yari amaze kumva ibi bintu, kubera ko we yari umutware w’ingabo z’umwami, yaragiye nuko abwira umwami ati: Ndagusabye bireke, kandi ntushakishe muri aba bantu, kandi ntushyire iki kintu ku mutwe wabo.\n\n18 None se ntiwibuka abatambyi ba so, aba bantu bashatse kurimbura? None se ntibari mu gasi? None se si bo bibye abakobwa b’Abalamani?\n\n19 None ubu, reba, kandi ubwire umwami iby’ibi bintu kugira ngo ashobore kubibwira abantu be kugira ngo baduhe amahoro; kuko dore barimo kwitegura kudutera; kandi reba turi na bakeya.\n\n20 Kandi dore, bazanye n’ingabo nyinshi zabo; kandi keretse umwami abaduhoshereje naho ubundi tugomba gutikira.\n\n21 None se si amagambo ya Abinadi yujujwe, ayo yaduhanuyeho—kandi ibyo byose kubera ko tutumviye amagambo ya Nyagasani, nuko ngo dutere umugongo ubukozi bw’ibibi bwabo?\n\n22 None ubu nimureke umwami atekane, kandi twuzuze indahiro twamukoreye; kuko biraruta ko twaba mu buretwa kurusha uko twabura ubuzima bwacu; kubera iyo mpamvu, nimureke duhagarike kumena amaraso menshi nk’aya.\n\n23 Nuko Limuhi abwira umwami ibintu byose byerekeye se, n’abatambyi bahungiye mu gasi, kandi abashyiraho ugutwarwa kw’abakobwa babo.\n\n24 Kandi habayeho ko umwami yahawe amahoro ku bantu be, nuko arababwira ati: Nimureke tujye guhura n’abantu banjye, nta ntwaro; kandi ndabarahiriye n’indahiro ko abantu banjye batica abantu banyu.\n\n25 Kandi habayeho ko bakurikiye umwami, nuko bajya guhura nta ntwaro n’Abalamani. Kandi habayeho ko bahuye n’Abalamani; nuko umwami w’Abalamani yunama imbere yabo, maze yingingira abantu ba Limuhi.\n\n26 Nuko ubwo Abalamani babonagako abantu ba Limuhi, bari badafite intwaro, babagiriye ibambe nuko bahana amahoro maze basubirana mu mahoro n’umwami wabo mu gihugu cyabo bwite.\n\n", "mosiah 21": "[center][font_size=26]Igice cya 21[/font_size][/center]\n\n[i]Abantu ba Limuhi bakubitwa kandi bagatsindwa n’Abalamani—Abantu ba Limuhi bahura na Amoni kandi bagahinduka—Babwira Amoni iby’ibisate makumyabiri na bine by’Abayeredi. Ahagana 122–121 M.K.[/i]\n\n1 Kandi habayeho ko Limuhi n’abantu be basubiye mu murwa wa Nefi, maze batangira kwongera gutura mu gihugu mu mahoro.\n\n2 Kandi habayeho ko nyuma y’iminsi myinshi Abalamani bongeye gutangira kwikongezamo umujinya wo kurwanya Abanefi, nuko batangira kuza mu mbibi z’igihugu kibazengurutse.\n\n3 Ubwo ntibahangaye kubica, kubera indahiro umwami wabo yari yarakoreye Limuhi; ahubwo babakubitaga ku matama, kandi bakabashyiraho itegeko; nuko batangira kubahekesha imitwaro iremereye, no kubashorera nk’uko babikorera indogobe yagobwe—\n\n4 Koko, ibi byose byakozwe kugira ngo ijambo rya Nyagasani rishobore kuzuzwa.\n\n5 Kandi ubwo imibabaro y’Abanefi yari ikomeye, kandi nta nzira yari ihari kugira ngo bashobore kwigobotora mu maboko yabo, kuko Abalamani bari baramaze kubagota kuri buri ruhande.\n\n6 Kandi habayeho ko abantu batangiye kwitotombera umwami kubera imibabaro yabo; maze batangira kwifuza gutera kubarwanya. Kandi bababaje umwami cyane n’ibirego byabo; kubera iyo mpamvu yabemereye ko bazakora ibijyanye n’ibyifuzo byabo.\n\n7 Kandi bongeye kwikoranyiriza hamwe, nuko bambara ibyuma birinda umubiri byabo, maze batera Abalamani kubirukana mu gihugu cyabo.\n\n8 Kandi habayeho ko Abalamani babatsinze, nuko babasubiza inyuma, maze babicamo benshi.\n\n9 Kandi ubwo habayeho umuborogo ukomeye n’amaganya mu bantu ba Limuhi, umupfakazi aririra umugabo we, umuhungu n’umukobwa baririra se, n’abavandimwe baririra abavandimwe babo.\n\n10 Ubwo habayeho abapfakazi benshi cyane mu gihugu, kandi batakambaga cyane umunsi ku munsi, kuko ubwoba bukomeye bw’Abalamani bwari bwarabasabye.\n\n11 Kandi habayeho ko amarira yabo y’ubutitsa yakongeje mu bari basigayemu bantu ba Limuhi kugirira umujinya Abalamani; maze bongera kujya kurwana, ariko bongeye gusubizwa inyuma, batakaje byinshi.\n\n12 Koko, bongeye gutera ndetse bwa gatatu, nuko biba nk’uko byari byarabagendekeye mbere; kandi abatarishwe bongeye gusubira mu murwa wa Nefi.\n\n13 Kandi bariyoroheje ndetse nk’umukungugu, biyambika ingoyi y’uburetwa, bitangira gukubitwa, no kujarajazwa, no kwikorezwa imitwaro, bijyanye n’ibyifuzo by’abanzi babo.\n\n14 Kandi bariyoroheje ndetse mu ndiba z’ubwiyoroshye; kandi batakambiye Imana bivuye inyuma; koko, ndetse umunsi wose batakambiraga Imana yabo kugira ngo izabagobotore mu makuba yabo.\n\n15 Kandi Nyagasani yatinze kumva ugutakamba kwabo kubera ubukozi bw’ibi bwabo; icyakora Nyagasani yumvise ugutakamba kwabo, maze atangira kworoshya imitima y’Abalamani kugira ngo batangire kworoshya imitwaro yabo; ariko Nyagasani ntiyabonye ko bikwiriye ko yabagobotora mu buretwa.\n\n16 Kandi habayeho ko batangiye gutunganirwa gahoro gahoro mu gihugu, nuko batangira guhinga impeke cyane, borora imikumbi, n’amashyo, kugira ngo batazicwa n’inzara.\n\n17 Ubwo hari umubare munini w’abagore, kurusha uwari uhari w’abagabo; kubera iyo mpamvu umwami Limuhi yategetse ko buri mugabo yagira uruhare mu guha inkunga abapfakazi n’abana babo, kugira ngo badatikizwa n’inzara; kandi ibi babikoze kubera ubwinshi bw’umubare wabo wari warishwe.\n\n18 Ubwo abantu ba Limuhi bakoze uko bashoboye bahamye hamwe biremamo umutwe, maze barinda impeke zabo n’imikumbi yabo;\n\n19 Kandi umwami ubwe ntiyiyizeraga hanze y’umurwa, keretse ajyanye n’abarinzi be, kubera ko yatinyaga ko hashobora kubaho uburyo bwo kugwa mu maboko y’Abalamani.\n\n20 Kandi yategetse ko abantu be bacunga igihugu kibazengurutse, kugira ngo habeho uburyo bwo gufata abatambyi bahungiye mu gasi, bibye abakobwa b’Abalamani, kandi ibyo bikaba byaratumye ukurimbuka gukomeye gutyo kubageraho.\n\n21 Kuko bifuzaga kubafata kugira ngo bashobore kubahana; kuko bari baraje mu gihugu cya Nefi mu ijoro, maze batwara impeke zabo n’ibintu byinshi byabo by’agaciro gakomeye; kubera iyo mpamvu barabubikiriye.\n\n22 Kandi habayeho ko nta mvururu zongeye kubaho hagati y’Abalamani n’abantu ba Limuhi, ndetse kugeza igihe Amoni n’abavandimwe be bazaga mu gihugu.\n\n23 Nuko umwami kubera ko yari hanze y’umurwa hamwe n’umurinzi we yatahuye Amoni n’abavandimwe be; kandi abakekaho kuba abatambyi ba Nowa kubera iyo mpamvu ategeka ko babafata, nuko bakababoha, maze bakajugunywa mu nzu y’imbohe. Kandi iyo baba abatambyi ba Nowa aba yarategetse ko babica.\n\n24 Ariko ubwo yabonaga ko batari bo, ahubwo ko bari abavandimwe be, kandi bavuye mu gihugu cya Zarahemula, yuzuye umunezero ukomeye bikabije.\n\n25 Ubwo umwami Limuhi yari amaze kwohereza, mbere y’ukuza kwa Amoni, umubare mutoya w’abantu gushakisha igihugu cya Zarahemula; ariko ntibashoboye kukibona, nuko bazimirira mu gasi.\n\n26 Nyamara, babonye igihugu cyari cyaratuwe; koko, igihugu cyari cyuzuye amagufa yumye; koko, igihugu cyari cyaratuwe kandi cyari cyararimbuwe; nuko bo, kubera ko batekerezaga ko ari igihugu cya Zarahemula, basubiye mu gihugu cya Nefi, kubera ko bari barageze mu mbibi z’icyo gihugu mu minsi itari myinshi mbere y’ukuza kwa Amoni.\n\n27 Kandi bitwaje inyandiko, ndetse inyandiko y’abantu babonewe amagufa; kandi yari yaraharagaswe ku bisate by’amabuye y’agaciro.\n\n28 Kandi Limuhi yongeye kuzuzwa umunezero n’inyigisho yavuye mu kanwa ka Amoni ko umwami Mosaya yari afite impano yaturutse ku Mana, yatumaga ashobora gusobanura ibyaharagaswe nk’ibyo; koko, kandi Amoni nawe yarabyishimiye.\n\n29 Nyamara Amoni we n’abavandimwe be bari buzuye ishavu kubera ko benshi cyane mu bavandimwe babo bari barishwe;\n\n30 Ndetse ko n’umwami Nowa n’abatambyi be bari baratumye abantu bakorera Imana ibyaha byinshi gutyo n’ubukozi bw’ibibi; ndetse bararize kubera urupfu rwa Abinadi; ndetse no kubera urugendo rwa Aluma n’abantu bajyanye na we, bari baratangije itorero ry’Imana binyujijwe mu mbaraga n’ububasha by’Imana, n’ukwizera amagambo yari yaravuzwe na Abinadi.\n\n31 Koko, bararize kubera ukugenda kwabo, kuko batamenye aho bari barahungiye. Ubwo baba barifatanyije nabo bishimye, kuko bo ubwabo bagiranye igihango n’Imana cyo kuyikorera no kubahiriza amategeko yayo.\n\n32 Kandi ubwo uhereye k’ukuza kwa Amoni, umwami Limuhi nawe yagiranye igihango n’Imana, ndetse na benshi mu bantu be, cyo kuyikorera no kubahiriza amategeko yayo.\n\n33 Kandi habayeho ko umwami Limuhi na benshi mu bantu be bifuzaga kubatizwa; ariko nta n’umwe wari mu gihugu wari ufite ububasha buturutse ku Mana. Nuko Amoni yanga gukora iki kintu, yibwira ko we ubwe ari umugaragu udakwiriye.\n\n34 Kubera iyo mpamvu, icyo gihe ntibitangijemo ubwabo itorero, kubera ko bari bategereje Roho wa Nyagasani. Ubwo bifuzaga ko bahinduka ndetse nka Aluma n’abavandimwe be, bahungiye mu gasi.\n\n35 Bifuzaga kubatizwa nk’umuhamya n’ubuhamya ko bashaka gukorera Imana n’imitima yabo yose; nyamara batindije igihe; kandi inkuru y’umubatizo wabo izatangwa hanyuma.\n\n36 Kandi ubwo intego yose ya Amoni n’abantu be, n’umwami Limuhi n’abantu be, yari iyo kwigobotora mu maboko y’Abalamani no mu buretwa.\n\n", "mosiah 22": "[center][font_size=26]Igice cya 22[/font_size][/center]\n\n[i]Imigambi ikorwa kugira ngo abantu batangire guhunga uburetwa bw’Abalamani—Abalamani basindishwa—Abantu bahunga, bagasubira i Zarahemula, maze bagategekwa n’Umwami Mosaya. Ahagana 121–120 M.K.[/i]\n\n1 Kandi ubwo habayeho ko Amoni n’umwami Limuhi batangiye kugisha inama abantu uko bazigobotora uburetwa; nuko ndetse bategeka ko abantu bose bikoranyiriza hamwe; maze ibi babikora kugira ngo bashobore kugira ijwi rya rubanda ku byerekeye iki kibazo.\n\n2 Kandi habayeho ko batashoboraga kubona inzira yo kwigobotora uburetwa, keretse iyo bafata abagore babo n’abana, n’imikumbi yabo, n’amashyo yabo, n’amahema yabo, maze bakajya mu gasi; kuko Abalamani bari benshi cyane, ntibyari gushobokera abantu ba Limuhi kurwana na bo, kubera ko batekerezaga kwigobotora uburetwa kubw’inkota.\n\n3 Kandi habayeho ko Gidiyoni yagiye maze ahagarara imbere y’umwami, nuko aramubwira ati: Ubu O mwami, kugeza ubu wumviye amagambo yanjye ibihe byinshi ubwo twabaga turwana n’abavandimwe bacu, Abalamani.\n\n4 None ubu O mwami, niba utarambonyeho kuba umugaragu w’umupfu, cyangwa niba kugeza ubu warumvise amagambo yanjye mu rwego runaka, kandi akaba yaragufashije, ni nk’uko nifuza ko watega ugutwi amagambo yanjye ubungubu, kandi nzaba umugaragu wawe maze ngobotore aba bantu mu buretwa.\n\n5 Kandi umwami yamwemereye ko ashobora kuvuga. Maze Gidiyoni aramubwira ati:\n\n6 Reba inzira y’inyuma, unyuze mu nkike y’inyuma, ku ruhande rw’inyuma rw’umurwa. Abalamani, cyangwa abarinzi b’Abalamani, nijoro baba basinze; kubera iyo mpamvu, reka twohereze itangazo muri aba bantu bose ko bakoranyiriza hamwe amashyo yabo n’imikumbi, kugira ngo babijyane mu gasi nijoro.\n\n7 Kandi nzagenda nkurikije itegeko ryawe nuko nshyire Abalamani ikoro rya nyuma rya vino, maze basinde; nuko tuzanyure mu nzira y’ibanga ibumoso bw’inkambi yabo ubwo bazaba basinze kandi basinziriye.\n\n8 Bityo tuzajyana n’abagore bacu n’abana bacu, imikumbi yacu, n’amashyo yacu mu gasi; maze tuzenguruke igihugu cya Shilomu.\n\n9 Kandi habayeho ko umwami yumviye amagambo ya Gidiyoni.\n\n10 Nuko umwami Limuhi ategeka ko abantu be bakoranyiriza imikumbi yabo hamwe; maze yoherereza ituro rya vino Abalamani; ndetse yohereza vino irenzeho, nk’impano kuri bo; maze banywa bisanzuye kuri vino umwami Limuhi yari yaboherereje.\n\n11 Kandi habayeho ko abantu b’umwami Limuhi bagiye nijoro mu gasi n’imikumbi yabo n’amashyo yabo, maze bazenguruka igihugu cya Shilomu mu gasi, nuko berekeza inzira yabo mu gihugu cya Zarahemula, bayobowe na Amoni n’abavandimwe be.\n\n12 Kandi bajyanye zahabu yabo yose, na feza, n’ibintu byabo by’agaciro, bashoboraga gutwara, ndetse n’ibyo kubatunga, mu gasi; nuko bakomeza urugendo rwabo.\n\n13 Kandi nyuma yo kuba iminsi myinshi mu gasi bageze mu gihugu cya Zarahemula, maze bajya mu bantu ba Mosaya, nuko bahinduka abayoboke be.\n\n14 Kandi habayeho ko Mosaya yabakiriye n’umunezero; ndetse yakira inyandiko zabo, ndetse n’inyandiko zari zarabonywe n’abantu ba Limuhi.\n\n15 Kandi ubwo habayeho ko ubwo Abalamani bari bamaze kubona ko abantu ba Limuhi bavuye mu gihugu nijoro, bohereje ingabo mu gasi kubakurikira;\n\n16 Kandi nyuma y’uko bari bamaze kubakurikira iminsi ibiri, ntibashoboye gukurikira ukundi amarari yabo; kubera iyo mpamvu bazimiriye mu gasi.\n\n", "mosiah 23": "Inkuru ya Aluma n’abantu ba Nyagasani, birukanywe n’abantu b’umwami Nowa bakajya mu gasi.\n\nBiri mu bice 23 na 24.\n\n[center][font_size=26]Igice cya 23[/font_size][/center]\n\n[i]Aluma yanga kuba umwami—Akora nk’umutambyi mukuru—Nyagasani acyaha abantu Be, kandi Abalamani begukana igihugu cya Helamu—Amuloni, umuyobozi w’abatambyi b’abagome b’Umwami Nowa, ategekera mu kwaha kw’Umwami w’Umulamani. Ahagana 145–121 M.K.[/i]\n\n1 Ubwo Aluma, kubera ko yari yaraburiwe na Nyagasani ko ingabo z’umwami Nowa zizabatera, kandi kubera ko yari yarabimenyesheje abantu be, kubera iyo mpamvu bakoranyirije hamwe imikumbi yabo, nuko bafata ku mpeke zabo, maze bajya mu gasi mbere y’ingabo z’umwami Nowa.\n\n2 Kandi Nyagasani yabahaye imbaraga, kugira ngo abantu b’umwami Nowa batabashyikira bakabarimbura.\n\n3 kandi bakoze urugendo rw’iminsi umunani bahungira mu gasi.\n\n4 Nuko bagera mu gihugu, koko, ndetse igihugu cyiza cyane kandi gishimishije, igihugu cy’amazi y’urubogobogo.\n\n5 Nuko babamba amahema yabo, maze batangira guhinga ubutaka, kandi batangira kubaka inyubako; koko, bari abakozi, kandi barakoze bihebuje.\n\n6 Kandi abantu bifuje ko Aluma yaba umwami wabo, kuko yari akunzwe n’abantu be.\n\n7 Ariko yarababwiye ati: Dore, si ngombwa ko twagira umwami; kuko Nyagasani aravuga ati: Ntimuzarutishe umuntu undi, cyangwa umuntu umwe ntazitekereze ko aruta undi; kubera iyo mpamvu ndababwira ko atari ngombwa ko mwagira umwami.\n\n8 Icyakora, niba byashobokaga ko mwahora mufite abantu b’intabera baba abami banyu byababera byiza kugira umwami.\n\n9 Ariko nimwibuke ubukozi bw’ibibi bw’umwami Nowa n’abatambyi be; kandi njyewe ubwanjye nafatiwe mu mutego, nuko nkora ibintu byinshi byaziraga mu maso ya Nyagasani, byanteye kwihana nshavuye;\n\n10 Icyakora, nyuma y’umubabaro mwinshi, Nyagasani yumvise ugutakamba kwanjye, nuko asubiza amasengesho yanjye, kandi angira igikoresho mu maboko ye gituma benshi muri mwebwe mumenya ukuri kwe.\n\n11 Nyamara, muri ibi sinikuza, kuko ntakwiriye kwikuza ku bwanjye.\n\n12 Kandi ubu ndababwira, mwatsikamiwe n’umwami Nowa, kandi mwabaye mu buretwa bwe n’abatambyi be, kandi mwagize ubukozi bw’ibibi kubwa bo; niyo mpamvu mwaboshywe n’iminyururu y’ubukozi bw’ibibi.\n\n13 None ubu nk’uko mwagobotowe izi ngoyi n’ububasha bw’Imana; koko, ndetse amaboko y’umwami Nowa n’abantu be, ndetse n’ingoyi z’ubukozi bw’ibibi, ni nako nifuza ko mwashikama muri ubu mudendezo wababohoye, kandi ko ntimugire umuntu mwemerera kuba umwami ubategeka.\n\n14 Ndetse ntimugire uwo mwemerera ko aba umwigisha wanyu cyangwa umubwiriza, keretse ari umuntu w’Imana, ugendera mu nzira zayo kandi yubahiriza amategeko yayo.\n\n15 Uko niko Aluma yigishije abantu be, ko buri muntu agomba gukunda umuturanyi we nka we ubwe, kugira ngo hatazabaho amakimbirane muri bo.\n\n16 Kandi ubwo, Aluma yari umutambyi mukuru wabo, kubera ko ari we washinze itorero ryabo.\n\n17 Kandi habayeho ko nta n’umwe wahawe ubushobozi bwo kubwiriza cyangwa kwigisha keretse abikoze biturutse ku Mana. Kubera iyo mpamvu yejeje abatambyi babo bose n’abigisha babo bose; kandi ntabejewe uretse abagabo b’intabera.\n\n18 Kubera iyo mpamvu barinze abantu babo, kandi babagaburira ibintu bijyananye n’ubukiranutsi.\n\n19 Kandi habayeho ko batangiye gutunganirwa bihebuje mu gihugu; maze bita icyo gihugu Helamu.\n\n20 Kandi habayeho ko bororotse kandi baratunganirwa bihebuje mu gihugu cya Helamu; kandi bubaka umurwa, bise umurwa wa Helamu.\n\n21 ’Nyamara Nyagasani abona ko bikwiriye gucyaha abantu be; koko, agerageza ukwihangana kwabo nukwizera kwabo.\n\n22 Nyamara—ushyira icyizere cye muri we niwe uzashyirwa hejuru ku munsi wa nyuma. Koko, kandi uko niko byagendekeye aba abantu.\n\n23 Kuko dore, nzabereka ko bajyanywe mu buretwa, kandi ntawashoboye kubagobotora keretse Nyagasani Imana yabo, koko, ndetse Imana ya Aburahamu na Isaka n’iya Yakobo.\n\n24 Kandi habayeho ko yabagobotoye, kandi yaberetse ububasha bwe bukomeye, kandi umunezero wabo wabaye mwinshi.\n\n25 Kuko dore, habayeho ko ubwo bari mu gihugu cya Helamu, koko, mu murwa wa Helamu, mu gihe bahingaga ku muzenguruko w’igihugu, dore ingabo z’Abalamani zari mu mbibi z’igihugu.\n\n26 Ubwo habayeho ko abavandimwe ba Aluma bahunze bava mu mirima yabo, nuko bikoranyiriza hamwe mu murwa wa Helamu; kandi bari bafite ubwoba bwinshi kubera ko bari bahabonye Abalamani.\n\n27 Ariko Aluma arabasanga maze ahagarara muri bo, nuko abingingira ko batagomba kugira ubwoba, ahubwo ko bagomba kwibuka Nyagasani Imana yabo kandi izabagobotora.\n\n28 Kubera iyo mpamvu bikuyemo ubwoba, nuko batangira gutakambira Nyagasani kugira ngo izoroshye imitima y’Abalamani, kugira babagirire impuhwe bareke kubica, n’abagore babo, n’abana babo.\n\n29 Kandi habayeho ko Nyagasani yoroheje imitima y’Abalamani. Kandi Aluma n’abavandimwe be baragiye maze bishyira mu maboko yabo; nuko Abalamani bafata igihugu cya Helamu.\n\n30 Ubwo ingabo z’Abalamani, zari zarakurikiye abantu b’umwami Limuhi, zari zarazimiriye mu gasi iminsi myinshi.\n\n31 Kandi dore, bari baratahuye ba batambyi b’umwami Nowa, ahantu bise Amuloni; kandi bari baratangiye gutunga igihugu cya Amuloni kandi baratangiye guhinga ubutaka.\n\n32 Ubwo izina ry’umuyobozi w’abo batambyi ryari Amuloni.\n\n33 Kandi habayeho ko Amuloni yinginze Abalamani; ndetse yohereza abagore babo, bari abakobwa b’Abalamani, kwinginga basaza babo, kugira ngo batarimbura abagabo babo.\n\n34 Kandi Abalamani bagiriye ibambe Amuloni n’abavandimwe be, maze ntibabarimbura, kubera abagore babo.\n\n35 Nuko Amuloni n’abavandimwe be bifatanya n’Abalamani, maze ubwo bagendaga mu gasi bashakisha igihugu cya Nefi nibwo bavumbuye igihugu cya Helamu, cyari gitunzwe na Aluma n’abavandimwe be.\n\n36 Kandi habayeho ko Abalamani basezeranyije Aluma n’abavandimwe be, ko nibabereka inzira ibageza mu gihugu cya Nefi ko babarekera ubuzima bwabo n’umudendezo wabo.\n\n37 Ariko nyuma y’uko Aluma yari amaze kubereka inzira yerekeza ku gihugu cya Nefi Abalamani ntibubahirije isezerano ryabo; ahubwo bashyizeho abarinzi hirya no hino mu gihugu cya Helamu, bacunga Aluma n’abavandimwe be.\n\n38 Kandi abasigaye muri bo bagiye mu gihugu cya Nefi; n’igice kindi muri bo kigaruka mu gihugu cya Helamu, ndetse bazana n’abagore n’abana b’abarinzi bari basigaye mu gihugu.\n\n39 Kandi umwami w’Abalamani yemereye Amuloni ko azaba umwami n’umutegetsi w’abantu be, bari mu gihugu cya Helamu; icyakora ko atazagira ububasha bwo gukora icyo aricyo cyose kinyuranye n’ugushaka kw’umwami w’Abalamani.\n\n", "mosiah 24": "[center][font_size=26]Igice cya 24[/font_size][/center]\n\n[i]Amuloni atoteza Aluma n’abantu be—Abazasenga bazicwa—Nyagasani atuma imitwaro yabo isa n’iyoroshye—Abagobotora mu buretwa, maze basubira i Zarahemula. Ahagana 145–120 M.K.[/i]\n\n1 Kandi habayeho ko Amuloni yagize ubutoni mu maso y’umwami w’Abalamani; kubera iyo mpamvu, umwami w’Abalamani yamwemereye n’abavandimwe be ko bashobora gutoranywa nk’abigisha b’abantu be, koko, ndetse b’abantu bari mu gihugu cya Shemuloni, no mu gihugu cya Shilomu, no mu gihugu cya Amuloni.\n\n2 Kuko Abalamani bari barafashe ibi bihugu byose; kubera iyo mpamvu, umwami w’Abalamani yari yarashyizeho abami muri ibi bihugu byose.\n\n3 Kandi ubwo izina ry’umwami w’Abalamani ryari Lamani, kubera ko yitwaga izina rya se; maze kubera iyo mpamvu yitwaga umwami Lamani. Kandi yari umwami w’abantu benshi.\n\n4 Kandi yashyizeho abigisha b’abavandimwe ba Amuloni muri buri gihugu cyari cyarafashwe n’abantu be; maze bityo ururimi rwa Nefi rutangira kwigishwa mu bantu bose b’Abalamani.\n\n5 Kandi bari abantu babana neza hagati yabo; nyamara ntibari bazi Imana; nta n’ikintu icyo aricyo cyose abavandimwe ba Amuloni babigishije cyerekeye Nyagasani Imana yabo, cyangwa itegeko rya Mose; nta n’ubwo babigishije amagambo ya Abinadi;\n\n6 Ahubwo babigishije ko bagomba kubungabunga inyandiko yabo, kandi ko bashobora kwandikirana.\n\n7 Kandi bityo Abalamani batangiye kugwiza ubutunzi, nuko batangira gucuruza hagati yabo no gukomera, kandi batangiye kuba abantu b’abanyaburiganya n’incakura, kuby’ubucakura bw’isi, koko, abantu b’abanyaburiganya cyane, bashimishwa n’ubwoko bwose bw’ubugome n’amahugu, uretse hagati y’abavandimwe babo bwite.\n\n8 Kandi ubwo habayeho ko Amuloni yatangiye gukoresha igitugu kuri Aluma n’abavandimwe be, nuko atangira kumutoteza, kandi ategeka ko abana be bagomba gutoteza abana babo.\n\n9 Kuko Amuloni yari azi Aluma, ko yari yarabaye umwe mu batambyi b’umwami, kandi ko ari we wemeye amagambo ya Abinadi nuko akirukanwa imbere y’umwami, maze kubera iyo mpamvu amugirira umujinya, kuko yagengwaga n’umwami Lamani, nyamara akabashyiraho igitugu, nuko akabakoresha imirimo ivunanye, kandi agashyiraho ababahagarikira.\n\n10 Kandi habayeho ko imibabaro yabo yakomeye cyane ku buryo batangiye gutakambira Imana bivuye inyuma.\n\n11 Nuko Amuloni abategeka ko bagomba guhagarika ugutakamba kwabo; maze abashyiraho abarinzi bo kubarinda, kugira ngo uwo ari we wese uzafatwa atabaza Imana azicwe.\n\n12 Kandi Aluma n’abantu be ntibarangururiraga amajwi yabo Nyagasani Imana yabo, ariko bayeguriraga imitima yabo; kandi yamenyaga ibitekerezo by’imitima yabo.\n\n13 Nuko habayeho ko ijwi rya Nyagasani ryabagezeho mu mibabaro yabo, rivuga riti: Nimwubure imitwe yanyu kandi muhumure, kuko nzi iby’igihango mwangiriye; kandi nzagirana igihango n’abantu banjye maze mbagobotore mu buretwa.\n\n14 Ndetse nzoroshya imitwaro yashyizwe ku ntugu zanyu, kugira ngo ndetse mudashobora kuyumva ku migongo yanyu, ndetse no mu gihe muri mu buretwa; kandi ibi nzabikora kugira ngo muzashobore kumbera abahamya nyuma y’aha, kandi kugira ngo mushobore kumenya by’ukuri ko njyewe, Nyagasani Imana, ngenderera abantu banjye mu mibabaro yabo.\n\n15 Kandi ubwo habayeho ko imitwaro yari yarashyizwe kuri Aluma n’abavandimwe be yorohejwe; koko, Nyagasani yarabakomeje kugira bashobore kwikorera imitwaro yabo biboroheye, kandi biyeguriye bishimye kandi bihanganye ubushake bwose bwa Nyagasani.\n\n16 Kandi habayeho ko ukwizera kwabo kwari gukomeye cyane n’ukwihangana kwabo ku buryo ijwi rya Nyagasani ryongeye kubageraho, rivuga riti: Nimuhumure, kuko ejo nzabagobotora mu buretwa.\n\n17 Nuko ribwira Aluma riti: Uzagenda imbere y’aba bantu, kandi nzajyana na we maze ngobotore aba bantu mu buretwa.\n\n18 Ubwo habayeho ko Aluma n’abantu be mu ijoro bakoranyirije imikumbi yabo hamwe, ndetse no ku mpeke zabo; koko, ndetse ijoro ryose bakoranyirije imikumbi yabo hamwe.\n\n19 Kandi mu gitondo Nyagasani yateje Abalamani ibitotsi byimbitse, koko, n’abahagarariye imirimo babo bari mu bitotsi byimbitse.\n\n20 Nuko Aluma n’abantu be bava mu gasi; maze bari bamaze kugenda umunsi wose babambye amahema yabo mu kibaya, nuko bita icyo kibaya Aluma, kubera ko yayoboye urugendo rwabo mu gasi.\n\n21 Koko, maze mu kibaya cya Aluma basuka amashimwe yabo ku Mana kubera ko yari yarabaye inyempuhwe kuri bo, kandi yaroroheje imitwaro yabo, maze ikabagobotora mu buretwa, kuko bari mu buretwa; kandi nta n’umwe wari gushobora kubagobotora uretse Nyagasani Imana yabo.\n\n22 Nuko baha amashimwe Imana, koko, abagabo babo bose n’abagore babo bose n’abana babo bose bashobora kuvuga bazamuye amajwi yabo mu bisingizo by’Imana yabo.\n\n23 Nuko ubwo, Nyagasani abwira Aluma ati: Ihute maze wowe n’aba bantu muve muri iki gihugu, kuko Abalamani bakangutse kandi barabakurikira; kubera iyo mpamvu nimuve muri iki gihugu, kandi ndahagarika Abalamani muri iki kibaya kugira ngo badakomeza gukurikira aba bantu.\n\n24 Nuko habayeho ko bavuye mu kibaya, maze bafata urugendo rwabo mu gasi.\n\n25 Kandi nyuma y’uko bari bamaze mu gasi iminsi cumi n’ibiri bageze mu gihugu cya Zarahemula; ndetse umwami Mosaya abakirana umunezero.\n\n", "mosiah 25": "[center][font_size=26]Igice cya 25[/font_size][/center]\n\n[i]Abakomoka kuri Muleki i Zarahemula bahinduka Abanefi—Bigira ku bantu ba Aluma n’aba Zenifu—Aluma abatiza Limuhi n’abantu be bose—Mosaya yemerera Aluma gushinga Itorero ry’Imana. Ahagana 120 M.K.[/i]\n\n1 Kandi ubwo umwami Mosaya ategeka ko abantu bose bagomba gukoranyirizwa hamwe.\n\n2 Ubwo ntihari benshi cyane mu bana ba Nefi, cyangwa benshi cyane mu bakomokaga kuri Nefi, nk’uko hari abo mu bantu ba Zarahemula, wakomokaga kuri Muleki, n’abari barazanye nawe mu gasi.\n\n3 Kandi ntihari benshi cyane bo mu bantu ba Nefi n’abo mu bantu ba Zarahemula nk’uko hari ab’Abalamani; koko, ntibari n’icya kabiri cy’umubare wabo.\n\n4 Kandi ubwo abantu bose ba Nefi bari bateraniye hamwe, ndetse n’abantu bose ba Zarahemula, kandi bari bakoranyirijwe hamwe mu mitwe ibiri.\n\n5 Kandi habayeho ko Mosaya yasomye, maze ategeka ko hasomwa, inyandiko za Zenifu ku bantu be; koko yasomye inyandiko z’abantu ba Zenifu, uhereye igihe baviriye mu gihugu cya Zarahemula kugeza bongeye kugaruka.\n\n6 Ndetse yasomye inkuru ya Aluma n’abavandimwe be n’imibabaro yabo yose, uhereye igihe baviriye mu gihgu cya Zarahemula kugeza igihe bongeye kugarukira.\n\n7 Nuko ubwo, igihe Mosaya yari amaze kurangiza gusoma inyandiko, abantu be bari bari mu gihugu bakubiswe n’inkuba kandi barumirwa.\n\n8 Kuko bayobewe icyo batekereza; kuko icyo gihe babonaga abo bari baragobotowe mu buretwa buzuye umunezero ukomeye bihebuje.\n\n9 Byongeye kandi, ubwo batekerezaga ku bavandimwe babo bamaze kwicwa n’Abalamani buzuye ishavu, nuko ndetse basuka amarira menshi y’ishavu.\n\n10 Byongeye kandi, ubwo batekerezaga ku bwiza bw’Imana bwihuse, n’ububasha bwayo mu kugobotora Aluma n’abavandimwe be mu maboko y’Abalamani n’uburetwa, baranguruye amajwi yabo maze baha amashimwe Imana.\n\n11 Byongeye kandi, ubwo batekerezaga ku Balamani, bari abavandimwe babo, iby’imiterere yabo y’icyaha kandi yanduye, buzuye umubabaro n’igishyika kubw’imibereho ya roho zabo.\n\n12 Kandi habayeho ko abari abana ba Amuloni n’abavandimwe babo, barongoye abakobwa b’Abalamani, batishimiye imyitwarire y’abasogokuruza babo, kandi ntibifuje kwongera kwitwa amazina y’abasogokuruza babo, kubera iyo mpamvu biyitiriye izina rya Nefi, kugira ngo bashobore kwitwa abana ba Nefi maze babarurwe mu bitwaga Abanefi.\n\n13 Nuko ubwo abantu bose ba Zarahemula babarirwa mu Banefi, kandi ibi kubera ko ubwami ntawe bwari bwarahawe uretse abakomoka kuri Nefi.\n\n14 Kandi ubwo habayeho ko igihe Mosaya yari amaze kurangiza kubwira no gusomera abantu, yifuje ko Aluma nawe yagira icyo abwira abantu.\n\n15 Nuko Aluma arababwira, ubwo bari bateraniye hamwe mu mahuriro manini, maze ava ku ihuriro rimwe ajya ku rindi, abwiriza abantu ukwihana n’ukwizera Nyagasani.\n\n16 Kandi yakanguriraga abantu ba Limuhi n’abavandimwe be, abari baragobotowe mu buretwa bose, ko bagomba kwibuka ko ari Nyagasani wabagobotoye.\n\n17 Kandi habayeho ko nyuma y’uko Aluma yari amaze kwigisha abantu ibintu byinshi, kandi amaze kubavugisha, umwami Limuhi yifuje ko yabatizwa; kandi abantu be bose bifuje ko babatizwa nabo.\n\n18 Kubera iyo mpamvu, Aluma yagiye mu mazi nuko arababatiza; koko, yababatije mu buryo yabikoreye abavandimwe be mu mazi ya Morumoni; koko, kandi abenshi mu bo yabatije bari abo mu itorero ry’Imana; kandi ibi kubera ukwemera kwabo kw’amagambo ya Aluma.\n\n19 Kandi habayeho ko umwami Mosaya yemereye Aluma ko yashyiraho amatorero ahantu hose mu gihugu cya Zarahemula; maze amuha ububasha bwo kwimika abatambyi n’abigisha muri buri torero.\n\n20 Ubwo ibi byakozwe kubera ko hari abantu benshi cyane ku buryo batashoboraga bose kuyoborwa n’umwigisha umwe, cyangwa ngo bose bumve ijambo ry’Imana mu iteraniro rimwe;\n\n21 Kubera iyo mpamvu, biteranyirije hamwe mu mahuriro atandukanye yitwa amatorero; buri torero rikagira abatambyi babo n’abigisha babo, kandi buri mutambyi abwiriza ijambo nk’uko ryabaga rimuhawe n’akanwa ka Aluma.\n\n22 Nuko bityo, nubwo hari amatorero menshi yose yari itorero rimwe, koko, ndetse itorero ry’Imana; kuko nta kintu cyabwirizwaga mu matorero yose uretse ukwihana n’ukwizera Imana.\n\n23 Kandi ubwo hariho amatorero arindwi mu gihugu cya Zarahemula. Kandi habayeho ko abifuzaga bose kwiyitirira izina rya Kristo, cyangwa ry’Imana, bifatanyije n’amatorero y’Imana;\n\n24 Nuko bitwa abantu b’Imana. Kandi Nyagasani yabasutseho Roho we, nuko barahirwa, maze baratunganirwa mu gihugu.\n\n", "mosiah 26": "[center][font_size=26]Igice cya 26[/font_size][/center]\n\n[i]Abayoboke benshi b’Itorero bashorwa mu cyaha n’abatemera—Aluma asezeranywa ubugingo buhoraho—Abihana kandi bakabatizwa baronka imbabazi—Abayoboke b’Itorero bakoze icyaha bakihana kandi bakabyaturira Aluma na Nyagasani bazababarirwa; naho ubundi, ntibazabarurwa mu bantu b’Itorero. Ahagana 120–100 M.K.[/i]\n\n1 Ubwo habayeho ko hariho benshi mu rubyiruko batashoboraga gusobanukirwa amagambo y’umwami Benyamini, kubera ko bari abana batoya mu gihe yabwiraga abantu be; kandi ntibemeraga gakondo y’abasogokuruza babo.\n\n2 Ntibemeye ibyavuzwe byerekeye izuka ry’abapfuye, nta n’ubwo bemeye ibyerekeye ukuza kwa Kristo.\n\n3 Kandi ubwo kubera ukutemera kwabo ntibashoboye gusobanukirwa ijambo ry’Imana; kandi imitima yabo yari inangiye.\n\n4 Kandi ntibashatse kubatizwa; nta n’ubwo bifatanyije n’itorero. Kandi babaye abantu bitandukanye kubw’ukwizera kwabo, kandi nyuma bahamye batyo iteka, ndetse mu miterere yabo y’umubiri n’iy’icyaha; kuko batashoboraga gutabaza Nyagasani Imana yabo.\n\n5 Kandi ubwo ku ngoma ya Mosaya ntibari n’icya kabiri cy’umubare w’abantu b’Imana; ariko kubera amacakubiri mu bavandimwe babaye benshi kurushaho.\n\n6 Kuko habayeho ko bashutse benshi bari mu itorero, n’amagambo yabo aryohereye, nuko babatera gukora ibyaha byinshi; kubera iyo mpamvu byabaye ngombwa ko abakoze icyaha, bari mu itorero, bacyahwa n’itorero.\n\n7 Kandi habayeho ko bazanywe imbere y’abatambyi, maze bashyikirizwa abatambyi n’abigisha; maze abatambyi babazana imbere ya Aluma, wari umutambyi mukuru.\n\n8 Ubwo umwami Mosaya yari amaze guha Aluma ubutegetsi ku itorero.\n\n9 Kandi habayeho ko Aluma atamenye ibyabo; ariko hariho abahamya benshi babashinjaga; koko, abantu barahagaze maze batanga ubuhamya bwinshi cyane bw’ubukozi bw’ibibi bwabo.\n\n10 Ubwo ntihari harigeze kubaho ikintu nk’icyo mbere mu itorero; kubera iyo mpamvu Aluma yahagaritse umutima, maze ategeka ko bakwiriye kujyanwa imbere y’umwami.\n\n11 Nuko abwira umwami ati: Dore hano hari benshi twazanye imbere yawe, baregwa n’abavandimwe babo; koko, kandi bafatiwe mu bukozi bw’ibibi butandukanye. Kandi ntibihana ubukozi bw’ibibi bwabo, niyo mpamvu twabazanye imbere yawe, kugira ngo ushobore kubacira urubanza bijyanye n’ibyaha byabo.\n\n12 Ariko umwami Mosaya abwira Aluma ati: Dore, simbacira urubanza; kubera iyo mpamvu, mbashyize mu maboko yawe kugira ngo bacirwe urubanza.\n\n13 Nuko ubwo Aluma yongeye guhagarika umutima; maze aragenda maze abaza Nyagasani icyo akwiriye gukora kuri iki kibazo, kuko yatinyaga ko yakora ibidakwiriye mu maso y’Imana.\n\n14 Kandi habayeho ko nyuma y’uko yari amaze gusuka umutima we ku Mana, ijwi rya Nyagasani ryamujeho, rivuga riti:\n\n15 Urahirwa, Aluma, kandi barahirwa ababatirijwe mu mazi ya Morumoni. Urahirwa kubera ukwizera kwawe guhebuje kw’amagambo yonyine y’umugaragu wanjye Abinadi.\n\n16 Kandi barahirwa kubera ukwizera kwabo guhebuje kw’amagambo yonyine wababwiye.\n\n17 Kandi urahirwa wowe kubera ko washinze itorero muri aba bantu; kandi bazashinga imizi, maze bazabe abantu banjye.\n\n18 Koko, hahirwa aba bantu bashaka kwitirirwa izina ryanjye; kuko bazitwa izina ryanjye; kandi ni abanjye.\n\n19 Kandi kubera ko wambajije ibyerekeye ucumura, urahirwa.\n\n20 Uri umugaragu wanjye; kandi nagiranye igihango na we ko uzagira ubugingo buhoraho; kandi ukazankorera maze ukagendera mu izina ryanjye, nuko ukazakoranyiriza hamwe intama zanjye.\n\n21 Kandi uzumva ijwi ryanjye azaba intama yanjye; kandi uzamwakire mu itorero, kandi nanjye nzamwakira.\n\n22 Kuko dore, iri ni itorero ryanjye; ubatizwa wese azabatizwa ngo yihane. Kandi uwo mwakira wese azizera izina ryanjye; kandi nzamubabarira ku buntu.\n\n23 Kuko ari njyewe wikorera ibyaha by’isi; kuko ari njyewe wabaremye; kandi ari njyewe uha uwemera kugeza ku ndunduro umwanya w’iburyo bwanjye.\n\n24 Kuko dore, bahamagawe mu izina ryanjye; kandi nibamenya, bazansanga maze bazagire umwanya ubuziraherezo iburyo bwanjye.\n\n25 Kandi hazabaho ko ubwo impanda ya kabiri izavuga icyo gihe abatarigeze bamenya bazaza maze bahagarare imbere yanjye.\n\n26 Nuko ubwo bazamenye ko ndi Nyagasani Imana yabo, ko ndi Umucunguzi wabo; ariko batazacungurwa.\n\n27 Kandi icyo gihe nzabaturira ko ntigeze mbamenya; maze bazajye mu muriro udashira wateguriwe sekibi n’abamarayika be.\n\n28 Kubera iyo mpamvu ndababwira, ko utazumva ijwi ryanjye, uwo ntimuzamwakire mu itorero ryanjye, kuko sinzamwakira ku munsi wa nyuma.\n\n29 Kubera iyo mpamvu ndababwira; Nimugende; kandi uncumuraho wese, muzamucire urubanza bijyanye n’ibyaha yakoze; kandi niyatura ibyaha bye imbere yanyu na njye, kandi akihana mu kuri k’umutima we, muzamubabarire, kandi nanjye nzamubabarira.\n\n30 Koko, kandi akenshi uko abantu banjye bazihana nzabababarira ibicumuro bankoreye.\n\n31 Ndetse muzababarirana ibicumuro byanyu hagati yanyu; kuko mu by’ukuri ndababwira, utababarira ibicumuro bya mugenzi we iyo amubwiye ko yihannye, uwo aba yizaniye ugucirwaho iteka.\n\n32 None ndababwira, Nimugende; kandi utazihana wese ibyaha bye uwo ntazabarirwa mu bantu banjye; kandi ibi bizubahirizwa uhereye iki gihe n’ahazaza.\n\n33 Kandi habayeho ko ubwo Aluma yari amaze kumva aya magambo yayanditse kugira ngo ashobore kuyatunga, kandi kugira ngo ashobore gucira urubanza abantu b’iryo torero hakurikijwe amategeko y’Imana.\n\n34 Kandi habayeho ko Aluma yagiye nuko acira urubanza abafatiwe mu bukozi bw’ibibi, hakurikijwe ijambo rya Nyagasani.\n\n35 Kandi abihanaga bose ibyaha byabo kandi bakabyatura, abo yababariraga mu bantu b’itorero;\n\n36 Naho abataratuye ibyaha byabo kandi ngo bihane ubukozi bw’ibibi bwabo, abo ntibabarirwaga mu bantu b’itorero, kandi amazina yabo yarahanaguwe.\n\n37 Kandi habayeho ko Aluma yashyizeho amabwiriza y’ibikorwa byose by’itorero; nuko bongera gutangira kugira amahoro no gutunganirwa bihebuje mu bikorwa by’itorero, bagenda neza imbere y’Imana, bakira benshi, kandi babatiza benshi.\n\n38 Kandi ubwo ibi bintu byose byakozwe na Aluma n’abakozi bagenzi be bayoboraga itorero, kandi bagendanaga umwete wose, bigisha ijambo ry’Imana mu bintu byose, bihanganira uburyo bwose bw’imibabaro, kubera ko batotezwaga n’abatarayobotse itorero ry’Imana.\n\n39 Kandi bacyahaga abavandimwe babo; kandi nabo baracyahwaga, buri wese kubw’ijambo ry’Imana, bijyanye n’ibyaha bye, cyangwa ibyaha yabaga yarakoze, kandi bategekwaga n’Imana gusenga ubudasiba, no gutanga amashimwe mu bintu byose.\n\n", "mosiah 27": "[center][font_size=26]Igice cya 27[/font_size][/center]\n\n[i]Mosaya abuza itotezwa kandi ategeka uburinganire—Aluma muto n’abahungu bane ba Mosaya bashaka kurimbura Itorero—Umumarayika yigaragaza maze akabategeka guhagarika imikorere yabo mibi—Aluma akubitwa n’ukugobwa—Inyokomuntu yose igomba kuvuka bwa kabiri kugira ngo baronke agakiza—Aluma n’abahungu ba Mosaya batangaza inkuru nziza. Ahagana 100–92 M.K.[/i]\n\n1 Kandi ubwo habayeho ko itotezwa ryakorerwaga itorero n’abatemera ryakomeye cyane ku buryo itorero ryatangiye kwitotomba, no kuregera abayobozi ibyerekeranye n’iki gikorwa; nuko baregera Aluma. Nuko Aluma ashyira urwo rubanza imbere y’umwami wabo, Mosaya. Maze Mosaya agisha inama abatambyi be.\n\n2 Kandi habayeho ko umwami Mosaya yohereje itangazo mu gihugu hirya no hino ko hatazagira utemera uwo ari we wese utoteza uwo ari we wese ubarirwa mu itorero ry’Imana.\n\n3 Kandi hariho itegeko ntakuka mu matorero yose ko hatagomba kubaho itotezwa muri bo, ko hagomba kubaho uburinganire mu bantu bose;\n\n4 Ko batagomba kureka ubwirasi n’ubwibone bihungabanya amahoro yabo; ko buri muntu agomba gufata umuturanyi we nka we ubwe, bagakoresha amaboko yabo bwite ngo bitunge ubwabo.\n\n5 Koko, kandi abatambyi babo bose n’abigisha bagombaga gukoresha amaboko yabo bwite ngo bitunge ubwabo, mu bihe byose keretse barwaye, cyangwa bakennye cyane, kandi mu gukora ibi bintu, bahundagajweho inema y’Imana.\n\n6 Kandi hatangiye kwongera kubaho amahoro menshi mu gihugu; kandi abantu batangiye kuba benshi cyane, maze batangira gukwirakwira hanze ku isi, koko, mu majyaruguru no mu majyepfo, mu burasirazuba no mu burengerazuba, bubaka imirwa minini n’imidugudu mu mfuruka enye zose z’igihugu.\n\n7 Kandi Nyagasani yarabagendereye nuko atuma batunganirwa, maze bahinduka abantu benshi kandi bakize.\n\n8 Ubwo abahungu ba Mosaya babarwaga mu batemera; ndetse umwe mu bahungu ba Aluma yabarwaga muri bo, uwitwaga Aluma, nka se; nyamara, yahindutse umuntu w’umugome cyane kandi usenga ibigirwamana. Kandi yari umuntu w’amagambo menshi, maze akabeshyabeshya abantu; kubera iyo mpamvu yoheje benshi muri abo bantu gukora ubukozi bw’ibibi nk’ubwe.\n\n9 Kandi yahindutse inzitizi ikomeye ku busugire bw’itorero ry’Imana; yigarurira imitima y’abantu; atera amacakubiri cyane mu bantu; aha umwanya umwanzi w’Imana gukoresha ububasha bwe kuri bo.\n\n10 Kandi ubwo habayeho ko mu gihe yajyaga kurimbura itorero ry’Imana, kuko yari hafi yo kujyana n’abahungu ba Mosaya mu ibanga gushakisha uko barimbura itorero, no kuyobya abantu ba Nyagasani, binyuranye n’amategeko y’Imana, cyangwa ndetse y’umwami—\n\n11 Nk’uko nababwiye, uko bagendaga bigomeka ku Mana, dore, umumarayika wa Nyagasani yarababonekeye; kandi yamanutse nk’aho yaba ari mu gicu; maze avuga nk’aho ryari ijwi ry’inkuba, ryatumye isi inyeganyega aho bari bahagaze;\n\n12 Kandi baratangaye bikomeye, ku buryo baguye ku butaka, kandi ntibumva amagambo yababwiye.\n\n13 Nyamara, yarongeye arangurura, avuga ati: Aluma, haguruka maze uhagarare, ni ukubera ki utoteza itorero ry’Imana? Kuko Nyagasani yaravuze ati: Iri ni itorero ryanjye, kandi nzarikomeza; kandi nta kintu kizarisenya, keretse igicumuro cy’abantu banjye.\n\n14 Byongeye kandi, umumarayika aravuga ati: Dore, Nyagasani yumvise amasengesho y’abantu be, ndetse amasengesho y’umugaragu we, Aluma, ari we so; kuko yasenganye ukwizera kwinshi kubwawe kugira ngo ushobore gushyikirizwa ubumenyi bw’ukuri; niyo mpamvu, kubera uyu mugambi nazanywe no kukwemeza iby’ububasha n’ubushobozi by’Imana, kugira ngo amasengesho y’abagaragu bayo ashobore gusubizwa bijyanye n’ukwizera kwabo.\n\n15 None ubu dore, mbese ushobora kujya impaka n’ububasha bw’Imana? Kuko dore, mbese ijwi ryanjye ntirinyeganyeje isi? Ndetse se ntushobora kumbona imbere yawe? Kandi noherejwe n’Imana.\n\n16 Ubu ndakubwira: Genda, kandi wibuke uburetwa bw’abasogokuruza bawe mu gihugu cya Helamu, no mu gihugu cya Nefi; nuko wibuke ibintu bikomeye cyane yabakoreye; kuko bari mu buretwa, kandi yarabagobotoye. Ubu ndakubwira, Aluma, igendere, kandi ntuzifuze kurimbura itorero ukundi, kugira ngo amasengesho yabo ashobore gusubizwa, kandi ibi ndetse niyo wowe ubwawe waba wifuza kuvumwa.\n\n17 Kandi ubwo habayeho ko aya yari amagambo ya nyuma umumarayika yabwiye Aluma, maze arigendera.\n\n18 Kandi ubwo Aluma n’abari kumwe na we bongeye kugwa ku butaka, kuko bari bumiwe bikomeye; kuko n’amaso yabo bwite bari bamaze kubona umumarayika wa Nyagasani; kandi ijwi rye ryari nk’inkuba, yanyeganyeje isi; kandi bamenya ko nta kintu cyari gihari uretse ububasha bw’Imana cyari gushobora kunyeganyeza isi kandi kikayitera guhinda umushyitsi nk’aho igiye gushwanyuka.\n\n19 Kandi ubwo Aluma yari yumiwe bikomeye ku buryo yahindutse ikiragi, ku buryo atashoboye kubumbura umunwa we; koko, kandi yacitse intege, ndetse ku buryo atashoboraga kwegura amaboko ye; kubera iyo mpamvu yajyanywe n’abari kumwe na we, nuko bamujyana nta kivurira, ndetse kugeza arambitswe imbere ya se.\n\n20 Nuko basubiriramo se ibyababayeho byose; maze se aranezerwa, kuko yamenye ko bwari ububasha bw’Imana.\n\n21 Nuko ategeka ko imbaga ikoranira hamwe kugira ngo bashobore kwirebera ibyo Nyagasani yakoreye umuhungu we, ndetse n’abari kumwe na we.\n\n22 Kandi yategetse ko abatambyi biteranyiriza hamwe; nuko bagatangira kwiyiriza ubusa, no gusenga Nyagasani Imana yabo ngo ishobore gufungura umunwa wa Aluma, kugira ngo ashobore kuvuga, ndetse kugira ngo ingingo ze zishobore kugarura intege zazo—kugira ngo amaso y’abantu ashobore gufunguka ngo abone kandi amenye iby’ubwiza n’ikuzo by’Imana.\n\n23 Kandi habayeho ko nyuma y’uko bari bamaze kwiyiriza ubusa kandi basenze mu gihe cy’iminsi ibiri n’amajoro abiri, ingingo za Aluma zabonye intege zazo, nuko arahaguruka maze atangira kubabwira, abasaba guhumura:\n\n24 Kuko, yaravuze ati: Nihannye ibyaha byanjye, kandi nacunguwe na Nyagasani; dore nabyawe kubwa Roho.\n\n25 Kandi Nyagasani yambwiye ati: Ntutangazwe n’uko inyokomuntu yose, koko, abagabo n’abagore, amahanga yose, amoko, indimi n’abantu, bagomba kubyarwa bwa kabiri; koko, babyawe n’Imana, bagahindurirwa imiterere yabo ya kamere kandi yaguye, mu miterere y’ubukiranutsi, kubera ko bazaba bacunguwe n’Imana, bagahinduka abahungu n’abakobwa bayo;\n\n26 Nuko bityo, bagahinduka ibiremwa bishya; kandi keretse bakoze ibi, naho ubundi nta kundi bashobora kuragwa ubwami bw’Imana.\n\n27 Ndababwira, keretse bibaye bityo, naho ubundi bagomba gucibwa; kandi ibi ndabizi, kubera ko nari hafi yo gucibwa.\n\n28 Nyamara, nyuma yo kwivuruguta kujandajanda mu makuba menshi, nkihana ndi hafi yo gupfa, Nyagasani mu mpuhwe yabonye ko ari byiza kunyarura mu muriro udashira, none nabyawe n’Imana.\n\n29 Roho yanjye yagobotowe indurwe y’uburure n’ingoyi z’ubukozi bw’ibibi. Nari mu mwobo w’icuraburindi; ariko ubu ndabona umucyo utangaje w’Imana. Roho yanjye yashinyagurwaga n’urugaraguro ruhoraho; ariko nararuwe, none roho yanjye ntikibabaye ukundi.\n\n30 Nanze umucunguzi wanjye, kandi mpakana ibyavuzwe n’abasogokuruza bacu; ariko ubu kugira ngo bashobore kubona mbere ko azaza, kandi ko yibuka buri kiremwa yaremeye, aziyereka bose.\n\n31 Koko, buri vi rizapfukama, na buri rurimi rwose ruzatura imbere ye. Koko, ndetse ku munsi wa nyuma, ubwo abantu bose bazahagarara kugira ngo bacirwe urubanza na we, icyo gihe bazatura ko ari Imana; nuko bazature, abatabana n’Imana mu isi, ko urubanza rw’igihano kidashira rukwiriye kuri bo; kandi bazahinda umushyitsi, nuko batitire, maze bashwiragizwe n’igitsure cy’amaso arebera hose rimwe.\n\n32 Kandi ubwo habayeho ko Aluma yatangiye kuva icyo gihe kwigisha abantu, nuko abari kumwe na Aluma igihe umumarayika yababonekeraga, bajya hirya no hino mu gihugu hose, batangariza abantu bose ibintu bumvise kandi babonye, kandi bigisha ijambo ry’Imana mu makuba menshi, kubera ko batotezwaga bikomeye n’abatemeraga, kandi bakubiswe na benshi muri bo.\n\n33 Ariko nubwo hariho ibi byose, batanze ihumure ryinshi ku itorero, bashimangira ukwizera kwabo, kandi babashishikazanya ukwihangana n’ukwiyumanganya kugira ngo bubahirize amategeko y’Imana.\n\n34 Kandi bane muri bo bari abahungu ba Mosaya; kandi amazina yabo yari Amoni, na Aroni, na Omeri, na Himuni; aya niyo yari amazina y’abahungu ba Mosaya.\n\n35 Kandi bagiye mu gihugu cyose cya Zarahemula, no mu bantu bose bategekwaga n’umwami Mosaya, baharanira n’ishyaka ryinshi, gusana ibikomere byose bateye itorero, batura ibyaha byabo byose, nuko batangaza ibintu byose babonye, kandi basobanurira ubuhanuzi n’ibyanditswe bitagatifu abifuje bose kubyumva.\n\n36 Kandi bityo babaye ibikoresho mu maboko y’Imana mu kuzana benshi ku bumenyi bw’ukuri, koko, ku bumenyi bw’Umucunguzi wabo.\n\n37 None mbega uko bahirwa! Kuko batangaje amahoro; batangaje ubutumwa bwiza bw’ibyiza; kandi batangarije abantu ko Nyagasani ari ku ngoma.\n\n", "mosiah 28": "[center][font_size=26]Igice cya 28[/font_size][/center]\n\n[i]Abahungu ba Mosaya bajya kubwiriza Abalamani—Akoresheje amabuye abiri ya bamenya, Mosaya asemura ibisate by’Abayeredi. Ahagana 92 M.K.[/i]\n\n1 Ubwo habayeho ko nyuma y’uko abahungu ba Mosaya bari bamaze gukora ibi bintu byose, bafashe umubare mukeya hamwe na bo maze basubirana kwa se, umwami, nuko bamusaba ko yabemerera ko bashobora, n’abo bari baratoranyije, kuzamukira mu gihugu cya Nefi kugira ngo bashobore kubwiriza ibintu bumvise, kandi kugira ngo bashobore guhishurira ijambo ry’Imana abavandimwe babo, Abalamani—\n\n2 Kugira ngo wenda bashobore kubagezaho ubumenyi bw’ibya Nyagasani Imana yabo, kandi babemeze iby’ubukozi bw’ibibi bw’abasogokuruza babo; kandi kugira ngo wenda bashobore kubakiza urwango rwabo ku Banefi, kugira ngo bashobore na none gutuma banezerwa muri Nyagasani Imana yabo, kugira ngo bashobore guhinduka beza umwe ku wundi, no kugira ngo hatazongera kubaho amakimbirane ukundi mu gihugu cyose Nyagasani Imana yabo yari yarabahaye.\n\n3 Ubwo bifuzaga ko agakiza gakwiriye gutangarizwa buri kiremwa, kuko batashoboraga kwihanganira ko hagira roho y’umuntu iyo ari yo yose izarimbuka; koko, ndetse ibitekerezo ubwabyo by’uko roho iyo ari yo yose yakubitikishwa umubabaro utagira iherezo byabatera guhinda umushyitsi no gutitira.\n\n4 Kandi bityo Roho wa Nyagasani yabakozeho, kuko bari abanyabyaha babi cyane birenze. Kandi Nyagasani yabonye ko bikwiye mu mpuhwe ze zirenze kamere kubatabara; nyamara bicwaga n’igishyika cya roho kubera ubukozi bw’ibibi bwabo, bakababara cyane kandi bagatinya ko bashobora kuzacibwa ubuziraherezo.\n\n5 Kandi habayeho ko binginze se iminsi myinshi kugira ngo bashobore kuzamukira mu gihugu cya Nefi.\n\n6 Kandi umwami Mosaya yaragiye maze abaza Nyagasani niba yareka abahungu be bakazamukira mu Balamani kubabwiriza ijambo.\n\n7 Nuko Nyagasani abwira Mosaya ati: Bareke bazamuke, kuko benshi bazemera amagambo yabo, kandi bazagira ubugingo buhoraho; kandi nzagobotora abahungu bawe mu maboko y’Abalamani.\n\n8 Kandi habayeho ko Mosaya yemeye ko bashobora kugenda maze bagakora bijyanye n’ibyo basabye.\n\n9 Kandi bafashe urugendo rwabo mu gasi kugira ngo bazamukire kwigisha ijambo mu Balamani; kandi nzabaha inkuru y’ibikorwa byabo nyuma y’aho.\n\n10 Ubwo umwami Mosaya nta muntu yari afite wo guha ubwami, kuko nta n’umwe mu bahungu be wari kwemera iby’ubwami.\n\n11 Kubera iyo mpamvu yafashe inyandiko zari zaraharagaswe ku bisate by’umuringa, ndetse n’ibisate bya Nefi, n’ibintu byose yari yarashyinguye kandi yarasigasiye hakurikijwe amategeko y’Imana, nyuma yo kubisemura no gutegeka ko handikwa inyandiko zari ku bisate bya zahabu byari byaravumbuwe n’abantu ba Limuhi, bikaba byari byaramushyikirijwe n’ukuboko kwa Limuhi;\n\n12 Kandi yakoze ibi kubera igishyika gikomeye cy’abantu be; kuko bifuzaga birenze urugero kumenya ibyerekeye abo bantu barimbuwe.\n\n13 Kandi ubwo yabisemuye akoresheje ayo mabuye abiri yari yarasesetswe mu mitwe ibiri y’umuheto.\n\n14 Ubwo ibi bintu byari byarateguwe uhereye mu ntangiriro, kandi byari byarahererekanyijwe uko ibisekuruza bisimburana, mu mugambi wo gusemura indimi;\n\n15 Kandi byashyinguwe kandi bisigasirwa n’ukuboko kwa Nyagasani, kugira ngo azereke buri kiremwa kizatunga igihugu ubukozi bw’ibibi n’ibizira by’abantu be;\n\n16 Kandi uwo ari we wese ufite ibi bintu yitwa bamenya, nk’uko byahozeho mu bihe bya kera.\n\n17 Ubwo nyuma y’uko Mosaya yari amaze gusemura izi nyandiko, dore, zatanze inkuru y’abantu barimbuwe, uhereye igihe barimburiwe usubiye inyuma kugeza ku nyubako y’umunara munini, mu gihe Nyagasani yasobanyaga ururimi rw’abantu nuko bagatatanira hirya no hino ku isi yose, koko, ndetse kuva icyo gihe usubiye inyuma kugeza ku iremwa rya Adamu.\n\n18 Ubwo iyi nkuru yatumye abantu ba Mosaya barira bikabije, koko, buzuye ishavu; nyamara yabahaye ubumenyi bwinshi, banezererwa muri bwo.\n\n19 Kandi iyi nkuru izandikwa nyuma y’aha; kuko dore, ni ngombwa ko abantu bose bazamenya ibintu byanditswe muri iyi nkuru.\n\n20 Kandi ubwo, nk’uko nababwiye, ko nyuma y’uko umwami Mosaya yari amaze gukora ibi bintu, yafashe ibisate by’umuringa, n’ibintu byose yari yarashyinguye, maze abiha Aluma, wari umuhungu wa Aluma; koko, inyandiko zose, ndetse n’insobanurandimi, maze arabimuha, kandi amutegeka ko azabishyingura kandi akabisigasiga, ndetse agashyingura inyandiko y’abantu, bikazahererekanywa kuva ku gisekuruza kugeza ku kindi, ndetse nk’uko byahererekanyijwe kuva igihe Lehi yaviriye i Yerusalemu.\n\n", "mosiah 29": "[center][font_size=26]Igice cya 29[/font_size][/center]\n\n[i]Mosaya atanga igitekerezo ko abacamanza batoranywa mu kigwi cy’umwami—Abami bakiranirwa bashora abantu babo mu cyaha—Aluma muto atorerwa n’ijwi rya rubanda kuba umucamanza mukuru—Aba kandi n’umutambyi mukuru w’Itorero—Aluma mukuru na Mosaya bapfa. Ahagana 92–91 M.K.[/i]\n\n1 Kandi ubwo Mosaya yari amaze gukora ibi yatanze itangazo mu gihugu hose, mu bantu bose, ashaka kumenya icyifuzo cyabo kubyerekeye uzaba umwami wabo.\n\n2 Kandi habayeho ko ijwi rya rubanda ryaje, rivuga riti: Turifuza ko Aroni umuhungu wawe azaba umwami wacu n’umutegetsi wacu.\n\n3 Ubwo Aroni yari yarazamukiye mu gihugu cya Nefi, kubera iyo mpamvu umwami ntiyashoboye kumuha ubwami; nta nubwo Aroni yari kwemera ubwami; nta nubwo hari n’umwe mu bahungu ba Mosaya washakaga gufata ubwami.\n\n4 Kubera iyo mpamvu umwami Mosaya yongeye gutanga itangazo mu bantu; koko, ndetse ubutumwa bwanditse yabwohereje mu bantu. Kandi aya niyo magambo yari yanditse, avuga ati:\n\n5 Dore, O mwebwe bantu banjye, cyangwa bavandimwe banjye, kuko mbafata gutyo, ndifuza ko mwatekereza ku mpamvu muhamagariwe gutekerezaho—kuko mwifuza kugira umwami.\n\n6 Ubu ndabamenyesha ko ufite uburenganzira ku bwami yabwanze, none akaba adashaka gufata ubwami.\n\n7 None ubu niba haba hari undi washyirwaho mu kigwi cye, dore ndatinya ko hazamuka amakimbirane muri mwe. Kandi byashoboka ko umuhungu wanjye, ugenewe ubwami, yahinduka akarakara maze agatwara igice cy’aba bantu bakamukurikira, bikaba byatera intambara n’amakimbirane muri mwe, bikaba byaba impamvu yo kumena amaraso menshi no kugoreka inzira ya Nyagasani, koko, no kurimbura roho z’abantu benshi.\n\n8 None ndababwira nimureke tube abanyabwenge kandi dutekereze kuri bi bintu, kuko tudafite uburenganzira bwo kurimbura muhungu wanjye, nta nubwo twagira uburenganzira bwo kurimbura undi niba yaba atoranyijwe mu kigwi cye.\n\n9 Kandi umuhungu wanjye nazongera gusubira ku bwirasi bwe n’ibintu bitagira akamaro azareke ibintu yari yaravuze, no gusaba uburenganzira bwe ku bwami, byazamutera ndetse n’aba bantu gukora icyaha kurushaho.\n\n10 None ubu nimureke tube abanyabwenge maze dutanguranwe ibi bintu, kandi dukore ibizahesha amahoro aba bantu.\n\n11 Kubera iyo mpamvu, nzaba umwami wanyu mu minsi yanjye isigaye; icyakora, nimureke dutoranye abacamanza, bo kuburanisha aba bantu hakurikijwe itegeko ryacu; kandi dutunganye ibibazo by’aba bantu, kuko turatoranyiriza abanyabwenge kuba abacamanza, bazacira imanza aba bantu bijyanye n’amategeko y’Imana.\n\n12 Ubu ni byiza ko umuntu yacirwa urubanza n’Imana kuruta umuntu, kuko imanza z’Imana zihora ari intabera, ariko imanza z’umuntu ntizihora ari intabera.\n\n13 Kubera iyo mpamvu, niba byashobokaga ko mwagira abantu b’intabera ngo babe abami banyu, bashyiraho amategeko y’Imana, kandi bagacira imanza aba bantu hakurikijwe amategeko yayo, koko, niba mwashoboraga kugira abantu baba abami banyu bakazakora ndetse nk’ibyo data Benyamini yakoreye aba bantu—ndababwira, niba ibi byashobokaga guhora bibaho gutya noneho byazaba ngombwa ko mugomba guhora mubona abami bo kubategeka.\n\n14 Kandi ndetse njyewe ubwanjye nakoresheje ububasha bwose n’ubushobozi nari mfite, mbigisha amategeko y’Imana, no kwimakaza amahoro mu gihugu, kugira ngo hatabaho intambara cyangwa amakimbirane, kwiba, cyangwa kwambura, cyangwa kwica, cyangwa uburyo ubwo aribwo bwose bw’ubukozi bw’ibibi;\n\n15 Kandi uwo ari we wese wakoze ubukozi bw’ibibi, naramuhannye nkurikije icyaha yakoze, hakurikijwe itegeko twahawe n’abasogokuruza bacu.\n\n16 None ndababwira, ko kubera ko abantu bose batari intabera ni ngombwa ko mwagira umwami cyangwa abami bo kubategeka.\n\n17 Kuko dore, ni ubukozi bw’ibibi bungana iki umwami umwe w’umugome atuma bukorwa, koko, kandi mbega ukurimbuka gukomeye!\n\n18 Koko, nimwibuke umwami Nowa, ubugome bwe n’ibizira bye, ndetse n’ubugome n’ibizira by’abantu be. Dore nimurebe ukurimbuka gukomeye kwabagezeho; ndetse kubera ubukozi bw’ibi bwabo bajyanywe mu buretwa.\n\n19 None se ntibyatewe n’ukugoboka kw’Umuremyi wabo w’umuhanga, kandi ibi kubera ukwihana kwabo kuvuye ku mutima, bagomba byanze bikunze guhama mu buretwa kugeza magingo aya.\n\n20 Ariko dore, yabagobotoye kubera ko biyoroheje imbere ye; kandi kubera ko bamutakambiye bivuye inyuma yabagobotoye mu buretwa; kandi bityo Nyagasani yakoresheje ububasha bwe mu bibazo byose mu bana b’abantu, aramburira ukuboko kw’impuhwe abamwizera.\n\n21 Kandi dore, ubu ndababwira, ntimushobora gukura ku ngoma umwami ukiranirwa keretse habayeho amakimbirane menshi, n’imena ry’amaraso menshi.\n\n22 Kuko dore, aba afite inshuti ze mu bukozi bw’ibibi, kandi agashyira abarinzi be hafi ye; nuko agaca amategeko y’ababaye ku ngoma mu bukiranutsi mbere ye; maze agakandagirira munsi y’ibirenge bye amategeko y’Imana;\n\n23 Kandi ashyiraho amategeko, nuko akayohereza mu bantu be, koko, amategeko yo mu buryo bw’ubugome bwe bwite; maze uwo ari we wese utumviye amategeko ye agategeka ko arimburwa; kandi uwo ari we wese umwigometseho akamwoherereza ingabo ze kumurwanya; nuko yaba abishobye akabarimbura; maze bityo umwami ukiranirwa akagoreka inzira z’abakiranutsi bose.\n\n24 None ubu dore ndababwira, ntibikwiriye ko ibizira nk’ibyo byabageraho.\n\n25 Kubera iyo mpamvu, nimuhitemo kubw’ijwi ry’aba bantu, abacamanza, kugira ngo mushobore gucirwa urubanza hakurikijwe amategeko yatanzwe n’abasogokuruza bacu, atunganye, kandi bayahawe n’ukuboko kwa Nyagasani.\n\n26 Ubu ntibisanzwe ko ijwi rya rubanda ryifuza ikintu icyo aricyo cyose kibusanye n’icyo ukuri; ariko ni ibisanzwe ko igice gitoya cy’abantu bifuza ikitari icyo ukuri; kubera iyo mpamvu, ibi muzabyuhabirize kandi mubigire itegeko ryanyu—mukora imirimo yanyu kubw’ijwi rya rubanda.\n\n27 Kandi igihe nikiza ngo ijwi rya rubanda rihitemo ubukozi bw’ibibi, ubwo niho igihe imanza z’Imana zizabageraho; koko, ubwo ni igihe izabagenderera n’ukurimbuka gukomeye ndetse nk’uko kugeza ubu yagendereye iki gihugu.\n\n28 Kandi ubu nimugira abacamanza, kandi ntibabacire imanza hakurikijwe itegeko yaduhaye, mushobora gutegeka ko bakwiriye gucirwa imanza n’umucamanza wo hejuru.\n\n29 Niba abacamanza bo hejuru badaca imanza z’intabera, muzategeka ko umubare muto w’abacamanza banyu batoya bikoranyiriza hamwe, nuko bazacire urubanza abacamanza bo hejuru, hakurikijwe ijwi rya rubanda.\n\n30 Kandi mbategetse gukora ibi bintu mutinya Nyagasani; kandi mbategetse gukora ibi bintu, kandi ko mutagira umwami; kugira ngo niba aba bantu bakoze ibyaha n’ubukozi bw’ibibi bizashyirwe ku mitwe yabo bwite.\n\n31 Kuko dore, ndababwira, ibyaha by’abantu benshi byatewe n’ubukozi bw’ibibi bw’abami babo; kubera iyo mpamvu ubukozi bw’bibi bwabo buzashyirwa ku mitwe y’abami babo.\n\n32 Kandi ubu ndifuza ko ubu busumbane butazongera kuba ukundi muri iki gihugu, by’umwihariko muri aba bantu banjye; a nkifuza ko iki gihugu cyaba igihugu cy’umudendezo, kandi buri muntu agashobora kunezezwa kimwe n’uburenganzira n’amahirwe bye, igihe cyose Nyagasani abonye ko ari byiza ko twabaho kandi tukaragwa igihugu, koko, ndetse igihe cyose uwo ari we wese mu badukomokaho asigaye mu gihugu.\n\n33 Kandi ibindi bintu byinshi umwami Mosaya yarabibandikiye, abasobanurira ibigeragezo byose n’ingorane z’umwami ukiranuka, koko, imibabaro yose ya roho kubw’abantu babo, ndetse n’ukwitotomba kwose kw’abantu ku mwami; kandi yarabibasobanuriye byose.\n\n34 Kandi yababwiye ko ibi bintu bikwiriye kutabaho; ahubwo ko umutwaro ugomba kujya ku bantu bose, ko buri muntu ashobora kwikorera uruhare rwe.\n\n35 Kandi ndetse yabasobanuriye ibihombo byose babonye, mu kugira umwami ukiranirwa wo kubategeka;\n\n36 Koko, ubukozi bw’ibibi bwe bwose n’ibizira, n’intambara zose, n’amakimbirane, n’imivu y’amaraso, no kwiba, no kwambura, n’ugukora ubusambanyi, n’uburyo bwose bw’ubukozi bw’ibibi budashobora kubarwa—ababwira ko ibi bintu bidakwiriye kubaho, ko bigaragara ko bibusanye n’amategeko y’Imana.\n\n37 Kandi ubwo habayeho ko, nyuma y’uko umwami Mosaya yari amaze kohereza ibi bintu mu bantu bemejwe iby’ukuri kw’amagambo ye.\n\n38 Kubera iyo mpamvu, baretse ibyifuzo byabo byo kubona umwami, kandi bifuzaga bihebuje ko buri muntu agomba kugira amahirwe angana mu gihugu cyose; koko, kandi buri muntu yagaragaje ubushake bwo kwishingira ibyaha bye bwite.\n\n39 Kubera iyo mpamvu, habayeho ko biteranyirije hamwe mu mahuriro mu gihugu hose, kugira ngo batoreshe amajwi yabo ibyerekeranye n’abakwiriye kuba abacamanza babo, kugira ngo babacire imanza hakurikijwe itegeko ryabahawe; kandi baranezerewe bihebuje kubera umudendezo wabahawe.\n\n40 Kandi bakomeje gukunda Mosaya; koko, bamurutishije undi muntu uwo ari we wese; kuko ntibamubonagamo umunyagitugu washaka inyungu, koko, kuko iyo ndonke yonona roho; kuko atabashatseho ubutunzi, nta n’ubwo yishimiye kumena imivu y’amaraso; ahubwo yimakaje amahoro mu gihugu, kandi yemereye abantu be ko bazagobotorwa mu buryo bwose bw’uburetwa; kubera iyo mpamvu bamuhaye agaciro, koko, bihebuje, birenze urugero.\n\n41 Kandi habayeho ko batoranyije abacamanza bo kubategeka, cyangwa bo kubacira imanza hakurikijwe itegeko; kandi ibi babikoze mu gihugu hose.\n\n42 Kandi habayeho ko Aluma yatoranyijwe ngo abe umucamanza mukuru wa mbere, kubera ko yari na none umutambyi mukuru, se yaramuhaye uwo mwanya, kandi yaramuhaye inshingano yerekeranye n’ibikorwa byose by’itorero.\n\n43 Kandi ubwo habayeho ko Aluma yagendeye mu nzira za Nyagasani, kandi yubahiriza amategeko ye, nuko aca imanza zikiranutse; maze habaho amahoro arambye mu gihugu hose.\n\n44 Kandi bityo hatangiye ingoma y’abacamanza mu gihugu cyose cya Zarahemula, mu bantu bose bitwaga Abanefi; maze Aluma aba uwa mbere n’umucamanza mukuru.\n\n45 Kandi ubwo habayeho ko se yapfuye, afite imyaka mirongo inani n’ibiri, kandi yari yarabereyeho kuzuza amategeko y’Imana.\n\n46 Kandi habayeho ko Mosaya nawe yapfuye, mu mwaka wa mirongo itatu na gatatu w’ingoma ye, afite imyaka mirongo itandatu n’itatu; kandi yari ibaye hamwe, imyaka magana atanu n’icyenda uhereye igihe Lehi yaviriye i Yerusalemu.\n\n47 Kandi uko niko yarangiye ingoma y’abami ku bantu ba Nefi; kandi ni uko yarangiye iminsi ya Aluma, wari warashinze itorero ryabo.\n\n", "alma 1": "[center][font_size=26]Igitabo cya Aluma Mwene Aluma[/font_size][/center]\n\nInkuru ya Aluma, wari mwene Aluma, umucamanza wa mbere kandi mukuru ku bantu ba Nefi, ndetse n’umutambyi mukuru w’Itorero. Inkuru y’ingoma y’abacamanza, n’intambara n’amakimbirane mu bantu. Ndetse n’inkuru y’intambara hagati y’Abanefi n’Abalamani, bijyanye n’inyandiko ya Aluma, umucamanza wa mbere kandi mukuru.\n\n[center][font_size=26]Igice cya 1[/font_size][/center]\n\n[i]Nehori yigisha inyigisho z’ibinyoma, ashyiraho itorero, atangiza ubutambyi bw’indonke, kandi yica Gidiyoni—Nehori anyongwa kubera ibyaha bye—Ubutambyi bw’indonke n’itotezwa bikwira mu bantu—Abatambyi baritunga, abantu bita ku bakene, kandi Itorero riratungana. Ahagana 91–88 M.K.[/i]\n\n1 Ubwo habayeho ko mu mwaka wa mbere w’ingoma y’abacamanza ku bantu ba Nefi, kuva iki gihe na nyuma y’aho, umwami Mosaya amaze kunyura mu nzira y’abo isi bose, kandi amaze kurwana intambara nziza, kandi yaragenze yemye imbere y’Imana, ntawe yasize wo gutegeka mu kigwi cye; nyamara yari yarashyizeho amategeko, kandi yaremewe n’abantu; kubera iyo mpamvu bari bategetswe kumvira amategeko yari yarakoze.\n\n2 Kandi habayeho ko mu mwaka wa mbere w’ingoma ya Aluma mu ntebe y’ubucamanza, hari umugabo wazanywe imbere ye gucirwa urubanza, umugabo wari munini, kandi wari uzwi kubera imbaraga ze nyinshi.\n\n3 Kandi yari yaragendagenze mu bantu, abigisha icyo yitaga ijambo ry’Imana, ashyira umurego mu kurwanya itorero; atangariza abantu ko buri mutambyi n’umwigisha akwiriye kuba icyamamare; kandi badakwiriye gukoresha amaboko yabo, ahubwo ko bakwiriye gutungwa n’abantu.\n\n4 Ndetse yahamirije abantu ko inyokomuntu yose izakizwa ku munsi wa nyuma, kandi ko batagomba kugira ubwoba cyangwa guhinda umushyitsi, ahubwo ko bashobora kubura imitwe yabo maze bakanezerwa; kuko Nyagasani yaremye abantu bose ndetse yacunguye abantu bose; kandi, amaherezo, abantu bose bagomba kuzagira ubugingo buhoraho.\n\n5 Kandi habayeho ko yigishije ibi bintu ku buryo bukomeye kugeza ubwo benshi bemeye amagambo ye, ndetse benshi cyane ku buryo batangiye kumushyigikira no kumuha feza.\n\n6 Kandi yatangiye gushyirwa hejuru mu bwibone bw’umutima we, no kwambara imyenda ihenze cyane, koko, ndetse yatangiye gushyiraho itorero rikurikiza ibyo abwiriza.\n\n7 Kandi habayeho ko ubwo yajyaga, kwigisha abari baremeye ijambo rye, yahuye n’umuntu wabarizwaga mu itorero ry’Imana, koko, ndetse umwe mu bigisha babo; nuko atangira kujya impaka nawe bityaye, kugira ngo ashobore kuyobya abantu b’itorero; ariko umugabo ahangana nawe, amucyahisha amagambo y’Imana.\n\n8 Ubwo izina ry’uwo mugabo ryari Gidiyoni; kandi niwe wari igikoresho mu maboko y’Imana cyo kugobotora abantu ba Limuhi mu buretwa.\n\n9 Ubwo, kubera ko Gidiyoni yahanganye na we akoresha amagambo y’Imana yarakariye Gidiyoni, nuko akura inkota ye maze atangira kuyimutera. Ubwo kubera ko Gidiyoni yari yaragashwe n’imyaka myinshi, kubera iyo mpamvu ntiyashoboye kumukumira, kubera iyo mpamvu yishwe n’inkota.\n\n10 Kandi uwo mugabo wamwishe yajyanywe n’abantu b’itorero, nuko azanwa imbere ya Aluma, kugira ngo acirwe urubanza bijyanye n’ibyaha yari yakoze.\n\n11 Kandi habayeho ko yahagaze imbere ya Aluma maze yiburanira ashize amanga cyane.\n\n12 Ariko Aluma aramubwira ati: Dore, ubu ni ubwa mbere ubutambyi bw’indonke buzanywe muri aba bantu. Kandi dore, ntushinjwa gusa ubutambyi bw’indonke, ahubwo wanashatse kubutsindagirisha inkota; kandi niba ubutambyi bw’indonke butsindagiwe muri aba bantu byahinduka ukurimbuka kwabo kwa burundu.\n\n13 Kandi wamennye amaraso y’umukiranutsi, koko, umuntu wakoze byinshi byiza muri aba bantu; none tukwihoreye amaraso ye yazatubazwa kubw’ukwihorera.\n\n14 Kubera iyo mpamvu uciriwe urwo gupfa, hakurikijwe itegeko twahawe na Mosaya, umwami wacu wa nyuma; kandi ryemewe n’aba bantu; kubera iyo mpamvu aba bantu bagomba kumvira itegeko.\n\n15 Kandi habayeho ko bamufashe; kandi izina rye ryari Nehori; maze bamujyana ku gasongero k’agasozi ka Manti, kandi aho ngaho yategetswe, cyangwa ahubwo yaturiye, hagati y’ijuru n’isi, ko ibyo yigishije abantu byari binyuranye n’ijambo ry’Imana; nuko aho ngaho ahicirwa urupfu ruteye isoni.\n\n16 Nyamara, ibi ntibyarangije ugukwirakwira kw’ubutambyi bw’indonke mu gihugu; kuko hari benshi bakunze ibintu bidafite akamaro by’isi, kandi bakomeje kwigisha inyigisho z’ibinyoma; kandi ibi babikoreye ubutunzi n’icyubahiro.\n\n17 Icyakora, ntibahangaraga kubeshya, iyo byabaga byamenyekanye, kubera ubwoba bw’itegeko, kuko abanyabinyoma bahanwaga; kubera iyo mpamvu bitwazaga kwigisha bijyanye n’ukwemera kwabo; kandi ubwo itegeko ntiryashoboraga kugira ububasha ku uwo ari we wese kubera ukwemera kwe.\n\n18 Kandi ntibahangaraga kwiba, kubera ubwoba bw’itegeko, kuko abo barahanwaga; nta n’ubwo batinyukaga kwambura, cyangwa kwica, kuko uwicaga yahanishwaga urupfu.\n\n19 Ariko habayeho ko uwo ari we wese utarabarizwaga mu itorero ry’Imana yatangiye gutoteza ababarizwaga mu itorero ry’Imana, kandi biyitiriye izina rya Kristo.\n\n20 Koko, barabatoteje, kandi babashengurisha uburyo bwose bw’amagambo, kandi ibi kubera ubwiyoroshye bwabo; kubera ko batari abibone mu maso yabo bwite, kandi kubera ko basangiraga ijambo ry’Imana, hagati yabo, nta feza kandi nta kiguzi.\n\n21 Ubwo hariho itegeko ridakuka mu bantu b’itorero, ko nta muntu uwo ari we wese, ubarizwa mu itorero, uhaguruka maze akarenganya abatabarizwa mu itorero, kandi ko hatagomba kubaho itotezwa muri bo ubwabo.\n\n22 Nyamara, hari benshi muri bo batangiye kuba abibone, nuko batangira kugirana amakimbirane bishyushye n’abanzi babo, ndetse kugeza ku mijugujugu; koko, bateranaga ibipfunsi byabo.\n\n23 Ubwo ibi byari mu mwaka wa kabiri w’ingoma ya Aluma, kandi byabaye impamvu y’umubabaro mwinshi ku itorero; koko, byabaye impamvu z’ikigeragezo kinini hamwe n’itorero.\n\n24 Kuko imitima ya benshi yari yarinangiye, kandi amazina yabo yarasibwe, ku buryo batibukwaga ukundi mu bantu b’Imana. Ndetse benshi bivanye ubwabo muri bo.\n\n25 Ubwo iki cyari ikigeragezo gikomeye ku bashikamye mu kwizera; nyamara bari bashikamye kandi batanyeganyega mu kubahiriza amategeko y’Imana, kandi biyumanganyirije itotezwa ryari ryararunzwe kuri bo.\n\n26 Kandi igihe abatambyi basigaga umurimo wabo kugira ngo basangize abantu ijambo ry’Imana, abantu nabo basigaga imirimo yabo kugira ngo bumve ijambo ry’Imana. Kandi igihe umutambyi yamaraga kubasangiza ijambo ry’Imana bongeraga gusubirana umwete mu mirimo yabo; kandi umutambyi, ntiyitekerezaga ko asumba abamwumva, kuko umubwiriza ntiyari mwiza kurusha uwumva, nta n’ubwo umwigisha yari mwiza kurusha uwigishwa; kandi bityo bose baranganaga, kandi bose bakoraga umurimo, buri muntu akurikije intege ze.\n\n27 Kandi basangiraga ku mutungo wabo, buri muntu bijyanye n’ibyo yabaga afite, abatindi, n’abakene, n’abarwayi, n’abababaye; kandi ntibambaraga imyenda ihenze, ariko yabaga isukuye kandi igaragara neza.\n\n28 Kandi bityo batangije ibikorwa by’itorero; nuko bityo batangira kwongera kugira amahoro arambye, hatitaweho amatotezwa yabo yose.\n\n29 Kandi ubwo, kubera ugushikama kw’itorero batangiye kuba abakungu bihebuje, bagira ubusagirane bw’ibintu byose ubwo aribwo bwose bari bakeneye—ubusagirane bw’amashyo n’imikumbi, n’ubw’imishishe ya buri bwoko, ndetse n’ubusagirane bw’impeke, n’ubwa zahabu, n’ubwa feza, n’ubw’ibintu by’agaciro kanini, n’ubusagirane bw’ihariri n’ubwoya buboshye neza, n’uburyo bwose bw’umwambaro mwiza ugaragara neza.\n\n30 Kandi bityo, mu bihe byabo byo gutunganirwa, ntibirukanye abo aribo bose bari bambaye ubusa, cyangwa bari bashonje, cyangwa bari bafite inyota, cyangwa bari barwaye, cyangwa abataragaburiwe; kandi ntibashyize imitima yabo ku butunzi; kubera iyo mpamvu babereye bose abanyabuntu, haba abakuze n’abatoya, haba abacakara n’abisanzuye, haba umugabo n’umugore, haba hanze y’itorero cyangwa mu itorero, kandi nta butoni mubantu babaga bakeneye ubufasha.\n\n31 Kandi bityo baratunganiwe maze bahinduka abatunzi cyane kuruta abatarabarizwaga mu itorero ryabo.\n\n32 Kuko abatarabarizwaga mu itorero ryabo bishoye mu bupfumu, no mu gusenga ibigirwamana cyangwa mu bunebwe, no mu kuvuga amanjwe, no mu mashyari n’intonganya; bambara imyambaro ihenze; bizamura mu bwibone mu maso yabo bwite; batoteza, babeshya, biba, bambura, bakora ubusambanyi, n’ubwicanyi, n’uburyo bwose bw’ubugome; nyamara, itegeko ryashyizwe ku barirenzeho bose, uko byabaga bishobotse.\n\n33 Kandi habayeho ko kubw’ukubakoreshaho itegeko gutyo, ku buryo buri muntu yababajwe bijyanye n’ibyo yakoze, barushijeho gutuza nuko ntibahangara gukora ubugome ubwo aribwo bwose iyo bwabaga bwamenyekanye; kubera iyo mpamvu, habayeho amahoro menshi mu bantu ba Nefi kugeza mu mwaka wa gatanu w’ingoma y’abacamanza.\n\n", "alma 2": "[center][font_size=26]Igice cya 2[/font_size][/center]\n\n[i]Amulisi ashaka kuba umwami maze agahakanirwa n’ijwi rya rubanda—Abayoboke be bamugira umwami—Abamulisi bashora intambara ku Banefi maze baratsindwa—Abalamani n’Abamulisi bahuza ingabo kandi bagatsindwa—Aluma yica Amulisi. Ahagana 87 M.K.[/i]\n\n1 Kandi habayeho mu ntangiriro y’umwaka wa gatanu w’ingoma yabo ko hatangiye kubaho impaka mu bantu; kuko umuntu umwe, witwaga Amulisi, wari umuntu w’uburiganya cyane, koko, umunyabwenge ku bijyanye n’ubwenge bw’isi, kandi yabagaho mu buryo bw’umuntu wicishije Gidiyoni inkota, wishwe hakurikijwe itegeko—\n\n2 Ubwo uyu Amulisi yari, kubw’uburiganya bwe, yarakuruye abantu benshi; ndetse benshi ku buryo batangiye kuba abanyabubasha cyane; nuko bagatangira kugerageza gushyiraho Amulisi ngo abe umwami ku bantu.\n\n3 Ubwo ibi byari biteye ubwoba abantu b’itorero, ndetse n’abatarakuruwe n’ubuhendahendanyi bwa Amulisi; kuko bari bazi ko bijyanye n’itegeko ryabo ko ibintu nk’ibyo bigomba gushyirwaho n’ijwi rya rubanda.\n\n4 Kubera iyo mpamvu, iyo bijya gushoboka ko Amulisi abona ijwi rya rubanda, we, kubera ko yari umuntu w’umugome, yari kubambura uburenganzira bwabo n’amahirwe y’itorero; kuko cyari icyifuzo cye cyo kurimbura itorero ry’Imana.\n\n5 Kandi habayeho ko abantu biteranyirije hamwe mu gihugu cyose, buri muntu akurikije igitekerezo cye, cyaba gikunze cyangwa kirwanya Amulisi, mu mahuriro atandukanye, kandi bagiranye impaka nyinshi n’amakimbirane atangaje umwe ku wundi.\n\n6 Kandi bityo biteranyirije hamwe kugira ngo batoreshe amajwi ku berekeranye n’iki gikorwa; kandi bashyirwaga imbere y’abacamanza.\n\n7 kandi habayeho ko ijwi rya rubanda ryanze Amulisi, ku buryo atagizwe umwami w’abo bantu.\n\n8 Ubwo ibi byateye umunezero mwinshi mu mitima y’abamurwanyaga; ariko Amulisi yakongejemo umujinya mu bari bamushyigikiye wo kurwanya abari batamushyigikiye.\n\n9 Kandi habayeho ko bikoranyirije hamwe, maze bimika Amulisi ngo abe umwami wabo.\n\n10 Ubwo igihe Amulisi yagirwaga umwami kuri bo yabategetse ko bafata intwaro zo kurwanya abavandimwe babo; kandi ibi yabikoze kugira ngo ashobore kubagira imbata ze.\n\n11 Ubwo abantu ba Amulisi bitandukanyije kubw’izina rya Amulisi, nuko bitwa Abamulisi; maze abasigaye bitwa Abanefi, cyangwa abantu b’Imana.\n\n12 Kubera iyo mpamvu abantu b’Abanefi bari bazi iby’umugambi w’Abamulisi, nuko kubera iyo mpamvu bitegurira guhura nabo; koko, bitwaje inkota, n’amahiri, hamwe n’imiheto, hamwe n’imyambi, hamwe n’amabuye, hamwe n’imihumetso, n’ubundi buryo bwose bw’intwaro z’intambara, za buri bwoko.\n\n13 Kandi uko ni ko bari biteguye guhura n’Abamulisi igihe bazaza. Kandi batoranyije abatware b’ingabo, n’abatware b’ingabo b’ikirenga, n’abatware b’ingabo bakuru, bijyanye n’imibare yabo.\n\n14 Kandi habayeho ko Amulisi yambitse ingabo ze uburyo bwose bw’intwaro z’intambara za buri bwoko; ndetse atoranya abategetsi n’abayobozi ku bantu be, kugira ngo babayobore mu ntambara yo kurwanya abavandimwe babo.\n\n15 Kandi habayeho ko Abamulisi baje ku gasozi ka Amunihu, kari iburasirazuba bw’umugezi wa Sidoni, wanyuraga mu gihugu cya Zarahemula, maze aho bashora intambara ku Banefi.\n\n16 Ubwo Aluma, yari umucamanza mukuru n’umuyobozi w’abantu ba Nefi, kubera iyo mpamvu yazamukanye n’abantu be, koko, n’abatware b’ingabo be, n’abatware b’ingabo bakuru, koko, ku mutwe w’ingabo ze, kurwanya Abamulisi.\n\n17 Kandi batangiye kwicira Abamulisi ku gasozi k’iburasirazuba bwa Sidoni. Nuko Abamulisi barwanya Abanefi n’imbaraga zikomeye, ku buryo abenshi b’Abanefi baguye imbere y’Abamulisi.\n\n18 Nyamara Nyagasani yahaye imbaraga ukuboko kw’Abanefi, ku buryo biciye Abamulisi kubamarira ku icumu, ku buryo batangiye kubahunga.\n\n19 Kandi habayeho ko Abanefi bahize Abamulisi uwo munsi wose, nuko babicira kubamara, ku buryo hishwe mu Bamulisi abantu ibihumbi cumi na bibiri magana atanu na mirongo itatu na babiri; kandi hishwe mu Banefi abantu ibihumbi bitandatu magana atanu na mirongo itandatu na babiri.\n\n20 Kandi habayeho ko ubwo Aluma atari agishoboye guhiga Abamulisi yategetse ko abantu be babamba amahema mu kibaya cya Gidiyoni, icyo kibaya cyari cyaritiriwe Gidiyoni wari waricishijwe inkota n’ukuboko kwa Nehori; kandi muri iki kibaya Abanefi bahabambye amahema yabo muri iryo joro.\n\n21 Nuko Aluma yohereza intasi gukurikira igisigisigi cy’Abamulisi, kugira ngo amenye iby’imigambi yabo n’ubugambanyi bwabo, ngo ashobore kubirinda, kugira ngo ashobore gusigasira abantu be ntibarimbuke.\n\n22 Ubwo abo yohereje gucunga inkambi y’Abamulisi bitwaga Zeramu, na Amunori, na Manti, na Limuheri; aba nibo bajyanye hamwe n’ingabo zabo gucunga inkambi y’Abamulisi.\n\n23 Kandi habayeho ko bukeye bwaho bagarutse mu nkambi y’Abanefi bihuta cyane, bumiwe bikomeye, kandi bakubiswe n’ubwoba bwinshi, bavuga bati:\n\n24 Dore, twakurikiranye inkambi y’Abamulisi, none twatangajwe cyane n’uko, mu gihugu cya Minoni, haruguru y’igihugu cya Zarahemula, mu nzira yerekeza mu gihugu cya Nefi, twabonye ingabo nyinshi z’Abalamani; kandi dore, Abamulisi bifatanyije na bo;\n\n25 Kandi bateye abavandimwe bacu muri kiriya gihugu; none barimo kubahunga hamwe n’amashyo yabo, n’abagore babo, n’abana babo, berekeza mu murwa wacu; kandi keretse nitwihuta naho ubundi barigarurira umurwa wacu, n’abasogokuruza bacu, n’abagore bacu, n’abana bacu baricwa.\n\n26 kandi habayeho ko abantu ba Nefi bafashe amahema yabo, maze bava mu kibaya cya Gidiyoni berekeza mu murwa wabo, ariwo murwa wa Zarahemula.\n\n27 Kandi dore, ubwo bambukaga umugezi wa Sidoni, Abalamani n’Abamulisi, bendaga kuba benshi, nk’umucanga w’inyanja, barabateye ngo babarimbure.\n\n28 Nyamara, Abanefi bahawe imbaraga n’ukuboko kwa Nyagasani, kandi bari basenze bivuye inyuma uwari kubagobotora mu maboko y’abanzi babo, kubera iyo mpamvu Nyagasani yumvise ugutakamba kwabo, nuko abaha imbaraga, maze Abalamani n’Abamulisi bagwa imbere yabo.\n\n29 Kandi habayeho ko Aluma yarwanye na Amulisi n’inkota, imbona nkubone; kandi bahangana bivuye inyuma, umwe k’uwundi.\n\n30 Kandi habayeho ko Aluma, kubera ko yari umuntu w’Imana, kandi kubera ko yagendanaga ukwizera kwinshi, yatakambye, avuga ati: O Nyagasani, gira impuhwe maze urinde ubuzima bwanjye, kugira ngo nshobore kuba igikoresho mu maboko yawe cyo gukiza no kurengera aba bantu.\n\n31 Ubwo igihe Aluma yari amaza kuvuga aya magambo yongeye guhangana na Amulisi; kandi yari yahawe imbaraga ku buryo yicishije Amulisi inkota.\n\n32 Ndetse yahanganye n’umwami w’Abalamani; ariko umwami w’Abalamani arahunga asubira inyuma ava imbere ya Aluma nuko yohereza abarinzi be guhangana na Aluma.\n\n33 Ariko Aluma, hamwe n’abarinzi be, yahanganye n’abarinzi b’umwami w’Abalamani kugeza abishe kandi abasubiza inyuma.\n\n34 Kandi bityo yakenkemuye ubwo butaka, cyangwa ahubwo inkombe, bwari iburasirazuba bw’umugezi wa Sidoni, ajugunya imirambo y’Abalamani bari bishwe mu mazi ya Sidoni, kugira ngo bityo abantu be bashobore kubona umwanya wo kwambukiramo no kurwana n’Abalamani n’Abamulisi mu ruhande rw’iburengerazuba rw’umugezi wa Sidoni.\n\n35 Kandi habayeho ko ubwo bari bamaze kwambuka umugezi wa Sidoni Abalamani n’Abamulisi batangiye guhunga imbere yabo, nubwo bari benshi cyane ku buryo batashoboraga kubarwa.\n\n36 Kandi bahunze imbere y’Abanefi berekeza mu gasi kari iburengerazuba no mu majyaruguru, urenze cyane imbibi z’icyo gihugu; kandi Abanefi babakurikiranye bivuye inyuma, maze barabica.\n\n37 Koko, basanzwe impande zose, kandi barishwe kandi barirukankanywe, kugeza batataniye mu burengerazuba, no mu majyaruguru, kugeza ubwo bari bamaze kugera mu gasi, kitwaga Herumawuntsi; kandi cyari cya gice cy’agasi cyari cyarigabijwe n’ibikoko by’agasozi kandi by’inkazi.\n\n38 Kandi habayeho ko abenshi biciwe mu gasi n’inguma zabo, nuko baconcomerwa n’ibyo bikoko ndetse n’inkongoro zo mu kirere; kandi amagufa yabo yarabonetse, kandi yarunzwe ku isi.\n\n", "alma 3": "[center][font_size=26]Igice cya 3[/font_size][/center]\n\n[i]Abamulisi bari barishyizeho ikimenyetso bijyanye n’ijambo ry’ubuhanuzi—Abalamani bari baravumwe kubw’ukwigomeka kwabo—Abantu bizanira ubwabo imivumo yabo bwite—Abanefi batsinda izindi ngabo z’Abalamani. Ahagana 87–86 M.K.[/i]\n\n1 Kandi habayeho ko Abanefi batari barishwe n’ intwaro z’intambara, nyuma y’uko bari bamaze guhamba abari barishwe—ubwo umubare w’abishwe wari utarabarwa, kubera ubwinshi bw’umubare wabo—nyuma y’uko bari bamaze guhamba abapfuye babo bose basubiye mu bihugu byabo, no mu ngo zabo, n’abagore babo, n’abana babo.\n\n2 Ubwo abagore benshi n’abana bari baricishijwe inkota, ndetse n’amenshi mu mashyo yabo n’imikumbi yabo; ndetse n’imyinshi mu imirima yabo y’impeke yari yaratikiye, kuko yari yararibaswe n’ibitero by’ingabo.\n\n3 Kandi ubwo abenshi mu Balamani n’Abamulisi bari bariciwe ku nkombe y’umugezi wa Sidoni bajugunywe mu mazi ya Sidoni; kandi dore amagufa yabo ari mu ndiba z’inyanja, kandi ni menshi.\n\n4 Kandi Abamulisi bari baratandukanyijwe n’Abanefi, kuko bari barishyizeho ikimenyetso cy’umutuku ku ruhanga rwabo bijyanye n’uburyo bw’Abalamani; ariko ntibari bogoshe imitwe yabo nk’Abalamani.\n\n5 Ubwo imitwe y’Abalamani yari yogoshe; kandi babaga bambaye ubusa, uretse uruhu babaga bakindikije mu byaziha byabo, ndetse n’ibyuma byabo bikingira, byabazengurutswaga, n’imiheto yabo, n’imyambi yabo, n’amabuye yabo, n’imihumetso yabo, n’ibindi.\n\n6 Kandi impu z’Abalamani zari zijimye, bijyanye n’ikimenyetso cyari cyarashyizwe ku basogokuruza babo, cyari umuvumo kuri bo kubera igicumuro cyabo n’ukwigomeka kwabo ku bavandimwe babo, barimo Nefi, Yakobo, na Yozefu, na Samu bari abagabo b’abakiranutsi kandi batagatifu.\n\n7 Kandi abavandimwe babo bashatse kubarimbura, kubera iyo mpamvu baravumwe; kandi Nyagasani Imana yabashyizeho ikimenyetso, koko, kuri Lamani na Lemuweli, ndetse n’abahungu ba Ishimayeli, n’abagore b’Abayishimayeli.\n\n8 Kandi ibi byakozwe kugira ngo urubyaro rwabo rushobore gutandukanywa n’urubyaro rw’abavandimwe babo, kugira ngo bityo Nyagasani Imana ashobore kurengera abantu be, kugira ngo badashobora kwivanga no kwemera gakondo zidakwiriye zari kubaviramo ukurimbuka kwabo.\n\n9 Kandi habayeho ko uwo ari we wese wavanze urubyaro rwe n’urwo Abalamani yakururiye uwo muvumo urubyaro rwe.\n\n10 Kubera iyo mpamvu, uwo ari we wese wiyemeje kuyobywa n’Abalamani yitwaga iryo zina, kandi hari ikimenyetso yashyirwagaho.\n\n11 Kandi habayeho ko uwo ari we wese utaremeraga gakondo y’Abalamani, ahubwo akemera izo nyandiko zari zaravanywe mu gihugu cya Yerusalemu, ndetse muri gakondo y’abasogokuruza babo, yari ikwiriye, bemeye amategeko y’Imana kandi bakayubahiriza, bitwaga Abanefi, cyangwa abantu ba Nefi, uhereye icyo gihe na nyuma yaho—\n\n12 Kandi nibo bashyinguye inyandiko z’ukuri z’abantu babo, ndetse n’izo abantu b’Abalamani.\n\n13 Ubu turongera dusubire ku Bamulisi, kuko nabo bari bafite ikimenyetso cyabashyizweho; koko, bishyizeho ikimenyetso, koko, ndetse ikimenyetso cy’umutuku ku ruhanga rwabo.\n\n14 Bityo ijambo ry’Imana ryarujujwe, kuko aya ari amagambo yabwiye Nefi: Dore, Abalamani ndabavumye, kandi nzabashyiraho ikimenyetso kugira ngo bo n’urubyaro rwabo bazashobore gutandukanywa nawe n’urubyaro rwawe, uhereye ubu kugeza iteka ryose, keretse nibihana ubugome bwabo maze bakampindukirira kugira ngo nshobore kubagirira impuhwe.\n\n15 Kandi byongeye: Nzamushyiraho ikimenyetso uzavanga urubyaro rwe n’urwo abavandimwe bawe, kugira ngo nabo bazavumwe.\n\n16 Byongeye kandi: Nzamushyiraho ikimenyetso ukurwanya n’urubyaro rwawe.\n\n17 Byongeye kandi, ndakubwira ko uwitandukanya nawe atazitwa urubyaro rwawe ukundi; kandi nzaguha umugisha, n’uwo ari we wese uzitwa urubyaro rwawe, uhereye ubu n’iteka ryose; kandi ibi byari amasezerano ya Nyagsani kuri Nefi no ku rubyaro rwe.\n\n18 Ubwo Abamulisi ntibamenye ko bari barimo kuzuza amagambo y’Imana ubwo batangiraga kwishyiraho ibimenyetso ku ruhanga rwabo; nyamara bari bamaze kuza ku mugaragaro kwigomeka ku Mana; kubera iyo mpamvu byari ngombwa ko umuvumo uzabagwaho.\n\n19 None nagira ngo mubone ko bizaniye umuvumo; kandi ndetse ni uko buri muntu wavumwe yizanira ugucirwaho iteka kwe bwite.\n\n20 Ubwo habayeho ko nta minsi myinshi nyuma y’umurwano warwaniwe mu gihugu cya Zarahemula, n’Abalamani n’Abamulisi, habayeho izindi ngabo z’Abalamani zinjiriye mu bantu ba Nefi, ahantu hamwe n’aho ingabo za mbere zahuriye n’Abamulisi.\n\n21 Kandi habayeho ko hari ingabo zoherejwe kubirukana mu gihugu cyabo.\n\n22 Ubwo Aluma ubwe kubera ko yari yarakomeretse ntiyagiye kurwana iki gihe n’Abalamani,\n\n23 Ariko yohereje ingabo nyinshi kubarwanya; nuko barazamuka maze bica benshi b’Abalamani, kandi birukankana abasigaye b’abo hanze y’imbibi z’igihugu cyabo.\n\n24 Kandi ubwo bongeye kugaruka maze batangira kwimakaza amahoro mu gihugu, kandi ntibongera kugira imvururu ukundi mu gihe gitoya n’abanzi babo.\n\n25 Ubwo ibi bintu byose byakozwe, koko, izi ntambara zose n’amakimbirane byatangijwe kandi birangizwa mu mwaka wa gatanu w’ingoma y’abacamanza.\n\n26 Kandi mu mwaka umwe hari ibihumbi n’amacumi y’ibihumbi by’abantu boherejwe mu isi ihoraho, kugira ngo bashobore gusarura ibihembo byabo bijyanye n’imirimo yabo, niba yari myiza cyangwa niba yari mibi, gusarura ibyishimo bihoraho cyangwa agahinda gahoraho, bijyanye na roho bahisemo kwumvira, niba ari roho nziza cyangwa imbi.\n\n27 Kuko buri muntu ahabwa ibihembo n’uwo yahisemo kwumvira, kandi ibi bijyanye n’amagambo ya roho w’ubuhanuzi; kubera iyo mpamvu, nimureke bibeho hakurikijwe ukuri. Kandi ni uko warangiye umwaka wa gatanu w’ingoma y’abacamanza.\n\n", "alma 4": "[center][font_size=26]Igice cya 4[/font_size][/center]\n\n[i]Aluma abatiza ibihumbi by’abahindutse—Ubukozi bw’ibibi bwinjira mu Itorero, maze iterambere ry’Itorero rigakomwa mu nkokora—Nefiha atorerwa kuba umucamanza mukuru—Aluma, nk’umutambyi mukuru, yitangira umurimo w’ivugabutumwa. Ahagana 86–83 M.K.[/i]\n\n1 Ubwo habayeho ko mu mwaka wa gatandatu w’ingoma y’abacamanza ku bantu ba Nefi, hatabayeho amakimbirane cyangwa intambara mu gihugu cya Zarahemula;\n\n2 Ariko abantu bari bababaye, koko, bababaye bikomeye kubera ugutakaza abavandimwe babo, ndetse kubera ugutakaza amashyo yabo n’imikumbi, ndetse no kubera ugutakaza imirima yabo y’impeke, yari yaribaswe kandi ikononwa n’Abalamani.\n\n3 Kandi imibabaro yabo yari ikomeye cyane ku buryo buri roho yari ifite impamvu yo kurira; kandi bemeraga ko zari imanza z’Imana zaboherejweho kubera ubugome bwabo n’amahano yabo; kubera iyo mpamvu bakanguriwe urwibutso rw’inshingano yabo.\n\n4 Nuko batangira gushyiraho itorero mu buryo bwuzuye kurutaho; koko, kandi benshi babatirijwe mu mazi ya Sidoni nuko bihuza n’itorero ry’Imana; koko, babatijwe n’ukuboko kwa Aluma, wari waratunganyirijwe kuba umutambyi mukuru ku bantu b’itorero, n’ukuboko kwa se Aluma.\n\n5 Kandi habayeho ko mu mwaka wa karindwi w’ingoma y’abacamanza hariho abantu bagera ku bihumbi bitatu na magana atanu bihuje n’itorero ry’Imana kandi babatijwe. Kandi ni uko warangiye umwaka wa karindwi w’ingoma y’abacamanza ku bantu ba Nefi; kandi habayeho amahoro arambye muri icyo gihe cyose.\n\n6 Nuko habayeho mu mwaka wa munani w’ingoma y’abacamanza, ko abantu b’itorero batangiye kugwiza ubwibone, kubera ubutunzi bwabo bukabije, n’imyenda yabo y’ihariri myiza, n’ubwoya bwabo buboshye neza, kandi kubera amashyo yabo menshi n’imikumbi, na zahabu yabo n’umuringa wabo, n’ubwoko bwose bw’ibintu by’agaciro kanini, babonye kubw’umuhate wabo; kandi muri ibi bintu byose bari barizamuye mu bwibone bw’amaso yabo, kuko batangiye kwambara imyenda ihenze cyane.\n\n7 Ubwo, ibi byabaye impamvu y’umubabaro mwinshi kuri Aluma, koko, no kuri benshi mu bantu Aluma yari yaratunganyirije kuba abigisha, n’abatambyi, n’abakuru bayobora itorero; koko, benshi muri bo bari bababaye bikomeye kubw’ubugome babonaga butangiye kuba mu bantu babo.\n\n8 Kuko babonye kandi bakarebana ishavu rikomeye uko abantu b’itorero batangiye kuzamurwa mu bwibone bw’amaso yabo, kandi bakerekeza imitima yabo ku butunzi no ku bintu bitagira umumaro by’isi, ku buryo batangiye kuba abakobanyi umwe ku wundi, kandi bagatangira gutoteza abataremeye ibijyanye n’ugushaka kwabo bwite n’ibibashimisha.\n\n9 Kandi bityo, muri uyu mwaka wa munani w’ingoma y’abacamanza, hatangiye kubaho amakimbirane akomeye mu bantu b’itorero; koko, hariho amashyari, n’intonganya, n’uburyarya, n’itotezwa, n’ubwibone, ndetse burenze ubwibone bw’abatabarirwa mu itorero ry’Imana.\n\n10 Kandi ni uko warangiye umwaka wa munani w’ingoma y’abacamanza; kandi ubugome bw’itorero bwabaye igisitaza gikomeye ku batarabarirwaga mu itorero; nuko bityo itorero ritangira gutakaza ubusugire bwaryo.\n\n11 Kandi habayeho ko mu ntangiriro y’umwaka wa cyenda, Aluma yabonye ubugome bw’itorero, ndetse yabonye ko urugero rw’itorero rwatangiye gutuma abatemeraga bakora ikibi ku kindi, bityo bigatera ukurimbuka kw’abantu.\n\n12 Koko, yabonye ubusumbane bukomeye mu bantu, bamwe bizamura n’ubwibone bwabo, basuzugura abandi, batera imigongo yabo abakennye n’abambaye ubusa n’abashonje, n’abafite inyota, n’abari barwaye n’abababaye.\n\n13 Ubwo ibi byari impamvu ikomeye y’amaganya mu bantu, mu gihe abandi bicishaga bugufi, bafasha abakeneye inkunga yabo, nko guha ibyabo batunze abakene n’abatindi, bagaburira abashonje, n’abihanganira uburyo bwose bw’imibabaro, kubwa Kristo, uzaza bijyanye na roho w’ubuhanuzi;\n\n14 Bategereje uwo munsi, bityo bahamanye ukubabarirwa kw’ibyaha byabo, buzuye umunezero ukomeye kubera umuzuko w’abapfuye, bijyanye n’ugushaka n’ububasha n’ukugobotorwa kwa Yesu Kristo ku ngoyi z’urupfu.\n\n15 Kandi ubwo habayeho ko Aluma, kubera ko yabonye imibabaro y’abayoboke biyoroshya b’Imana, n’itotezwa ryari ryarabarunzweho n’abasigaye mu bantu be, kandi kubera ko yabonye ubusumbane bwabo bwose, yatangiye kugira ishavu ryinshi; nyamara Roho wa Nyagasani ntiyamutereranye.\n\n16 Nuko atoranya umunyabwenge wari mu bakuru b’itorero, maze amuha ububasha bijyanye n’ijwi rya rubanda, kugira ngo ashobore kugira ububasha bwo gukoresha amategeko bijyanye n’amategeko yari yaratanzwe, no kuyashyira mu bikorwa bijyanye n’ubugome n’ibyaha by’abantu.\n\n17 Ubwo izina ry’uyu mugabo ryari Nefiha, kandi yatorewe kuba umucamanza mukuru; nuko yicara mu ntebe y’urubanza guca urubanza no gutegeka abantu.\n\n18 Ubwo Aluma ntiyamuhaye umurimo wo kuba umutambyi mukuru ku itorero, ahubwo yihamaniye uwo murimo w’umutambyi mukuru; ariko ashyikiriza intebe y’urubanza Nefiha.\n\n19 Kandi ibi yabikoze kugira ngo we ubwe ashobore kugendagenda mu bantu be, cyangwa mu bantu ba Nefi, kugira ngo ashobore kubabwiriza ijambo ry’Imana, kubakongezamo urwibutso rw’inshingano zabo, kandi kugira ngo ashobore guhagarika, kubw’ijambo ry’Imana, ubwibone bwose n’uburiganya n’amakimbirane yose yari mu bantu be, kubera ko atabonaga inzira yashoboramo kubahindura keretse bibaye kubashyirisha hasi ubuhamya buhamye bubashinja.\n\n20 Kandi bityo mu ntangiriro y’umwaka wa cyenda w’ingoma y’abacamanza ku baturage ba Nefi, Aluma yahaye intebe y’urubanza Nefiha, nuko yiyegurira burundu ubutambyi bukuru bw’umugenzo mutagatifu w’Imana, ubuhamya bw’ijambo, bijyanye na roho w’ihishurirwa n’ubuhanuzi.\n\n", "alma 5": "Amagambo Aluma, Umutambyi Mukuru bijyanye n’umugenzo mutagatifu w’Imana, yabwiye abantu mu mirwa yabo n’imidugudu mu gihugu.\n\nBitangirira ku gice cya 5.\n\n[center][font_size=26]Igice cya 5[/font_size][/center]\n\n[i]Kuronka agakiza, abantu bagomba kwihana kandi bakubahiriza amategeko, bakongera kuvuka, bagasukurira imyenda yabo mu maraso ya Kristo, bakicisha bugufi kandi bakiyambura ubwibone n’ishyari, kandi bagakora imirimo y’ubukiranutsi—Umwungeri Mwiza ahamagarira abantu be—Abakora imirimo mibi ni abana ba sekibi—Aluma ahamya iby’ukuri kw’inyigisho ye kandi ategeka abantu kwihana—Amazina y’abakiranutsi azandikwa mu gitabo cy’ubugingo. Ahagana 83 M.K.[/i]\n\n1 Ubwo habayeho ko Aluma yatangiye gushyikiriza ijambo ry’Imana abantu, atangiriye mu gihugu cya Zarahemula, kandi ahera aho no mu gihugu cyose.\n\n2 Kandi aya ni amagambo yabwiye abantu mu itorero ryari ryarashinzwe mu murwa wa Zarahemula, ajyanye n’inyandiko ye bwite, avuga ati:\n\n3 Njyewe, Aluma, nari naratorewe na data Aluma, kuba umutambyi mukuru w’itorero ry’Imana, kubera ko yari afite ububasha n’ubushobozi byavuye ku Mana byo gukora ibi bintu, dore, ndababwira ko yatangiye gushinga itorero mu gihugu cyari ku mbibi za Nefi; koko, mu gihugu cyitwaga igihugu cya Morumoni; koko, kandi yabatije abavandimwe be mu mazi ya Morumoni.\n\n4 Kandi dore, ndababwira, bagobotowe mu maboko y’abantu b’umwami Nowa, kubw’impuhwe n’ububasha bw’Imana.\n\n5 Kandi dore, nyuma y’ibyo, bashyizwe mu buretwa kubw’amaboko y’Abalamani mu gasi; koko, ndababwira, bahoze mu bucakara, kandi byongeye Nyagasani yabagobotoye mu bucakara kubw’ububasha bw’ijambo rye; nuko tuzanwa muri iki gihugu, none hano twatangiye gushinga itorero ry’Imana muri icyi gihugu nacyo.\n\n6 Kandi ubu dore, ndababwira, bavandimwe banjye, mwebwe mubarizwa muri iri torero, mbese mwaba mwarahamanye bihagije urwibutso rw’ubucakara bw’abasogokuruza banyu? Koko, kandi mbese mwaba mwarahamanye bihagije urwibutso rw’impuhwe ze n’ukwihangana kuri bo? Kandi byongeye, mbese mwaba mwarahamanye bihagije urwibutso ko yagobotoye roho zabo ikuzimu?\n\n7 Dore, yahinduye imitima yabo; koko, yayikanguye mu bitotsi byimbitse, nuko bakangukira Imana. Dore, bari rwagati mu mwijima; nyamara, roho zabo zamurikiwe n’urumuri rw’ijambo ridashira; koko, baragoswe n’ingoyi z’urupfu, n’iminyururu y’ikuzimu, kandi ukurimbuka kudashira kwari kubategereje.\n\n8 None ubu ndababaza, bavandimwe banjye, mbese bararimbuwe? Dore, ndababwira, Oya, ntibarimbuwe.\n\n9 Kandi nongere mbabaze, mbese ingoyi z’urupfu zaraciwe, maze iminyururu y’ikuzimu yari ibagose, irabohorwa? Ndababwira, Yego, yarabohowe, kandi roho zabo zarisanzuye, maze baririmba urukundo rucungura. Kandi ndababwira ko bakijijwe.\n\n10 None ubu ndababaza nti ni ayahe mabwiriza bashingiyeho ngo bakizwe? Koko, ni izihe mpamvu zatumye bagira ibyiringiro by’agakiza? Ni iyihe mpamvu y’ukubohorwa kwabo ingoyi z’urupfu, koko, ndetse iminyururu y’ikuzimu?\n\n11 Dore, nshobora kubabwira—None se data Aluma ntiyemeye amagambo yabwiwe n’akanwa ka Abinadi? None se ntiyari umuhanuzi mutagatifu? Ntiyavuze se amagambo y’Imana, kandi data Aluma akayemera?\n\n12 Kandi bijyanye n’ukwemera kwe habayeho impinduka ikomeye yabaye mu mutima we. Dore ndababwira ko ibi byose ari iby’ukuri.\n\n13 Kandi dore, yabwirije ijambo abasogokuruza banyu, ndetse impinduka ikomeye yabaye mu mitima yabo, maze bariyoroshya kandi bashyira ukwizera kwabo mu Mana nyakuri kandi iriho. Kandi dore, babaye indahemuka kugeza ku ndunduro; kubera iyo mpamvu barakijijwe.\n\n14 None ubu dore, ndababaza, bavandimwe banjye b’itorero, mbese mwabyawe n’Imana kubwa roho? Mbese mwahawe ishusho ye mu maso hanyu? Mbese mwagize iyi mpinduka ikomeye mu mitima yanyu?\n\n15 Mbese mukoresha ukwizera mu gucungurwa n’uwabaremye? Mbese mutegereje n’ijisho ry’ukwizera, no kubona uyu mubiri upfa uzambikwa ukudapfa, kandi uyu mubiri ubora uzambikwa ukutabora, kugira ngo uzahagarare imbere y’Imana kugira ngo ucirwe urubanza hakurikijwe ibikorwa byakorewe mu mubiri upfa?\n\n16 Ndababwira, mushobora se kwitekereza ko mwumva ijwi rya Nyagasani, ababwira, kuri uwo munsi ati: Nimunsange mwebwe murahirwa, kuko dore, imirimo yanyu yabaye imirimo y’ubukiranutsi ku isi?\n\n17 Cyangwa se mwitekerezaho ko mushobora kubeshya Nyagasani kuri uwo munsi, maze mukavuga muti: Nyagasani, imirimo yacu yabaye imirimo ikiranutse ku isi—kandi ko azabakiza?\n\n18 Cyangwa bitabaye ibyo, mushobora se kwitekereza mwazanywe imbere y’urukiko rw’Imana hamwe na roho zanyu zuzuye inkomanga n’ukwicuza, mufite urwibutso rw’inkomanga yanyu yose, koko, urwibutso nyarwo rw’ubugome bwanyu bwose, koko, urwibutso ko mwashyize agasuzuguro ku mategeko y’Imana?\n\n19 Ndababwira, mushobora se kubura amaso mukareba Imana kuri uwo munsi n’umutima ukeye n’ibiganza bisukuye? Ndababwira, mushobora se kubura amaso, mwumva ishusho y’Imana iharagaswe mu maso hanyu?\n\n20 Ndababwira, mushobora se gutekereza iby’ugukizwa kandi mwaritangiye guhinduka abayoboke ba sekibi?\n\n21 Ndababwira, muzamenya kuri uwo munsi ko mudashobora gukizwa; kuko ntihashoboka ko umuntu akizwa keretse imyambaro ye yarameshwe ikererana; koko, imyambaro ye igomba gukeshwa kugeza isukuweho ikizinga cyose, binyuze mu maraso y’uwavuzwe n’abasogokuruza bacu, uzaza gucungura abantu be mu byaha byabo.\n\n22 None ubu ndababaza, bavandimwe banjye, aziyumva ate uwo ari we wese muri mwe, nazahagarara imbere y’intebe y’urubanza y’Imana, yambaye imyambaro iriho ibizinga by’amaraso n’ubwoko bwose bw’umwanda? Dore, mbese ibi bintu bizabashinja iki?\n\n23 Dore ntibizabashinja se ko muri abicanyi, koko, ndetse ko mufite inkomanga y’ubwoko bwose bw’ubugome?\n\n24 Dore, bavandimwe banjye, mutekereza ko uwo ashobora kugira umwanya wo kwicara mu bwami bw’Imana, hamwe na Aburahamu, hamwe na Isaka, kandi hamwe na Yakobo, ndetse n’abahanuzi batagatifu bose, bafite imyambaro yasukuwe maze ikaba nta kizinga, ikeye kandi yererana?\n\n25 Ndababwira, Oya; keretse mugize Umuremyi wacu umunyakinyoma uhereye mu ntangiriro, cyangwa mugatekereza ko ari umunyakinyoma uhereye mu ntangiriro, ntimushobora gutekereza ko nk’uwo yashobora kugira umwanya mu bwami bw’ijuru; ahubwo bazajugunywa hanze kuko ari abana b’ubwami bwa sekibi.\n\n26 None ubu dore, ndababwira, bavandimwe banjye, niba mwaragize impinduka y’umutima, kandi niba mwarashatse kuririmba indirimbo y’urukundo rucungura, ndashaka kubaza, mushobora kwiyumva mutyo ubu?\n\n27 Mbese mwagenze, mwitondera kuba inyangamugayo imbere y’Imana? Mushobora se kuvuga, niba muhamagariwe gupfa iki gihe, muri mwebwe ubwanyu, ko mwiyoroheje bihagije? Ko imyambaro yanyu yasukuwe kandi ikezwa mu maraso ya Kristo, uzaza gucungura abantu be mu byaha byabo?\n\n28 Dore, ese mwiyambuye ubwibone? Ndababwira, niba mutarabwiyambuye ntimuritegura guhura n’Imana. Dore mugomba kwitegura bwangu; kuko ubwami bw’ijuru buri hafi bidatinze, kandi nk’uwo ntafite ubugingo buhoraho.\n\n29 Dore, ndavuga, ese haba hari umwe muri mwe utariyambuye ishyari? Ndababwira ko nk’uwo atiteguye; kandi nagira ngo yitegure bwangu, kuko igihe kiri hafi, kandi atazi ubwo igihe kizagerera; kuko nk’uwo ntazaboneka ari inyangamugayo.\n\n30 Kandi byongeye ndababwira, haba se hari umwe muri mwe uhinyura umuvandimwe we, cyangwa akamurundaho itotezwa?\n\n31 Hagowe nk’uwo, kuko atiteguye, kandi igihe kiri hafi kuburyo agomba kwihana cyangwa ntazakizwe!\n\n32 Koko, ndetse hagowe mwebwe mwese bakozi b’ikibi; nimwihane, nimwihane, kuko Nyagasani Imana yabivuze!\n\n33 Dore, yoherereje ubutumire abantu bose, kuko amaboko y’impuhwe abaramburiwe, kandi aravuga ati: Nimwihane, maze nzabakire.\n\n34 Koko, aravuga ati: Nimunsange maze mufate ku rubuto rw’igiti cy’ubugingo; koko, muzarya kandi munywe ku mugati no ku mazi y’ubugingo nta kiguzi;\n\n35 Koko, nimunsange kandi munzanire imirimo y’ubukiranutsi, kandi ntimuzacibwa kandi ngo mujugunywe mu muriro—\n\n36 Kuko dore, igihe kiri hafi aho uwo ari we wese ufite urubuto rutari rwiza, cyangwa uwo ari we wese udakora imirimo y’ubukiranutsi, uwo afite impamvu zo kuboroga no kurira.\n\n37 O mwebwe bakozi b’ikibi; mwebwe mwihimbaza mu bintu bitagira umumaro by’isi, mwebwe mwibwira ko mwamenye inzira z’ubukiranutsi nyamara mwaratannye, nk’intama zidafite umwungeri, nubwo umwungeri yabahamagaye kandi akibahamagara, ariko ntimwumve ijwi rye!\n\n38 Dore, ndababwira, ko umwungeri mwiza abahamagara; koko, kandi mu izina rye bwite arabahamagara, ariryo zina rya Kristo; kandi nimutazumva ijwi ry’umwungeri mwiza, mu izina muzahamagarwamo, dore, ntimuri intama z’umwungeri mwiza.\n\n39 None se ubu niba mutari intama z’umwungeri mwiza, muri abo mu kihe kiraro? Dore, ndababwira, ko sekibi ari umwungeri wanyu, kandi muri abo mu kiraro cye; none ubu, ni nde ushobora kubihakana? Dore, ndababwira, uwo ari we wese uhakana ibi ni umunyakinyoma n’umwana wa sekibi.\n\n40 Kuko ndababwira ko icyo aricyo cyose cyiza gituruka ku Mana, kandi icyo aricyo cyose kibi gituruka kuri sekibi.\n\n41 Kubera iyo mpamvu, iyo umuntu akoze imirimo myiza yumva ijwi ry’umwungeri mwiza, kandi akamukurikira; ariko uwo arwe wese ukora imirimo mibi, uwo ahinduka umwana wa sekibi, kuko yumva ijwi ryayo, kandi akayikurikira.\n\n42 Kandi uwo ari we wese ukora ibi agomba guhabwa ibihembo bye nawe; niyo mpamvu, kubw’ibihembo bye ahabwa urupfu, ku byerekeranye n’ibintu bijyanye n’ubukiranutsi, kuko aba yarapfuye ku bijyanye n’imirimo myiza yose.\n\n43 None ubu, bavandimwe banjye, nagira ngo munyumve, kuko ndavugishwa n’imbaraga za roho yanjye; kuko dore, nababwiye byeruye ko mudashobora kuyoba, cyangwa navuze bijyanye n’amategeko y’Imana.\n\n44 Kuko nahamagariwe kuvuga muri ubu buryo, bijyanye numugenzo mutagatifu w’Imana, uri muri Kristo Yesu; koko, nategetswe guhagararira no guhamiriza abantu be ibintu byavuzwe n’abasogokuruza bacu byerekeranye n’ibintu bizabaho.\n\n45 Kandi si ibi gusa. Ntimutekereza se ko nzi iby’ibi bintu ubwanjye? Dore, ndabahamiriza ko nzi ko ibi bintu navuzeho ari iby’ukuri. None se mwatekereza mute ko nzi iby’ukuri kwabyo?\n\n46 Dore, ndababwira nabimenyeshejwe na Roho Mutagatifu w’Imana. Dore, niyirije ubusa kandi nsenga iminsi myinshi kugira ngo nshobore kumenya ibi bintu ubwanjye. None ubu nzi rwose ku bwanjye ko ari iby’ukuri; kuko Nyagasani Imana yabingaragarije kubwa Roho Mutagatifu we; kandi iyi ni roho y’ihishurirwa iri muri njye.\n\n47 Kandi birenzeho, ndababwira ko ari uko nabihishuriwe, ko amagambo yavuzwe n’abasogokuruza bacu ari ayo ukuri, ndetse ku buryo bijyanye na roho y’ubuhanuzi iri muri njye, bikaba na none kubw’ukwigaragaza kwa Roho w’Imana.\n\n48 Ndababwira, ko nzi ubwanjye ko icyo aricyo cyose nzababwira, cyerekeye ibizabaho, ari icy’ukuri; kandi ndababwira, ko nzi ko Yesu Kristo azaza, koko, Umwana, Ikinege cya Se, wuzuye inema, n’impuhwe, n’ukuri. Kandi dore, niwe uje kuvanaho ibyaha by’isi, koko, ibyaha bya buri muntu wemeye ashikamye izina rye.\n\n49 Nuko ubu ndababwira ko uyu ari umugenzo nahamagariwe, koko, wo kubwiriza abavandimwe banjye bakundwa, koko, na buri wese utuye muri iki gihugu; koko, kubwiriza bose, haba abakuru n’abato, haba abacakara n’abisanzuye; koko, ndababwira abashaje ndetse n’ibikwerere, n’urubyiruko ruzamuka; koko, kubatakambira ko bagomba kwihana maze bakongera kuvuka.\n\n50 Koko, Ni uku Roho avuga ati: Nimwihane, mwebwe mwese mpera z’isi, kuko ubwami bw’ijuru buri hafi bidatinze; koko, Umwana w’Imana araje mu ikuzo rye, mu mbaraga ze, ubuhangange, ububasha, n’ubutware. Koko, bavandimwe banjye bakundwa, ndababwira, ko Roho avuga ati: Dore ikuzo ry’Umwami w’isi yose; ndetse Umwami w’ijuru azarasira rwagati mu bana bose b’abantu.\n\n51 Ndetse Roho arambwira, koko, andangururira n’ijwi rikomeye, avuga ati: Genda kandi ubwire aba bantu uti: Nimwihane, kuko keretse mwihannye naho ubundi nta buryo mwaragwa ubwami bw’ijuru.\n\n52 Kandi byongeye ndababwira, Roho aravuga ati: Dore, ishoka irambitswe ku gishyitsi cy’igiti; kubera iyo mpamvu buri giti kitabyara urubuto rwiza kizatemwa kandi kijugunywe mu muriro, koko, umuriro udashobora gukongoka, ndetse umuriro utazima. Dore, kandi mwibuke, Mutagatifu Rukumbi yarabivuze.\n\n53 None ubu bavandimwe banjye bakundwa, ndababwira, mushobora mbese guhangana n’aya magambo; koko, mushobora se gushyira ku ruhande ibi bintu, maze mugakandagirira Mutagatifu Rukumbi munsi y’ibirenge byanyu; koko, mushobora se kwihimbaza mu bwibone bw’imitima yanyu; koko, mukagumya kwambara imyenda ihenze kandi mwerekeze imitima yanyu ku bintu bitagira umumaro by’isi, ku butunzi bwanyu?\n\n54 Koko, muzagumya se mutekereze ko murutana umwe ku wundi; koko, muzakomeza se mutoteze abavandimwe bacu, biyoroshya kandi bagakurikiza umugenzo mutagatifu w’Imana, bazanywe nawo muri iri torero, kandi bakaba baratoranyijwe kubwa Roho Mutagatifu, kandi bakora imirimo ihuye n’ukwihana—\n\n55 Koko, none se muzakomeza mutere imigongo yanyu abakene, n’abatindi, kandi mubima ibyanyu mutunze?\n\n56 None mu gusoza, mwebwe mwese mukomeza ubugome bwanyu, ndababwira ko aba aribo bazatemwa kandi bakajugunywa mu muriro keretse bihannye bwangu.\n\n57 None ubu ndababwira, mwebwe mwese mwifuza gukurikira ijwi ry’umwungeri mwiza, nimuve mu bagome, maze mwitandukanye, kandi ntimukore ku bintu byabo bihumanye; kandi dore, amazina yabo azasibwa, kugira ngo amazina y’abagome atazabarwa mu mazina y’abakiranutsi, kugira ngo ijambo ry’Imana rishobore kuzuzwa, rivuga riti: Amazina y’abagome ntazavangwa n’amazina y’abantu banjye;\n\n58 Kuko amazina y’abakiranutsi azandikwa mu gitabo cy’ubugingo, kandi nzabaha umurage iburyo bwanjye. Kandi ubu, bavandimwe banjye, ni iki muvuga kirwanya ibi? Ndababwira, niba mubirwanya, ntacyo bitwaye, kuko ijambo ry’Imana rigomba kuzuzwa.\n\n59 Yaba ari mwungeri ki uri muri mwe ufite intama nyinshi atarinda, kugira ngo amasega atinjira maze ngo aconcomere ishyo rye? Kandi dore, mbese iyo isega yinjiye mu ishyo rye ntayirukana? Koko, kandi nyuma, iyo abishoboye, arayica.\n\n60 None ubu ndababwira ko umwungeri mwiza abahamagara; kandi nimuzumva ijwi rye azabazana mu kiraro cye, maze mube intama ze; kandi abategeke ko mutagira isega mwemerera kwinjira muri mwe, kugira ngo mutarimburwa.\n\n61 None ubu njyewe, Aluma, mbategetse mu rurimi rw’uwantegetse, ko muharanira gukora amagambo nababwiye.\n\n62 Ndavuga mu buryo bw’itegeko kuri mwebwe mubarirwa mu itorero; no ku batabarirwa mu itorero ndavuga mu buryo bw’ubutumire, mvuga nti: Nimuze kandi mubatizwe kugira ngo mwihane, kugira ngo namwe mushobore kuba abasangizwa ku rubuto rw’igiti cy’ubugingo.\n\n", "alma 6": "[center][font_size=26]Igice cya 6[/font_size][/center]\n\n[i]Itorero ry’i Zarahemula risukurwa kandi rigashyirirwaho iteka ngengamikorere—Aluma asanga Gidiyoni kubwiriza. Ahagana 83 M.K.[/i]\n\n1 Nuko ubwo habayeho ko nyuma y’uko Aluma yari amaze kurangiza kubwira abantu b’itorero, ryari ryaratangijwe mu murwa wa Zarahemula, yimitse abatambyi n’abakuru, abarambikaho ibiganza bye bijyyanye n’umugenzo w’Imana, kugira ngo bayobore kandi bacunge itorero.\n\n2 Kandi habayeho ko abo aribo bose batabarizwaga mu itorero bihannye ibyaha byabo babatizwaga ngo bihane, maze bakakirwa mu itorero.\n\n3 Ndetse habayeho ko abo aribo bose babarizwaga mu itorero batihannye iby’ubugome bwabo kandi batiyoroshya imbere y’Imana—ndavuga abizamuye mu bwibone bw’imitima yabo—abo barahakaniwe, kandi amazina yabo yarasibwe, kugira ngo amazina yabo atabarirwa mu y’abakiranutsi.\n\n4 Kandi bityo batangiye gushyiraho iteka ngengamikorere ry’itorero mu murwa wa Zarahemula.\n\n5 Ubu nagira ngo musobanukirwe ko ijambo ry’Imana ryari ritaziguye kuri bose, ko ntabari babujijwe uburenganzira bwihariye bwo kwiteranyiriza hamwe kugira ngo bumve ijambo ry’Imana.\n\n6 Nyamara abana b’Imana bari barategetswe ko bagomba kwikoranyiriza hamwe kenshi, kandi bakifatanya mu kwiyiriza n’isengesho rifite imbaraga kubw’ imibereho myiza ya roho z’abataramenye Imana.\n\n7 Kandi ubwo habayeho ko ubwo Aluma yari amaze gushyiraho aya mabwiriza yabasize, koko, ava mu itorero ryari mu murwa wa Zarahemula, nuko yambuka yerekeza iburasirazuba bw’umugezi Sidoni, mu kibaya cya Gidiyoni, kubera ko hari hubatse umurwa, witwaga umurwa wa Gidiyoni, wari mu kibaya cyitwaga Gidiyoni, kitiriwe umuntu wicishijwe inkota n’ukuboko kwa Nehori.\n\n8 Nuko Aluma yaragiye maze atangira kwamamaza ijambo ry’Imana mu itorero ryari ryarashinzwe mu kibaya cya Gidiyoni, bijyanye n’ihishurwa ry’ukuri kw’ijambo ryavuzwe n’abasogokuruza be, kandi bijyanye na roho y’ubuhanuzi yari muri we, bijyanye n’ubuhamya bwa Yesu Kristo, Umwana w’Imana, uzaza gucungura abantu be ibyaha byabo, n’umugenzo mutagatifu yahamagarishijwe. Kandi ni uko byanditswe. Amena.\n\n", "alma 7": "Amagambo Aluma yashyikirije abantu ba Gidiyoni, bijyanye n’inyandiko ye bwite.\n\nBiri mu gice cya 7.\n\n[center][font_size=26]Igice cya 7[/font_size][/center]\n\n[i]Kristo azabyarwa na Mariya—Azahambura iminyururu y’urupfu kandi yikorere ibyaha by’abantu Be—Abihana, bakabatizwa, kandi bakubahiriza amategeko bazagira ubugingo buhoraho—Umwanda ntushobora kuragwa ubwami bw’Imana—Ubwiyoroshye, ukwizera, ibyiringiro n’urukundo nyakuri nibyo bisabwa. Ahagana 83 M.K.[/i]\n\n1 Dore bavandimwe banjye bakundwa, ndabona nemerewe guhura namwe, kubera iyo mpamvu ndagerageza kubabwira mu rurimi rwanjye; koko, n’akanwa kanjye bwite, kandi ndabona ko ari ubwa mbere mbavugishije n’amagambo y’akanwa kanjye, kubera ko nahejejwe burundu ku ntebe y’urubanza, kubera ko nari mfite inshingano nyinshi ku buryo sinashoboraga guhura namwe.\n\n2 Kandi ndetse ntari gushobora kuza ubu muri iki gihe iyo bitabaho ko intebe y’urubanza yahawe undi, kugira ngo ayobore mu kigwi cyanjye; kandi Nyagasani mu mpuhwe nyinshi yemeye ko nabasanga.\n\n3 None dore, naje mfite ibyiringiro bikomeye kandi nifuza cyane ko nasanga mwariyoroheje imbere y’Imana, kandi mwarakomeje kwingingira inema yayo, kugira ngo nzasange muri inyangamugayo imbere yayo, kugira ngo nzasange mutarabaye mu rujijo ruteye ubwoba nk’urwo abavandimwe bacu barimo i Zarahemula.\n\n4 Ariko nihasingizwe izina ry’Imana, ryampaye kumenya, koko, ryampamye umunezero uhebuje wo kumenya ko bongeye gushyirwa mu nzira y’ubukiranutsi bwe.\n\n5 Kandi niringiye, kubwa Roho w’Imana uri muri njye, ko nzagira na none umunezero kuri mwe; nyamara sinifuza ko umunezero wanjye kuri mwe uzaza kubw’impamvu y’imibabaro myinshi n’ishavu nari mfitiye abavandimwe i Zarahemula, kuko dore, umunezero wanjye uje kuri bo nyuma yo kwivuruguta mu mubabaro mwinshi n’ishavu.\n\n6 Ariko dore, niringiye ko mutari mu miterere y’ukutemera kwinshi gutyo nk’uko abavandimwe banyu bahoze; niringiye ko mutizamuye hejuru mu bwibone bw’imitima yanyu; koko, niringiye ko muterekeje imitima yanyu ku butunzi n’ibintu bitagira umumaro by’isi; koko, niringiye ko mudasenga ibigirwamana, ahubwo ko musenga Imana nyakuri kandi iriho, kandi ko mutegereje ukubabarirwa kw’ibyaha byanyu, n’ukwizera guhoraho, kugiye kuza.\n\n7 Kuko dore, ndababwira ko hariho ibintu byinshi bizaza; kandi dore, hariho ikintu kimwe cy’ingenzi kibiruta byose—kuko dore, igihe ntikiri kure ngo Umucunguzi abeho kandi aze mu bantu be.\n\n8 Dore, simvuze ko azaza muri twe mu gihe cy’ugutura kwe mu buturo bwe bupfa; kuko dore, Roho ntiyambwiye ko ibi ariko bizamera. Ubu ibyerekeye iki kintu ntabyo nzi; ariko icyo nzi neza, ni uko Nyagasani Imana ifite ububasha bwo gukora ibintu byose bijyanye n’ijambo rye.\n\n9 Ariko dore, Roho yambwiye ibi neza, avuga ati: Takambira aba bantu, uvuga uti—Nimwihane, kandi mutunganye inzira za Nyagasani, kandi mugendere mu tuyira twe, tugororotse; kuko dore, ubwami bw’ijuru buri hafi, kandi Umwana w’Imana aje ku isi.\n\n10 Kandi dore, azabyarwa na Mariya, i Yerusalemu igihugu cy’abasogokuruza bacu, kubera ari isugi, igikoresho gifite agaciro kanini kandi cyatoranyijwe, azakingirizwa maze atwite kubw’ububasha bwa Roho Mutagatifu, nuko azabyare umuhungu, koko, ndetse Umwana w’Imana.\n\n11 Kandi azakomeza, yiyumanganyirize ububabare n’imibabaro n’ibigeragezo bya buri bwoko; kandi ibi kugira ngo ijambo rishobore kuzuzwa iryavuze ko azikorera ububabare n’indwara z’abantu be.\n\n12 Kandi azemera urupfu, kugira ngo ashobore guhambura iminyururu y’urupfu iboshye abantu be; nuko azikorere ubumuga bwabo, kugira ngo ubura bwe bushobore kuzura impuhwe, bijyanye n’umubiri, kugira ngo ashobore kumenya bijyanye n’umubiri uko atabara abantu be bijyanye n’ubumuga bwabo.\n\n13 Ubu Roho azi ibintu byose; nyamara Umwana w’Imana ababaye bijyanye n’umubiri kugira ngo ashobore kwikorera ibyaha by’abantu be, kugira ngo ashobore guhanagura ibicumuro byabo bijyanye n’ububasha bw’ubutabazi bwe; none ubu dore, ubu nibwo buhamya buri muri njye.\n\n14 Ubu ndababwira ko mugomba kwihana, kandi mukongera kuvuka; kuko Roho avuga ko niba mutongeye kuvuka mudashobora kuragwa ubwami bw’ijuru; kubera iyo mpamvu nimuze maze mubatizwe kugira ngo mwihane, kugira ngo mushobore kwozwa ibyaha ibyanyu, kugira ngo mushobore kugira ukwizera muri Ntama w’Imana, ukuraho ibyaha by’isi, ufite imbaraga zo gukiza no gusukura ku gukiranirwa kose.\n\n15 Koko, ndababwira nimuze kandi ntimutinye, nuko mureke buri cyaha, kibizingiyeho byoroshye, kibabohera hasi mu irimbukiro, koko, nimuze maze mugende, nuko mwereke Imana yanyu ko mwifuza kwihana ibyaha byanyu no kugirana igihango na yo cyo kubahiriza amategeko yayo, no kubiyihamiriza uyu munsi mujya mu mazi y’umubatizo.\n\n16 Kandi uwo ari we wese ukora ibi, kandi akubahiriza amategeko y’Imana uhereye ubwo na nyuma y’aho, uwo azibuka ibyo namubwiye, koko, azibuka ibyo namubwiye, azabona ubugingo buhoraho, bijyanye n’ubuhamya bwa Roho Mutagatifu, uhamiriza muri njye.\n\n17 None se ubu bavandimwe banjye bakundwa, mwemera ibi bintu? Dore, ndababwira, koko, nzi ko mubyemera; kandi uburyo mbizimo ko mubyemera ni kubw’ukwigaragaza kwa Roho iri muri njye. None ubu kubera ko ukwizera kwanyu gukomeye kwerekeye ibyo, koko, kwerekeye ibintu navuze, umunezero wanjye urakomeye.\n\n18 Kuko nk’uko nababwiye uhereye mu ntangiriro, ko nari mfite ukwifuza kwinshi ko mutaba mu miterere y’urujijo nk’abavandimwe banyu, ndetse bityo nabonye ko ibyifuzo byanjye byubahirijwe.\n\n19 Kuko ndabona ko muri mu nzira z’ubukiranutsi; ndabona ko muri mu nzira iganisha mu bwami bw’Imana; koko, ndabona ko murimo kugorora inzira ze.\n\n20 Ndabona ko mwamenyeshejwe, kubw’ubuhamya bw’ijambo rye, ko adashobora kunyura mu nzira zigoramye; ntiyivuguruza ibyo yavuze; nta n’ubwo yihindukiza na gato ngo ave iburyo ajye ibumoso, cyangwa ngo ave ku gikwiriye ajye ku gifutamye; kubera iyo mpamvu, inzira ye ni uruhererekane rumwe ruhoraho.\n\n21 Kandi ntatura mu ngoro zidatagatifuye; nta n’ubwo umwanda cyangwa ikintu icyo aricyo cyose cyanduye cyakirwa mu bwami bw’Imana; kubera iyo mpamvu ndababwira ko igihe kizaza, koko, kandi kizabaho ku munsi wa nyuma, ko uwanduye azahama mu mwanda we.\n\n22 None ubu bavandimwe banjye bakundwa, nababwiye ibi bintu kugira ngo nshobore kubakangurira kwita ku nshingano yanyu ku Mana, kugira ngo mushobore kugendana ubunyangamugayo imbere ye, kugira ngo mushobore kugendera mu mugenzo mutagatifu w’Imana, hakurikijwe uwo bahawe.\n\n23 Kandi ubu nagira ngo mwiyoroshye, kandi mwumvire maze mugire ineza; mwicishe bugufi mu kugirwa inama; mwuzure ukwiyumanganya n’ukwihangana; muba abagereranyije mu bintu byose; mube abanyamwete mu kwubahiriza amategeko y’Imana mu bihe byose; musaba ibyo aribyo byose mukeneye, byaba ibya roho n’ibyo umubiri; muhore muha amashimwe Imana kubw’ibintu ibyo aribyo byose muhabwa.\n\n24 Kandi murebe ko mufite ukwizera, ibyiringiro, n’urukundo nyakuri, nuko bityo muzahore muhundagaraho imirimo myiza.\n\n25 Kandi ndifuza ngo Nyagasani abahe umugisha, kandi atume imyambaro yanyu izira ikizinga, kugira ngo mushobore hanyuma kuzanwa kwicarana na Aburahamu, Isaka, na Yakobo, n’abahanuzi batagatifu babayeho uhereye isi igitangira, mufite imyambaro yanyu izira ikizinga ndetse nk’uko imyambaro yabo izira ikizinga, mu bwami bw’ijuru nta gusohokamo ukundi.\n\n26 Kandi ubu bavandimwe banjye bakundwa, nababwiye aya magambo nkurikije Roho uhamiriza muri njye; kandi roho yanjye iranezerewe bihebuje, kubera umwete uhebuje n’ubwitonzi mwahaye ijambo ryanjye.\n\n27 Kandi ubu, ndifuza ngo amahoro y’Imana abe muri mwe, no mu nzu zanyu n’ibihugu, no ku mashyo yanyu n’imikumbi, n’ibyo mutunze byose, abagore banyu n’abana banyu, bijyanye n’ukwizera kwanyu n’imirimo myiza, uhereye ubu kugeza n’iteka ryose. Kandi ni uko mvuze. Amena.\n\n", "alma 8": "[center][font_size=26]Igice cya 8[/font_size][/center]\n\n[i]Aluma abwiriza kandi akabatiriza i Meleki—Ahakanwa muri Amoniha maze akahava—Umumarayika amutegeka gusubirayo maze agatakambira ukwihana mu bantu—Yakirwa n’Amuleki, nuko bombi babwiriza muri Amoniha. Ahagana 82 M.K.[/i]\n\n1 Kandi ubwo habayeho ko Aluma yasubiyeyo avuye mu gihugu cya Gidiyoni, nyuma y’uko yari amaze kwigisha abantu ba Gidiyoni ibintu byinshi bidashobora kwandikwa, amaze gushyiraho iteka ry’itorero, nk’uko yari yarabikoze mu gihugu cya Zarahemula, koko, yasubiye mu nzu ye bwite i Zarahemula kuruhuka imirimo yari yarakoze.\n\n2 Kandi ni uko warangiye umwaka wa cyenda w’ingoma y’abacamanza ku bantu ya Nefi.\n\n3 Kandi habayeho mu ntangiriro y’umwaka wa cumi w’ingoma y’abacamanza ku bantu ba Nefi, ko Aluma yavuye aho hantu nuko afata urugendo rwe ajya mu gihugu cya Meleki, mu burengerazuba bw’umugezi wa Sidoni, iburengerazuba bw’imbibi zo hafi y’agasi.\n\n4 Nuko atangira kwigisha abantu mu gihugu cya Meleki bijyanye n’umugenzo mutagatifu w’Imana, yari yarahamagariwe; maze atangira kwigisha abantu mu gihugu cyose cya Meleki.\n\n5 Kandi habayeho ko abantu bamusanze bava mu mbibi zose z’igihugu zerekeraga ku ruhande rw’agasi. Nuko barabatizwa mu gihugu cyose;\n\n6 Ku buryo ubwo yari arangije umurimo we i Meleki yahavuye, nuko agenda urugendo rw’iminsi itatu mu majyaruguru y’igihugu cya Meleki; maze agera mu murwa witwaga Amoniha.\n\n7 Ubwo byari umuco w’abantu ba Nefi kwitirira ibihugu byabo, n’imirwa yabo, n’imidugudu yabo, koko ndetse n’imidugudu yabo mitoya, izina ry’uwabyigaruriye mbere; kandi ni uko byari bimeze mu gihugu cya Amoniha.\n\n8 Nuko habayeho ko ubwo Aluma yari amaze kuza mu murwa wa Amoniha yatangiye kubabwiriza ijambo ry’Imana.\n\n9 Ubwo Satani yari yarafatiriye imitima y’abantu b’umurwa wa Amoniha; kubera iyo mpamvu ntibashakaga gutega amatwi amagambo ya Aluma.\n\n10 Nyamara Aluma yakoreye cyane muri roho, akirana n’Imana mu isengesho ryivuye inyuma, kugira ngo isuke Roho wayo ku bantu bari mu murwa; kugira ngo imwemerere ko ashobora kubabatiza ngo bihane.\n\n11 Nyamara, banangiye imitima yabo, bamubwira bati: Dore, tuzi ko uri Aluma; kandi tuzi ko uri umutambyi mukuru w’itorero watangije mu bice byinshi by’igihugu, bijyanye n’umugenzo wanyu; none ntituri ab’itorero ryawe, kandi ntitwemera iyo migenzo y’ubupfapfa.\n\n12 Kandi ubu tuzi ko kubera ko tutari ab’itorero ryawe tuzi ko nta bubasha udufiteho; kandi wahaye intebe y’urubanza Nefiha; kubera iyo mpamvu nturi umucamanza mukuru kuri twe.\n\n13 Ubwo igihe abantu bari bamaze kuvuga ibi, kandi bahakanye amagambo ye yose, kandi bamututse, kandi bamuciriyeho amacandwe, kandi bategetse ko agomba kujugunywa hanze y’umurwa wabo, yarahavuye maze afata urugendo rwe yerekeza mu murwa witwaga Aroni.\n\n14 Kandi habayeho ko mu gihe yajyagayo, aremerewe n’ishavu, yivuruguta mu mudugararo mwinshi n’intimba ya roho, kubera ubugome bw’abantu bari mu murwa wa Amoniha, habayeho mu gihe Aluma yari aremerewe n’ishavu atyo, dore, umumarayika wa Nyagasani yaramwigaragarije, avuga ati:\n\n15 Urahirwa, Aluma; kubera iyo mpamvu, ubura umutwe wawe maze unezerwe, kuko ufite impamvu ikomeye yo kunezerwa; kuko wabaye indahemuka mu kubahiriza amategeko y’Imana uhereye igihe waboneye ubutumwa bwayo bwa mbere bwayiturutseho. Dore, ndi uwabugushyikirije.\n\n16 Kandi dore, noherejwe kugutegeka ko usubira mu murwa wa Amoniha, maze ukongera kubwiriza abantu b’uriya murwa; koko, ukababwiriza. Koko, ubabwire, keretse nibihana naho ubundi Nyagasani Imana izabarimbura.\n\n17 Kuko dore, barashakisha ubu ko bashobora kurimbura umudendezo w’abantu bawe, (kuko niko Nyagasani avuga) bikaba bitandukanye n’amabwiriza, n’imanza, n’amategeko yahawe abantu be.\n\n18 Ubwo habayeho ko nyuma y’uko Aluma yari amaze guhabwa ubutumwa bwe n’umumarayika wa Nyagasani yasubiye bwangu mu gihugu cya Amoniha. Nuko yinjira mu murwa anyuze mu yindi nzira, koko, mu nzira iri mu majyepfo y’umurwa wa Amoniha.\n\n19 Kandi ubwo yinjiraga mu murwa yari ashonje cyane, nuko abwira umugabo ati: Ese waha umugaragu wiyoroshya w’Imana ikintu cyo kurya?\n\n20 Nuko uwo muntu aramubwira ati: Ndi Umunefi, kandi nzi ko uri umuhanuzi mutagatifu w’Imana, kuko uri umuntu umumarayika yavuze mu ibonekerwa ati: Uzakira. Kubera iyo mpamvu, tujyane mu nzu yanjye maze nguhe ku biryo byanjye; kandi nzi ko uzaba umugisha kuri njye n’inzu yanjye.\n\n21 Kandi habayeho ko uwo mugabo yamwakiriye mu nzu ye; kandi uwo mugabo yitwaga Amuleki; nuko azana umutsima n’inyama maze abishyira imbere ya Aluma.\n\n22 Kandi habayeho ko Aluma yariye umutsima maze arahaga; nuko aha umugisha Amuleki n’inzu ye, kandi aha amashimwe Imana.\n\n23 Kandi nyuma y’uko yari amaze kurya ahaze yabwiye Amuleki ati: Ndi Aluma, kandi ndi umutambyi mukuru w’itorero ry’Imana mu gihugu cyose.\n\n24 Kandi dore, nahamagariwe kubwiriza ijambo ry’Imana muri aba bantu bose, nkurikije roho w’ihishurirwa n’ubuhanuzi; kandi nari ndi muri iki gihugu maze ntibanyakira, ahubwo banjungunye hanze kandi nari ngiye gutera umugongo iki gihugu iteka ryose.\n\n25 Ariko dore, nategetswe ko nahindukira nuko ngahanurira aba bantu, koko, maze nkabashinja ibyerekeye ubukozi bw’ibibi bwabo.\n\n26 None ubu, Amuleki, kubera ko wangaburiye kandi ukancumbikira, urahirwa; kuko nari nshonje cyane, kuko niyirije ubusa iminsi myinshi.\n\n27 Nuko Aluma amara iminsi myinshi hamwe na Amuleki mbere y’uko atangira kubwiriza abantu.\n\n28 Kandi habayeho ko abantu barushijeho kwikuza mu bukozi bw’ibibi bwabo.\n\n29 Kandi ijambo ryaje kuri Aluma, rivuga riti: Genda, ndetse bwira umugaragu wanjye Amuleki uti: Komereza aho kandi muhanurire aba bantu, muvuga muti: Nimwihane, kuko niko Nyagasani avuga, keretse nimwihana naho ubundi nzagenderera aba bantu mu burakari bwanjye; koko, kandi sinzahagarika uburakari bwanjye bukaze.\n\n30 Nuko Aluma ajya, ndetse na Amuleki, rwagati mu bantu, kubatangariza amagambo y’Imana; kandi buzuye Roho Mutagatifu.\n\n31 Kandi bari bafite ububasha bahawe, ku buryo batari gufungirwa mu byobo, nta n’ubwo byari gushoboka ko hari umuntu washobora kubica; nyamara ntibakoresheje ububasha bwabo kugeza bahambirijwe iminyururu maze bakajugunywa mu nzu y’imbohe. Ubwo, ibi byakozwe kugira ngo Nyagasani ashobore kwerekana ububasha bwe muri bo.\n\n32 Kandi habayeho ko bagiye maze batangira kubwiriza no guhanurira abantu hakurikijwe roho n’ububasha Nyagasani yari yarabahaye.\n\n", "alma 9": "Amagambo ya Aluma, ndetse n’amagambo ya Amuleki, yatangarijwe abantu bahoze bari mu gihugu cya Amoniha. Ndetse bashyizwe mu nzu y’imbohe, kandi bagobotowe kubw’ububasha butangaje bw’Imana bwari bubarimo, bijyanye n’inyandiko ya Aluma.\n\nBiri mu bice 9 kugeza 14.\n\n[center][font_size=26]Igice cya 9[/font_size][/center]\n\n[i]Aluma ategeka abantu ba Amoniha kwihana—Nyagasani azaba umunyembabazi ku Balamani mu minsi ya nyuma—Abanefi nibareka urumuri, bazarimburwa n’Abalamani—Umwana w’Imana araje bidatinze—Azacungura abihana, babatijwe, kandi bafite ukwizera mu izina Rye. Ahagana 82 M.K.[/i]\n\n1 Kandi byongeye, njyewe, Aluma, kubera ko nategetswe n’Imana ko ngomba gufata Amuleki kandi nkakomeza nuko nkongera kubwiriza aba bantu, cyangwa abantu bari mu murwa wa Amoniha, habayeho ko uko natangiye kubabwiriza, batangiye kungisha impaka, bavuga bati:\n\n2 Uri nde? Ese utekereza ko tuzemera ubuhamya bw’umuntu umwe, nubwo yatubwiriza ko isi igomba gushira?\n\n3 Ubwo ntibasobanukiwe n’amagambo bavugaga; kuko ntibari bazi ko isi igomba gushira.\n\n4 Ndetse baravugaga bati: Ntituzemera amagambo yawe niyo watubwiriza ko uyu murwa ukomeye uzarimburwa mu munsi umwe.\n\n5 Ubwo ntibari bazi ko Imana yashoboraga gukora imirimo itangaje nk’iyo, kuko bari abantu b’umutima ukomeye n’ijosi rishinze.\n\n6 Kandi baravugaga bati: Ni nde Mana, itacyohereza ubushobozi ukundi ahubwo ikohereza umuntu umwe muri aba bantu, kugira ngo abatangarize ukuri kw’ibintu bikomeye kandi bitangaje gutyo?\n\n7 Kandi bahagurukiye kunkozaho ibiganza byabo; ariko dore, ntibabishoboye. Kandi nahagurukiye nshize amanga kuberurira, koko, nabahamirije nshize amanga, mvuga nti:\n\n8 Dore, O mwa bagome mwe n’igisekuru cyayobye, mwibagiwe mute gakondo z’abasogokuruza banyu; koko, mwibagiwe mute aka kanya amategeko y’Imana.\n\n9 Ntimwibuka se ko sogokuruza, Lehi, yavanywe i Yerusalemu n’ukuboko kw’Imana? Ntimwibuka se ko bari bayobowe bose na we mu gasi?\n\n10 None mwibagiwe vuba gutyo ukuntu ibihe byinshi yagobotoye abasogokuruza bacu mu maboko y’abanzi babo, kandi akabasigasira ngo batarimburwa, ndetse n’amaboko y’abavandimwe babo bwite?\n\n11 Koko, kandi iyo bitaba byarabaye kubw’ububasha butagereranywa, n’impuhwe ze, n’ukutwiyumanganyiriza kwe, nta kabuza tuba twaraciwe mu isi kera mbere y’iki gihe, kandi wenda twarashyizwe mu mimerere y’ishavu ridashira n’ibyago.\n\n12 Dore, ubu ndababwira ko yabategetse kwihana; kandi keretse mwihannye, naho ubundi ntimushobora na rimwe kuragwa ubwami bw’Imana. Ariko dore, si ibi gusa—yabategetse kwihana, cyangwa ikazabarimbura burundu ku isi; koko, izabagenderera mu burakari bwayo, kandi mu burakari bwayo bw’inkazi ntizasubira inyuma.\n\n13 Dore, ese ntimwibuka amagambo yabwiye Lehi, ivuga iti: Uko muzubahiriza amategeko yanjye, muzasugira mu gihugu? Kandi byongeye byavuzwe ko: Uko mutazubahiriza amategeko yanjye muzacibwa imbere ya Nyagasani.\n\n14 Ubu nagira ngo mwibuke, ko uko Abalamani batubahirije amategeko y’Imana, baciwe imbere ya Nyagasani. Ubu turabona ko ijambo rya Nyagasani ryemerejwe muri iki kintu, kandi Abalamani baciwe imbere yayo, uhereye mu ntangiriro y’ibicumuro byabo mu gihugu.\n\n15 Nyamara ndababwira, ko bizihanganirwa kuri bo ku munsi w’urubanza kurusha kuri mwebwe, niba muhamye mu byaha byanyu, koko, kandi ndetse byihanganirwe kuri bo muri ubu buzima kuruta kuri mwebwe, keretse nimwihana.\n\n16 Kuko hariho amasezerano menshi yagenewe Abalamani; kuko ari ukubera gakondo z’abasogokuruza babo zabateye guhama mu miterere y’ubujiji; kubera iyo mpamvu Nyagasani azababera umunyempuhwe kandi yongere ukubaho kwabo mu gihugu.\n\n17 Kandi hari igihe kimwe bazemezwa ijambo rye, kandi bamenyeshwe iby’amafuti ya gakondo z’abasogokuruza babo; kandi abenshi muri bo bazakizwa, kuko Nyagasani azabera umunyempuhwe abiyambaza bose izina rye.\n\n18 Ariko dore, ndababwira ko niba muhamye mu bugome bwanyu ko iminsi yanyu itazaramba mu gihugu, kuko Abalamani bazoherezwa kubatera; kandi niba mutihannye bazaza mu gihe mutazi, kandi muzagendererwa n’ukurimbuka kwa burundu; kandi bizabaho bijyanye n’uburakari w’inkazi wa Nyagasani.\n\n19 Kuko ntazemera ko muzaba mu bukozi bw’ibibi bwanyu, kugira ngo murimbure abantu be. Ndababwira, Oya; azemera ahubwo ko Abalamani bashobora kurimbura abantu bose be aribo bitwa abantu ba Nefi, biramutse bishobotse ko bagwa mu byaha n’ibicumuro, nyuma yo kuba bari barabonye ruriya rumuri rwinshi na buriya bumenyi bwinshi bahawe na Nyagasani Imana yabo;\n\n20 Koko, nyuma yo kuba abantu baratoneshejwe bityo na Nyagasani; koko, nyuma yo kuba baratoneshejwe gusumba buri bwoko bundi, umuryango, ururimi, cyangwa abantu; nyuma yo kuba ibintu byose byarabamenyeshejwe, bijyanye n’ibyifuzo byabo, n’ukwizera kwabo, n’amasengesho, y’ibyabayeho, n’ibiriho, n’ibizaza;\n\n21 Nyuma y’uko bari baragenderewe na Roho w’Imana; baraganiriye n’abamarayika, kandi baravugishijwe n’ijwi rya Nyagasani; kandi bakagira roho w’ubuhanuzi, na roho w’ihishurirwa, ndetse n’impano nyinshi, impano yo kuvuga mu ndimi, n’impano yo kubwiriza, n’impano ya Roho Mutagatifu, n’impano y’ubusemuzi;\n\n22 Koko, kandi nyuma y’uko bari baragobotowe n’Imana mu gihugu cya Yerusalemu, n’ukuboko kwa Nyagasani; bamaze gukizwa inzara, n’uburwayi, n’uburyo bwose bw’indwara bwa buri bwoko; kandi bamaze kugwiza imbaraga mu murwano, kugira ngo badashobora kurimburwa; bamaze kuvanwa mu buretwa kenshi, kandi nyuma y’uko basigasiwe kandi bakarengerwa kugeza ubu; kandi bagasugira kugeza babaye abatunzi mu buryo bwose bw’ibintu—\n\n23 Kandi ubu dore ndababwira, ko niba aba bantu, barahawe imigisha myinshi nk’iyi n’ukuboko kwa Nyagasani, bakazacumura binyuranye n’urumuri n’ubumenyi bafite, ndababwira ko niba ari uko bimeze, ko nibazagwa mu gicumuro, bizarushaho kure kwihanganirwa ku Balamani kurusha kuri bo.\n\n24 Kuko dore, amasezerano ya Nyagasani yagejejwe ku Balamani, ariko ntazabagezwaho nimucumura; kuko none se Nyagasani ntiyasezeranye ku bushake bwe kandi agategeka bihamye, ko nimuzamwigomekaho muzarimburwa burundu ku isi?\n\n25 Kandi ubu kubera iyi mpamvu, kugira ngo mudashobora kurimburwa, Nyagasani yoherereje umumarayika we kugenderera benshi mu bantu be, abatangariza ko mugomba gukomeza kandi mugatakambira mwivuye inyuma aba bantu, muvuga muti: Nimwihane, kuko ubwami bw’ijuru buri ku mitwe y’intoki;\n\n26 Kandi iminsi si myinshi uhereye ubu ngo Umwana w’Imana azaze mu ikuzo rye; kandi ikuzo rye rizaba ikuzo ry’Ikinege cya Se, wuzuye inema, uburinganire, n’ukuri, wuzuye ubwihangane, impuhwe, n’ubudacogora, wihutira kumva amarira y’abantu be no gusubiza amasengesho yabo.\n\n27 Kandi dore, aje gucungura abazabatizwa kubera kwihana, binyuze mu kwizera izina rye.\n\n28 Kubera iyo mpamvu, nimutegure inzira ya Nyagasani, kuko igihe kiri ku mitwe y’intoki kugira ngo abantu bose bazasarure ingororano y’imirimo yabo, bijyanye n’abo babaye—Niba barabaye abakiranutsi bazasarura agakiza ka roho zabo, bijyanye n’ububasha n’ukurokorwa kwa Yesu Kristo; kandi niba barabaye babi bazasarura ugucirwaho iteka kwa roho zabo, bijyanye n’ububasha n’ubucaka bwa sekibi.\n\n29 Kandi dore, iri ni ijwi ry’umumarayika, ritabariza abantu.\n\n30 None ubu, bavandimwe banjye bakundwa, kuko muri abavandimwe banjye, kandi mukwiriye gukundwa, kandi mukwiriye gukora imirimo ikwiriye abihannye, kubera ko mbona imitima yanyu yinangiye bikabije ku ijambo ry’Imana, no kubera ko muri abantu bazimiye kandi baguye.\n\n31 Ubwo habayeho ko ubwo njyewe, Aluma, nari maze kuvuga aya magambo, dore, abantu bangiriye umujinya kubera ko nababwiye ko bari abantu b’umutima unangiye n’ijosi rishinze.\n\n32 Ndetse kubera ko nababwiye ko bari abantu bazimiye kandi baguye barandakariye, kandi bashaka kumfata n’amaboko yabo, kugira ngo bashobore kunjugunya mu nzu y’imbohe.\n\n33 Ariko habayeho ko Nyagasani icyo gihe atabemereye ko bamfata no kunjugunya mu nzu y’imbohe.\n\n34 Kandi habayeho ko Amuleki yagiye nuko ahagarara imbere, maze nawe atangira kubabwiriza. Kandi ubu amagambo ya Amuleki ntiyanditse yose, ariko igice cy’amagambo ye yanditse muri iki gitabo.\n\n", "alma 10": "[center][font_size=26]Igice cya 10[/font_size][/center]\n\n[i]Lehi yakomotse kuri Manase—Amuleki asubiramo itegeko ry’umumarayika ryo kwita kuri Aluma—Amasengesho y’abakiranutsi atuma abantu barokoka—Abanyamategeko bikaranirwa n’abacamanza bashyiraho urufatiro rw’ukurimbuka kw’abantu. Ahagana 82 M.K.[/i]\n\n1 Kandi aya ni amagambo Amuleki yabwirije abantu bari mu gihugu cya Amoniha, avuga ati:\n\n2 Ndi Amuleki; ndi mwene Gidona, wari mwene Ishimayeli, wakomokaga kuri Aminadi; kandi yari uwo Aminadi nyine wasobanuye ururimi rw’inyandiko yari ku rusika rw’ingoro y’Imana, yari yaranditswe n’urutoki rw’Imana.\n\n3 Kandi Aminadi yakomokaga kuri Nefi, wari mwene Lehi, wavuye mu gihugu cya Yerusalemu, wakomokaga kuri Manase, wari mwene Yozefu wari waragurishijwe muri Egiputa n’amaboko y’abavandimwe be.\n\n4 Kandi dore, ndi na none umuntu udafite icyubahiro na gito mu bamenye bose; koko, kandi dore, mfite imiryango myinshi n’inshuti, ndetse nahawe ubutunzi bwinshi kubw’ukuboko kwanjye kw’umuhate.\n\n5 Nyamara, nyuma y’ibi byose, sinigeze menya byinshi by’amayira ya Nyagasani, n’amayobera ye n’ububasha butangaje. Navuze ko ntigeze menya byinshi by’ibi bintu; ariko dore, naribeshye, kuko nabonye byinshi by’amayobera ye n’ububasha bwe butangaje; koko, ndetse mu irengerwa ry’ubuzima bw’aba bantu.\n\n6 Nyamara, nanangiye umutima wanjye, kuko nahamagawe ibihe byinshi kandi sinshake kumva; kubera iyo mpamvu namenye ibyerekeye ibi bintu, ariko sinashatse kubimenya; kubera iyo mpamvu nakomeje kwigomeka ku Mana, mu bugome bw’umutima wanjye, ndetse kugeza ku munsi wa kane w’uku kwezi kwa karindwi, ko mu mwaka wa cumi w’ingoma y’abacamanza.\n\n7 Ubwo nari ndimo kujya kureba mwene wacu wa hafi cyane, dore umumarayika wa Nyagasani yarambonekeye maze arambwira ati: Amuleki, subira iwawe kuko uzagaburira umuhanuzi wa Nyagasani; koko, umuntu mutagatifu, ni umuntu watoranyijwe n’Imana; kuko yiyirije iminsi myinshi kubera ibyaha by’aba bantu, kandi ni umuntu wishwe n’inzara, nuko uzamwakire mu nzu yawe maze umugaburire, kandi azaguha umugisha n’inzu yawe; kandi umugisha wa Nyagasani uzaguhoraho n’inzu yawe.\n\n8 Kandi habayeho ko numviye ijwi ry’umumarayika, nuko nsubira inyuma nerekeza ku nzu yanjye. Nuko ubwo nari ndimo kujyayo mbona uwo muntu umumarayika yambwiye ati: Uzakira mu nzu yawe—kandi dore yari wa muntu umwe wakubwiraga ibyerekeye ibintu by’Imana.\n\n9 Kandi umumarayika yambwiye ko ari umuntu w’umutagatifu; kubera iyo mpamvu nzi ko ari umuntu w’umutagatifu kubera ko byavuzwe n’umumarayika w’Imana.\n\n10 Kandi byongeye, nzi ko ibintu yatanzeho ubuhamya ari iby’ukuri; kuko dore ndababwira, uko Nyagasani ariho, ndetse ni uko yohereje umumarayika we kungaragariza ibi bintu; kandi ibi yabikoze igihe uyu Aluma yabaga mu nzu yanjye.\n\n11 Kuko dore, yahaye umugisha inzu yanjye, yampaye umugisha, n’abagore banjye, n’abana banjye, na data na bene wacu; koko, ndetse umuryango wanjye wose yawuhaye umugisha, kandi umugisha wa Nyagasani watugumyeho bijyanye n’amagambo yavuze.\n\n12 Kandi ubwo, igihe Amuleki yari amaze kuvuga aya magambo abantu batangiye gutangara, kubera ko babonye ko hari abarenze umuhamya umwe bahamije iby’ibintu baregwaga, ndetse iby’ibintu byari kuzabaho, bijyanye na roho w’ubuhanuzi yari ibarimo.\n\n13 Nyamara, harimo bamwe muri bo batekereje kubinja, kugira ngo kubw’imigambi y’amayeri yabo bashobore kubafatira mu magambo yabo, kugira ngo bashobore kubona ibyo babashinja, kugira ngo bashobore kubashyikiriza abacamanza babo kugira ngo bashobore gucirwa urubanza hakurikijwe itegeko, kandi kugira ngo bicwe cyangwa bajugunywe mu nzu y’imbohe, hakurikijwe icyaha bashobora kugaragaza cyangwa kubashinja.\n\n14 Ubwo bari abo bantu bashatse kubarimbura, bari abanyamategeko, bari barashyizweho cyangwa baratoranyijwe n’abantu kugira ngo bakoreshe itegeko mu bihe byabo by’imanza, cyangwa mu manza z’ibyaha by’abantu imbere y’abacamanza.\n\n15 Ubwo aba banyamategeko bari barigishijwe ubugeni bwose n’uburiganya bw’abantu; kandi ibi byari ukugira ngo batume bashobora kuba abahanga mu mwuga wabo.\n\n16 Kandi habayeho ko batangiye kwinja Amuleki, kugira ngo batyo bashobore gutuma asobanye amagambo ye, cyangwa avuguruze amagambo yavugaga.\n\n17 Ubwo ntibamenye ko Amuleki ashobora kumenya iby’imigambi yabo. Ariko habayeho ko ubwo batangiraga kumwinja, yabonye ibitekerezo byabo, nuko arababwira ati: O mwa bagome mwe n’igisekuru cyayobye, mwa banyamategeko mwe n’indyarya, kuko murimo gutegura imfatiro za sekibi; kuko mutega imitego n’ibigoyi byo gutegesha abatagatifu b’Imana.\n\n18 Murategura imigambi yo kuyobya inzira z’abakiranutsi, no kumanurira umujinya w’Imana ku mitwe yanyu, ndetse kugeza ku irimbuka rya burundu ry’aba bantu.\n\n19 Koko, Mosaya wari umwami wacu wa nyuma, yavuze neza, ubwo yari hafi yo gutanga ubwami, kubera ko nta n’umwe yari afite wo kubuha, agategeka ko aba bantu bayoborwa kubw’amajwi yabo bwite—koko, yavuze neza ko niba igihe kigomba kuza ngo ijwi ry’aba bantu rihitemo ubukozi bw’ibi, ni ukuvuga ko, niba igihe kigomba kuza ngo aba bantu bazagwe mu gicumuro, bazaba bahiriye ukurimbuka.\n\n20 Kandi ubu ndababwira ko Nyagasani mu bushishozi asuzuma ubukozi bw’ibibi bwanyu, mu bushishozi atakambira aba bantu, kubw’ijwi ry’abamarayika be rivuga riti: Nimwihane, mwihane, kuko ubwami bw’ijuru buri hafi.\n\n21 Koko, mu bushishozi aratakamba, kubw’ijwi ry’abamarayika be avuga ati: Nzamanukira mu bantu banjye, hamwe n’uburinganire n’ubutabera mu maboko yanjye.\n\n22 Koko, kandi ndababwira ko iyo bitaba kubw’amasengesho y’abakiranutsi, bari ubu mu gihugu, ko ndetse n’ubu bagombaga kugendererwa n’ukurimbuka kwa burundu; nyamara ntibyari kuba kubw’umwuzure, nk’uko byabereye abantu mu minsi ya Nowa, ahubwo byaba kubw’inzara, no kubw’icyorezo, n’inkota.\n\n23 Ariko ni kubw’amasengesho y’abakiranutsi barokotse; none kubera iyo mpamvu, nimuzaca abakiranutsi muri mwe icyo gihe Nyagasani ntazafata ukuboko kwe; ahubwo mu burakari bw’inkazi azabatera; noneho muzakubitwe kubw’inzara, no kubw’icyorezo, no kubw’inkota; kandi bidatinze igihe kiri hafi keretse nimwihana.\n\n24 Kandi ubwo habayeho ko abantu bari barakariye Amuleki, maze basakuza, bavuga bati: Uyu muntu asebya amategeko yacu y’intabera, n’abanyamategeko bacu b’abanyabwenge twahisemo.\n\n25 Ariko Amuleki yarambuye ukuboko kwe, nuko abaterera urwamo cyane, avuga ati: O mwa bagome mwe n’igisekuru cyayobye, kuki Satani yifatiye atyo imitima yanyu? Kuki mwamwiyegurira kugira ngo ashobore kugira ububasha kuri mwe, ahume amaso yanyu, kugira ngo mutazumva amagambo yavuzwe, bijyanye n’ukuri kwayo?\n\n26 Kuko dore, namaganye itegeko ryanyu? Ntimusobanukiwe; muravuga ko narwanyije itegeko ryanyu; ariko sinabikoze, ahubwo navugiye neza itegeko ryanyu, kugira ngo muzacirweho iteka.\n\n27 Kandi ubu dore, ndababwira, ko urufatiro rw’ukurimbuka kw’aba bantu rutangiye gutegurwa n’ugukiranirwa kw’abanyamategeko banyu n’abacamanza banyu.\n\n28 Kandi ubwo habayeho ko ubwo Amuleki yari amaze kuvuga aya magambo abantu bamuhakaniye batera hejuru, bavuga bati: Ubu tuzi ko uyu muntu ari umwana wa sekibi, kuko yatubeshye; kuko yarwanyije itegeko ryacu. None ubu aravuga ko atarirwanyije.\n\n29 Kandi byongeye, yatutse abanyamategeko bacu, n’abacamanza bacu.\n\n30 Kandi habayeho ko abanyamategeko babibitse mu mitima yabo kugira ngo bazibuke ibi bintu bamurwanye.\n\n31 Kandi harimo umwe muri bo witwaga Zeziromu. Ubwo niwe wafashe iya mbere arega Amuleki na Aluma, kandi yari umwe mu barusha abandi ubunararibonye muri bo, kubera ko yari ifite ibintu byinshi akora mu bantu.\n\n32 Ubwo icyo aba banyamategeko babaga bagamije cyari ukubona indonke; kandi babonaga indonke bijyanye n’ibyo bakora.\n\n", "alma 11": "[center][font_size=26]Igice cya 11[/font_size][/center]\n\n[i]Igenagaciro ry’imari ry’Abanefi rishyirwaho—Amuleki ahangana na Zeziromu—Kristo ntazakiriza abantu mu byaha byabo—Bonyine abazaragwa ubwami bw’ijuru ni bo bazakizwa—Abantu bose bazahaguruka bafite ukudapfa—Nta rupfu ruzabaho nyuma y’Umuzuko. Ahagana 82 M.K.[/i]\n\n1 Ubwo hariho mu itegeko rya Mosaya ko buri muntu wari umucamanza w’itegeko, cyangwa abashyizweho ngo babe abacamanza, bazahabwa ibihembo bijyanye n’igihe bakoresheje bacira urubanza abazanywe imbere yabo kugira ngo bacirwe urubanza.\n\n2 Ubwo iyo umuntu yabagamo undi umwenda, kandi ntamwishyure ibyo yishyuzwa, yaregerwaga umucamanza; nuko umucamanza agakoresha ububasha, maze agatuma abayobozi kugira ngo uwo muntu azanwe imbere ye; nuko agacira urubanza uwo muntu hakurikijwe itegeko n’ibimenyetso byagaragajwe bimushinja, kandi bityo uwo muntu agahatirwa kwishyura ibyo yishyuzwa, cyangwa akanyagwa, cyangwa agacibwa mu bantu nk’umujura n’umusahuzi.\n\n3 Kandi umucamanza yahabwaga ibihembo bye bijyanye igihe cye—isenina ya zahabu ku munsi, cyangwa isenumu ya feza, ikaba ingana n’isenina ya zahabu; kandi ibi bijyanye n’itegeko ryatanzwe.\n\n4 Ubwo aya ni amazina y’ibiceri bitandukanye bya zahabu yabo, n’ibya feza yabo, bijyanye n’agaciro kabyo. Kandi amazina yatanzwe n’Abanefi, kuko batabaraga mu buryo bw’Abayuda bari i Yerusalemu; nta n’ubwo babaraga mu buryo bw’Abayuda; ahubwo bahinduye imibarire yabo n’ibipimo byabo, bijyanye n’imitekerereze n’imibereho y’abo bantu, muri buri gisekuruza, kugeza ku ngoma y’abacamanza, kubera ko bari barashyizweho n’umwami Mosaya.\n\n5 Ubwo imibarire ni uko imeze—isenina ya zahabu, iseyoni ya zahabu, ishumu ya zahabu, n’ilimuna ya zahabu.\n\n6 Isenumu ya feza, amunori ya feza, eziromu ya feza, na ontayi ya feza.\n\n7 Isenumu ya feza yanganaga n’isenina ya zahabu, kandi haba ku gipimo cya sayiri, ndetse no ku gipimo cya buri bwoko bw’impeke.\n\n8 Ubwo ingano y’iseyoni ya zahabu yari incuro ebyiri agaciro k’isenina.\n\n9 Kandi ishumu ya zahabu yari inshuro ebyiri agaciro k’iseyoni.\n\n10 Kandi ilimuna ya zahabu ryabaga rifite agaciro kabyo byose.\n\n11 Kandi amunori ya feza yabaga ingana na senumu ebyiri.\n\n12 Na eziromu ya feza yanganaga na senumu enye.\n\n13 Kandi ontayi yanganaga nabyo byose.\n\n14 Ubu aka niko gaciro k’imibare mitoya cyane y’imibarire yabo—\n\n15 Ishibuloni ni icya kabiri cy’isenumu; kubera iyo mpamvu, ishibuloni ikaba icya kabiri cy’igipimo cya sayiri.\n\n16 N’ishibulumu ikaba icya kabiri cy’ishibuloni.\n\n17 Naho iliya rikaba icya kabiri cy’ishibulumu.\n\n18 Ubu iyi niyo mibare yabo, bijyanye n’imibarire yabo.\n\n19 Ubwo, antiyoni ya zahabu ingana n’ishibuloni eshatu.\n\n20 Ubwo, byari kubw’umugambi umwe wo kubona indonke, kubera ko babonaga ibihembo byabo hakurikijwe icyo bakoze, kubera iyo mpamvu, bahwituriraga abantu imvururu, n’ubundi bwoko bwose bw’imidugararo n’ubugome, kugira ngo bashobore kubona ibyo bakora birenzeho, kugira ngo bashobore kubona feza bijyanye n’ imanza zabaga zazanywe imbere yabo; kubera iyo mpamvu bahwituriye abantu kurwanya Aluma na Amuleki.\n\n21 Kandi uyu Zeziromu yatangiye kubaza Amuleki ati: Uransubiza se ku bibazo bikeya ngiye kukubaza? Ubwo Zeziromu yari umuntu wari inararibonye mu mayeri ya sekibi, kugira ngo ashobore kurimbura icyari icyiza; kubera iyo mpamvu, yabwiye Amuleki ati: Urasubiza se ibibazo nguha?\n\n22 Nuko Amuleki aramubwira ati: Koko, niba bijyanye na Roho wa Nyagasani, uri muri njyewe; kuko ntacyo ndibuvuge kinyuranyije na Roho wa Nyagasani. Nuko Zeziromu aramubwira ati: Dore, hano hari ontayi esheshatu za feza, kandi ibi byose nzabiguha nuhakana ukubaho kw’Ikinyabuzima cy’Ikirenga.\n\n23 Ubwo Amuleki aravuga ati: O, wowe mwana w’ikuzimu, kuki ungerageza? Mbese ntuzi ko abakiranutsi badatsindwa n’ibigeragezo nk’ibyo?\n\n24 Ese wemera ko nta Mana iriho? Ndakubwira, Oya, uzi ko hariho Imana, ariko ukunda iyo ndamu kurusha yo.\n\n25 Kandi ubu wambeshye imbere y’Imana. Wambwiye uti—Dore izi ontayi esheshatu, zifite agaciro kanini, nzaziguha—mu gihe wari ubifite mu mutima wawe ko uzinyima; kandi cyari icyifuzo cyawe cyonyine ko nahakana Imana nyakuri kandi iriho, kugira ngo ushobore kubona impamvu yo kundimbura. None ubu dore, kubera ubu bubi bukomeye uzabona ingororano yawe.\n\n26 Maze Zeziromu aramubwira ati: Harya uvuze ko hariho Imana nyakuri kandi iriho?\n\n27 Nuko Amuleki aravuga ati: Koko, hariho Imana nyakuri kandi iriho.\n\n28 Ubwo Zeziromu aravuga ati: Mbese haba hariho izirenze Imana imwe?\n\n29 Nuko aramusubiza ati: Oya.\n\n30 Nuko Zeziromu yongera kumubwira ati: Mbese ibi bintu ubizi ute?\n\n31 Maze aravuga ati: Umumarayika yarabimenyesheje.\n\n32 Maze Zeziromu arongera aravuga ati: Ni nde se uzaza? Ni Umwana w’Imana se?\n\n33 Nuko aramubwira ati: Yego.\n\n34 Maze Zeziromu arongera aravuga ati: Azakiriza se abantu be mu byaha byabo? Nuko Amuleki aramusubiza kandi aramubwira ati: Ndakubwira ko atazabikora, kuko bitamushobokera guhakana ijambo rye.\n\n35 Ubwo Zeziromu abwira abantu ati: Muramenye mwibuke ibi bintu; kuko yavuze ko hariho gusa Imana imwe; nyamara avuze ko Umwana w’Imana azaza, ariko atazakiza abantu be—nk’aho yaba afite ubushobozi bwo gutegeka Imana.\n\n36 Ubwo Amuleki yongeye kumubwira ati: Dore wabeshye, kuko uvuze ko navuze nk’aho mfite ubushobozi bwo gutegeka Imana kubera ko navuze ko atazakiriza abantu be mu byaha byabo.\n\n37 Kandi ndongera kukubwira ko adashobora kubakiriza mu byaha byabo; kuko ntashobora guhakana ijambo rye, kandi yavuze ko nta kintu na kimwe cyanduye gishobora kuragwa ubwami bw’ijuru; kubera iyo mpamvu, mushobora mute se gukizwa, ntimuragwe ubwami bw’ijuru? Kubera iyo mpamvu, ntimushobora gukirizwa mu byaha byanyu.\n\n38 Ubwo Zeziromu arongera aramubwira ati: Mbese Umwana w’Imana niwe nyine Data Uhoraho?\n\n39 Nuko Amuleki aramubwira ati: Yego, niwe nyine Data Uhoraho w’ijuru n’uwo isi, n’ibintu byose bibirimo; niwe ntangiriro n’iherezo, uwa mbere kandi uwa nyuma;\n\n40 Kandi azaza mu isi gucungura abantu be; maze azikorere ibicumuro by’abemera izina rye; aba nibo bazabona ubugingo buhoraho, kandi agakiza nta wundi kazahabwa.\n\n41 Kubera iyo mpamvu abagome bahame nk’aho nta ncungu yabayeho, keretse kubw’ukworoshywa kw’ingoyi z’urupfu; kuko dore, umunsi uraje ngo bose bahaguruke mu bapfuye maze bahagarare imbere y’Imana, maze bacirwe urubanza bijyanye imirimo yabo.\n\n42 Ubu, hariho urupfu rwitwa urupfu rw’umubiri; kandi urupfu rwa Kristo ruzabohora ingoyi z’uru rupfu rw’umubiri, kugira ngo bose bazahaguruke bave muri uru rupfu rw’umubiri.\n\n43 Roho n’umubiri bizongera guhuzwa mu miterere yawo yuzuye; byaba imyanya n’ingingo bizasubizwa mu miterere yabyo bwite, ndetse nk’uko ubu tumeze magingo aya; nuko tuzajyanwe guhagarara imbere y’Imana, tuzi ndetse ibyo tuzi ubu, maze tugire urwibutso rusobanutse rw’inkomanga yacu yose.\n\n44 Ubu, uku gusubiranywa kuzabaho kuri bose, haba abashaje n’abatoya, haba abacakara n’abisanzuye, haba abagabo n’abagore, haba abagome n’abakiranutsi; kandi ndetse nta n’umusatsi w’imitwe yabo uzabura; ahubwo buri kintu kizasubizwa imiterere yacyo bwite, nk’uko kiri ubu, cyangwa mu mubiri, kandi bazanwe maze bashinjirwe imbere y’intebe ya Kristo Mwana n’Imana Data, na Roho Mutagatifu, aribo Imana imwe Ihoraho, kugira ngo bacirwe urubanza hakurikijwe imirimo yabo, niba ari myiza cyangwa niba ari mibi.\n\n45 None, dore, nakubwiye ibyerekeye urupfu rw’umubiri upfa, ndetse n’ibyerekeye umuzuko w’umubiri upfa. Ndababwira ko uyu mubiri upfa uzazamurwamo umubiri udapfa, bivuga kuva mu rupfu, ndetse kuva mu rupfu rwa mbere ujya mu bugingo, kugira ngo batazapfa ukundi; roho zabo zikazihuza n’imibiri yabo, bitazatandukana ukundi; bityo iyo mbumbe igahinduka iya roho n’ukudapfa, kugira ngo itazashobora kubora ukundi.\n\n46 Noneho, ubwo Amuleki yari amaze kurangiza aya magambo abantu bongeye gutangira kumirwa, ndetse Zeziromu atangira guhinda umushyitsi. Kandi uko niko amagambo ya Amuleki yarangiye, cyangwa ni ibi byose nanditse.\n\n", "alma 12": "[center][font_size=26]Igice cya 12[/font_size][/center]\n\n[i]Aluma aganira na Zeziromu—Amayobera y’Imana ashobora guhishurirwa gusa abizera—Abantu bazacirwa urubanza n’ibitekerezo byabo, imyemerere, amagambo, n’imirimo—Abagome bazababazwa n’urupfu rwa roho—Ubu buzima bupfa ni imimerere y’igeragezwa—Umugambi w’ugucungura utuma habaho Umuzuko kandi, binyuze mu kwizera, ukubabarirwa ibyaha—Uwihannye agira uburenganzira ku mpuhwe binyuze mu Mwana w’Ikinege. Ahagana 82 M.K.[/i]\n\n1 Noneho Aluma, ubwo yabonaga ko amagambo ya Amuleki yamaze gucecekesha Zeziromu, kuko yabonaga ko Amuleki yamufatiye mu kinyoma cye n’ubushukanyi kugira ngo amurimbure, kandi ubwo yabonaga ko atangiye guhindishwa umushyitsi n’ukwiyumvisha inkomanga ye, yafunguye umunwa we maze atangira kumubwira, no kwemeza amagambo ya Amuleki, no gusobanura ibintu birenzeho, cyangwa gusobanura ibyanditswe bitagatifu birenze ibyo Amuleki yari yakoze.\n\n2 Ubwo amagambo Aluma yabwiye Zeziromu yumviswe n’abantu bari babakikije; kuko imbaga yari nini, kandi yavuze muri ubu buryo:\n\n3 Ubu Zeziromu, umaze kubona ko wafatiwe mu kinyoma cyawe n’ubucakura, kuko ntiwabeshyeye gusa abantu bonyine ahubwo wabeshyeye n’Imana; kuko dore, izi ibi bitekerezo byawe byose, kandi urabona ko ibitekerezo byawe tubihishuriwe na Roho wayo;\n\n4 Kandi urabona ko tuzi ko umugambi wawe wari umugambi w’uburiganya cyane, bukurikije uburiganya bwa sekibi, wo kubeshya no gushuka aba bantu kugira ngo ushobore kubatera kutwanga, kudutuka no kutwirukana—\n\n5 Ubu uyu wari umugambi w’umwanzi wawe, kandi yakoresheje ububasha bwe muri wowe. None nagira ngo wibuke ko ibyo nkubwira mbibwira bose.\n\n6 Kandi dore ndababwira mwese ko ibi byari umutego w’umwanzi, yateguye kugira ngo afatirane aba bantu, kugira ngo ashobore kubagira imbata ze, kugira ngo abagoteshe iminyururu ye, kugira ngo ashobore kubazirikira hasi mu irimbukiro ridashira, bijyanye n’ububasha bw’ubucakara bwe.\n\n7 Noneho ubwo Aluma yari amaze kuvuga aya magambo, Zeziromu yatangiye guhinda umushyitsi bikabije kurushaho, kuko yari yemeye gahoro gahoro iby’ububasha bw’Imana; ndetse yari yemeye ko Aluma na Amuleki bayizi, kuko yari yemeye ko bamenye ibitekerezo n’ibyifuzo by’umutima we; kuko ububasha bwarabahawe kugira ngo bashobore kumenya iby’ibi bintu bijyanye na roho y’ubuhanuzi.\n\n8 Nuko Zeziromu atangira kubabaza ashyizeho umwete, kugira ngo ashobore kumenya biruseho ibyerekeye ubwami bw’Imana. Nuko abwira Aluma ati: Mbese bivuga iki ibyo Amuleki yavuze byerekeye umuzuko w’abapfuye, ko bose bazahaguruka mu bapfuye, haba abakiranutsi n’abakiranirwa, maze bakazanwa guhagarara imbere y’Imana kugira ngo bacirwe urubanza bijyanye n’imirimo yabo?\n\n9 Noneho ubwo Aluma yatangiye kumusobanurira ibi bintu, avuga ati: Byahawe benshi kumenya amayobera y’Imana; nyamara bahawe itegeko ridakuka ko batazayahishura keretse bijyanye n’umugabane w’ijambo ryayo aha abana b’abantu, bijyanye n’ubwitonzi n’umurava bamuharira.\n\n10 Kandi kubera iyo mpamvu, uzanangira umutima we, uwo azahabwa umugabane mutoya w’ijambo; kandi utazanangira umutima we, azahabwa umugabane munini w’ijambo, kugeza ahawe kumenya amayobera y’Imana kugeza ayamenye byuzuye.\n\n11 Kandi abazanangira imitima yabo, abo bazahabwa umugabane mutoya w’ijambo kugeza ntacyo bamenye na kimwe cyerekeye amayobera yayo; nuko bityo bazafatwe bunyago na sekibi, maze bayoborwe n’ugushaka kwe hasi mu irimbukiro. Ubu ibi nibyo iminyururu y’ikuzimu isobanura.\n\n12 Kandi Amuleki yavuze yeruye ibyerekeye urupfu, n’uguhagurutswa ukava muri uku gupfa ukajya mu mimerere y’ukudapfa, no kuzanwa imbere y’intebe y’Imana, kugira ngo ducirwe urubanza bijyanye n’imirimo yacu.\n\n13 Bityo niba imitima yacu yaranangiwe, koko, niba twaranangiye imitima yacu ku ijambo, kugeza ubwo ritabonetse muri twe, ubwo imiterere yacu izaba iteye ubwoba, kuko ubwo tuzacirwaho iteka.\n\n14 Kuko amagambo yacu azaduciraho iteka, koko, imirimo yacu yose izaduciraho iteka; ntituzagaragara tuzira ikizinga; kandi ibitekerezo byacu nabyo bizaduciraho iteka; kandi muri iyi miterere iteye ubwoba ntituzahangara kubura amaso imbere y’Imana yacu; kandi tuzifuza ko twashobora gutegeka ibitare n’imisozi ngo bitugwe hejuru kugira ngo biduhishe mu maso yayo.\n\n15 Ariko ibi ntibishoboka kubaho; tugomba guhaguruka maze tugahagarara imbere yayo mu ikuzo ryayo, no mu bubasha bwayo, no mu mbaraga zayo, no mu cyuhabiro cyayo, no mu butware, maze tukatura n’isoni zidashira ko tuzi ko imanza zayo zose ari intabera; ko ari intabera mu mirimo yayo yose, kandi ko ari inyempuhwe ku bana b’abantu, kandi ko ifite ububasha bwose bwo gukiza buri muntu wemera izina ryayo kandi akera urubuto rukwiriye abihannye.\n\n16 Kandi ubu dore, ndababwira ko noneho haje urupfu, ndetse urupfu rwa kabiri, arirwo rupfu rwa roho; bityo ni igihe ubwo uwo ari we wese apfira mu byaha bye, kubw’urupfu rw’umubiri, na none akazapfa n’urupfu rwa roho; koko, azapfa no ku bintu byerekeranye n’ubukiranutsi.\n\n17 Ubwo ni igihe ubwo imidugararo izaba nk’inyanja y’umuriro n’amazuku, ufite ikirimi kigurumana igihe cyose n’ubuziraherezo; kandi ubwo nicyo gihe bazazirikirwa hasi mu irimbukiro ridashira, bijyanye n’ububasha n’ubucakara bwa Satani, kubera ko azabagira imbata ze bijyanye n’ugushaka kwe.\n\n18 Noneho, ndababwira, bazaba nk’aho nta ncungu yabayeho; kuko badashobora gucungurwa bijyanye n’ubutabera bw’Imana; kandi ntibashobora gupfa, kubera ko nta kubora kuzabaho ukundi.\n\n19 Ubwo habayeho ko igihe Aluma yari arangije kuvuga aya magambo, abantu batangiye kumirwa biruseho;\n\n20 Ariko harimo uwitwaga Antiyona, wari umutegetsi mukuru muri bo, wigiye imbere nuko aramubwira ati: Mbese ibi ni ibiki wavuze, ko umuntu azahaguruka mu bapfuye maze akavanwa muri iyi miterere ipfa akajyanwa mu idapfa, ko roho idashobora na rimwe gupfa?\n\n21 Mbese bisonabura iki ibyanditswe bitagatifu, bivuga ko Imana yashyize abakerubi n’inkota yaka umuriro mu burasirazuba bw’Ubusitani bwa Edeni, ngo hato ababyeyi bacu ba mbere batazinjira nuko bakarya ku rubuto rw’igiti cy’ubugingo maze bakabaho ubuziraherezo? Kandi bityo tubona ko bitashobokaga ko bazabaho ubuziraherezo.\n\n22 Noneho Aluma yaramubwiye ati: Iki ni ikintu nendaga gusobanura. Ubu turabona ko Adamu yagushijwe no kurya ku rubuto rwabujijwe, hakurikijwe ijambo ry’Imana; kandi bityo tukabona, ko kubw’ukugwa kwe, inyokomuntu yose yahindutse abantu bazimiye kandi baguye.\n\n23 Kandi ubu dore, ndababwira ko iyo biba byarashobokeye Adamu kurya ku rubuto rw’igiti cy’ubugingo icyo gihe, ntihaba harabayeho urupfu, kandi ijambo ryari kuba impfabusa, bikagira Imana umunyakinyoma, kuko yaravuze iti: Nimukiryaho nta kabuza muzapfa.\n\n24 Kandi turabona ko urupfu ruje ku nyokomuntu, koko, urupfu rwavuzwe n’Amuleki, arirwo rupfu rw’umubiri; nyamara hariho umwanya wahawe umuntu ashobora kwihaniramo; kubera iyo mpamvu ubu buzima bwabaye imimerere y’igeragezwa; igihe cyo kwitegura guhura n’Imana; igihe cyo kwitegurira iyo mimerere idashira yavuzwe natwe, aricyo nyuma y’umuzuko w’abapfuye.\n\n25 Ubwo, iyo biba bitarabayeho kubw’umugambi w’ubucunguzi, wari warateguwe uhereye ku iremwa ry’isi, ntihaba harabayeho umuzuko w’abapfuye; ariko hariho umugambi w’ubucunguzi wateguwe, uzatuma habaho umuzuko w’abapfuye wavuzwe.\n\n26 Kandi ubu dore, iyo biba byarashobotse ko ababyeyi bacu ba mbere bagenda maze bakarya ku giti cy’ubugingo baba barabaye imbabare, badafite imiterere yo kwitegura; kandi bityo umugambi w’ubucunguzi wari kuba uburijwemo, kandi ijambo ry’Imana ryari kuba impfabusa, kuko ritari kugira akamaro.\n\n27 Ariko dore, ntibyabaye bityo; ahubwo hashyiriweho abantu ko bagomba gupfa; kandi nyuma y’urupfu, bagomba kuzanwa gucirwa urubanza, ndetse ko uko gucirwa urubanza twavuzeho, aribyo herezo.\n\n28 Kandi nyuma y’uko Imana yahisemo ko ibi bintu byagera ku muntu, dore, bityo yabonye ko byari ngombwa ko umuntu yamenya ibyerekeye ibintu byabyo yabahitiyemo;\n\n29 Kubera iyo mpamvu yohereje abamarayika kugira ngo baganire n’abo, batumye abantu babona iby’ikuzo rye.\n\n30 Kandi batangiye uhereye icyo gihe na nyuma yaho gutakambira izina rye; kubera iyo mpamvu Imana yaganiriye n’abantu, nuko ibamenyesha umugambi w’ubucunguzi, ari wo wari warateguwe uhereye ku iremwa ry’isi; kandi ibi yabibamenyesheje akurikije ukwizera kwabo n’ukwihana n’imirimo yabo mitagatifu.\n\n31 Kubera iyo mpamvu, yahaye amategeko abantu, kuko bari bararengereye mbere amategeko ya mbere yerekeranye n’ibintu by’umubiri, kandi bari barahindutse nk’imana, kandi baramenye icyiza n’ikibi, barishyize ubwabo mu miterere yo gukora, cyangwa bari barashyizwe mu miterere yo gukora bijyanye n’ibyifuzo byabo n’ibibashimisha, byaba gukora ikibi cyangwa gukora icyiza—\n\n32 Kubera iyo mpamvu Imana yabahaye amategeko, nyuma yo kuba baramenyeshejwe umugambi w’ubucunguzi, ko batazakora ikibi, igihano cyacyo ari urupfu rwa kabiri, rukaba rwari urupfu rudashira ku bintu bijyanye n’ubukiranutsi; kuko ibi umugambi w’ubucunguzi ntiwari kubigiraho ububasha, kuko imirimo y’ubutabera itari kurimburwa, bijyanye n’ubwiza bw’ikirenga bw’Imana.\n\n33 Ariko Imana yahamagaye abantu, mu izina ry’Umwana wayo, (uyu ukaba umugambi w’ubucunguzi wari warateguwe) ivuga iti: Nimuzihana, kandi ntimunangire imitima yanyu, noneho nzabagirira impuhwe, binyuze mu Mwana wanjye w’Ikinege;\n\n34 Kubera iyo mpamvu, uwihana wese, kandi ntanangire umutima we, azagira uburenganzira ku mpuhwe binyuze mu Mwana wanjye w’Ikinege Rukumbi, azabona ukubabarirwa kw’ibyaha bye; kandi aba bazinjira mu buruhukiro bwanjye.\n\n35 Kandi uwo ari we wese uzanangira umutima we kandi akazagira ubukozi bw’ibibi, ndarahiye mu mujinya wanjye ko atazinjira mu buruhukiro bwanjye.\n\n36 None ubu, bavandimwe banjye, dore ndababwira, ko nimuzanangira imitima yanyu mutazinjira mu buruhukiro bwa Nyagasani; kubera iyo mpamvu ubukozi bw’ibibi bwanyu bumushotorera kohereza hasi umujinya we kuri mwebwe nko mu bushotozi bwa mbere, koko, bijyanye n’ijambo rye ubushotozi bwa nyuma kimwe n’ubwa mbere, bijyana ku irimbukiro ridashira rya roho zanyu; kubera iyo mpamvu, bijyanye n’ijambo rye, ku rupfu rwa nyuma, kimwe n’urwa mbere.\n\n37 Kandie ubu, bavandimwe banjye, tumaze kubona ko tuzi ibi bintu, kandi ari iby’ukuri, nimureke twihane, kandi tureke kunangira imitima yacu, kugira ngo tudashotora Nyagasani Imana yacu ku buryo imanurira umujinya wayo kuri twe muri aya mategeko yayo ya kabiri yaduhaye; ahubwo mureke twinjire mu buruhukiro bw’Imana, bwateguwe bijyanye n’ijambo rye.\n\n", "alma 13": "[center][font_size=26]Igice cya 13[/font_size][/center]\n\n[i]Abagabo bahamagarirwa kuba abatambyi bakuru kubera ukwizera kwabo guhebuje n’imirimo myiza—Bagomba kwigisha amategeko—Binyujijwe mu bukiranutsi barezwa kandi bakinjira mu buruhukiro bwa Nyagasani—Melikizedeki yari umwe muri aba—Abamarayika batangaza inkuru nziza mu gihugu cyose—Bazatangaza ukuza nyakuri kwa Kristo. Ahagana 82 M.K.[/i]\n\n1 Byongeye kandi, bavandimwe banjye, nagira ngo ngarure ibitekerezo byanyu muri cya gihe ubwo Nyagasani Imana yahaga aya mategeko abana be; kandi nashakaga ko mwibuka ko Nyagasani Imana yatoranyije abatambyi, hakurikijwe umugenzo we mutagatifu, bikaba byari bikurikije umugenzo w’Umwana we, kugira ngo yigishe ibi bintu abantu.\n\n2 Kandi abo batambyi batoranyijwe hakurikijwe umugenzo w’Umwana we, ku buryo abantu bashobora kumenya uburyo bategerezamo Umwana we kubw’ubucunguzi.\n\n3 Kandi ubu nibwo buryo batoranywagamo—bahamagarwaga kandi bagategurwa uhereye ku iremwa ry’isi bijyanye n’ubumenyi bw’Imana bw’ibitarabaho, kubera ukwizera guhebuje n’imirimo myiza; mu gihe cya mbere bagahariwa guhitamo icyiza cyangwa ikibi; kubera iyo mpamvu abahisemo icyiza, kandi bagakoresha bihebuje ukwizera gukomeye, bahamagarwaga kubw’umuhamagaro mutagatifu, koko, uwo muhamagaro mutagatifu babaga barateguriwe, kandi bijyanye, n’ubucunguzi bwateguwe kubw’ibyo.\n\n4 Kandi bityo bahamagarirwaga uyu muhamagaro mutagatifu kubera ukwizera kwabo, mu gihe abandi bahakana Roho w’Imana kubera ukunangira kw’imitima yabo n’ubuhumyi bw’ubwenge bwabo, mu gihe, iyo bitaba kubw’ibi bari kugira amahirwe akomeye nk’ayo abavandimwe babo.\n\n5 Cyangwa muri make, mu gihe cya mbere babaga bari ku rwego rumwe n’abavandimwe babo; bityo uyu muhamagaro mutagatifu wabaga warateguwe uhereye ku iremwa ry’isi ku batazanangira imitima yabo, uri kandi unyujijwe mu mpongano y’Umwana w’Ikinege wari warawuteguriwe—\n\n6 Kandi bityo bahamagarirwaga uyu muhamagaro mutagatifu, no kwerezwa ubutambyi bukuru bw’umugenzo mutagatifu w’Imana, kugira ngo bigishe amategeko ye abana b’abantu, kugira ngo bazashobore nabo kwinjira mu buruhukiro bwe—\n\n7 Ubu butambyi bukuru bwabayeho bikurikije umugenzo w’Umwana we, uwo mugenzo wabayeho uhereye ku iremwa ry’isi; cyangwa mu yandi magambo, ntugira intangiriro y’iminsi cyangwa iherezo ry’imyaka, kandi wateguwe uhereye iteka ryose kugeza ku buziraherezo bwose, bijyanye n’ubumenyi bwayo bw’itarabaho bw’ibintu byose—\n\n8 Ubwo batoranywaga muri ubu buryo—bahamagarirwaga umuhamagaro mutagatifu, kandi bagatoreshwa umugenzo mutagatifu, nuko bakitirirwa ubutambyi bukuru bw’umugenzo mutagatifu, uwo muhamagaro, n’umugenzo, n’ubutambyi bukuru, ntibigira intangiriro cyangwa iherezo—\n\n9 Bityo bagahinduka abatambyi bakuru ubuziraherezo, mu buryo bw’umugenzo w’Umwana, Ikinege Rukumbi cya Se, utagira intangiriro y’iminsi cyangwa iherezo ry’imyaka, wuzuye inema, ubutabera, n’ukuri. Kandi ni uko biri. Amena.\n\n10 Ubwo, nk’uko navuze ibyerekeye umugenzo mutagatifu, cyangwa ubu butambyi bukuru, hariho benshi batoranywaga kandi bagahinduka abatambyi bakuru b’Imana; kandi byabaga ari ukubera ukwizera kwabo guhebuje n’ukwihana, n’ubukiranutsi bwabo imbere y’Imana, bagahitamo kwihana no gukoresha ubukiranutsi aho kurimbuka.\n\n11 Kubera iyo mpamvu bahamagarwa mu buryo bw’umugenzo mutagatifu, kandi bakezwa, kandi imyenda yabo ikameswa ikererana inyujijwe mu maraso ya Ntama.\n\n12 Ubwo bo, nyuma yo kwezwa kubwa Roho Mutagatifu, kubera ko imyenda yabo yabaga yameshwe ikererana, kubera ko babaga bakeye kandi nta kizinga imbere y’Imana, ntibashoboraga kurangamira icyaha keretse nk’inzigo; kandi hari benshi, benshi cyane bihebuje, bakeshejwe maze binjira mu buruhukiro bwa Nyagasani Imana yabo.\n\n13 None ubu, bavandimwe banjye, ndashaka ko mwakwicisha bugufi imbere y’Imana, kandi mukera urubuto rukwiriye abihannye, kugira ngo mushobore namwe kwinjira muri ubwo buruhukiro.\n\n14 Koko, mwicishe bugufi ndetse nk’abantu bo mu minsi ya Melikizedeki, wari nawe umutambyi mukuru muri uwo mugenzo umwe navuze, nawe witiriwe ubutambyi bukuru ubuziraherezo.\n\n15 Kandi uyu Melikizedeki ni wa wundi Aburahamu yahaye icya cumi; koko, ndetse sogokuruza Aburahamu yahaye icya cumi gihwanye n’igice kimwe cy’icumi cy’ibyo yari atunze byose.\n\n16 Ubwo iyi migenzo yatangwaga muri ubu buryo, kugira ngo bityo abantu bashobore gutegereza Umwana w’Imana, cyari ikimenyetso cy’umugenzo we, cyangwa wari umugenzo we, kandi ibi kugira ngo bashobore kumutegereza ngo azabababarire ibyaha byabo, kugira ngo bashobore kwinjira mu buruhukiro bwa Nyagasani.\n\n17 Ubwo uyu Melikizedeki yari umwami w’igihugu cya Salemu; kandi abantu be bari bakomeye mu bukozi bw’ibibi n’ikizira; koko, bose bari baratannye; bari buzuye ubwoko bwose bw’ubugome.\n\n18 Ariko Melikizedeki kubera ko yakoreshaga ukwizera gukomeye, kandi yarahawe umwanya w’ubutambyi bukuru bijyanye n’umugenzo mutagatifu w’Imana, yigishije ukwihana abantu be. Kandi dore, barihannye; nuko Melikizedeki yimakaza amahoro mu gihugu mu minsi ye; kubera iyo mpamvu yitwaga igikomangoma cy’amahoro, kuko yari umwami wa Salemu; kandi yabaye ku ngoma ategekerwa na se.\n\n19 Ubwo, habayeho benshi mbere ye, ndetse habayeho benshi nyuma y’aho, ariko nta n’umwe wamuruse; kubera iyo mpamvu, bamuvuzeho cyane by’umwihariko.\n\n20 Ubu sinkeneye gusubiramo iki kintu; ibyo navuze birahagije. Dore, ibyanditswe bitagatifu biri imbere yanyu; nimubigoreka bizababera irimbuka ryanyu bwite.\n\n21 Kandi ubwo habayeho ko igihe Aluma yari amaze kubabwira aya magambo, yabaramburiyeho ikiganza cye maze atakamba n’ijwi riranguruye, avuga ati: Ubu ni igihe cyo kwihana, kuko umunsi w’agakiza uregereje.\n\n22 Koko, kandi ijwi rya Nyagasani, mu kubw’akanwa k’abamarayika, riratangariza amahanga yose; koko, rirabitangaza, kugira ngo bashobore kubona ubutumwa bwiza bw’umunezero ukomeye; koko, kandi risakaza ubu butumwa bwiza mu bantu be bose, koko, ndetse no mu batatanyirijwe mu mahanga ku isi; kubera iyo mpamvu batugezeho.\n\n23 Kandi twabimenyeshejwe mu mvugo yeruye, kugira ngo dushobore gusobanukirwa, kugira ngo tutayoba; kandi ibi kubera ko turi inzererezi mu gihugu cy’amahanga; kubera iyo mpamvu, bityo twaratoneshejwe, kuko dufite ubu butumwa bwiza bwadutangarijwe mu bice byose by’uruzabibu rwacu.\n\n24 Kuko dore, abamarayika barabitangariza benshi muri icyi gihe mu gihugu cyacu; kandi ibi ni kubw’umugambi wo gutegurira imitima y’abana b’abantu kwakira ijambo rye mu gihe cy’ukuza kwe mu ikuzo rye.\n\n25 Kandi ubu dutegereje gusa kwumva amakuru y’umunezero yadutangarijwe n’akanwa k’abamarayika, y’ukuza kwe; kuko igihe kiraje, nubwo tutazi ngo ni vuba kungana iki. Ndasaba Imana ngo niba byashoboraga kubaho nkiriho; ariko niyo byaba vuba cyangwa kera, nzabinezererwamo.\n\n26 Kandi bizamenyeshwa abantu b’abakiranutsi n’abatagatifu, kubw’akanwa k’abamarayika, mu gihe cy’ukuza kwe, kugira ngo amagambo y’abasogokuruza bacu ashobore kuzuzwa, bijyanye n’ibyo bavuze bimwerekeyeho, byari bijyanye na roho w’ubuhanuzi wari muri bo.\n\n27 None ubu, bavandimwe banjye, ndifuza mbikuye rwagati mu mutima wanjye, koko, n’igishyika gikomeye ndetse cy’umubabaro, ko mukwiriye kumvira amagambo yanjye, nuko mukajugunya ibyaha byanyu, kandi ntimusubike umunsi w’ukwihana kwanyu.\n\n28 Ahubwo ko mukwiriye kwiyoroshya imbere ya Nyagasani, nuko mugatakambira izina rye ritagatifu, kandi mukaba maso kandi mugasenga ubudahwema, kugira ngo mushobore kudashukwa birenze ibyo mushobora kwihanganira, nuko bityo mukayoborwa na Roho Mutagatifu, mugahinduka abiyoroshya, abagwaneza, abitanga, abatarambirwa, buzuye urukundo kandi biyumanganya muri byose;\n\n29 Kandi mufite ukwizera muri Nyagasani; kandi mufite ibyiringiro kugira ngo muzahabwe ubugingo buhoraho, kandi muhorane urukundo rw’Imana mu mitima yanyu, kugira ngo muzashobore kuzamurwa ku munsi wa nyuma no kwinjira mu buruhukiro bwe.\n\n30 Kandi ndifuza ko Imana yabaha ukwihana, kugira ngo mutazimanuriraho umujinya wayo, kugira ngo mutazaboherwa hasi n’iminyururu y’ikuzimu, kugira ngo mutazababazwa n’urupfu rwa kabiri.\n\n31 Kandi Aluma yabwiye abantu amagambo menshi arenzeho, ataranditswe muri iki gitabo.\n\n", "alma 14": "[center][font_size=26]Igice cya 14[/font_size][/center]\n\n[i]Aluma n’Amuleki bashyirwa mu nzu y’imbohe kandi bagakubitwa—Abemera hamwe n’ibyanditswe byabo bitagatifu bitwikwa mu muriro—Abo bazize ukwemera kwabo bakirwa na Nyagasani mu ikuzo—Insika z’inzu y’imbohe zisaduka kandi zikagwa—Aluma na Amuleki barokorwa, kandi ababatotezaga bakicwa. Ahagana 82–81 M.K.[/i]\n\n1 Kandi habayeho ko nyuma yuko yari arangije kubwira abantu benshi muri bo bemeye amagambo ye, nuko batangira kwihana, no gucukumbura ibyanditswe bitagatifu.\n\n2 Ariko igice kinini muri bo bifuzaga ko bashobora kurimbura Aluma na Amuleki; kuko bari bararakariye Aluma, kubera ukwerura kw’amagambo ye kuri Zeziromu; ndetse bavuze ko Amuleki yari yarababeshye, kandi yatutse itegeko ryabo ndetse n’abanyamategeko babo n’abacamanza.\n\n3 Ndetse bari bararakariye Aluma na Amuleki; kandi kubera ko bityo bari barishinje byeruye ubugome bwabo, bashakishije kubicira mu ibanga.\n\n4 Ariko habayeho ko batabishoboye; ahubwo barabafashe nuko bababohesha imigozi ikomeye, maze babajyana imbere y’umucamanza mukuru w’igihugu.\n\n5 Nuko abantu baragenda maze barabashinja—babashinja ko batutse itegeko, n’abanyamategeko babo n’abacamanza b’igihugu, ndetse n’abantu bose bari mu gihugu; ndetse bahamije ko hariho gusa Imana imwe, kandi ko izohereza Umwana wayo mu bantu, ariko atazabakiza; nuko ibintu nk’ibyo abantu babishinja Aluma na Amuleki. Ubwo ibi byakorewe imbere y’umucamanza mukuru w’igihugu.\n\n6 Kandi habayeho ko Zeziromu yumijwe n’amagambo yavuzwe; ndetse yari azi ibyerekeye ubuhumyi bw’ibitekerezo, yari yarateye mu bantu kubw’amagambo ye abeshya; nuko roho ye itangira gushengurwa n’umutimanama we bwite w’inkomanga; koko, yatangiye kugotwa n’ububabare bw’ikuzimu.\n\n7 Kandi habayeho ko yatangiye gutakambira abantu, avuga ati: Dore, mfite inkomanga, kandi aba bantu nta kizinga bafite imbere y’Imana. Kandi yatangiye kubingingira uhereye icyo gihe na nyuma y’aho; ariko bamututse, bavuga bati: Mbese nawe wafashwe na sekibi? Nuko bamuciraho amacandwe, kandi bamwirukana muri bo, ndetse n’abo bose bemeye amagambo yavuzwe na Aluma na Amuleki; nuko babajugunya hanze, maze bohereza abantu kubatera amabuye.\n\n8 Kandi bazanye abagore babo hamwe n’abana, kandi abemeye bose cyangwa bari barigishijwe kwemera ijambo ry’Imana bategetse ko bajugunywa mu muriro; ndetse bazanye inyandiko zabo zarimo ibyanditswe bitagatifu, maze nazo bazijugunya mu muriro, kugira ngo zishobore gushya no kurimburwa n’umuriro.\n\n9 Kandi habayeho ko bafashe Aluma na Amuleki, nuko babajyana ahantu biciraga ukwemera kwabo, kugira ngo bashobore kwirebera ukurimburwa kw’abakongowe n’umuriro.\n\n10 Nuko ubwo Amuleki yabonaga ububabare bw’abagore n’abana bakongorwaga n’umuriro, nawe yarababaye; maze abwira Aluma ati: Twarebera dute iki gikorwa giteye ubwoba? Kubera iyo mpamvu, reka turambure amaboko yacu, maze dukoreshe ububasha bw’Imana buri muri twe, nuko tubakize ibirimi by’umuriro.\n\n11 Ariko Aluma aramubwira ati: Roho arampatira ko ngomba kutarambura ukuboko kwanjye; kuko dore Nyagasani arabakirira hejuru iwe, mu ikuzo; kandi yemeye ko bashobora gukora iki kintu, cyangwa ko abantu bashobora kubakorera iki kintu, bijyanye n’ukunangira kw’imitima yabo, kugira ngo imanza azabacira mu mujinya we zishobore kuba intabera; kandi amaraso y’inzirakarengane azahagarare nk’umushinja wabo, koko, maze azatake yivuye inyuma abashinja ku munsi wa nyuma.\n\n12 Ubwo Amuleki abwira Aluma ati: Dore, wenda baradutwika natwe.\n\n13 Nuko Aluma aravuga ati: Bibeho bijyanye n’ugushaka kwa Nyagasani. Ariko, dore, umurimo wacu nturarangira; kubera iyo mpamvu ntibadutwika.\n\n14 Ubwo habayeho ko ubwo imibiri y’abo bari bajugunywe mu muriro yakongokaga, ndetse n’inyandiko zajugunywemo hamwe na bo, umucamanza mukuru w’igihugu yaraje maze ahagarara imbere ya Aluma na Amuleki, ubwo bari baboshywe; nuko abakubita inshyi ku matama, maze arababwira ati: Nyuma y’ibyo mwabonye, muzongera se kubwiriza aba bantu, ko bazajugunywa mu nyanja y’umuriro n’amazuku?\n\n15 Dore, murabona ko nta bubasha mwagize bwo gukiza abajugunywe mu muriro; nta n’ubwo Imana yabakijije kubera ko bari bafite ukwizera nk’ukwanyu. Nuko umucamanza yongera kubakubita ku matama yabo, maze arababaza ati: Murivugira iki ku bwanyu?\n\n16 Ubwo uwo mucamanza yakurikizaga ibwiriza n’ukwizera kwa Nehori, wishe Gidiyoni.\n\n17 Nuko habayeho ko Aluma na Amuleki ntacyo bamusubije; nuko arongera arabakubita, maze abashyikiriza abategetsi kugira ngo bashyirwe mu nzu y’imbohe.\n\n18 Nuko mu igihe bari barashyizwe mu nzu y’imbohe mu minsi itatu, haje abanyamategeko benshi n’abacamanza, n’abatambyi, n’abigisha, bari mu idini rya Nehori; nuko binjira mu nzu y’imbohe kubareba, maze bababaza ibyerekeye amagambo menshi; ariko ntibagize icyo babasubiza.\n\n19 Kandi habayeho ko umucamanza yahagaze imbere yabo, maze aravuga ati: Kuki mudasubiza ibibazo by’aba bantu? Ntimuzi ko mfite ububasha bwo kubanaga mu birimi by’umuriro? Nuko abategeka kuvuga; ariko ntibagira icyo basubiza.\n\n20 Kandi habayeho ko bagiye maze bisubirira mu byabo, ariko bongeye kugaruka bukeye; nuko umucamanza nawe yongera kubakubita inshyi ku matama yabo. Ndetse benshi baraje, maze barabakubita, bavuga bati: Muzongera se guhagarara maze mugacira urubanza aba bantu, kandi mwica itegeko ryacu? Niba mufite ububasha nk’ubwo ni kuki mutigobotora?\n\n21 Kandi bababwiraga n’ibindi bintu byinshi nk’ibyo, babahekenyera amenyo yabo, banabacira amacandwe, kandi bavuga bati: Tuzaba dusa dute twaciriweho iteka?\n\n22 N’ibintu byinshi nk’ibyo, koko, ubwoko bwose bw’ibintu nk’ibyo barabibabwiye; kandi bityo babashungereye mu gihe cy’iminsi myinshi. Kandi babimye ibiryo kugira ngo bashobore kwicwa n’inzara, n’amazi kugira ngo bashobore kwicwa n’inyota; ndetse babambuye imyenda yabo kugira ngo bambare ubusa; kandi bari bakiboheshejwe imigozi ikomeye, kandi bafungiye mu nzu y’imbohe.\n\n23 Kandi habayeho ko nyuma y’uko bari bamaze kubabazwa batyo mu gihe cy’iminsi myinshi, (kandi hari ku munsi wa cumi na kabiri, mu kwezi kwa cumi, mu mwaka wa cumi w’ingoma y’abacamanza ku bantu ba Nefi) umucamanza mukuru w’igihugu cya Amoniha n’abenshi mu bigisha babo n’abanyamategeko babo bagiye mu nzu y’imbohe aho Aluma na Amuleki bari baboheye n’imigozi.\n\n24 Nuko umucamanza mukuru ahagarara imbere yabo, kandi arongera arabakubita, maze arababwira ati: Niba mufite ububasha bw’Imana nimwigobotore iyi minyururu, noneho ubwo turemera ko Nyagasani azarimbura aba bantu bijyanye n’amagambo yanyu.\n\n25 Kandi habayeho ko bose bagiye maze barabakubita, bavuga amagambo amwe, ndetse kugeza ku wa nyuma; kandi ubwo uwa nyuma yari amaze kubavugisha ububasha bw’Imana bwaje kuri Aluma na Amuleki, nuko barahaguruka maze bahagarara ku maguru yabo.\n\n26 Nuko Aluma aratakamba, avuga ati: Mbese tuzihanganira iyi mibabaro ikomeye igihe kingana iki, O Nyagasani? O Nyagasani, duhe imbaraga zijyanye n’ukwizera kwacu kuri muri Kristo, ndetse utugobotore. Nuko baca ya migozi bari baboheshejwe; kandi ubwo abantu babonaga ibi, batangiye guhunga, kuko ubwoba bw’irimbuka bwari bwagezemo.\n\n27 Kandi habayeho ko ubwoba bwabo bwari bukomeye cyane ku buryo baguye ku butaka, kandi ntibabona umuryango wo gusohoka mu nzu y’imbohe; nuko isi iratigita n’imbaraga nyinshi, maze insika z’inzu y’imbohe zisadukamo kabiri, ku buryo zaguye ku butaka; maze umucamanza mukuru, n’abanyamategeko, n’abatambyi, n’abigisha, bakubise Aluma na Amuleki, bicwa n’ukugwa kwazo.\n\n28 Nuko Aluma na Amuleki basohoka mu nzu y’imbohe, kandi ntibagize icyo baba; kuko Nyagasani yari yarabahaye ububasha, bijyanye n’ukwizera kwabo kwari muri Kristo. Nuko bahita basohoka mu nzu y’imbohe; kandi bari babohowe iminyururu yabo; n’inzu y’imbohe yari yaguye ku butaka, na buri muntu wari imbere y’inkuta zayo, uretse Aluma na Amuleki, yari yapfuye; nuko bahita baza mu murwa.\n\n29 Ubwo abantu kubera ko bari bumvise urusaku rukomeye baje biruka hamwe n’imbaga kugira ngo bamenye impamvu yabyo; nuko ubwo babonaga Aluma na Amuleki basohoka mu nzu y’imbohe, n’insika zayo zarangije kugwa ku butaka, bakubiswe n’ubwoba bukomeye, maze barahunga bava mu maso ya Aluma na Amuleki ndetse nk’uko ihene ihungisha umwana wayo intare ebyiri; ni nako bahunze bava mu maso ya Aluma na Amuleki.\n\n", "alma 15": "[center][font_size=26]Igice cya 15[/font_size][/center]\n\n[i]Aluma na Amuleki bajya i Sidomu maze batangiza itorero—Aluma akiza Zeziromu, akifatanya n’Itorero—Benshi barabatizwa, n’Itorero rirasugira—Aluma n’Amuleki bajya i Zarahemula. Ahagana 81 M.K.[/i]\n\n1 Kandi habayeho ko Aluma n’Amuleki bategetswe kuva muri uwo murwa; nuko barahava, maze berekeza mu gihugu cya Sidomu; kandi dore, aho bahatahuye abantu bose bari baravuye mu gihugu cya Amoniha, bari baraciwe kandi bagaterwa amabuye, kubera ko bemeye amagambo ya Aluma.\n\n2 Nuko babatekerereza ibyari byarabaye byose ku bagore babo n’abana babo, ndetse n’ibiberekeyeho ubwabo, n’iby’ububasha bwabo bwabakijije.\n\n3 Kandi Zeziromu nawe yari yararembeye i Sidomu, afite umuriro utwika, wari waratewe n’imidugararo ikomeye y’ibitekerezo bye kubera ubugome bwe, kuko yatekerezaga ko Aluma n’Amuleki batari bakiriho ukundi; kandi yatekerezaga ko bamaze kwicwa kubera ubukozi bw’ibibi bwe. Kandi iki cyaha gikomeye, n’ibindi byaha bye byose byinshi, byagaraguye umutima we, kugeza ubwo byahindutse ububabare bukabije, kubera ko nta kirengera yari afite; kubera iyo mpamvu yatangiye kubaburwa n’ubushyuhe butwika.\n\n4 Ubw, ubwo yumvaga ko Aluma na Amuleki bari mu gihugu cya Sidomu, umutima we watangiye gufata agatege; nuko aboherereza ako kanya ubutumwa, yifuza ko bamugeraho.\n\n5 Kandi habayeho ko bagiyeyo ako kanya, bumviye ubutumwa yari yaboherereje; maze bajya mu nzu ya Zeziromu; nuko bamusanga ku buriri bwe, arwaye, amerewe nabi cyane n’umuriro utwika; kandi ibitekerezo bye nabwo byari bifite ububabare bukabije kubera ubukozi bw’ibibi bwe; nuko ubwo ababonye arambura ukuboko kwe, maze abasaba ko bamukiza.\n\n6 Kandi habayeho ko Aluma yamubwiye, amufashe ikiganza ati: Mbese wemera ububasha bwa Kristo butanga agakiza?\n\n7 Maze arasubiza kandi aravuga ati: Yego, nemera amagambo yose mwigishije.\n\n8 Nuko Aluma aravuga ati: Niba wemera ubucunguzi bwa Kristo ushobora gukizwa.\n\n9 Maze aravuga ati: Yego, nemera bijyanye n’amagambo yawe.\n\n10 Nuko ubwo Aluma atakambira Nyagasani, avuga ati: O Nyagasani Mana yacu, girira impuhwe uyu muntu, kandi umukize bijyanye n’ukwizera kwe afite muri Kristo.\n\n11 Nuko ubwo Aluma yari amaze kuvuga aya magambo, Zeziromu yasimbukishije ibirenge bye, maze atangira kugenda; kandi ibi byakozwe byatangaje bikomeye abantu bose; kandi iyi nkuru yakwiriye hose mu gihugu cya Sidomu.\n\n12 Nuko Aluma abatiza Zeziromu kubwa Nyagasani; maze atangira uhereye icyo gihe na nyuma y’aho kubwiriza abantu.\n\n13 Nuk Aluma atangiza itorero mu gihugu cya Sidomu, maze yeza abatambyi n’abigisha mu gihugu, abatiza kubwa Nyagasani uwo ari we wese wifuzaga kubatizwa.\n\n14 Kandi habayeho ko bari benshi; kuko bagendaga ikivunge bava mu karere kose gakikije Sidomu, kandi barabatizwaga.\n\n15 Ariko ku byerekeye abantu bari mu gihugu cya Amoniha, bagumye kuba abantu b’imitima inangiye n’amajosi ashinze; kandi ntibihannye ibyaha byabo, bitirira sekibi ububasha bwose bwa Aluma na Amuleki; kuko bari abo mu idini rya Nehori, kandi ntibemeye ukwihana kw’ibyaha byabo.\n\n16 Kandi habayeho ko Aluma na Amuleki, kubera ko Amuleki yari yarazibukiriye zahabu ye yose, na feza, n’ibintu bye b’agaciro kanini, byari mu gihugu cya Amoniha, kubw’ijambo ry’Imana, yari yaranzwe n’abahoze kera ari inshuti ze ndetse na se n’umuryango we;\n\n17 Kubera iyo mpamvu, nyuma y’uko Aluma yari amaze gutangiza itorero i Sidomu, yabonye igenzura rikomeye, koko, yabonye ko abantu bagenzurwaga ku birebana n’ubwibone bw’imitima yabo, kandi batangiye kwiyoroshya imbere y’Imana, kandi batangira kwiteranyiriza hamwe mu nsengero kugira ngo baramirize Imana imbere y’urutambiro, bareba kandi basenga ubudahwema, kugira ngo bashobore kwigobotora Satani, n’urupfu, n’ukurimbuka—\n\n18 Noneho nk’uko nabivuze, Aluma, nyuma y’uko yari amaze kubona ibi bintu byose, ubwo yafashe Amuleki maze baza mu gihugu cya Zarahemula, nuko amujyana mu nzu ye bwite, maze aramufasha mu makuba ye, kandi aramukomeza muri Nyagasani.\n\n19 Kandi uko ni ko warangiye umwaka wa cumi w’ingoma y’abacamanza ku bantu ba Nefi.\n\n", "alma 16": "[center][font_size=26]Igice cya 16[/font_size][/center]\n\n[i]Abalamani barimbura abantu ba Amoniha—Zoramu ayobora Abanefi mu ntsinzi ku Balamani—Aluma na Amuleki n’abandi benshi babwiriza ijambo—Bigisha ko nyuma y’Umuzuko We Kristo azabonekera Abanefi. Ahagana 81–77 M.K.[/i]\n\n1 Kandi habayeho mu mwaka wa cumi na rimwe w’ingoma y’abacamanza ku bantu ba Nefi, ku munsi wa gatanu w’ukwezi kwa kabiri, nyuma y’uko hari harabayeho amahoro menshi mu gihugu cya Zarahemula, nta ntambara zari zarabayeho cyangwa amakimbirane mu gihe cy’imyaka runaka, ndetse kugeza ku munsi wa gatanu w’ukwezi kwa kabiri mu mwaka wa cumi na rimwe, habayeho umuborogo w’intambara wumvikanye mu gihugu hose.\n\n2 Kuko dore, ingabo z’Abalamani zari zinjiriye ku ruhande rw’agasi, mu mbibi z’igihugu, ndetse mu murwa wa Amoniha, nuko batangira kwica abantu no kurimbura umurwa.\n\n3 Kandi ubwo habayeho, mbere y’uko Abanefi bateranya ingabo zihagije zo kubirukana hanze y’igihugu, ko bari barimbuye abantu bari bari mu murwa wa Amoniha, ndetse na bamwe bari hafi y’imbibi za Nowa, kandi bajyanye abandi bunyago mu gasi.\n\n4 Kandi habayeho ko Abanefi bifuzaga guhabwa abari bajyanywe bunyago mu gasi.\n\n5 Kubera iyo mpamvu, uwari yaratorewe kuba umutware mukuru w’ingabo z’Abanefi, (n’izina rye ryari Zoramu, kandi yari afite abahungu babiri, Lehi na Aha)—ubwo Zoramu n’abahungu be bombi, kubera ko bari baramenye ko Aluma yari umutambyi mukuru w’itorero, kandi bari barumvise ko yari afite roho y’ubuhanuzi, kubera iyo mpamvu baramusanze maze bifuza kumumenyaho niba Nyagasani azemera ko bazajya mu gasi gushakisha abavandimwe babo, bari barajyanywe bunyago n’Abalamani.\n\n6 Kandi habayeho ko Aluma yasabye ubumenyi Nyagasani ku byerekeranye n’iki kibazo. Nuko Aluma aragaruka maze arababwira ati: Dore, Abalamani bazambuka umugezi wa Sidoni mu majyepfo y’agasi, kure hirya y’imbibi z’igihugu cya Manti. Kandi dore aho ni ho muzahurira nabo, iburasirazuba bw’umugezi wa Sidoni, kandi ahongaho Nyagasani azabashyikiriza abavandimwe banyu bari baratwawe bunyago n’Abalamani.\n\n7 Kandi habayeho ko Zoramu n’abahungu be bambutse umugezi wa Sidoni, hamwe n’ingabo zabo, maze bakomereza urugendo kure hirya y’imbibi za Manti berekeza mu majyepfo y’agasi, iburasirazuba bw’umugezi wa Sidoni.\n\n8 Kandi baguye ku ngabo z’Abalamani, maze Abalamani bakwira imishwaro kandi birukanwa mu gasi; maze bafata abavandimwe babo bari barafashwe bunyago n’Abalamani, kandi aho nta muntu n’umwe wabo wazimiye wari warajyanywe bunyago. Nuko bazanwa n’abavandimwe babo kwigarurira ibihugu byabo bwite.\n\n9 Kandi ni uko warangiye umwaka wa cumi na rimwe w’abacamanza, kubera ko Abalamani bari barirukanywe mu gihugu, n’abantu ba Amoniha barimbuwe; koko, buri muntu wese wariho mu Bamoniha yararimbuwe, ndetse n’umurwa wabo ukomeye, ari wo bavugaga ko Imana itashobora kurimbura, kubera ugukomera kwawo.\n\n10 Ariko dore, mu munsi umwe wari wasizwe ari itongo; n’imirambo yatanyagujwe n’imbwa n’ibikoko by’agasi.\n\n11 Icyakora, nyuma y’iminsi myinshi imirambo yabo yari irundanyije ku butaka, kandi yari itwikiriwe n’agataka gakeya. Kandi ubwo umunuko wayo wari mwinshi cyane ku buryo abantu batagiye kwigarurira igihugu cya Amoniha mu gihe cy’imyaka myinshi. Kandi kitwaga Itongo ry’Abanehori; kuko bari ab’idini rya Nehori, bari barishwe; n’ibihugu byabo bikagumya kuba amatongo.\n\n12 Kandi Abalamani ntibongeye kuza kurwana n’Abanefi kugeza mu mwaka wa cumi na kane w’ingoma y’abacamanza ku bantu ba Nefi. Nuko bityo mu gihe cy’imyaka itatu abantu ba Nefi bagize amahoro arambye mu gihugu hose.\n\n13 Kandi Aluma na Amuleki bakomeje kubwiriza ukwihana abantu mu nzu z’Imana zabo, no mu nsegero zabo, ndetse no mu ma sinagogi yabo, yari yubatse mu buryo bw’Abayuda.\n\n14 Kandi uko benshi bashakaga kwumva amagambo yabo, babasangizaga ijambo ry’Imana, batitaye ku bantu, ubudahwema.\n\n15 Kandi bityo Aluma na Amuleki barakomeje, ndetse na benshi benshi cyane bari baratoranyijwe kubera umurimo, wo kubwiriza ijambo mu gihugu cyose. Maze itangizwa ry’itorero rihinduka rusange mu gihugu hose, mu gace kose kahakikije, mu bantu bose b’Abanefi.\n\n16 Kandi nta busumbane bwari bubarimo; Nyagasani yasutse Roho we mu gihugu cyose kugira ngo ategure ubwenge bw’abana b’abantu, cyangwa ategurire imitima yabo kwakira ijambo ryari rikwiriye kwigishwa muri bo mu gihe cy’ukuza kwe—\n\n17 Kugira ngo badashobora kwinangira ku ijambo, kugira ngo bataba abatizera, kandi bakajya mu irimbukiro, abubwo kugira ngo bashobore kwakira ijambo n’umunezero, kandi nk’uko ishami riterwa mu muzabibu nyakuri, ko bashobora kwinjira mu iruhukiro rya Nyagasani Imana yabo.\n\n18 Ubwo abo batambyi bagendagenze mu bantu bababwiriza kwirinda ibinyoma byose, n’ububeshyi, n’amashyari, n’intonganya, n’uburyarya, n’ibitutsi, n’ubujura, ubwambuzi, ubusahuzi, ubwicanyi, bakora ubusambanyi, n’ubwoko bwose bw’isoni nke, basakaza ko ibi bintu bidakwiriye kubaho bityo—\n\n19 Batangazaga ibintu bizabaho vuba; koko, batangaza ukuza kw’Umwana w’Imana, imibabaro ye n’urupfu, ndetse n’umuzuko w’abapfuye.\n\n20 Kandi abenshi mu bantu babaririje ibyerekeye ahantu Umwana w’Imana azaza; kandi bigishijwe ko azababonekera nyuma y’umuzuko we; kandi ibi abantu babyumvanye umunezero ukomeye n’ibyishimo.\n\n21 Nuko ubwo nyuma y’uko itorero ryari rimaze gutangizwa mu gihugu hose—nyuma y’uko ryari ryarabonye intsinzi kuri sekibi, kandi ijambo ry’Imana ryigishwa mu mwimerere waryo mu gihugu hose, na Nyagasani asuka imigisha ye ku bantu—ni uko warangiye umwaka wa cumi na kane w’ingoma y’abacamanza ku bantu ba Nefi.\n\n", "alma 17": "Inkuru y’abahungu ba Mosaya, banze uburenganzira bwabo ku bwami kubera ijambo ry’Imana, nuko bakazamukira mu gihugu cya Nefi kubwiriza Abalamani; imibabaro yabo n’ugutabarwa—bijyanye n’inyandiko ya Aluma.\n\nBiri mu bice 17 kugeza 27.\n\n[center][font_size=26]Igice cya 17[/font_size][/center]\n\n[i]Abahungu ba Mosaya babona roho y’ubuhanuzi n’uguhishurirwa—Banyura mu nzira zabo nyinshi ngo batangarize ijambo Abalamani—Amoni ajya mu gihugu cya Ishimayeli maze ahinduka umugaragu w’Umwami Lamoni—Amoni akiza amashyo y’umwami kandi yicira abanzi be ku mazi ya Sebusi. Imirongo 1–3, ahagana 77 M.K.; umurongo 4, ahagana 91–77 M.K.; n’ imirongo 5–39, ahagana 91 M.K.[/i]\n\n1 Nuko ubwo habayeho ko mu gihe Aluma yagendaga ava mu majyepfo y’igihugu cya Gidiyoni, kure y’igihugu cya Manti, dore, yaratangaye, ahuye n’abahungu ba Mosaya bagenda berekeza mu gihugu cya Zarahemula.\n\n2 Ubwo aba bahungu ba Mosaya bari hamwe na Aluma mu gihe umumarayika yamubonekeraga bwa mbere; kubera iyo mpamvu Aluma yaranezerewe bihebuje kubona abavandimwe be; kandi icyongereye kurushaho umunezero we, bari bakiri abavandimwe be muri Nyagasani; koko, kandi bari barakomeye mu bumenyi bw’ukuri; kuko bari abantu b’imyumvire isobanutse kandi bari barashakishije mu ibyanditswe bitagatifu bafite umwete, kugira ngo bashobore kumenya ijambo ry’Imana.\n\n3 Ariko ibi si byo gusa; bari baritanze cyane ku isengesho, no kwiyiriza; kubera iyo mpamvu bari bafite roho w’ubuhanuzi, na roho w’uguhishurirwa, kandi ubwo bigishaga, bigishanyaga ububasha n’ubushobozi by’Imana.\n\n4 Kandi bigishije ijambo ry’Imana mu gihe cy’imyaka cumi n’ine mu Balamani, kandi bari baragize intsinzi cyane mu kuzanira benshi ubumenyi bw’ukuri; koko, kubw’ububasha bw’amagambo yabo benshi bazanywe imbere y’urutambiro rw’Imana, kugira ngo batakambire izina rye kandi bature ibyaha byabo imbere ye.\n\n5 Ubwo ibi ni byo bintu byababayeho mu ngendo zabo, kuko bagize imibabaro myinshi; barababaye cyane, haba mu mubiri no mu bitekerezo, nk’inzara, inyota n’umunaniro, ndetse n’umurimo ukomeye muri roho.\n\n6 Ubwo izi nizo zabaye ingendo zabo: Kubera ko bari barasize se, Mosaya, mu mwaka wa mbere w’abacamanza, nyuma y’uko bari baranze ubwami se yifuzaga kubaha, kandi ibi nibyo na none byari ibitekerezo by’abantu;\n\n7 Ariko bavuye mu gihugu cya Zarahemula, nuko bafata inkota zabo, n’amacumu yabo, n’imiheto yabo, n’imyambi yabo n’imihumetso yabo; kandi ibi babikoze kugira ngo bashobore kwishakira ibiryo mu gihe bazaba bari mu gasi.\n\n8 Nuko bityo bafashe urugendo rwo mu gasi n’umubare w’abantu babo bari baratoranyije, kugira ngo bazamukire mu gihugu cya Nefi, kubwiriza ijambo ry’Imana Abalamani.\n\n9 Kandi habayeho ko bagenze iminsi myinshi mu gasi, nuko bariyiriza cyane kandi barasenga cyane kugira ngo Nyagasani azabahe umugabane kuri Roho we wo kujyana nabo, no kubana nabo, kugira ngo bashobore kuba igikoresho mu maboko y’Imana cyo kuzana, bibaye bishoboka, abavandimwe babo, Abalamani, ku bumenyi bw’ukuri, ku bumenyi bw’ubugome bwa gakondo z’abasogokuruza babo, zitari zikwiriye.\n\n10 Kandi habayeho ko Nyagasani yabagendereye na Roho we, maze arababwira ati: Nimuhumure. Nuko babona ihumure.\n\n11 Ndetse Nyagasani arababwira ati: Muzagendagende mu Balamani, abavandimwe banyu, maze mwimike ijambo ryanjye; nyamara muzihangane mwiyumanganye no mu mibabaro, kugira ngo mushobore kubereka ingero nziza muri njye, kandi nzabagira igikoresho mu maboko yanjye kizabera agakiza roho nyinshi.\n\n12 Kandi habayeho ko imitima y’abahungu ba Mosaya, ndetse n’abari hamwe nabo, bagize ubutwari bwo kugendagenda mu Balamani kubamamazamo ijambo ry’Imana.\n\n13 Kandi habayeho ubwo bari bamaze kugera mu mbibi z’igihugu cy’Abalamani, ko bitandukanyije maze bagenda bamwe ukwabo n’abandi ukwabo, bizeye Nyagasani kugira ngo bazongere guhura isarura ryabo ryegereje; kuko batekerezaga ko wari ukomeye umurimo bari baratangiye.\n\n14 Kandi mu by’ukuri wari ukomeye, kuko bari baratangiye kubwiriza ijambo ry’Imana abantu b’agasozi, kandi binangiye kandi b’inkazi; abantu bashimishijwe no kwica Abanefi, kandi bakabambura kandi bakabasahura; kandi imitima yabo yari yerekeye ku butunzi, cyangwa kuri zahabu na feza, n’amabuye y’agaciro; nyamara bashakaga kubona ibi bintu bica kandi basahura, kugira ngo batagomba kubikorera n’amaboko yabo bwite.\n\n15 Bityo bari abantu b’abanebwe cyane, abenshi muri bo basengaga ibigirwamana, kandi umuvumo w’Imana wari waraguye kuri bo kubera za gakondo z’abasogokuruza babo; nubwo amasezerano ya Nyagasani yari yarabaguriweho haseguriwe ukwihana.\n\n16 Kubera iyo mpamvu, iyi yari yo mpamvu yatumye abahungu ba Mosaya bari batangiye umurimo, kugira ngo wenda bashobore gutuma bihana; kugira wenda bashobore gutuma bamenya iby’umugambi w’ubucunguzi.\n\n17 Kubera iyo mpamvu baritandukanyije, maze babagendagendamo, buri muntu ukwe, bijyanye n’ijambo n’ububasha bw’Imana yari yahawe.\n\n18 Ubwo Amoni yari umukuru muri bo, cyangwa ahubwo yarabayoboraga, kandi yarabasize, nyuma yo kubaha umugisha bijyanye n’imyanya yabo itandukanye, nyuma y’uko yari amaze gusangira ijambo ry’Imana nabo, cyangwa kubafasha mbere y’ukugenda kwe; nuko bityo bafata ingendo zabo zitandukanye mu gihugu cyose.\n\n19 Nuko Amoni ajya mu gihugu cya Ishimayeli, igihugu kitirirwaga abahungu ba Ishimayeli, nabo bahindutse Abalamani.\n\n20 Kandi ubwo Amoni yinjiraga mu gihugu cya Ishimayeli, Abalamani baramufashe maze baramuboha, nk’uko byari umuco wabo wo kuzirika Abanefi bose bagwaga mu maboko yabo, maze bakabajyana imbere y’umwami; nuko bityo umwami agaharirwa guhitamo kubica, cyangwa kubahamisha mu bucakara, cyangwa kubajugunya mu nzu y’imbohe, cyangwa kubaca mu gihugu cye, bijyanye n’ugushaka kwe n’ikimushimishije.\n\n21 Kandi bityo Amoni yajyanywe imbere y’umwami wategekaga igihugu cya Ishimayeli; witwaga Lamoni; kandi yakomokaga kuri Ishimayeli.\n\n22 Nuko umwami abaza Amoni niba ashaka gutura mu gihugu mu Balamani, cyangwa bantu be.\n\n23 Maze Amoni aramubwira ati: Koko, ndifuza ko gutura muri aba bantu igihe gito; koko, kandi wenda kugeza umunsi nzapfiraho.\n\n24 Kandi habayeho ko umwami Lamoni yishimiye cyane Amoni, nuko ategeka ko imigozi ye ibohorwa; kandi ashaka ko Amoni yafata umwe mu bakobwa be nk’umugore.\n\n25 Ariko Amoni aramubwira ati: Oya, ahubwo nzaba umugaragu wawe. Kubera iyo mpamvu Amoni yahindutse umugaragu w’umwami Lamoni. Kandi habayeho ko yashyizwe mu bandi bagaragu kugira ngo aragire amashyo ya Lamoni, bijyanye n’umuco w’Abalamani.\n\n26 Nuko nyuma y’uko yari amaze kuba mu murimo w’umwami iminsi itatu, ubwo yari kumwe n’abagaragu b’Abalaminitishi, bashoye n’amashyo yabo ahantu hari amazi, yitwaga amazi ya Sebusi, kandi Abalamani bose bashoragayo amashyo yabo kugira ngo bashobore kubona amazi—\n\n27 Kubera iyo mpamvu, ubwo Amoni n’abagaragu b’umwami bashoraga amashyo yabo aho hantu h’ibuga, dore, umubare umwe w’Abalamani, bari bari kumwe n’amashyo yabo ku ibuga, barahagurutse maze batatanya amashyo ya Amoni n’abagaragu b’umwami, kandi bayatatanyije ku buryo ahungira mu nzira nyinshi.\n\n28 Ubwo abagaragu b’umwami batangira kwitotomba, bavuga bati: Noneho umwami aratwica, nk’uko yabigiriye abavandimwe bacu kubera ko amashyo yabo yari yatatanyijwe n’ubugome bw’aba bagabo. Kandi batangiye kurira bikabije, bavuga bati: Dore, amashyo yacu yarangije gutatanywa.\n\n29 Ubwo bariraga kubera ubwoba bwo kwicwa. Ubwo mu gihe Amoni yabonaga ibi umutima we wuzuyemo umunezero; kuko, yaribwiye ati: Nzereka ububasha bwanjye aba bagaragu bagenzi banjye, cyangwa ububasha buri muri njye, ngarurira aya mashyo umwami, kugira ngo nshobore kwigarurira imitima y’aba bagaragu bagenzi banjye, kugira ngo nshobore gutuma bemera amagambo yanjye.\n\n30 Kandi ubwo, ibi byari ibitekerezo bya Amoni, ubwo yabonaga imibabaro y’abo yavugaga ko ari abavandimwe be.\n\n31 Kandi habayeho ko yabaryoshyaryoheje n’amagambo ye, avuga ati: Bavandimwe banjye, nimuhumure kandi mureke tujye gushakisha amashyo, kandi turayakoranyiriza hamwe maze tuyagarure ku ibuga; nuko bityo dusigasire amashyo y’umwami kandi ntaributwice.\n\n32 Kandi habayeho ko bagiye gushakisha amashyo, nuko bakurikira Amoni, kandi bihutanye umuvuduko mwinshi maze bagarura amashyo y’umwami, nuko barongera bayakoranyiriza hamwe ku ibuga.\n\n33 Kandi abo bantu barongeye bahagurukira gutatanya amashyo yabo; ariko Amoni abwira abavandimwe be ati: Nimugote amashyo kugira ngo ataducika; nanjye ngende maze mpangane n’aba bagabo batatanya amashyo yacu.\n\n34 Kubera iyo mpamvu, bakoze nk’uko Amoni yabategetse, nuko aragenda maze yiyemeza guhangana n’abo bari bahagaze hafi y’amazi ya Sebusi; kandi bari mu mubare utari mukeya.\n\n35 Kubera iyo mpamvu ntibatinye Amoni, kuko batekerezaga ko umwe mu bantu babo yashobora kumwica nk’uko babishakaga, kuko ntibari bazi ko Nyagasani yari yarasezeranyije Mosaya ko azagobotora abahungu be mu maboko yabo; nta n’icyo bari bazi cyerekeye Nyagasani; kubera iyo mpamvu bashimishijwe n’ukurimbuka kw’abavandimwe babo; kandi kubw’iyi mpamvu bahagurukiye gutatanya amashyo y’umwami.\n\n36 Ariko Amoni yarahagurutse maze atangira kubatera amabuye n’umuhumetso we; koko, n’imbaraga yivuye inyuma yabateyemo amabuye; nuko bityo yicamo umubare utazwi kugeza ubwo batangiye gutangazwa n’imbaraga ze; nyamara bagize umujinya kubera ukwicwa kw’abavandimwe babo, kandi bari biyemeje ko agomba kugwa; kubera iyo mpamvu, kubera ko babonaga ko badashobora kumuhamya amabuye yabo, bazanye impiri zo kumwicisha.\n\n37 Ariko dore, buri muntu wabanguye impiri ye ngo akubite Amoni, yabacaga amaboko yabo n’inkota ye; kuko yizibukiraga impiri zabo atemesha amaboko yabo ubugi bw’inkota ye, kugeza ubwo batangiye gutangara, nuko batangira kumuhunga; koko, kandi ntibari bakeya mu mubare; nuko atuma bahunga kubw’imbaraga z’ukuboko kwe.\n\n38 Ubwo batandatu muri bo bari bagushijwe n’umuhumetso, ariko nta n’umwe yishe uretse umuyobozi wabo n’inkota ye; kandi yatemye amaboko yose yabo bamuzamuriragaho, kandi ntibari bakeya.\n\n39 Kandi ubwo yari amaze kubirukankana kure cyane, yaragarutse maze buhira amashyo yabo kandi bayasubiza mu rwuri rw’umwami, nuko noneho bajya i bwami, bikoreye amaboko yari yatemwe n’inkota ya Amoni, y’abari bashatse kumwica; maze ajyanwa i bwami kugira ngo abe ubuhamya bw’ibintu bari bakoze.\n\n", "alma 18": "[center][font_size=26]Igice cya 18[/font_size][/center]\n\n[i]Umwami Lamoni akeka ko Amoni ari Roho Ukomeye—Amoni yigisha umwami ibyerekeye Iremwa, imikorere y’Imana n’abantu, n’ugucungurwa kuzanyura muri Kristo—Lamoni aremera nuko akagwa ku butaka nk’uwapfuye. Ahagana 90 M.K.[/i]\n\n1 Kandi habayeho ko umwami Lamoni yategetse ko abagaragu be bagomba guhaguruka maze bagahamya ibintu byinshi bari babonye byerekeye icyo gikorwa.\n\n2 Kandi ubwo bari bamaze bose gutanga ubuhamya ku bintu bari babonye, kandi amaze kwiga iby’ubudahemuka bw’Amoni mu kurengera amashyo ye, ndetse n’iby’imbaraga ze zikomeye arwana n’abashakaga kumwica, yaratangaye bihebuje, maze aravuga ati: Mu by’ukuri uyu arenze umugabo. Dore, mbese uyu siwe Roho Ukomeye wohereza ibihano bikomeye nk’ibi kuri aba bantu, kubera ubwicanyi bwabo?\n\n3 Nuko basubiza umwami, kandi baravuga bati: Niba ari Roho Ukomeye cyangwa umuntu, ntitubizi; ariko ibi nibyo tuzi neza, ko atakwicwa n’abanzi b’umwami; nta n’ubwo batatanya amashyo y’umwami mu gihe ari kumwe natwe, kubera ubuzobere bwe n’imbaraga zikomeye; kubera iyo mpamvu, tuzi ko ari inshuti y’umwami. None ubu, O mwami, ntitwemera ko umugabo yagira imbaraga zikomeye nk’izo, kuko tuzi ko adashobora kwicwa.\n\n4 Kandi ubwo, igihe umwami yumvaga aya magambo, yarababwiye ati: Ubu nzi ko ari Roho Ukomeye; kandi yamanuwe muri iki gihe no kurengera ubuzima bwanyu, kugira ngo ntabica nk’uko nabikoreye abavandimwe banyu. Ubu uyu niwe Roho Ukomeye abasagokuruza bacu bavuze.\n\n5 Ubwo uyu wari umuco wa Lamoni, yari yarahawe na se, ko hariho Roho Ukomeye. Nubwo bemeraga Roho Ukomeye, bakekaga ko icyo aricyo cyose bakoraga cyabaga gikwiriye; nyamara, Lamoni yatangiye gutinya bikabije, n’ubwoba ngo hato ataba yarakoze amafuti yica abagaragu be;\n\n6 Kuko yari yarishe benshi muri bo kubera ko abavandimwe babo bari batatanyije amashyo yabo ku ibuga; kandi bityo, kubera ko amashyo yabo yari yakwijwe imishwaro barishwe.\n\n7 Ubwo yari imigenzereze y’aba Balamani yo guhagarara ku mazi ya Sebusi ngo bakwize imishwaro amashyo y’abantu, kugira ngo bityo bashobore gushorera amenshi yabaga yakwijwe imishwaro mu gihugu cyabo bwite, kuko yari imigenzereze yo gusahura muri bo.\n\n8 Kandi habayeho ko umwami Lamoni yabajije abagaragu be, avuga ati: Mbese uyu muntu ufite imbaraga zikomeye zityo ari hehe?\n\n9 Nuko baramubwira bati: Dore, arimo kugaburira amafarashi yawe. Ubwo umwami yari yategetse abagaragu be, mbere y’igihe cyo gushora amashyo yabo, ko bategura amafarashi ye n’amagare, maze bakamujyana mu gihugu cya Nefi; kuko hari habaye ibirori bikomeye byatangajwe mu gihugu cya Nefi, na se wa Lamoni, wari umwami w’igihugu cyose.\n\n10 Ubwo umwami Lamoni yumvise ko Amoni yarimo gutegura amafarashi ye n’amagare ye yaratangaye kurushaho, kubera ubudahemuka bwa Amoni, avuga ati: Mu by’ukuri ntihigeze habaho umugaragu mu bagaragu banjye bose wabaye indahemuka nk’uyu mugabo; kuko ndetse yibuka amategeko yanjye yose kuyashyira mu bikorwa.\n\n11 Ubu mu by’ukuri menye ko uyu ari Roho Ukomeye, kandi ndamwifuza ko yangenderera, ariko sinabihangara.\n\n12 Nuko habayeho ko ubwo Amoni yari amaze gutegura amafarashi n’amagare yo gukoreshwa n’umwami, n’abagaragu be, yasanze umwami, maze abona ko isura y’umwami yahindutse; kubera iyo mpamvu yari hafi yo gusubira inyuma ngo amuve imbere.\n\n13 Nuko umwe mu bagaragu b’umwami aramubwira ati: Rabana, bikaba bisobanuye, umunyembaraga cyangwa umwami ukomeye, yafataga abami babo nk’abanyembaraga; nuko bityo aramubwira ati: Rabana, umwami arifuza ko uguma hano.\n\n14 Kubera iyo mpamvu Amoni ahindukirira umwami, maze aramubwira ati: Urashaka ko nagukorera iki, O mwami? Nuko umwami ntiyamusubiza mu gihe cy’isaha, hakurikijwe igihe cyabo, kuko atari azi icyo akwiriye kumubwira.\n\n15 Nuko habayeho ko Amoni yongeye kumubwira ati: Ni iki unyifuzaho? Ariko umwami ntiyamusubiza.\n\n16 Kandi habayeho ko Amoni, yari yuzuye na Roho w’Imana, kubera iyo mpamvu yabonaga ibitekerezo by’umwami. Nuko aramubwira ati: Mbese ni ukubera ko wumvise ko natabaye abagaragu bawe n’amashyo yawe, maze nkica barindwi mu bavandimwe babo n’umuhumetso hamwe n’inkota, kandi ngakuraho amaboko y’abandi, kugira ngo ntabare amashyo yawe n’abagaragu bawe; dore, mbese ni ibi bigutera gutangara?\n\n17 Ndakubwiye, ni iki, kigutera gutangara bikomeye gutyo? Dore, ndi umugabo, kandi ndi umugaragu wawe; kubera iyo mpamvu, icyo aricyo cyose wifuza gikwiriye, nzagikora.\n\n18 Ubwo igihe umwami yari amaze kumva aya magambo, yongeye gutangara, kuko yabonye ko Amoni yashoboye kumenya ibitekerezo bye; ariko uretse ibi, umwami Lamoni yabumbuye umunwa we, maze aramubwira ati: Uri nde? Mbese uri wa Roho Ukomeye, uzi ibintu byose?\n\n19 Amoni aramusubiza maze aramubwira ati: Ntabwo ndi we.\n\n20 Nuko umwami aravuga ati: Wamenye ute ibitekerezo by’umutima wanjye? Ushoboye kuvuga ushize amanga, kandi umbwiye ibyerekeye ibi bintu; ndetse umbwiye imbaraga zanshoboje kwica no guca amaboko y’abavandimwe banjye bakwizaga imishwaro amashyo yanjye—\n\n21 None ubu, niba uza kumbwira ibyerekeye ibi bintu, icyo aricyo cyose wifuza ndakiguha; kandi bibaye ngombwa, naguhamana hamwe n’ingabo zanjye; ariko nzi ko uri umunyembaraga kubaruta bose; nyamara, icyo aricyo cyose unyifuzaho nzakiguha.\n\n22 Ubwo kubera ko Amoni yari umunyabwenge, nyamara atagira inabi, yabwiye Lamoni ati: Mbese uzumvira amagambo yanjye, niba nkubwiye imbaraga zinshoboza gukora ibi bintu? Kandi iki nicyo kintu nkwifuzaho.\n\n23 Nuko umwami aramusubiza, maze aravuga ati: Yego, ndemera amagambo yawe yose. Nuko bityo yafashwe n’uburiganya.\n\n24 Nuko Amoni atangira kumubwira afite ubukana, maze aramubwira ati: Mbese wemera ko hariho Imana?\n\n25 Maze arasubiza, kandi aramubwira ati: Sinzi icyo ibyo bivuga.\n\n26 Nuko ubwo Amoni aravuga ati: Wemera se ko hariho Roho Ukomeye?\n\n27 Maze aravuga ati: Yego.\n\n28 Nuko Amoni aravuga ati: Iyi niyo Mana. Kandi Amoni yongeye kumubwira ati: Wemera se ko uyu Roho Ukomeye, ari yo Mana, yaremye ibintu byose biri mu ijuru no mu isi?\n\n29 Maze aravuga ati: Yego, nemera ko yaremye ibintu byose biri mu isi; ariko sinzi ijuru.\n\n30 Nuko Amoni aramubwira ati: Ijuru ni ahantu Imana ituye n’abamarayika batagatifu bayo bose.\n\n31 Maze umwami Lamoni aravuga ati: Mbese ni hejuru y’isi?\n\n32 Nuko Amoni aravuga ati: Yego, kandi irebera hasi abana b’abantu; kandi izi ibitekerezo byose n’imigambi y’umutima; kuko byose byaremwe n’ukuboko kwayo uhereye mu ntangiriro.\n\n33 Maze umwami Lamoni aravuga ati: Nemeye ibi bintu byose wavuze. Mbese watumwe n’Imana?\n\n34 Amoni aramubwira ati: Ndi umugabo; kandi umugabo mu ntangiriro yaremwe mu ishusho y’Imana, kandi nahamagariwe na Roho Mutagatifu kwigisha ibi bintu abantu be, kugira ngo bashobore guhabwa ubumenyi bw’igikwiriye n’icyo ukuri;\n\n35 Kandi igice cy’uwo Roho gituye muri njye, akampa ubumenyi, ndetse n’ububasha bujyanye n’ukwizera kwanjye n’ibyifuzo biri mu Mana.\n\n36 Ubwo igihe Amoni yari amaze kuvuga aya magambo, yatangiriye ku iremwa ry’isi, ndetse n’iremwa rya Adamu, maze amubwira ibintu byose byerekeye ukugwa kwa muntu, nuko amusubiriramo kandi arambura imbere ye inyandiko n’ibyanditswe bitagatifu by’abantu, byavuzwe n’abahanuzi, ndetse kuva igihe sogokuruza wabo, Lehi, yaviriye i Yerusalemu.\n\n37 Ndetse yabasubiriyemo (kuko byari ku mwami no ku bagaragu be) ingendo zose z’abasogokuruza babo mu gasi, n’imibabaro yabo yose hamwe n’inzara n’inyota, n’ububabare bwabo, n’ibindi.\n\n38 Ndetse yabasubiriyemo ibyerekeye ubwigomeke bwa Lamani na Lemuweli, n’abahungu ba Ishimayeli, koko, ubwigomeke bwabo bwose yarabubabwiye; kandi abatondorera inyandiko zose n’ibyanditswe bitagatifu uhereye igihe uwo Lehi yaviriye i Yerusalemu kugeza icyo gihe.\n\n39 Ariko ntabwo ari ibi gusa; kuko yabatondoreye umugambi w’ugucungurwa, wateguwe uhereye ku iremwa ry’isi; ndetse yabamenyesheje ibyerekeye ukuza kwa Kristo, kandi imirimo yose ya Nyagasani yarayibamenyesheje.\n\n40 Nuko habayeho ko nyuma y’uko yari amaze kuvuga ibi bintu byose, no kubitondorera umwami, umwami yemeye amagambo ye yose.\n\n41 Nuko atangira gutakambira Nyagasani, avuga ati: O Nyagasani, gira impuhwe, nkurikije impuhwe zawe zisagiriye wagiriye abantu ba Nefi, zingirire, n’abantu banjye.\n\n42 Maze ubwo, igihe yari amaze kuvuga ibi, yaguye ku butaka, nk’aho yaba yapfuye.\n\n43 Nuko habayeho ko abagaragu be bamufashe maze bamushyira umugore we, nuko aryamishwa ku buriri; kandi yaryamye nk’aho yaba yapfuye mu gihe cy’iminsi ibiri n’amajoro abiri; maze umugore we, n’abahungu be, n’abakobwa be bamuririra, mu buryo bw’Abalamani, baganya bikomeye ko bamubuze.\n\n", "alma 19": "[center][font_size=26]Igice cya 19[/font_size][/center]\n\n[i]Lamoni yakira urumuri rw’ubugingo budashira kandi akabona Umucunguzi—Urugo rwe rugwa igihumure, kandi abenshi babona abamarayika—Amoni arindwa mu buryo butangaje—Abatiza benshi kandi atangiza itorero muri bo. Ahagana 90 M.K.[/i]\n\n1 Kandi habayeho ko nyuma y’iminsi ibiri n’amajoro abiri bari hafi yo gufata umubiri we ngo bawurambike mu gituro, bari barakoze ku mpamvu yo guhambamo abapfu babo.\n\n2 Ubwo kubera ko umwamikazi yari yarumvise iby’ubwamamare bwa Amoni, niyo mpamvu yohereje kandi yifuza ko yakwinjira iwe.\n\n3 Nuko habayeho ko Amoni yakoze nk’uko yari yategetswe, maze yinjira kw’umwamikazi, kandi yifuza kumenya icyo yifuza ko yakora.\n\n4 Nuko aramubwira ati: Abagaragu b’umugabo wanjye bamenyesheje ko uri umuhanuzi w’Imana ntagatifu, kandi ko ufite ububasha bwo gukora imirimo myinshi ikomeye mu izina ryayo;\n\n5 Kubera iyo mpamvu, niba ibi ariko bimeze, nashakaga ko wakwinjira maze ukareba umugabo wanjye, kuko yaryamishijwe ku buriri bwe mu gihe cy’iminsi ibiri n’amajoro abiri; kandi bamwe bavuga ko atapfuye, ariko abandi bavuga ko yapfuye kandi ko anuka, kandi ko akwiriye gushyirwa mu mva; ariko kubwanjye, kuri njyewe ntanuka.\n\n6 Ubwo, ibi byari ibyo Amoni yifuzaga, kuko yari azi ko umwami Lamoni yakoreshwaga n’ububasha bw’Imana; yari azi ko umwenda ukingiriza wijimye w’ukutemera warimo kuvanwa mu bwenge bwe, kandi urumuri rwamurikiye ubwenge bwe, rwari urumuri rw’ikuzo ry’Imana, rwari urumuri rutangaje rw’ubwiza bwayo—koko, uru rumuri rwahaye umunezero mwinshi roho ye, nyuma y’uko igicu cy’umwijima cyari kirukanywe, kandi ko urumuri rw’ubugingo budashira rwari rwamurikiye roho ye, koko, yari azi ko ibi byarenze imiremerwe ye ya kamere, kandi yajyanywe kure mu Mana—\n\n7 Kubera iyo mpamvu, icyo umwamikazi yamwifuzagaho cyari icyifuzo cye cyonyine. Kubera iyo mpamvu, yarinjiye ngo arebe umwami bijyanye n’uko umwamikazi yari yabimusabye; nuko abona umwami, kandi yari azi ko atari yapfuye.\n\n8 Nuko abwira umwamikazi ati: Ntiyapfuye, ariko asinziririye mu Mana, kandi ejo azongera guhaguruka; kubera iyo mpamvu ntimumuhambe.\n\n9 Nuko Amoni aramubwira ati: Mbese ibi urabyemera? Maze aramubwira ati: Nta muhamya nari mfite uretse ijambo ryawe, n’ijambo ry’abagaragu bacu; nyamara ndemera ko bizaba nk’uko wabivuze.\n\n10 Nuko Amoni aramubwira ati: Urahirwa kubera ukwizera kwawe guhebuje; ndakubwiye, mugore, nta kwizera gukomeye nk’uku kwabayeho mu bantu bose b’Abanefi.\n\n11 Nuko habayeho ko yarinze uburiri bw’umugabo we, uhereye icyo gihe ndetse kugeza icyo gihe ku munsi wakurikiyeho Amoni yari yemeje ko azahagurukaho.\n\n12 Kandi habayeho ko yahagurutse, bijyanye n’amagambo ya Amoni; kandi uko yahagurukaga, yaramburiye ukuboko kwe kuri wa mugore, maze aravuga ati: Nihahimbazwe izina ry’Imana, kandi nawe urahirwa.\n\n13 Kuko nk’uko uriho mu by’ukuri, dore, nabonye Umucunguzi wanjye; kandi azaza, kandi azabyarwa n’umugore; kandi azacungura inyokomuntu yose yemera izina rye. Ubwo, igihe yari amaze kuvuga aya magambo, umutima we wamwuzuyemo, nuko yongera kugushwa n’umunezero; ndetse n’umwamikazi yari yaguye ku butaka, yazibiranyijwe na Roho.\n\n14 Ubwo Amoni igihe yabonaga ko Roho wa Nyagasani yasutswe bijyanye n’amasengesho ye ku Balamani, abavandimwe be, bari barabaye impamvu y’amarira nk’ayo mu Banefi, cyangwa mu bantu bose b’Imana kubera ubukozi bw’ibibi bwabo n’imico yabo, yaguye ku mavi ye, nuko atangira gusuka roho ye mu isengesho no guha amashimwe Imana kuko ibyo yari yarakoreye abavandimwe be; ndetse yarenzwe n’umunezero; kandi bityo bose uko bari batatu bari baguye hasi.\n\n15 Nuko, ubwo abagaragu b’umwami bari bamaze kubona ko bari baguye, batangiye nabo gutakambira Imana, kuko gutinya Nyagasani kwari bwabajeho nabo, kuko nibo bari bahagaze imbere y’umwami kandi bamuhamirije ibyerekeye ububasha bukomeye bwa Amoni.\n\n16 Kandi habayeho ko batabaje izina rya Nyagasani, mu bushobozi bwe, ndetse kugeza ubwo bari baguye ku butaka bose, uretse umwe mu bagore b’Abalamani, witwaga Abishi, kubera ko yari yarahindukiriye Nyagasani mu gihe cy’imyaka myinshi, kubera iyerekwa ridasanzwe rya se—\n\n17 Bityo, kubera ko yari yarahindukiriye Nyagasani, kandi nta na rimwe yari yarabimenyekanishije, kubera iyo mpamvu, ubwo yabonaga ko abagaragu bose ba Lamoni bari baguye ku butaka, ndetse na nyirabuja, umwamikazi, n’umwami, na Amoni barambaraye ku butaka, yamenye ko ari ububasha bw’Imana; kandi yatekereje ko muri uwo mwanya, amenyesheje abantu ibyababayemo, ko babonye ibyabaye byabatera kwemera ububasha bw’Imana, kubera iyo mpamvu yirukanse inzu ku yindi, abimenyesha abantu.\n\n18 Nuko batangiye kwiteranyiriza hamwe mu rugo rw’umwami. Nuko haje imbaga, kandi baratangaye, babonye umwami, n’umwamikazi, n’abagaragu babo barambaraye ku butaka, kandi bose baryamye aho nk’aho bapfuye; ndetse babonye Amoni, kandi dore, yari Umunefi.\n\n19 Nuko noneho abantu batangira kwitotomba hagati yabo; bamwe bavuga ko umwaku ukomeye wari wabajeho, cyangwa ku mwami n’urugo rwe, kubera ko yari yemeye ko Umunefi akwiriye guhama mu gihugu.\n\n20 Ariko abandi barabacyaha, bavuga bati: Uyu mwami yazanye uyu mwaku ku rugo rwe, kubera ko yishe abagaragu be bari baratatanyirijwe amashyo yabo ku mariba ya Sebusi.\n\n21 Ndetse bacyashywe n’abo bagabo bari bahagaze ku mariba ya Sebusi kandi bakwije imishwaro amashyo yari ay’umwami, kuko barakariye Amoni kubera umubare yari yishe w’abavandimwe babo ku mariba ya Sebusi, mu gihe yarwanaga ku mashyo y’umwami.\n\n22 Ubwo, umwe muri bo, wari ufite umuvandimwe wari warishwe n’inkota ya Amoni, kubera ko yari yarakariye bikabije Amoni, yakuye inkota ye maze aragenda kugira ngo ashobore kuyishinga Amoni, ngo amwice; kandi ubwo yazamuraga inkota ngo ayimutere, dore, yituye hasi arapfa.\n\n23 Ubu turabona ko Amoni atashoboraga kwicwa, kuko Nyagasani yari yarabwiye Mosaya, se, ati: Nzamukiza, kandi bizamugendekera bijyanye n’ukwizera kwawe—kubera iyo mpamvu, Mosaya yamweguriye Nyagasani.\n\n24 Kandi habayeho ko ubwo imbaga yabonaga ko umuntu yari amaze gupfa, uwazamuye inkota ngo yice Amoni, ubwoba bwarabatashye bose, maze ntibahangara kurambura amaboko yabo ngo bamukoreho cyangwa uwo ari we wese mu bari baguye; kandi batangiye kongera gutangarira icyashobora kuba impamvu y’ubu bubasha bukomeye, cyangwa icyo ibi bintu byose byasobanuraga.\n\n25 Kandi habayeho ko harimo benshi muri bo bavuze ko Amoni yari Roho Ukomeye, kandi abandi bavugaga ko yoherejwe na Roho Ukomeye;\n\n26 Ariko abandi barabacyaha bose, bavuga ko yari igihindugembe, cyari cyaroherejwe n’Abanefi kubagaragura.\n\n27 Kandi hariho bamwe bavugaga ko Amoni yoherejwe na Roho Ukomeye kubababaza kubera ubukozi bw’ibibi bwabo; kandi ko yari Roho Ukomeye wahoraga aherekeza Abanefi, akabagobotora iteka mu maboko yabo; kandi bakavuga ko yari uyu Roho Ukomeye wari wararimbuye benshi cyane mu bavandimwe babo, Abalamani.\n\n28 Nuko bityo intonganya zitangira gukara bikabije muri bo. Maze mu gihe barimo gutongana batyo, umuja wari watumye imbaga yikoranyiriza hamwe yaraje, kandi ubwo yabonaga intonganya zari mu mbaga yagize ishavu bikabije, ndetse ararira.\n\n29 Kandi habayeho ko yagiye maze afatisha umwamikazi ukuboko, kugira ngo nibura ashobore kumuvana ku butaka; kandi ubwo agifata ukuboko kwe yarahagurutse nuko ahagarara ku maguru ye, maze arangurura n’ijwi rirenga, avuga ati: O singizwa Yesu, wamvanye mu kuzimu guteye ubwoba! O singizwa Mana, girira impuhwe aba bantu!\n\n30 Kandi ubwo yari amaze kuvuga ibi, yakomye amashyi, kubera ko yari yuzuye umunezero, avuga amagambo menshi atarumvikanaga; kandi ubwo yari amaze gukora ibi, yafatishije umwami, Lamoni, ’ukuboko, nuko dore arahaguruka maze ahagarara ku maguru ye.\n\n31 Nuko we, ako kanya, ubwo yabonaga intonganya mu bantu be, yaragiye maze atangira kubacyaha, no kubigisha amagambo yumvise mu kanwa ka Amoni; kandi uko abenshi bumvise amagambo ye barayemeye, kandi bahindukirira Nyagasani.\n\n32 Ariko hariho benshi muri bo batashoboye kumva amagambo ye; kubera iyo mpamvu banyuze inzira yabo.\n\n33 Kandi habayeho ko ubwo Amoni yahagurukaga yabafashije na none, ndetse n’abagaragu ba Lamoni; kandi bose batangarije abantu ikintu kimwe—ko imitima yabo yahindutse; ko batakifuza ukundi gukora ikibi.\n\n34 Kandi dore, abenshi batangarije abantu ko babonye abamarayika kandi baganiriye nabo; kandi bityo bababwiye ibintu by’Imana, n’ibyo ubukiranutsi bwayo.\n\n35 Kandi habayeho ko hariho benshi bemeye amagambo yabo; kandi abenshi bemeye barabatijwe; kandi bahinduka abantu b’abakiranutsi, nuko batangiza itorero muri bo.\n\n36 Nuko uko niko umurimo wa Nyagasani watangiye mu Balamani; bityo Nyagasani atangira kubasukaho Roho we; kandi tubona ko ukuboko kwe kurambuwe ku bantu bose bazihana kandi bakemera izina rye.\n\n", "alma 20": "[center][font_size=26]Igice cya 20[/font_size][/center]\n\n[i]Nyagasani yohereza Amoni i Midoni kugobotora abavandimwe be bari mu nzu y’imbohe—Amoni na Lamoni bahura na se wa Lamoni, wari umwami mu gihugu cyose—Amoni ategeka umwami mukuru kwemeza ukurekurwa kw’abavandimwe be. Ahagana 90 M.K.[/i]\n\n1 Kandi habayeho ko ubwo bari bamaze gutangiza itorero muri icyo gihugu, umwami Lamoni yifuje ko Amoni azajyana nawe mu gihugu cya Nefi, kugira ngo ashobore kumwereka se.\n\n2 Nuko ijwi rya Nyagasani riza kuri Amoni, rivuga riti: Ntuzazamukire mu gihugu cya Nefi, kuko dore, umwami azagerageza kukwambura ubuzima; ahubwo uzajye mu gihugu cya Midoni; kuko dore, umuvandimwe wawe Aroni, ndetse na Muloki na Ama bari mu nzu y’imbohe.\n\n3 Ubwo habayeho ko ubwo Amoni yari amaze kumva ibi, yabwiye Lamoni ati: Dore, umuvandimwe wanjye n’abavandimwe bari mu nzu y’imbohe i Midoni, none ndagiye kugira ngo nshobore kubagobotora.\n\n4 Ubwo Lamoni yabwiye Amoni ati: Ndabizi, mu mbaraga za Nyagasani urashobora gukora ibintu byose. Ariko dore, ndajyana nawe mu gihugu cya Midoni; kuko umwami w’igihugu cya Midoni, witwa Antiyomuno, ari inshuti yanjye; kubera iyo mpamvu ndajya mu gihugu cya Midoni, kugira ngo nshobore kuryoshyaryoshya umwami w’icyo gihugu, maze azasohore abavandimwe bawe mu nzu y’imbohe. Ubwo Lamoni yaramubwiye ati: Ni nde wakubwiye ko abavandimwe bawe bari mu nzu y’imbohe?\n\n5 Nuko Amoni aramubwira ati: Nta n’umwe wabimbwiye, uretse Imana; maze irambwira ati: Genda maze ugobotore abavandimwe bawe, kuko bari mu nzu y’imbohe mu gihugu cya Midoni.\n\n6 Ubwo igihe Lamoni yari amaze kumva ibi yategetse ko abagaragu be bakwiriye gutegura amafarashi ye n’amagare.\n\n7 Nuko abwira Amoni ati: Ngwino, turajyana mu gihugu cya Midoni, maze ningerayo ningingire umwami ko yasohora abavandimwe bawe mu nzu y’imbohe.\n\n8 Kandi habayeho ko ubwo Amoni na Lamoni bajyagayo, bahuye na se wa Lamoni, wari umwami muri icyo gihugu cyose.\n\n9 Kandi dore, se wa Lamoni yaramubwiye ati: Kuki utaje se mu birori kuri uriya munsi ukomeye ubwo nakoreraga ibirori abahungu banjye, n’abantu banjye?\n\n10 Ndetse yaravuze ati: Mbese urajya hehe hamwe n’uyu Munefi, ari umwe mu bana b’umunyakinyoma?\n\n11 Kandi habayeho ko Lamoni yamutekerereje aho yajyaga, kuko yatinyaga kumubabaza.\n\n12 Ndetse yamubwiye impamvu yose y’ukwihamira kwe mu bwami bwe bwite, ku buryo atagiye kwa se mu birori yari yarateguye.\n\n13 Kandi ubwo Lamoni yamutekererezaga ibi bintu byose, dore, yumijwe n’uko, se yamurakariye, maze akavuga ati: Lamoni, urajya kugobotora aba Banefi, ari abana b’umunyakinyoma. Dore, yibye abasogokuruza bacu; ndetse n’ubu abana be batujemo kugira ngo bashobore, kubw’uburiganya bwabo n’ibinyoma byabo, kudushaka, kugira ngo bongere kutwambura umutungo wacu.\n\n14 Ubwo se wa Lamoni yamutegetse ko agomba kwicisha Amoni inkota. Ndetse yamutegetse ko akwiriye kutajya mu gihugu cya Midoni, ahubwo ko akwiriye gusubirana nawe mu gihugu cya Ishimayeli.\n\n15 Ariko Lamoni aramubwira ati: Sinzica Amoni, nta n’ubwo nzasubira mu gihugu cya Ishimayeli, ahubwo ngiye mu gihugu cya Midoni kugira ngo nshobore kurekura abavandimwe ba Amoni, kuko nzi ko ari abantu b’abakiranutsi n’abahanuzi batagatifu b’Imana nyakuri.\n\n16 Nuko ubwo se yari amaze kumva aya magambo, yaramurakariye, maze amutera inkota ye kugira ngo amwice amugushe ku butaka.\n\n17 Ariko Amoni yaramusatiriye maze aramubwira ati: Dore, ntiwica umuhungu wawe; icyakora, byaba byiza ko ari we wagwa kuruta uko ari wowe wagwa, kuko dore, yihannye ibyaha bye; ariko niba uguye muri iki gihe, mu burakari bwawe, roho yawe ntiyashobora gukizwa.\n\n18 Byongeye kandi, ni iby’ingenzi ko wakwihangana; kuko niwica umuhungu wawe, kubera ko ari umuntu w’inzirakarengane, amaraso ye azatabariza Nyagasani Imana ye mu butaka, kugira ngo uguhorerwa kube kuri wowe; kandi wenda uzabure ubugingo bwawe.\n\n19 Ubwo igihe Amoni yari amaze kuvuga aya magambo, yamusubije, avuga ati: Nzi ko ndamutse nishe umuhungu wanjye, naba mennye amaraso y’inzirakarengane; kuko ari wowe wagerageje kumurimbura.\n\n20 Nuko arambura ukuboko kwe ngo yice Amoni. Ariko Amoni ahangana n’imijugujugu y’inkota ye, ndetse akubita ukuboko kwe ku buryo adashobora kugukoresha.\n\n21 Ubwo igihe umwami yabonaga ko Amoni ashobora kumwica, yatangiye kwinginga Amoni kugira ngo arokore ubuzima bwe.\n\n22 Ariko Amoni azamura inkota ye, nuko aramubwira ati: Dore, ndakwica keretse nunyemerera ko abavandimwe banjye bashobora gusohorwa mu nzu y’imbohe.\n\n23 Ubwo umwami, kubera ko yatinyaga kubura ubuzima bwe, aravuga ati: Nundeka ndaguha ibyo aribyo byose usaba, ndetse kugeza no ku cya kabiri cy’ubwami.\n\n24 Ubwo igihe Amoni yabonaga ko amaze gukoresha umwami mukuru bijyanye n’icyifuzo cye, yaramubwiye ati: Niba unyemerera ko abavandimwe banjye bashobora gusohorwa mu nzu y’imbohe, ndetse ko na Lamoni ashobora guhamana ubwami bwe, kandi ntubimwangire, ahubwo ukamwemerera ko bijyanye n’ibyifuzo bye bwite yashobora gukora ikintu icyo aricyo cyose atekereje, bityo ndakureka; bitabaye ibyo ndagukubita ugwe ku butaka.\n\n25 Ubwo igihe Amoni yari amaze kuvuga aya magambo, umwami yatangiye kunezerwa kubera ubuzima bwe.\n\n26 Kandi ubwo yabonaga ko Amoni nta cyifuzo yari afite cyo kumwica, ndetse abonye urukundo rukomeye yari afitiye umuhungu we Lamoni, yaratangaye bihebuje, nuko aravuga ati: Kubera ko ibi byose aribyo wifuje, ko mfungura abavandimwe bawe, no kwemera ko umuhungu wanjye Lamoni azafata ubwami bwe, dore, nkwemereye ko umuhungu wanjye afata ubwami bwe uhereye magingo aya n’iteka ryose; kandi sinzamutegeka ukundi—\n\n27 Ndetse nkwemereye ko abavandimwe bawe bashobora gusohorwa mu nzu y’imbohe, kandi wowe n’abavandimwe bawe mushobora kungeraho, mu bwami bwanjye; kuko nzifuza bikomeye kubabona. Kuko umwami yari yatangajwe bikomeye n’amagambo yari yavuze, ndetse n’amagambo yavuzwe n’umuhungu we Lamoni, kubera iyo mpamvu yifuzaga kuyamenya.\n\n28 Kandi habayeho ko Amoni na Lamoni bakomeje urugendo rwabo berekeza mu gihugu cya Midoni. Nuko Lamoni agira ubutoni mu maso y’umwami w’igihugu; kubera iyo mpamvu abavandimwe ba Amoni bavanwa mu nzu y’imbohe.\n\n29 Kandi ubwo Amoni yahuraga nabo yishwe n’ishavu bikabije, kuko dore bari bambaye ubusa, kandi imibiri yabo yari yarakobotse bikabije kubera ko bari baboheshejwe imigozi ikomeye. Ndetse bari barishwe n’inzara, inyota, n’ubwoko bwose bw’imibabaro; nyamara barihanganye mu mibabaro yabo yose.\n\n30 Kandi, nk’uko byabayeho, byari iherezo ryabo kuba baraguye mu maboko y’abantu barushijeho kwinangira kandi b’ijosi rishinze kurushaho; kubera iyo mpamvu ntibumviye amagambo yabo, kandi bari barabasohoye hanze, maze barabakubita, bari barabajarajaje mu mazu, barabavanye ahantu hamwe bakabajyana ahandi, ndetse kugeza ubwo bageze mu gihugu cya Midoni; nuko aho niho bajugunywe mu nzu y’imbohe, kandi baboheshejwe imigozi ikomeye, kandi bahamishijwe mu nzu y’imbohe iminsi myinshi, nuko bagobotorwa na Lamoni na Amoni.\n\n", "alma 21": "Inkuru y’ibwiriza rya Aroni, na Muloki, n’abavandimwe babo, mu Balamani.\n\nBiri mu bice 21 kugeza 25.\n\n[center][font_size=26]Igice cya 21[/font_size][/center]\n\n[i]Aroni yigisha Abamaleki ibyerekeye Kristo n’Impongano Ye—Aroni n’abavandimwe be bashyirwa mu nzu y’imbohe i Midoni—Nyuma y’ukugobotorwa kwabo, bigishiriza mu masinagogi kandi bagahindura benshi—Lamoni aha umudendezo w’idini abantu bo mu gihugu cya Ishimayeli. Ahagana 90–77 M.K.[/i]\n\n1 Ubwo igihe Amoni n’abavandimwe be bitandukanyirizaga ku mbibi z’igihugu cy’Abalamani, dore Aroni yafashe urugendo rwe yerekeza mu gihugu cyari cyariswe n’Abalamani, Yerusalemu, bakitirira igihugu kavukire cy’abasogokuruza babo; kandi hirya cyahuraga n’imbibi za Morumoni.\n\n2 Ubwo Abalamani n’Abamaleki n’abantu ba Amuloni bari barubatse umurwa munini, witwaga Yerusalemu.\n\n3 Ubwo Abalamani ku bwabo bari barinangiye bihagije, nyamara Abamaleki n’Abamuloni babarushaga kwinangira; kubera iyo mpamvu, bategetse Abalamani ko bagomba kunangira imitima yabo, ko bagomba gukomera mu bugome n’ibizira byabo.\n\n4 Kandi habayeho ko Aroni yaje mu murwa wa Yerusalemu, maze aherako atangira kubwiriza Abamaleki. Nuko atangira kubabwiriza mu masinagogi yabo, kuko bari barubatse amasinagogi mu buryo bw’Abanehori; kuko benshi mu Bamaleki n’Abamuloni bakurikizaga Abanehori.\n\n5 Kubera iyo mpamvu, ubwo Aroni yinjiraga muri imwe mu masinagogi yabo kwigisha abantu, kandi ubwo yarimo kubabwira, dore hahagurutse Umumaleki maze atangira kujya impaka nawe, avuga ati: Ni ibiki wahamije? Mbese wabonye umumarayika? Kuki se abamarayika batatubonekera? Dore aba bantu si beza se nk’abantu bawe?\n\n6 Wavuze kandi, ko tuzarimbuka keretse nitwihana. Mbese umenye ute igitekerezo n’umugambi w’imitima yacu? Mbese umenye ute ko dufite impamvu yo kwihana? Mbese umenye ute ko tutari abantu b’abakiranutsi? Dore, twubatse insengero, kandi duteranira hamwe ngo turamye Imana. Twemera ko Imana izakiza abantu bose.\n\n7 Ubwo Aroni aramubwira ati: Mwemera se ko Umwana w’Imana azaza gucungura inyokomuntu ku byaha byabo?\n\n8 Nuko uwo mugabo aramubwira ati: Ntitwemera ko uzi ikintu icyo aricyo cyose nk’icyo. Ntitwemera izi gakondo z’ubupfapfa. Ntitwemera ko uzi iby’ibintu bizabaho, nta n’ubwo twemera ko abasogokuruza banyu ndetse n’abasogokuruza bacu bazi ibyerekeye ibintu bavuze, by’ibizabaho.\n\n9 Ubwo Aroni atangira kubafungurira ibyanditswe bitagatifu byerekeye ukuza kwa Kristo, ndetse byerekeye umuzuko w’abapfuye, kandi ko hadashobora kubaho ugucungurwa kw’inyokomuntu keretse binyuze mu rupfu n’imibabaro ya Kristo, n’impongano y’amaraso ye.\n\n10 Kandi habayeho ko ubwo yatangiraga kubarondorera ibi bintu bamurakariye, nuko batangira kumukwena; kandi ntibashoboraga kwumva amagambo yavugaga.\n\n11 Kubera iyo mpamvu, ubwo yabonaga ko batashoboraga kwumva amagambo ye, yasohotse mu isinagogi yabo, nuko aza mu mudugudu witwaga Ani-Anti, maze aho ahasanga Muloki ababwiriza ijambo; ndetse na Ama n’abavandimwe be. Kandi bajyiye impaka na benshi ku byerekeye ijambo.\n\n12 Kandi habayeho ko babonye ko abantu banangiraga imitima yabo, kubera iyo mpamvu barahavuye maze baza mu gihugu cya Midoni. Nuko babwiriza ijambo benshi, maze bakeya bemera amagambo babigishaga.\n\n13 Nyamara, Aroni n’umubare mukeya w’abavandimwe be barafashwe nuko bajugunywa mu nzu y’imbohe, maze abasigaye muri bo bahungira hanze y’igihugu cya Midoni bajya mu turere tuhakikije.\n\n14 Kandi abajugunywe mu nzu y’imbohe bababajwe n’ibintu byinshi, kandibagobotowe n’ukuboko kwa Lamoni na Amoni, maze baragaburirwa kandi barambikwa.\n\n15 Kandi bongeye bajya kwamamaza ijambo, maze bityo bagobotorwa ubwa mbere mu nzu y’imbohe; kandi bari barababaye.\n\n16 Kandi bajyaga aho ariho hose bayoborwaga na Roho wa Nyagasani, babwiriza ijambo ry’Imana muri buri sinagogi y’Abameleki, cyangwa muri buri teraniro ry’Abalamani aho bashoboraga kwemererwa kwinjira.\n\n17 Kandi habayeho ko Nyagasani yatangiye kubaha umugisha, ku buryo bamenyesheje benshi ukuri; koko, bumvishije benshi iby’ibyaha byabo, n’ibya gakondo z’abasogokuruza babo, itari ikwiriye.\n\n18 Kandi habayeho ko Amoni na Lamoni bavuye mu gihugu cya Midoni basubira mu gihugu cya Ishimayeli, cyari igihugu cy’umurage wabo.\n\n19 Kandi umwami Lamoni ntiyashoboraga kwemera ko Amoni yamukorera, cyangwa yaba umugaragu we.\n\n20 Ahubwo yategetse ko hubakwa amasinagogi mu gihugu cya Ishimayeli; kandi ategeka ko abantu be, cyangwa abantu bari munsi y’ubutegetsi bwe, bakwiriye kwiteranyiriza hamwe.\n\n21 Kandi yarabishimiraga, kandi abigisha ibintu byinshi. Ndetse yabatangarije ko ari abantu bari munsi y’ubutegetsi bwe, kandi ko ari abantu bafite umudendezo, ko bafite umudendezo batagitsikamiwe n’umwami, se; kuko se yamwemereye ko ashobora gutegeka abantu bari mu gihugu cya Ishimayeli, no mu gihugu cyose kibakikije.\n\n22 Ndetse yabatangarije ko bashoboraga kugira umudendezo wo guhimbariza Nyagasani Imana yabo bijyanye n’ibyifuzo byabo, aho ariho hose bari, niba ari mu gihugu gitegekwa n’umwami Lamoni.\n\n23 Nuko Amoni abwiriza abantu b’umwami Lamoni; kandi habayeho ko yabigishije ibintu byose byerekeye ibintu bijyanye n’ubukiranutsi. Kandi yarabingingaga buri munsi, n’umwete wose; nuko bitondera ijambo rye kandi bagira ishyaka ryo kubahiriza amategeko y’Imana.\n\n", "alma 22": "[center][font_size=26]Igice cya 22[/font_size][/center]\n\n[i]Aroni yigisha se wa Lamoni ibyerekeye Iremwa, Ukugwa kwa Adamu, n’umugambi w’ugucungurwa binyuze muri Kristo—Umwami n’urugo rwe rwose barahinduka—Igabanywa ry’igihugu hagati y’Abanefi n’Abalamani risobanurwa. Ahagana 90–77 M.K.[/i]\n\n1 Ubwo, mu gihe bityo Amoni yarimo yigisha ubudahwema abantu ba Lamoni, turagaruka ku nkuru ya Aroni n’abavandimwe be; kuko nyuma y’uko ava mu gihugu cya Midoni, yayobowe na Roho ku gihugu cya Nefi, ndetse ku nzu y’umwami wategekaga igihugu cyose uretse igihugu cya Ishimayeli; kandi yari se wa Lamoni.\n\n2 Kandi habayeho ko yamusanze mu ngoro y’umwami, hamwe n’abavandimwe be, maze yunama imbere y’umwami, nuko aravuga ati: Dore, O mwami, turi abavandimwe ba Amoni, wagobotoye mu nzu y’imbohe.\n\n3 None ubu, O mwami, nukiza ubuzima bwacu, tuzaba abagaragu bawe. Nuko umwami arababwira ati: Nimuhaguruke, kuko nzakiza ubuzima bwanyu, kandi sinzatuma muba abagaragu banjye; ahubwo nzashimangira ko muzamfasha; kuko hari ukuntu naburabujwe mu bitekerezo kubera ubuntu n’uburemere bw’amagambo y’umuvandimwe wawe Amoni; kandi ndifuza kumenya impamvu yatumye atazamukana namwe ngo ave i Midoni.\n\n4 Nuko Aroni abwira umwami ati: Dore, Roho wa Nyagasani yamuhamagariye indi nzira; yagiye mu gihugu cya Ishimayeli, kwigisha abantu ba Lamoni.\n\n5 Ubwo umwami aramubwira ati: Ibyo ni ibiki uvuze byerekeye Roho wa Nyagasani? Dore, iki ni cyo kintu kimburabuza.\n\n6 Ndetse, ibi ni ibiki Amoni yavuze—Nimuzihana muzakizwa, kandi nimutazihana, muzacibwa ku munsi wa nyuma?\n\n7 Nuko Aroni aramusubiza kandi aramubwira ati: Wemera se ko hariho Imana? Maze umwami aravuga ati: Nzi ko Abamaleki bavuga ko hariho Imana, kandi nabemereye ko bazubaka insengero, kugira ngo bashobore kwiteranyiriza hamwe ngo bayihimbaze. Kandi niba ubu uvuga ko hariho Imana, dore ndabyemera.\n\n8 Nuko ubwo igihe Aroni yumvaga ibi, umutima we watangiye kunezerwa, maze aravuga ati: Dore, nk’uko ari ukuri ko uriho, O mwami, ni nako hariho Imana.\n\n9 Nuko umwami aravuga ati: Ese Imana niyo wa Roho Ukomeye wavanye abasogokuruza bacu mu gihugu cya Yerusalemu?\n\n10 Maze Aroni aramubwira ati: Yego, ni uwo Roho Ukomeye, kandi waremye ibintu byose haba mu ijuru no mu isi. Ibyo se urabyemera?\n\n11 Maze aravuga ati: Yego, nemera ko Roho Ukomeye yaremye ibintu byose, kandi ndifuza ko wambwira ibyerekeye ibi bintu byose, kandi ndemera amagambo yawe.\n\n12 Kandi habayeho ko ubwo Amoni yabonaga ko umwami yemera amagambo ye, yatangiye ahereye ku iremwa rya Adamu, asomera umwami ibyanditswe bitagatifu—uko Imana yaremye umuntu mu ishusho yayo bwite, kandi ko Imana yamuhaye amategeko, kandi ko kubera igicumuro, umuntu yari yaraguye.\n\n13 Nuko Aroni amurondorera ibyanditswe bitagatifu uhereye ku iremwa rya Adamu, amusobanurira birambuye ukugwa kwa muntu, n’imiterere yabo y’umubiri ndetse n’umugambi w’ugucungurwa, wari warateguwe uhereye ku ntangiriro y’isi binyuze muri Kristo, kubw’abo aribo bose bazemera izina rye.\n\n14 Kandi kuva muntu yari yaraguye nta kintu na kimwe yari gushimirwa ku bwe; ariko imibabaro n’urupfu bya Kristo bihongerera ibyaha byabo, binyuze mu kwizera n’ukwihana, n’ibindi; kandi ibyo bica iminyururu y’urupfu, kugira ngo imva itazagira intsinzi n’imwe, kandi kugira ngo urubori rw’urupfu ruzatsindirwe mu byiringiro by’ikuzo; Kandi Aroni yarondoreye ibi ibintu byose umwami.\n\n15 Kandi habayeho ko nyuma y’uko Aroni yari amaze kumurondorera ibi bintu, umwami yaravuze ati: Nzakore iki kugira nshobore kugira ubu bugingo buhoraho wavuzeho? Koko, nzakora iki kugira ngo mbyarwe n’Imana, kandi iyi roho y’ubugome irandurwe mu gituza cyanjye, maze nakire Roho we, kugira ngo nshobore kuzuzwa umunezero, kugira ngo ntazacibwa ku munsi wa nyuma? Dore, yaravuze ati: Nzatanga ibyo ntunze byose, koko, nzarekura ubwami bwanjye, kugira ngo nshobore kwakira uyu munezero ukomeye.\n\n16 Ariko Aroni aramubwira ati: Niba wifuza iki kintu, niba uzunama imbere y’Imana, koko, niba uzihana ibyaha byawe byose, kandi ukunama imbere y’Imana, kandi ugatakambira izina ryayo wizeye, wemera ko uzahabwa, ubwo uzahabwa ibyiringiro wifuza.\n\n17 Kandi habayeho ko ubwo Aroni yari amaze kuvuga aya magambo, umwami yunamye imbere ya Nyagasani, ku mavi ye; koko, ndetse yarambaraye ubwe ku butaka, maze atakamba aranguruye, avuga ati:\n\n18 O Mana, Aroni yambwiye ko hariho Imana; none niba Imana iriho, kandi niba uri Imana, uzanyimenyeshe, nuko nzareke ibyaha byanjye byose kugira ngo nkumenye, kandi kugira ngo nshobore kuzamurwa mu bapfuye, maze nkizwe ku munsi wa nyuma. Nuko ubwo igihe umwami yari amaze kuvuga aya magambo, yagagaye nk’upfuye.\n\n19 Kandi habayeho ko abagaragu be birutse maze babwira umwamikazi ibyari bimaze kuba byose ku mwami. Nuko yinjira aho umwami yari ari; noneho ubwo yamubonaga aryamye nk’uwapfuye, ndetse n’Aroni n’abavandimwe be bahagaze nk’aho aribo babaye impamvu y’ukugwa kwe, yabagiriye umujinya, nuko ategeka ko abagaragu be, cyangwa abagaragu b’umwami, babafata maze bakabica.\n\n20 Icyo gihe abagaragu bari babonye icyateye umwami kugwa, kubera iyo mpamvu ntibahangaye kurambika ibiganza byabo kuri Aroni n’abavandimwe be; Kandi binginze umwamikazi bavuga bati: Kuki udutegeka ko twica aba bagabo, mu gihe dore umwe muri bo ari umunyembaraga kuturusha twese? Kubera iyo mpamvu turagwa imbere yabo.\n\n21 Noneho ubwo umwamikazi abonye ubwoba bw’abagaragu nawe atangira gutinya bikabije, hato ngo hatagira ikibi kimubaho. Nuko ategeka abagaragu be ko bagenda maze bagahamagara abantu, kugira ngo bashobore kwica Aroni n’abavandimwe be.\n\n22 Noneho ubwo Aroni abonye umuhate cy’umwamikazi afite, kandi kubera ko yari azi ukunangira kw’imitima y’abantu, atinya ko hato imbaga yakwiteranyiriza hamwe, maze hakabaho amakimbirane akomeye n’imidugararo muri bo; kubera iyo mpamvu yarambuye ukuboko kwe maze ahagurutsa umwami ku butaka, nuko aramubwira ati: Hagarara. Kandi yahagaze ku maguru ye, abona imbaraga ze.\n\n23 Ubwo ibi byabereye imbere y’umwamikazi na benshi mu bagaragu. Kandi ubwo babibonaga baratangaye bikomeye, maze batangira gutinya. Nuko umwami aratambuka, maze atangira kubigisha. Kandi yarabigishije, ku buryo urugo rwe rwose rwahindukiriye Nyagasani.\n\n24 Ubwo hari imbaga yari yakoraniye hamwe kubera itegeko ry’umwamikazi, nuko hatangira kubaho ukwitotomba gukomeye muri bo kubera Aroni n’abavandimwe be.\n\n25 Ariko umwami ahagarara muri bo maze arabigisha. Nuko baha amahoro Aroni n’abari hamwe na we.\n\n26 Kandi habayeho ko ubwo umwami yabonaga ko abantu bari batuje, yategetse ko Aroni n’abavandimwe be bahagarara rwagati mu mbaga, maze bakababwiriza ijambo.\n\n27 Kandi habayeho ko umwami yohereje itangazo mu gihugu hose, mu bantu be bose bari mu gihugu cye cyose, bari mu turere twose tubakikije, twahanaga imbibi ndetse n’inyanja, iburasirazuba n’iburengerazuba, kandi twagabanaga n’igihugu cya Zarahemula n’agashumi k’agasi, kagendaga gahereye iburasirazuba bw’inyanja ndetse kakagera iburengerazuba bw’inyanja, n’ahakikije ku mbibi z’inkengero y’inyanja, n’imbibi z’agasi kari mu majyaruguru hafi y’igihugu cya Zarahemula, binyuze mu mbibi za Manti, hafi y’isoko y’umugezi wa Sidoni, watembaga uva mu burasirazuba werekeza mu burengerazuba—kandi uko niko Abalamani n’Abanefi bari baragabanyijwe.\n\n28 Ubwo, igice cy’abanebwe kinini cy’Abalamani cyabaga mu gasi, kandi batuye mu mahema; kandi bari barakwirakwiye mu gasi iburengerazuba, mu gihugu cya Nefi; koko, ndetse n’iburengerazuba bw’igihugu cya Zarahemula, mu mbibi hafi y’inkengero, n’iburengerazuba bw’igihugu cya Nefi, ahantu h’umurage wa mbere w’abasogokuruza babo, nuko bityo hagahana imbibi n’inkengero.\n\n29 Ndetse hari Abalamani benshi iburasirazuba hafi y’inkengero, aho Abanefi bari barabirukaniye. Nuko bityo Abanefi bendaga gukikizwa n’Abalamani; nyamara Abanefi bari barigaruriye ibice byose by’amajyaruguru y’igihugu hahana imbibi n’agasi, ku isoko y’umugezi wa Sidoni, uhereye iburasirazuba kugeza iburengerazuba, hakikije uruhande rw’agasi; mu majyaruguru, ndetse kugeza bageze mu gihugu bitaga Aharumbutse.\n\n30 Kandi hahanaga imbibi n’igihugu bitaga Rwamatongo, kuko cyari kure cyane werekeza mu majyaruguru ku buryo cyageraga mu gihugu cyari cyaratuwe kandi cyari cyararimbuwe, cyarimo amagufa twavuze, cyari cyaravumbuwe n’abantu ba Zarahemula, hakaba hari ahantu bomokeye bwa mbere.\n\n31 Nuko bava aho haruguru bajya mu gasi k’amajyepfo. Ni uko igihugu cyo mu mujyaruguru cyiswe Rwamatongo, naho igihugu cyo mu majyepfo cyikitwa Aharumbutse, kubera ko kari agasi kuzuyemo ubwoko bwose bw’inyamaswa z’ishyamba za buri bwoko, igice cyazo kikaba cyari cyarimuwe kivanwa mu majyaruguru y’igihugu ngo babone ibiryo.\n\n32 Kandi ubwo, hari ahantu h’umunsi umwe n’igice gusa w’urugendo ku Munefi, kugera ku rugabano rw’Aharumbutse n’igihugu cya Rwamatongo, uvuye iburasirazuba ugana iburengerazuba bw’inyanja; kandi bityo igihugu cya Nefi n’igihugu cya Zarahemula byasaga nk’ibizengurutswe n’amazi, kuko hari ikigobe gito cy’ubutaka hagati y’igihugu cy’amajyaruguru n’igihugu cy’amajyepfo.\n\n33 Kandi habayeho ko Abanefi bari baratuye mu gihugu cy’Aharumbutse, ndetse uhereye iburasirazuba ukugeza iburengerazuba bw’inyanja, kandi bityo Abanefi mu buhanga bwabo, hamwe n’abarinzi babo n’ingabo zabo, bari barazengurutse Abalamani mu majyepfo, kugira ngo bityo batazagira ubutaka bundi mu majyaruguru, kugira ngo batazashobora kwigarurira ubutaka mu majyaruguru y’igihugu.\n\n34 Kubera iyo mpamvu Abalamani ntibashoboraga kugira ubutaka bundi uretse mu gihugu cya Nefi, no mu gasi kabazengurutse. Ubwo ubu bwari ubuhanga bw’Abanefi—kuko Abalamani bari abanzi babo, ntibari kwemera imibabaro yabo impande zose, ndetse kugira ngo bashobore kugira igihugu bashoboraga guhungiramo, bijyanye n’ibyifuzo byabo.\n\n35 Kandi ubu, nyuma yo kuvuga ibi, ndongera gusubira ko nkuru ya Amoni na Aroni, Omuneri na Himuni, n’abavandimwe babo.\n\n", "alma 23": "[center][font_size=26]Igice cya 23[/font_size][/center]\n\n[i]Umudendezo w’idini utangazwa—Abalamani bo mu bihugu birindwi n’imirwa bahinduka—Biyita Abanti-Nefi-Lehi maze bavanwaho umuvumo—Abamaleki n’Abamuloni banga ukuri. Ahagana 90–77 M.K.[/i]\n\n1 Dore, ubwo habayeho ko umwami w’Abalamani yohereje itangazo mu bantu be bose, kugira ngo batazarambika ibiganza byabo kuri Amoni, cyangwa Aroni, cyangwa Omuneri, cyangwa Himuni, cyangwa uwo ari we wese mu bavandimwe babo uzajya kubwiriza ijambo ry’Imana, ahantu aho ariho hose bazaba bari, mu gace ako ariko kose k’igihugu cyabo.\n\n2 Koko, yohereje iteka muri bo, kugira ngo batazabakozaho ibiganza ngo bababohe, cyangwa babajugunye mu nzu y’imbohe; nta n’ubwo bagombaga kubaciraho, cyangwa kubakubita, cyangwa kubajugunya hanze y’amasinagogi yabo, cyangwa kubakubita ibiboko; nta n’ubwo bagomba kubatera amabuye, ahubwo ko bakwiriye kugira uburenganzira ku mazu yabo, ndetse n’ingoro zabo, n’insengero zabo.\n\n3 Kandi uko niko bashoboye kugenda maze babwiriza ijambo bijyanye n’ibyifuzo byabo, kuko umwami yari yarahindukiriye Nyagasani, n’urugo rwe rwose; kubera iyo mpamvu yohereje itangazo rye mu gihugu hose ku bantu be, kugira ngo ijambo ry’Imana ritagira ikiripfukirana na kimwe, ahubwo ko ryagera mu gihugu hose, kugira ngo abantu be bashobore kwemezwa ibyerekeye gakondo z’ubugome bw’abasogokuruza babo, kandi kugira ngo bashobore kwemezwa ko bose ari abavandimwe, kandi ko badakwiriye kwica, cyangwa kwambura, cyangwa kwiba, cyangwa gukora ubusambanyi, cyangwa gukora mu buryo ubwo aribwo bwose iby’ubugome.\n\n4 Kandi ubwo habayeho ko ubwo umwami yari amaze kwohereza iri tangazo, ko Aroni n’abavandimwe be bagenda bava mu murwa bajya mu wundi, no kuva ku nzu imwe yo gusengeramo bajya ku yindi, bashinga amatorero, kandi batunganya abatambyi n’abigisha mu gihugu cyose mu Balamani, babwiriza kandi bigisha ijambo ry’Imana muri bo; nuko bityo batangiye kugira intsinzi ikomeye.\n\n5 Kandi ibihumbi byagejejwe ku bumenyi bwa Nyagasani, koko, ibihumbi byashoboye kwemezwa gakondo z’Abanefi; kandi bigishijwe inyandiko n’ubuhanuzi bwahererekanyijwe ndetse kugeza magingo aya.\n\n6 Kandi nk’uko ari ukuri ko Nyagasani ariho, ni nako benshi bemeye, cyangwa ni nako benshi bagejejwe ku bumenyi bw’ukuri, binyuze mu byabwirijwe na Amoni n’abavandimwe be, bijyanye na roho y’ihishurirwa n’iyo ubuhanuzi, n’ububasha bw’Imana bukora ibitangaza muri bo—koko, ndababwira, nk’uko Nyagasani ariho, nk’uko abenshi mu Balamani bemeye ibyo babwirijwe, kandi bagahindukirira Nyagasani, ntibigeze babireka.\n\n7 Kuko bahindutse abantu b’abakiranutsi; barambika hasi intwaro z’ubwigomeke bwabo, kugira ngo batazarwanya Imana ukundi, cyangwa uwo ari we wese mu bavandimwe babo.\n\n8 Ubu, aba ni abahindukiriye Nyagasani:\n\n9 Abantu b’Abalamani bari mu gihugu cya Ishimayeli;\n\n10 Ndetse n’ab’abantu b’Abalamani bari mu gihugu cya Midoni;\n\n11 Ndetse n’ab’Abalamani bari mu murwa wa Nefi;\n\n12 Ndetse n’ab’abantu b’Abalamani bari mu gihugu cya Shilomu, n’abari mu gihugu cya Shemuloni, no mu murwa wa Lemuweli, no mu murwa wa Shimunilomu.\n\n13 Kandi aya ni amazina y’imirwa y’Abalamani bahindukiriye Nyagasani; kandi aba nibo barambitse intwaro z’ubwigomeke bwabo, koko, intwaro zose z’intambara; kandi bose bari Abalamani.\n\n14 Kandi Abamaleki ntibahindutse, uretse umwe gusa; nta nubwo hari n’umwe wahindutse mu Bamuloni; ahubwo banangiye imitima yabo, ndetse imitima y’Abalamani muri icyo gice cy’igihugu aho ariho hose batuye, koko, n’imidugudu yabo yose n’imirwa yabo yose.\n\n15 Kubera iyo mpamvu, twise imirwa yose y’Abalamani aho bihannye kandi bamenye iby’ukuri, maze bagahinduka.\n\n16 Kandi ubwo habayeho ko umwami n’abahindutse bifuje ko bashobora guhabwa izina, kugirango bityo bashobore gutandukanywa n’abavandimwe babo; kubera iyo mpamvu umwami yagishije inama Aroni n’abenshi mu batambyi babo, ku byerekeye izina bakwiriye kwitirirwa, kugira ngo batandukanywe.\n\n17 Kandi habayeho ko babise amazina yabo Abanti-Nefi-Lehi; nuko bitwa iri zina maze ntibongera kwita ukundi Abalamani.\n\n18 Kandi batangiye kuba abantu b’umuhate cyane; koko, kandi bakundana n’Abanefi; kubera iyo mpamvu, bafunguye imigenderanire nabo, kandi umuvumo w’Imana ntiwongeye kubakurikirana ukundi.\n\n", "alma 24": "[center][font_size=26]Igice cya 24[/font_size][/center]\n\n[i]Abalamani batera abantu b’Imana—Abanti-Nefi-Lehi banezerwa muri Kristo kandi bakagendererwa n’abamarayika—Bahitamo kubabazwa n’urupfu aho kwirwanirira ubwabo—Abalamani benshi bahinduka. Ahagana 90–77 M.K.[/i]\n\n1 Kandi habayeho ko Abamaleki n’Abamuloni n’Abalamani bari mu gihugu cya Amuloni, ndetse no mu gihugu cya Helamu, n’abari mu gihugu cya Yerusalemu, no muri make, mu gihugu cyose kibakikije, batari barahindutse kandi batariyitiriye izina ry’Anti-Nefi-Lehi, bakanguriye Abamaleki n’Abamuloni kwanga abavandimwe babo.\n\n2 Kandi urwango rwabo rwahindutse inzika ikabije kuri bo, ndetse kugeza ubwo batangiye kwigomeka ku mwami wabo, ku buryo batashakaga ko aba umwami wabo; kubera iyo mpamvu, beguye intwaro zo kurwanya abantu b’Anti-Nefi-Lehi.\n\n3 Ubwo umwami yashyikirije ubwami umuhungu we, kandi amwita Anti-Nefi-Lehi.\n\n4 Kandi umwami yapfuye muri uwo mwaka nyine ku buryo Abalamani batangiye kugira imyiteguro y’ intambara ku bantu b’Imana.\n\n5 Ubwo igihe Amoni n’abavandimwe be n’abazamukanye nawe bose babonaga imyiteguro y’Abalamani yo kurimbura abavandimwe babo, baje mu gihugu cya Midiyani, maze aho Amoni ahahurira n’abavandimwe be bose; kandi uhereye icyo gihe baje mu gihugu cya Ishimayeli kugira ngo bashobore kugirana inama na Lamoni ndetse hamwe n’umuvandimwe we Anti-Nefi-Lehi, y’ibyo bazakora ngo birwanirire ubwabo ku Balamani.\n\n6 Ubwo nta muntu n’umwe mu bantu bose bari barahindukiriye Nyagasani washoboraga kwegura intwaro zo kurwanya abavandimwe babo; oya, nta n’ubwo bashoboraga gukora imyiteguro iyo ari yo yose y’intambara, koko, ndetse umwami wabo yabategetse ko batabikora.\n\n7 Ubwo, aya niyo magambo yabwiye abantu yerekeranye n’iki kibazo: Ndashimira Imana yanjye, ubwoko bwanjye nkunda, ko Imana yacu ikomeye mu bwiza yatwoherereje aba bavandimwe bacu, Abanefi, bo kutwigisha, no kutwemeza ibya gakondo z’abasogokuruza bacu b’abagome.\n\n8 None dore, ndashimira Imana yanjye ikomeye ko yaduhaye umugabane wa Roho we wo koroshya imitima yacu, kugira ngo dufungure umubano n’aba bavandimwe, Abanefi.\n\n9 Kandi dore, ndashimira na none Imana yanjye, ko kubwo gufungura uyu mubano twemeye iby’ibyaha byacu, n’ibyo ubwicanyi bwinshi twakoze.\n\n10 Ndetse ndashimira Imana yanjye, koko, Imana yanjye ikomeye, ko yatumye dushobora kwihana iby’ibi bintu, ndetse ko yatubabariye iby’ibyaha byacu byinshi n’ubwicanyi twakoze, kandi ikavana inkomanga ku mitima yacu, binyuze mu bigwi by’Umwana wayo.\n\n11 None ubu dore, bavandimwe banjye, kuva ari cyo cyonyine twashoboye gukora (nk’uko twari twarazimiye kurusha inyokomuntu yose) kugira ngo kwihane iby’ibyaha byacu byose n’ubwicanyi bwinshi twakoze, kandi dutume Imana ibivana mu mitima yacu, kuko nicyo cyonyine twashoboye gukora ngo twihane bihagije imbere y’Imana kugira ngo idukureho ikizinga cyacu—\n\n12 None, bavandimwe banjye bakundwa cyane, ubwo Imana yadukuyeho ibizinga byacu, kandi inkota zacu zikaba zibengerana, bityo ntituzongere kwanduza ukundi inkota zacu n’amaraso y’abavandimwe bacu.\n\n13 Dore, ndababwira, Oya, nimureke dufatire inkota zacu kugira ngo zitanduzwa n’amaraso y’abavandimwe bacu; kuko ahari, twongeye kwanduza inkota zacu ntizashobora kuzozwa ngo zererane ukundi binyuze mu maraso y’Umwana w’Imana yacu ikomeye, azamenerwa impongano y’ibyaha byacu.\n\n14 Kandi Imana ikomeye yatugiriye impuhwe, kandi yatumenyesheje ibi bintu kugira ngo dushobore kutarimbuka; koko, yatumenyesheje ibi bintu mbere, kubera ko ikunda roho zacu kimwe n’uko ikunda abana bacu; kubera iyo mpamvu, mu mpuhwe zayo itugenderera ikoresheje abamarayika bayo, kugira ngo umugambi w’agakiza ushobore kutumenyeshwa kimwe n’ibisekuruza by’ahazaza.\n\n15 O, mbega ukuntu Imana yacu ari inyempuhwe! Kandi ubu dore, kuva byarabaye uko ngo dushobore kuvanwaho ibizinga, kandi inkota zacu zererane, nimureke tuzihishe kure kugira ngo zishobore kugumya kwerererana, nk’ubuhamya ku Mana yacu ku munsi wa nyuma, cyangwa ku munsi tuzazanwa guhagarara imbere yayo kugira ngo ducirwe urubanza, kugira ngo tutazanduza inkota zacu mu maraso y’abavandimwe bacu kubera ko yaduhaye ijambo rye kandi bityo yaratwejeje.\n\n16 Kandi ubu, bavandimwe banjye, niba abavandimwe bacu bashaka kuturimbura, dore, tuzahisha kure inkota zacu, koko, ndetse tuzazitaba mu butaka, kugira ngo zishobore kugumya kwererana, nk’ubuhamya ko tutigeze tuzikoresha, ku munsi wa nyuma; kandi niba abavandimwe bacu baturimbura, dore, tuzasanga Imana yacu maze dukizwe.\n\n17 Kandi ubwo habayeho ko ubwo umwami yari amaze kurangiza iby’aya magambo, kandi abantu bose bateranyirijwe hamwe, bafashe inkota zabo, n’intwaro zose zakoreshejwe mu imenwa ry’amaraso y’umuntu, maze bazitaba burundu hasi kure mu gitaka.\n\n18 Kandi ibi babikoze, kubera ko babibonaga nk’ubuhamya ku Mana, ndetse no ku bantu, ko batazongera gukoresha intwaro mu imenwa ry’amaraso ya muntu; kandi ibi barabikoze, bahamya kandi bagirana igihango n’Imana, ko aho kumena amaraso y’abavandimwe babo ahubwo batanga ubuzima bwabo bwite; kandi ko aho kwambura umuvandimwe ahubwo bakwiriye kumuha; kandi ko aho kubaho iminsi yabo mu bunebwe ahubwo bakwiriye gukora bivuye inyuma n’amaboko yabo.\n\n19 Kandi bityo tubona ko, ubwo aba Balamani bemezwaga kandi bakamenyeshwa ukuri, bari bahamye, kandi bashobora kubabazwa ndetse kugeza ku rupfu aho gukora icyaha; kandi bityo turabona ko batabye intwaro zabo kubw’amahoro, cyangwa batabye intwaro z’intambara, kubw’ amahoro.\n\n20 Kandi habayeho ko abavandimwe babo, Abalamani, bakoze imyiteguro y’intambara, nuko bazamukira mu gihugu cya Nefi ku mugambi wo kurimbura umwami, no gushyiraho undi mu kigwi cye, ndetse n’uwo kurimbura abantu ba Anti-Nefi-Lehi mu gihugu.\n\n21 Ubwo igihe abantu babonaga ko baje kubatera barasohotse barabasanganira, maze barambarara imbere yabo ku itaka, nuko batangira gutabaza izina rya Nyagasani; kandi bityo bakiri muri iyo myitwarire nibo Abalamani batangiraga kubagwaho, maze bagatangira kubicisha inkota.\n\n22 Kandi bityo nta nkomyi iyo ari yo yose bahuye nayo, bishe igihumbi na batanu muri bo; kandi tuzi ko bahawe umugisha, kuko bagiye kubana n’Imana yabo.\n\n23 Ubwo igihe Abalamani babonaga ko abavandimwe babo badahunga inkota, batanahindukirira iburyo cyangwa ibumoso, ahubwo ko bahisemo kuryama hasi no gutikira, kandi bahimbaza Imana ndetse no mu gikorwa nyacyo cyo kwicishwa inkota—\n\n24 Ubwo igihe Abalamani babonaga ibi baretse kubica; kandi hariho benshi bari bafite imitima yari yarabyimbye muri bo kubwa bamwe mu bavandimwe babo bari baragushijwe n’inkota, kuko bihannye iby’ibintu bari barakoze.\n\n25 Kandi habayeho ko bajugunye intwaro zabo z’intambara, nuko ntibongera kuzifata, kuko baribwaga n’ubwicanyi bari barakoze; nuko baratuza ndetse nk’abavandimwe babo, bategereje impuhwe z’abafite intwaro yazamuriwe kubica.\n\n26 Kandi habayeho ko abantu b’Imana bakiriye uwo munsi abarenze umubare w’abari bishwe; kandi abari bishwe bari abantu b’abakiranutsi, kubera iyo mpamvu nta mpamvu dufite yo gushidikanya ko bari barakijijwe.\n\n27 Kandi nta muntu w’umugome wishwe muri bo; ahubwo habayeho abarenze igihumbi bamenyeshejwe ukuri; bityo tubona ko Nyagasani akoresha inzira nyinshi ku gakiza k’abantu be.\n\n28 Ubwo umubare munini cyane w’Abalamani bishe benshi cyane b’abavandimwe babo bari Abamaleki n’Abamuloni, umubare munini cyane w’abakurikizaga iby’Abanehori.\n\n29 Ubwo, mu bifatanyije n’abantu ba Nyagasani, nta na bamwe bari Abamaleki cyangwa Abamuloni, cyangwa abakurikizaga ibya Nehori, ahubwo bari abakomokaga icyo gihe kuri Lamani na Lemuweli.\n\n30 Kandi bityo dushobora gutandukanya byeruye, ko nyuma y’uko abantu bigeze kumurikirwa na Roho w’Imana, kandi bari barabonye ubumenyi bukomeye bw’ibintu byerekeye ubukiranutsi, noneho bakagwa kure mu cyaha n’igicumuro, binangira kurushaho, maze bityo imimerere yabo igahinduka mibi kurushaho nkaho batari barigeze na rimwe kumenya ibi bintu.\n\n", "alma 25": "[center][font_size=26]Igice cya 25[/font_size][/center]\n\n[i]Ibitero by’Abalamani bikwira—Urubyaro rw’abatambyi ba Nowa barimbuka nk’uko Abinadi yabihanuye—Abalamani benshi bahinduka kandi bakifatanya n’abantu ba Anti-Nefi-Lehi—Bemera Kristo kandi bubahiriza itegeko rya Mose. Ahagana 90–77 M.K.[/i]\n\n1 Kandi dore, ubu habayeho ko abo Balamani bari bararakaye kurushaho kubera ko bari barishe abavandimwe babo; kubera iyo mpamvu barahiriye kwihorera ku Banefi; kandi ntibongeye kugerageza kwica abantu b’Anti-Nefi-Lehi muri icyo gihe.\n\n2 Ahubwo bafashe ingabo zabo nuko barengera mu mbibi z’igihugu cya Zarahemula, maze bagwira abantu bari mu gihugu cya Amoniha nuko barabarimbura.\n\n3 Kandi nyuma y’ibyo, bagize imirwano myinshi n’Abanefi, birukanywemo kandi bicirwamo.\n\n4 Kandi mu Balamani bishwe harimo hafi y’urubyaro rwose rwa Amuloni n’abavandimwe be, bari abatambyi ba Nowa, kandi bishwe n’amaboko y’Abanefi;\n\n5 Kandi abasigaye, kubera ko bahungiye iburasirazuba bw’agasi, kandi kubera ko bari barihaye ububasha n’ubushobozi ku Balamani, byatumye abenshi mu Balamani bicishwa umuriro kubera ukwemera kwabo—\n\n6 Kuko benshi muri bo, nyuma yo ko bari baremeye igihombo kinini n’imibabaro myinshi gutyo, batangiye guhwiturirwa kwibuka amagambo ya Aroni n’abavandimwe be bari barababwirije mu gihugu cyabo; kubera iyo mpamvu batangiye kutemera gakondo z’abasogokuruza babo, maze bemera Nyagasani, kandi ko yahaye ububasha bukomeye Abanefi; kandi bityo hariho benshi muri bo bahindukiriye mu gasi.\n\n7 Kandi habayeho ko abo bategetsi bari igisigisigi cy’abana ba Amuloni bategetse ko bazicwa, koko, abemeye bose ibi bintu.\n\n8 Ubwo uku kuzira ukwemera kwatumye benshi mu bavandimwe babo bakongezwamo umujinya; nuko hatangira kubaho amakimbirane mu gasi; maze Abalamani batangira guhiga urubyaro rwa Amuloni n’abavandimwe be kandi batangira kubica; kandi bahungiye mu gasi k’iburasirazuba.\n\n9 Kandi dore bahizwe kuri uwo munsi n’Abalamani. Uko ni ko amagambo ya Abinadi yasohoye, ayo yavuze yerekeza ku rubyaro rw’abatambyi bategetse ko bakwiriye kwicwa n’umuriro.\n\n10 Kuko yababwiye ati: Ibyo muzankorera bizaba ikimenyetso cy’ibintu bizaza.\n\n11 Kandi ubwo Abinadi yabaye uwa mbere wicishijwe umuriro kubera ukwemera Imana kwe; ubu ibi nibyo yasobanuraga, ko benshi bazicishwa umuriro, nk’uko yishwe.\n\n12 Kandi yabwiye abatambyi ba Nowa ko urubyaro rwabo ruzatuma benshi bicwa, mu buryo busa n’uko yishwe, kandi ko bazatatanira mu mahanga kandi bakicwa, ndetse nk’uko intama zidafite umwungeri zirukankanwa maze zikicwa n’ibikoko by’agasozi; none ubu dore, aya magambo yarashimangiwe, kuko birukankanywe n’Abalamani, maze barahigwa, kandi barakubitwa.\n\n13 Kandi habayeho ko ubwo Abalamani babonaga ko badashobora kurusha imbaraga Abanefi bongeye kugaruka mu gihugu cyabo bwite; kandi benshi muri bo baje gutura mu gihugu cya Ishimayeli n’igihugu cya Nefi, nuko bifatanya ubwabo n’abantu b’Imana, bari abantu ba Anti-Nefi-Lehi.\n\n14 Ndetse batabye intwaro zabo z’intambara, nk’uko abavandimwe babo babikoze, nuko batangira kuba abantu b’abakiranutsi; maze bagenda mu nzira za Nyagasani, kandi bakomeza kubahiriza amategeko ye n’amateka ye.\n\n15 Koko, kandi bubahirije itegeko rya Mose; kuko byari ngombwa ko bubahiriza itegeko rya Mose kugeza icyo gihe, kuko ritari ryuzuzwa ryose. Ariko uretse itegeko rya Mose, bategereje ukuza kwa Kristo, kubera ko batekerezaga ko itegeko rya Mose ryari ikimenyetso cy’ukuza kwe, kandi bemera ko bagomba kubahiriza imikorere igaragara kugeza igihe azabahishurirwa.\n\n16 Ubwo ntibatekerezaga ko agakiza kaje kubw’itegeko rya Mose; ariko itegeko rya Mose ryakomeje ukwizera kwabo muri Kristo; nuko bityo bahamana ibyiringiro binyuze mu kwizera, kugeza ku gakiza gahoraho, gashingiye kuri roho w’ubuhanuzi, wavuze iby’ibyo bintu bizaza.\n\n17 Kandi ubwo dore, Amoni, na Aroni, na Omuneri, na Himuni, n’abavandimwe babo baranezerewe bihebuje, kubera intsinzi bagize mu Balamani, kubera ko Nyagasani yabahaye bijyanye n’amasengesho yabo, ndetse ko yashimangiye ijambo rye kuri bo muri buri mwihariko.\n\n", "alma 26": "[center][font_size=26]Igice cya 26[/font_size][/center]\n\n[i]Amoni yishimira muri Nyagasani—Abizera bahabwa imbaraga na Nyagasani kandi bagahabwa ubumenyi—Kubw’ukwizera abantu bashobora kuzana ibihumbi by’abantu ngo bihane—Imana ifite ububasha bwose kandi isobanukirwa ibintu byose. Ahagana 90–77 M.K.[/i]\n\n1 Kandi ubu, aya ni amagambo ya Amoni ku bavandimwe be, avuga ati: Bavandimwe banjye n’abavandimwe banjye mu kwizera, dore ndababwira, uko dufite impamvu ikomeye yo kunezerwa; kuko mbese twashoboraga gutekereza ubwo twatangiriraga mu gihugu cya Zarahemula ko Imana yaduhaye imigisha ikomeye nk’iyi?\n\n2 Kandi ubu, ndabaza, ni iyihe migisha yaduhaye? Mushobora kuyivuga?\n\n3 Dore, ndasubiza kubwanyu; kubw’abavandimwe bacu, kubw’Abalamani, bari mu mwijima, koko, ndetse mu rwobo rwijimye cyane, ariko nimurebe, uko bangana abo muri bo bazanywe kureba urumuri rutangaje rw’Imana! Kandi uyu niwo mugisha twahawe, ko twagizwe ibikoresho mu maboko y’Imana byo gukora uyu murimo ukomeye.\n\n4 Dore, ibihumbi muri bo baranezerewe, kandi bazanywe mu kiraro cy’Imana.\n\n5 Dore, umurima ureze, kandi murahirwa, kuko mwahuyemo umuhoro, maze mugasarura n’imbaraga zanyu, koko, umunsi wose mwarakoze; none dore umubare w’imiba yanyu! Kandi izakoranyirizwa mu bigega, kugira ngo idapfa ubusa.\n\n6 Koko, ntizahurwa n’ishuheri ku munsi wa nyuma; koko, nta n’ubwo izatwarwa na za serwakira; ahubwo ubwo ishuheri izaza izakoranyirizwa hamwe mu myanya yayo, kugira ngo ishuheri idashobora kuyinjiramo; koko, nta n’ubwo izirukankanwa n’imiyaga y’inkazi aho ariho hose umwanzi yifuza kuyijyana.\n\n7 Ahubwo dore, iri mu maboko ya Nyagasani nyir’umusaruro, kandi ni iye; kandi azayihagurutsa ku munsi wa nyuma.\n\n8 Nihahimbazwe izina ry’Imana yacu; nimureke turirimbe ibisingizo byayo, koko, nimureke duhe amashimwe izina ryayo ritagatifu, kuko ikoresha ubukiranutsi ubuziraherezo.\n\n9 Kuko iyo tuba tutarazamutse mu gihugu cya Zarahemula, aba bavandimwe bacu dukunda cyane, badukunze cyane, bari kuba bagishinyagurirwa kubera urwango badufitiye, koko, ndetse bari kuba abanyamahanga ku Mana.\n\n10 Kandi habayeho ko ubwo Amoni yari amaze kuvuga aya magambo, umuvandimwe we Aroni yamucyashye, avuga ati: Amoni, ndatinya ko umunezero wawe ukujyana kure ugatuma wirata.\n\n11 Ariko Amoni aramubwira ati: Sinirata mu mbaraga zanjye bwite, cyangwa mu bwenge bwanjye bwite; ahubwo dore, umunezero wanjye uruzuye, koko, umutima wanjye wuzuye umunezero, kandi ndanezerwa mu Mana yanjye.\n\n12 Koko, nzi ko ntacyo ndicyo; ku kirebana n’imbaraga zanjye ndi umunyantege nke; kubera iyo mpamvu sinzirata ku bwanjye, ariko nzirata kubw’Imana yanjye, kuko mu mbaraga zayo nshobora gukora ibintu byose; koko, dore, ibitangaza byinshi bikomeye twarabikoze muri iki gihugu, tuzabisingiriza izina ryayo ubuziraherezo.\n\n13 Dore, ni ibihumbi bingana iki by’abavandimwe bacu yabohoye ku bubabare bw’ikuzimu; kandi bakazanwa kuririmba urukundo rucungura, kandi ibi kubera ububasha bw’ijambo ryayo riri muri twe, kubera iyo mpamvu ntidufite se impamvu ikomeye yo kunezerwa?\n\n14 Koko, dufite impamvu yo kuyisingiza ubuziraherezo, kuko ni Imana Isumba Byose, kandi yabohoye abavandimwe bacu ku minyururu y’ikuzimu.\n\n15 Koko, bari bagoswe n’umwijima uhoraho n’irimbukiro; ariko dore, yabazanye mu rumuri rwayo ruhoraho, koko, mu gakiza kayo gahoraho; none bafubitswe n’ubuntu butagereranywa bw’urukundo rwayo; koko, kandi twabaye ibikoresho mu maboko yayo byo gukora uyu murimo ukomeye kandi utangaje.\n\n16 Kubera iyo mpamvu, nimureke twirate, koko, tuzirata muri Nyagasani; koko, tuzanezerwa, kuko umunezero wacu wuzuye; koko, tuzasingiza Imana yacu ubuziraherezo. Dore, mbese ni nde ushobora kwirata cyane muri Nyagasani? Koko, ni nde washobora kuvuga byinshi by’ububasha bukomeye bwe, n’iby’impuhwe ze, n’ibyo ukwiyumanganyiriza abana n’abantu? Dore, ndababwira, sinshobora kuvuga agace gato cyane niyumvamo.\n\n17 Ni nde wari kuba yaratekereje ko Imana yacu yari kuba inyampuhwe cyane kugeza ubwo yaduhuje mu miterere iteye ubwoba, y’icyaha, kandi yanduye?\n\n18 Dore, twajyanye ndetse umujinya, n’ibikangisho bikomeye byo kurimbura itorero rye.\n\n19 O none, kuki itatugeneye ukurimbuka guteye ubwoba, koko, kuki itaretse inkota y’ubutabera bwayo itugwa hejuru, kandi ngo iducireho iteka ry’ukwiheba guhoraho?\n\n20 O, roho yanjye, imeze nk’aho, incika kuri icyo gitekerezo. Dore, ntiyadushyizeho urubanza rwayo, ahubwo mu mpuhwe zayo zikomeye yaturengeje icyo kigobe gihoraho cy’urupfu n’agahinda, ndetse kubw’agakiza ka roho zacu.\n\n21 None ubu dore, bavandimwe banjye, ni uwuhe muntu kamere ubaho uzi ibi bintu? Ndababwira, nta n’umwe uzi ibi bintu, keretse uwicuza.\n\n22 Koko, uwihana kandi agakoresha ukwizera, kandi akera imirimo myiza, kandi agasenga ubudahwema n’ubutitsa—uwo ahabwa kumenya amayobera y’Imana; koko, uwo azahabwa guhishura ibintu bitigeze na rimwe bihishurwa; koko, kandi bizahabwa uwo kugira ngo azane ibihumbi bya roho ngo zihane, ndetse nk’uko twabihawe ngo tuzane aba bavandimwe bacu ngo bihane.\n\n23 Ubu mbese muribuka, bavandimwe banjye, ko twabwiye abavandimwe bacu mu gihugu cya Zarahemula, ko tuzamukiye mu gihugu cya Nefi, kwigisha abavandimwe bacu, Abalamani, maze bakaduseka badukwena?\n\n24 Kuko baratubwiye bati: Mutekereza se ko mushobora kuzana Abalamani ku bumenyi bw’ukuri? Mbese mutekereza ko mushobora kwemeza Abalamani iby’amafuti ya gakondo z’abasogokuruza babo, n’ukuntu ari abantu b’ijosi rishinze; bafite imitima yishimira mu kumena amaraso; iminsi yabo bakayimarira mu bukozi bw’ibibi bukabije; inzira zabo zikaba zarabaye inzira z’uwacumuye uhereye mu ntangiriro? Kandi bavandimwe banjye, muribuka ko iyi yari yo mvugo yabo.\n\n25 Kandi byongeye, baravugaga bati: Nimureke dufate intwaro tubarwanye, kugira ngo tubarimbure n’ubukozi bw’ibibi bwabo buve mu gihugu, hato batazadutsinda maze bakaturimbura.\n\n26 Ariko dore, bavandimwe banjye bakundwa, twaje mu gasi tudafite icyifuzo cyo kurimbura abavandimwe bacu, ahubwo dufite icyifuzo ko wenda twashobora gukiza zimwe muri roho zabo.\n\n27 Kandi ubwo imitima yacu yari inaniwe, kandi twenda gusubira inyuma, dore, Nyagasani yaraduhumurije, maze aravuga ati: Nimujye mu bavandimwe banyu, Abalamani, maze mwihanganire imibabaro yanyu, kandi nzabaha intsinzi.\n\n28 None ubu dore, twaraje, kandi turi muri bo; kandi twarihanganye mu mibabaro yacu, kandi twemeye ubukene bwose; koko, twagiye mu nzu ku yindi, twishingikirije impuhwe z’isi—atari ku mpuhwe z’isi gusa ahubwo no ku mpuhwe z’Imana.\n\n29 Kandi twinjiye mu mazu yabo maze turabigisha, twabigishirizaga no mu mihanda yabo; koko, twabigishirije no ku misozi yabo; ndetse twinjiye mu ngoro zabo n’amasinagogi yabo maze turabigisha; kandi twajugunywe hanze, maze turakwenwa, kandi ducirwaho, kandi dukubitwa inshyi ku matama, kandi twatewe amabuye, kandi twajyanywe no kuboheshwa imigozi ikomeye, kandi twajugunywe mu nzu y’imbohe; maze binyuze mu bubasha n’ubuhanga bw’Imana turongera turagobotorwa.\n\n30 Kandi twemeye n’ imibabaro y’ubwoko bwose, n’ibi byose, kugira ngo wenda dushobore kuba uburyo bwo kugira roho dukiza; kandi twatekerezaga ko umunezero wacu wari kuba wuzuye iyo wenda dushobora kuba uburyo bwo kugira uwo dukiza.\n\n31 Ubu dore, dushobora kureba maze tukabona imbuto z’imirimo yacu; none se ni nkeya? Ndababwira, Oya, ni nyinshi; koko, kandi dushobora guhamya iby’ubunyangamugayo bwabo, kubera urukundo rwabo ku bavandimwe babo ndetse no kuri twebwe.\n\n32 Kuko dore, ahubwo batanze ubuzima bwabo aho ndetse gufata ubuzima bw’umwanzi wabo; kandi batabye intwaro zabo z’intambara hasi cyane mu butaka, kubera urukundo rwabo ku bavandimwe babo.\n\n33 Kandi ubu dore, ndababwira, mbese haba harigeze kubaho urukundo rukomeye gutyo mu gihugu cyose? Dore, ndababwira, Oya, ntarwabayeho, ndetse mu Banefi.\n\n34 Kuko dore, baba barafashe intwaro bakarwanya abavandimwe babo; ntibaba baremeye kwicwa. Ariko nimurebe uko bangana abo muri bo barambitse ubuzima bwabo hasi; kandi tuzi ko basanze Imana yabo, kubera urukundo rwabo n’urwango rwabo ku cyaha.\n\n35 None se ntidufite impamvu yo kunezerwa? Koko, ndababwira, nta na rimwe habayeho abantu bagize impamvu ikomeye gutya yo kunezerwa nka twe, uhereye isi yatangira; koko, kandi umunezero wanjye ujyanwa kure, ndetse kwirata mu Mana yanjye; kuko ifite ububasha bwose, ubushishozi bwose, n’ubuhanga bwose; isobanukirwa ibintu byose, kandi ni Ikiremwa cy’impuhwe, ndetse kugeza ku gakiza, ku bazihana kandi bakemera izina ryayo.\n\n36 Ubu niba ibi ari ukwirata, ndetse nzirata ntyo; kuko ubu ni ubuzima bwanjye n’urumuri rwanjye, umunezero wanjye n’agakiza kanjye, n’ugucungurwa kwanjye ku ngorane zihoraho. Koko, nihahimbazwe izina ry’Imana yanjye, yibutse aba bantu, aribo shami ry’igiti cya Isirayeli, kandi ryavanywe ku giti cyaryo mu gihugu kitazwi; koko, ndavuga nti: nihahimbazwe izina ry’Imana yanjye, yatwibutse, inzererezi mu gihugu kitazwi.\n\n37 Ubu bavandimwe banjye, turabona ko Imana yibuka buri bwoko, mu gihugu icyo aricyo cyose bashobora kuba barimo; koko, ibara abantu bayo, kandi urura rwayo rw’impuhwe rutwikiriye isi yose. Ubu uyu niwo munezero wanjye, n’itangashimwe ryanjye rikomeye; koko, kandi nzaha amashimwe Imana yanjye ubuziraherezo. Amena.\n\n", "alma 27": "[center][font_size=26]Igice cya 27[/font_size][/center]\n\n[i]Nyagasani ategeka Amoni kwerekeza abantu b’Anti-Nefi-Lehi ahatekanye—Ahuye na Aluma, umunezero wa Amoni umumaramo intege—Abanefi baha Abanti-Nefi-Lehi igihugu cya Yerushoni—Bitwa abantu ba Amoni. Ahagana 90–77 M.K.[/i]\n\n1 Ubwo habayeho ko igihe abo Balamani bari baragiye kurwana n’Abanefi bari bamaze kubona, nyuma y’imirwano yabo myinshi yo kubarimbura, ko bashakishirije ubusa ukurimbuka kwabo, bongeye kugaruka mu gihugu cya Nefi.\n\n2 Kandi habayeho ko Abamaleki, kubera batsinzwe, barakaye bikabije. Kandi ubwo babonaga ko badashobora kwihorera ku Banefi, batangiye gukongeza mu bantu umujinya wo kurwanya abavandimwe babo, abantu b’Anti-Nefi-Lehi; kubera iyo mpamvu bongeye gutangira kubarimbura.\n\n3 Ubwo aba bantu bongeye kwanga gufata intwaro, kandi bemera ubwabo kwicwa bijyanye n’ibyifuzo by’abanzi babo.\n\n4 Ubwo igihe Amoni n’abavandimwe be babonaga iki gikorwa cy’ukurimbura mu bo bakundaga cyane, no mu bo bari barabakunze cyane—kuko babafataga nk’aho bari abamarayika boherejwe n’Imana bo kubakiza ukurimbuka guhoraho—kubera iyo mpamvu, ubwo Amoni n’abavandimwe be babonaga iki gikorwa gikomeye cy’ukurimbura, babagiriye ibambe, maze babwira umwami bati:\n\n5 Nimureke dukoranyiriza hamwe aba bantu ba Nyagasani, nuko mureke tumanukire mu gihugu cya Zarahemula ku bavandimwe bacu Abanefi, maze duhunge amaboko y’abanzi bacu, kugira ngo tutarimburwa.\n\n6 Ariko umwami arababwira ati: Dore, Abanefi bazaturimbura, kubera ubwicanyi bwinshi n’ibyaha twabakoreye.\n\n7 Nuko Amoni aravuga ati: Ndagenda maze mbaze Nyagasani, none se natubwira, kumanukira ku bavandimwe bacu, mbese muzajyayo?\n\n8 Nuko umwami aramubwira ati: Yego, Nyagasani natubwira kugenda, turamanukira ku bavandimwe bacu, nuko tuzabe abacakara babo kugeza tubishyuye ubwicanyi bwinshi n’ibyaha twabakoreye.\n\n9 Ariko Amoni aramubwira ati: Ni ukwica itegeko ry’abavandimwe bacu, ryashyizweho na data, ko hatazabaho abacakara abo aribo bose muri bo; kubera iyo mpamvu nimureke tumanuke maze twishingikirize impuhwe z’abavandimwe bacu.\n\n10 Ariko umwami arababwira ati: Nimubaze Nyagasani, maze natubwira ko tugenda, tugenda; bitabaye ibyo tuzashirira mu gihugu.\n\n11 Kandi habayeho ko Amoni yagiye nuko abaza Nyagasani, maze Nyagasani aramubwira ati:\n\n12 Vana aba bantu muri iki gihugu, kugira ngo badashira; kuko Satani yashyikiriye bikomeye imitima y’Abamaleki, bakongeza umujinya mu Balamani kugira ngo barwanye abavandimwe babo ngo babice; kubera iyo mpamvu va muri iki gihugu; kandi barahirwa aba bantu muri iki gisekuru, kuko nzabasigasira.\n\n13 Kandi ubwo habayeho ko Amoni yagiye maze abwira umwami amagambo yose Nyagasani yamubwiye.\n\n14 Nuko bakoranyiriza hamwe abantu babo bose, koko, abantu bose ba Nyagasani, kandi bakoranyiriza hamwe amashyo yabo yose n’imikumbi, maze bava mu gihugu, nuko baza mu gasi kagabanya igihugu cya Nefi n’igihugu cya Zarahemula, maze bambukira hafi y’imbibi z’igihugu.\n\n15 Kandi habayeho ko Amoni yababwiye ati: Dore, njyewe n’abavandimwe banjye tuzajya mu gihugu cya Zarahemula, naho mwebwe muzahame hano kugeza tugarutse; maze tuzaperereze imitima y’abavandimwe bacu, niba bashaka ko muzaza mu gihugu cyabo.\n\n16 Kandi habayeho ko ubwo Amoni yajyaga mu gihugu, we n’abavandimwe be bahuriye na Aluma, ahantu bari bavuganye; kandi dore, uku guhura kwari kunejeje.\n\n17 Ubwo umunezero wa Amoni wari ukomeye cyane ndetse ku buryo yari yuzuriranye; koko, yamizwe n’umunezero w’Imana ye, ndetse kugeza ashizemo intege; nuko yongera kugwa ku butaka.\n\n18 Ubwo se uyu ntiwari umunezero uhebuje? Dore, uyu ni umunezero utabonwa n’umuntu keretse uwicuza by’ukuri n’ushakisha ibyishimo yiyoroheje.\n\n19 Ubwo umunezero wa Aluma mu guhura n’abavandimwe be wari mu by’ukuri ukomeye, ndetse n’umunezero wa Aroni, uwa Omuneri, na Himuni; ariko dore umunezero wabo ntiwageze aho urenga imbaraga zabo.\n\n20 Kandi ubwo habayeho ko Aluma yerekeje abavandimwe be mu gihugu cya Zarahemula; ndetse mu rugo rwe bwite. Nuko baragenda maze babwira umucamanza mukuru ibintu byose byari byarababayeho mu gihugu cya Nefi, mu bavandimwe babo, Abalamani.\n\n21 Kandi habayeho ko umucamanza mukuru yohereje itangazo mu gihugu hose, yifuza ijwi rya rubanda ku byerekeye kwakira abavandimwe babo, bari abantu ba Anti-Nefi-Lehi.\n\n22 Kandi habayeho ko ijwi rya rubanda ryaje, rivuga riti: Dore, tuzarekura igihugu cya Yerushoni, kiri iburasirazuba hafi y’inyanja, gihuza igihugu cy’Aharumbutse, kiri mu majyepfo y’igihugu cy’Aharumbutse; kandi iki gihugu cya Yerushoni ni igihugu tuzahaho abavandimwe bacu umurage.\n\n23 Kandi dore, tuzashyira ingabo zacu hagati y’igihugu cya Yerushoni n’igihugu cya Nefi, kugira ngo dushobore kurinda abavandimwe bacu mu gihugu cya Yerushoni; kandi ibi tubikore kubw’abavandimwe bacu, kubera ubwoba bwabo bwo gufata intwaro ngo barwanye abavandimwe babo hato ngo badakora icyaha; kandi ubu bwoba bwabo bukomeye bwaje kubera ukwihana kwabo kwimbitse bagize, kubera ubwicanyi bwabo bwinshi n’ubugome bwabo buteye ubwoba.\n\n24 Kandi ubu dore, ibi tuzabikorera abavandimwe bacu, kugira ngo bashobore kuragwa igihugu cya Yerushoni; kandi tuzabarinda abanzi babo n’ingabo zacu, ari uko bemeye ko bazaduha igice cy’umutungo wabo ngo kidutere inkunga dushobore kwita ku ngabo zacu.\n\n25 Ubwo, habayeho ko igihe Amoni yari amaze kumva ibi, yagarutse ku bantu ba Anti-Nefi-Lehi, ndetse ari kumwe na Aluma, mu gasi, aho yari yarabambye amahema yabo, nuko abamenyesha ibi bintu byose. Ndetse Aluma ababwira iby’uguhinduka kwe, hamwe na Amoni na Aroni, n’abavandimwe be.\n\n26 Kandi habayeho ko byateye umunezero ukomeye muri bo. Nuko bamanukira mu gihugu cya Yerushoni, maze bigarurira igihugu cya Yerushoni; maze bitwa n’Abanefi abantu ba Amoni; kubera iyo mpamvu batandukanywaga n’iryo zina iteka ryose nyuma.\n\n27 Kandi bari mu bantu ba Nefi, ndetse babarirwaga mu bantu bari abo itorero ry’Imana. Ndetse batandukanywaga n’umurava bafitiye Imana, ndetse no ku bantu; kuko bari inyangamugayo mu buryo butunganye kandi bakiranutse mu bintu byose; kandi ntibanyeganyezwaga mu kwizera Kristo, ndetse kugeza ku mperuka.\n\n28 Kandi barebaga imenwa ry’amaraso y’abavandimwe babo n’agasuzuguro gakomeye; kandi ntibigeze na rimwe bemezwa gufata intwaro zo kurwanya abavandimwe babo; kandi ntibigeze na rimwe bareba urupfu n’ubwoba na bukeya, kubw’ibyiringiro byabo n’igitekerezo cya Kristo n’umuzuko; kubera iyo mpamvu, urupfu kuri bo rwamizwe burundu n’intsinzi ya Kristo kuri rwo.\n\n29 Kubera iyo mpamvu, bari kwemera urupfu bashoboraga kugirirwa n’abavandimwe babo mu buryo bukabije birenze kandi bubabaza, mbere y’uko bafata inkota cyangwa imbugita yo kubica.\n\n30 Kandi bityo bari abantu b’umurava kandi bakunzwe, abantu batoneshejwe cyane na Nyagasani.\n\n", "alma 28": "[center][font_size=26]Igice cya 28[/font_size][/center]\n\n[i]Abalamani batsindirwa mu murwano uteye ubwoba—Amacumi y’ibihumbi yicwa—Abagome bagenerwa imimerere y’ingorane zitagira iherezo; abakiranutsi bashyikira ibyishimo bitazagira iherezo na rimwe. Ahagana 77–76 M.K.[/i]\n\n1 Kandi ubwo habayeho ko nyuma y’uko abantu ba Amoni bari barashyizwe mu gihugu cya Yerushoni, ndetse n’itorero ryarashinzwe mu gihugu cya Yerushoni, n’ingabo z’Abanefi zigakikizwa igihugu cya Yerushoni, koko, mu mbibi zose zikikije igihugu cya Zarahemula; dore ingabo z’Abalamani zari zarakurikiye abavandimwe babo mu gasi.\n\n2 Kandi bityo hari umurwano uteye ubwoba; koko, ndetse utarigeze ubaho na rimwe mu bantu mu gihugu uhereye igihe Lehi yaviriye i Yerusalemu; koko, kandi amacumi y’ibihumbi by’Abalamani barishwe maze batatanyirizwa mu mahanga.\n\n3 Koko, ndetse habayeho ubuhotozi buteye ubwoba mu bantu ba Nefi; ariko, Abalamani barirukankanywe maze baratatanywa, nuko abantu ba Nefi bongera gusubira mu gihugu cyabo.\n\n4 Kandi ubwo iki cyabaye igihe cyarimo umuborogo ukomeye n’amaganya yumvikanye ahantu hose mu gihugu, mu bantu bose ba Nefi—\n\n5 Koko, amarira y’abapfakazi baborogera abagabo babo, ndetse n’abagabo baborogera abahungu babo, n’umukobwa aborogera musaza we, koko, umuhungu aborogera se; kandi bityo amarira y’umuborogo yarumvikanye mu babo bose, baborogera ubwoko bwabo bwishwe.\n\n6 Kandi ubwo mu by’ukuri uyu wari umunsi w’ishavu; koko, igihe cy’ubukana, n’igihe cy’ukwiyiriza cyane n’isengesho.\n\n7 Kandi uku niko warangiye umwaka wa cumi na gatanu w’ingoma y’abacamanza ku bantu ba Nefi;\n\n8 Kandi iyi ni inkuru ya Amoni n’abavandimwe be, ingendo zabo mu gihugu cya Nefi, ingorane zabo mu gihugu, amashavu yabo, n’imibabaro yabo, n’umunezero wabo utumvikana, n’ukwakirwa n’umutekano w’abavandimwe mu gihugu cya Yerushoni. None ubu ndifuza ngo Nyagasani, Umucunguzi w’abantu bose, ahe umugisha roho zabo ubuziraherezo.\n\n9 Kandi iyi ni inkuru y’intambara n’amakimbirane mu Banefi, ndetse intambara hagati y’Abanefi n’Abalamani; nuko umwaka wa cumi na gatanu w’ingoma y’abacamanza uba urarangiye.\n\n10 Kandi uhereye ku mwaka wa mbere kugeza kuwa cumi na gatanu habayeho ukurimbuka kw’ibihumbi byinshi by’abantu; koko, habayeho igikorwa giteye ubwoba cy’imenwa ry’amaraso.\n\n11 Kandi imirambo y’ibihumbi byinshi irambaraye hasi ku butaka, mu gihe imirambo y’ibihumbi byinshi irimo kuborera mu birundo ku isi; koko, kandi ibihumbi byinshi biraborogera urupfu rw’ubwoko bwabo kubera ko bafite impamvu yo gutinya, bijyanye n’amasezerano ya Nyagasani, ko bahawe imimerere y’ingorane zitagira iherezo.\n\n12 Mu gihe ibihumbi byinshi by’abandi baboroga mu by’ukuri kubera urupfu rw’ubwoko bwabo, nyamara baranezerewe kandi barishimye mu byiringiro, ko bazamuwe gutura iburyo bw’Imana, mu mimerere y’ibyishimo bitagira iherezo na rimwe.\n\n13 Kandi bityo turabona uko ubusumbane bwa muntu bukomeye kubera icyaha n’igicumuro, n’ububasha bwa sekibi, uzanwa n’imigambi y’uburiganya yateguriye gutegesha imitima y’abantu.\n\n14 Kandi bityo turabona umuhamagaro w’abantu ukomeye w’umuhate wo gukora mu mizabibu ya Nyagasani; kandi bityo turabona impamvu ikomeye y’ishavu, ndetse y’ukunezerwa—ishavu kubera urupfu n’ukurimbuka mu bantu, n’umunezero kubera urumuri rwa Kristo ku buzima.\n\n", "alma 29": "[center][font_size=26]Igice cya 29[/font_size][/center]\n\n[i]Aluma yifuza kurangurura ukwihana n’ishyaka ry’abamarayika—Nyagasani yegurira abigisha amahanga yose—Aluma yishimira umurimo wa Nyagasani n’intsinzi ya Amoni n’abavandimwe be. Ahagana 76 M.K.[/i]\n\n1 O niba nari umumarayika, kandi ngo nemererwe icyifuzo cy’umutima wanjye, ko nagenda maze nkavugisha impanda y’Imana, n’ijwi rinyeganyeza isi, maze nkarangurura ukwihana kuri buri bwoko!\n\n2 Koko, natangariza buri roho, nk’inkuba ihinda, ukwihana n’umugambi w’ugucungurwa, kugira ngo bihane kandi basange Imana yacu, kugira ngo hatazabaho ishavu ukundi ku isi hose.\n\n3 Ariko dore, ndi umuntu, kandi nkoze icyaha mu cyifuzo cyanjye; kuko nkwiriye kwishimira ibintu Nyagasani yangeneye.\n\n4 Sinkwiriye kubangamira mu byifuzo byanjye itegeko ritajegajega ry’Imana y’intabera, kuko nzi ko iha abantu bijyanye n’ibyifuzo byabo, byaba urupfu cyangwa ubuzima; koko, nzi ko igenera abantu, koko, ikabategeka amategeko adahinduka, bijyanye n’ugushaka kwabo, byaba agakiza cyangwa ukurimbuka.\n\n5 Koko, kandi nzi ko icyiza n’ikibi byaje mbere y’abantu bose; utazi gutandukanya icyiza n’ikibi ni umwere; ariko uzi icyiza n’ikibi, ahabwa bijyanye n’ibyifuzo bye, yaba yifuza icyiza cyangwa ikibi, ubuzima cyangwa urupfu, ibyishimo cyangwa inkomanga ku mutimanama.\n\n6 Ubu, kuva maze kubona ko nzi ibi bintu, kuki nakwifuza ibirenze gukora umurimo nahamagariwe?\n\n7 Kuki nakwifuza ko naba umumarayika, kugira ngo nshobore kubwira impera zose z’isi?\n\n8 Kuko dore, Nyagasani aha amahanga yose, ubwoko bwabo bwite n’ururimi, rwo kwigisha ijambo rye, koko, mu bushishozi, ibyo abona bikwiriye ko bagira; kubera iyo mpamvu tubona ko Nyagasani atanga amabwiriza mu bushishozi, bijyanye n’ibikwiriye kandi kubw’iyo mpamvu by’ukuri.\n\n9 Nzi ibyo Nyagasani yantegetse, kandi ndabyishimira. Ntabwo niha ikuzo ubwanjye, ahubwo nshimishwa n’ibyo Nyagasani yantegetse; koko, kandi iri niryo kuzo ryanjye, kugira ngo nibura nshobore kuba igikoresho mu maboko y’Imana cyo kugira roho ntuma zihana; kandi uyu niwo munezero wanjye.\n\n10 Kandi dore, iyo mbonye benshi mu bavandimwe banjye bicuza by’ukuri, kandi basanga Nyagasani Imana yabo, ubwo roho yanjye yuzura umunezero; maze nkibuka icyo Nyagasani yankoreye, koko, ndetse ko yumvise isengesho ryanjye; koko, maze nkibuka ukuboko kwe kw’impuhwe yandamburiye.\n\n11 Koko, ndetse nibuka uburetwa bw’abasogokuruza banjye; kuko nzi mu by’ukuri ko Nyagasani yabagobotoye mu buretwa, kandi kubw’ibi yatangije itorero rye; koko, Nyagasani Imana, Imana ya Aburahamu, Imana ya Isaka, n’Imana ya Yakobo, yabagobotoye mu buretwa.\n\n12 Koko, nibuka igihe cyose uburetwa bw’abasogokuruza banjye; kandi iyo Mana nyine yabagobotoye mu maboko y’Abanyegiputa yabagobotoye no mu buretwa.\n\n13 Koko, kandi iyo Mana nyine yatangije itorero ryayo muri bo; koko, kandi iyo Mana nyine yampamagariye umuhamagaro mutagatifu, wo kwigisha ijambo aba bantu, kandi yampaye intsinzi ikomeye, umunezero wanjye wuzuriyemo.\n\n14 Ariko sinezerewe mu ntsinzi yanjye bwite gusa, ahubwo umunezero wanjye urushijeho kuzura kubera intsinzi y’abavandimwe banjye, bari haruguru mu gihugu cya Nefi.\n\n15 Dore, barakoze bihebuje, kandi basaruye imbuto nyinshi; none mbega ukuntu igihembo cyabo kizaba kinini!\n\n16 Ubu, iyo ntekereje iby’intsinzi y’aba bavandimwe banjye roho yanjye ijyanwa kure, ndetse kugeza itandukanyijwe n’umubiri, nk’aho byabayeho, umunezero wanjye ukaba mwinshi.\n\n17 None ubu ndifuza ko Imana ibaha, abavandimwe banjye, kwicara mu bwami bw’Imana; koko, ndetse n’ababaye bose urubuto rw’imirimo yabo kugira ngo batazabivamo ukundi, ahubwo bashobore kuyihimbaza ubuziraherezo. Kandi ndifuza ko Imana yemera ko bibaho bijyanye n’amagambo yanjye, ndetse nk’uko nabivuze. Amena.\n\n", "alma 30": "[center][font_size=26]Igice cya 30[/font_size][/center]\n\n[i]Korihori, anti-Kristo, akwena Kristo, impongano, na roho w’ubuhanuzi—Yigisha ko nta Mana iriho, nta kugwa kwa muntu, nta gihano cy’icyaha, kandi nta Kristo—Aluma ahamya ko Kristo azaza kandi ko ibintu byose bigaragaza ko hariho Imana—Korihori asaba ikimenyetso maze akagobwa ururimi—Sekibi yiyeretse Korihori asa n’umumarayika kandi amwigisha ibyo avuga—Korihori anyukanyukirwa hasi maze agapfa. Ahagana 76–74 M.K.[/i]\n\n1 Dore, ubwo habayeho ko nyuma y’uko abantu ba Amoni bari bamaze gutura mu gihugu cya Yerushoni, koko, ndetse nyuma y’uko Abalamani bari bamaze kwirukanwa mu gihugu, n’abapfu babo bamaze guhambwa n’abantu bo mu gihugu—\n\n2 Ubwo abantu babo ntibari barabaruwe kubera ubwinshi bw’imibare yabo; nta n’ubwo abapfu b’Abanefi bari barabaruwe—ariko habayeho ko nyuma y’uko bari bamaze guhamba abapfu babo, ndetse nyuma y’iminsi yo kwiyiriza, no kurira, n’isengesho, (kandi byari mu mwaka wa cumi na gatandatu y’ingoma y’abacamanza ku bantu ba Nefi) hatangiye kubaho amahoro arambye mu gihugu hose.\n\n3 Koko, kandi abantu bagerageje kubahiriza amategeko ya Nyagasani; kandi bari indakemwa mu kubahiriza imigenzo y’Imana, bijyanye n’itegeko rya Mose; kuko bari barigishijwe kubahiriza itegeko rya Mose kugeza igihe rizasohorera.\n\n4 Kandi bityo abantu ntibagize ihungabana iryo ariryo ryose mu mwaka wose wa cumi na gatandatu w’ingoma y’abacamanza ku bantu ba Nefi.\n\n5 Kanda habayeho ko mu ntangiriro y’umwaka wa cumi na karindwi w’ingoma y’abacamanza, hariho amahoro arambye.\n\n6 Ariko habayeho mu mpera z’umwaka wa cumi na karindwi, ko haje umugabo mu gihugu cya Zarahemula, kandi yari Anti-Kristo, kuko yatangiye kubwiriza abantu bihabanye n’ubuhanuzi bwari bwaravuzwe n’abahanuzi, bwerekeranye n’ukuza kwa Kristo.\n\n7 Ubwo nta tegeko ryariho rirwanya ukwemera kw’umuntu; kuko byari bihabanye mu buryo budakuka n’amategeko y’Imana ko habaho itegeko ryatuma abantu badafatwa kimwe.\n\n8 Kuko icyanditswe gitagatifu kivuga kiti: Muhitemo uyu munsi, uwo muzakorera.\n\n9 Ubwo niba umuntu yarifuje gukorera Imana, ni uburenganzira bwe; cyangwa se, niba yaremeye Imana ni uburenganzira bwe bwo kuyikorera; ariko niba atarayemeye nta tegeko ryariho ryo kumuhana.\n\n10 Ariko iyo umuntu yahotoraga yahanishwaga urupfu; kandi iyo yamburaga yarahanwaga nabwo; kandi iyo yibaga nabwo yarahanwaga; kandi iyo yakoraga ubusambanyi nabwo yarahanwaga; koko, kubera ubu bugome bwose barahanwaga.\n\n11 Kuko hariho itegeko ko abantu bagomba gucirwa urubanza bijyanye n’ibyaha byabo. Nyamara, nta tegeko ryariho rirwanya ukwemera k’umuntu, kubera iyo mpamvu, umuntu yahanwaga gusa kubera ibyaha yakoze; kubera iyo mpamvu abantu bose bafatwaga kimwe.\n\n12 Nuko uyu Anti-Kristo, witwaga Korihori, (kandi itegeko ntacyo ryari kumutwara) yatangiye kubwiriza abantu ko nta Kristo uzabaho. Kandi yabwirije muri ubu buryo, avuga ati:\n\n13 O mwebwe muboshywe n’ibyiringiro by’ubupfapfa kandi by’ubusa, kuki mwishyiraho ingoyi y’ibintu by’ubupfapfa nk’ibyo? Kuki mushaka Kristo? Kuko nta muntu ushobora kumenya iby’ikintu icyo aricyo cyose kizaza.\n\n14 Dore, ibi bintu mwita ubuhanuzi, muvuga ko bwahererekanyijwe n’abahanuzi batagatifu, dore, ni gakondo z’ubupfapfa z’abasogokuruza banyu.\n\n15 Mbese muzi mute ukuri kwabyo? Dore, ntimushobora kumenya iby’ibintu mutabona; kubera iyo mpamvu ntimushobora kumenya ko hazabaho uwo Kristo.\n\n16 Murategereje kandi mukavuga ko musobanukiwe ukubabarirwa kw’ibyaha byanyu. Ariko dore, ni ingaruka z’umutwe wasaze; kandi uku kuvangirwa kw’ibitekerezo kuza kubera gakondo z’abasogokuruza banyu, zibajyana kure mu kwemera ibintu bitari byo.\n\n17 Kandi yababwiye ibintu byinshi nk’ibyo, ababwira ko bitashoboka ko haba haratanzwe impongano y’ibyaha by’abantu, ahubwo ko buri muntu yakozweho muri ubu buzima bijyanye n’imicungire y’ikiremwa; kubera iyo mpamvu buri muntu yatunganiwe bijyanye n’ubuhanga bwe, kandi ko buri muntu yatsinze bijyanye n’imbaraga ze; n’icyo aricyo cyose umuntu yakoze kitari icyaha.\n\n18 Kandi ni uko yababwirizaga, ayobya imitima ya benshi, abatera kwegura imitwe yabo mu bugome bwabo, koko, ayobya abagore benshi, ndetse n’abagabo, gukora ubusambanyi—ababwira ko iyo umuntu apfuye, ariryo herezo rye.\n\n19 Ubwo uyu mugabo yagiye no mu gihugu cya Yerushoni, kwigisha ibi bintu mu bantu ba Amoni, bahoze ari abantu b’Abalamani.\n\n20 Ariko dore bari abanyabwenge kurusha benshi b’Abanefi; kuko baramufashe, maze baramuboha, nuko bamujyana imbere ya Amoni, wari umutambyi mukuru w’abo bantu.\n\n21 Kandi habayeho ko yatumye avanwa mu gihugu. Nuko ajya mu gihugu cya Gidiyoni, maze atangira kubabwiriza nabo; kandi aha ntiyahagiriye amahirwe menshi, kuko yajyanywe maze akabohwa nuko akajyanwa imbere y’umutambyi mukuru, ndetse umucamanza mukuru w’igihugu.\n\n22 Kandi habayeho ko umutambyi mukuru yamubwiye ati: Kuki ugendagenda ugoreka inzira za Nyagasani? Kuki wigisha aba bantu ko nta Kristo uzabaho, kugira ngo urogoye iminezero yabo? Kuki urwanya ubuhanuzi bwose bw’abahanuzi batagatifu?\n\n23 Ubwo izina ry’umutambyi mukuru ryari Gidona. Nuko Korihori aramubwira ati: Kubera ko ntigisha gakondo z’ubupfapfa z’abasogokuruza banyu, kandi kubera ko ntigisha aba bantu kwihambira ku migenzo y’ubupfapfa n’ibikorwa byashyizweho n’abatambyi ba kera, kugira ngo bibabere ububasha n’ubushobozi kuri bo, bwo kubahamisha mu bujiji, kugira ngo badashobora kwegura imitwe yabo, ahubwo bacishwe bugufi bijyanye n’amagambo yawe.\n\n24 Muvuga ko aba bantu ari abantu bafite umudendezo. Dore, ndababwira bari mu buretwa. Muvuga ko abo bahanuzi ba kera ari ab’ukuri. Dore, ndababwira ntimuzi ko ari ab’ukuri.\n\n25 Muvuga ko aba bantu ari abantu bahamwe n’icyaha kandi baguye, kubera igicumuro cy’umubyeyi. Dore, ndababwira ko umwana adahamwa n’icyaha kubera ababyeyi be.\n\n26 Ndetse muvuga ko Kristo azaza. Ariko dore, ndababwira ko mutazi ko hari uwo Kristo uzabaho. Ndetse mukavuga ko azicwa kubw’ibyaha by’isi—\n\n27 Nuko bityo mukayobya aba bantu na gakondo z’ubupfapfa bw’abasogokuruza banyu, kandi bijyanye n’ibyifuzo byanyu bwite; nuko mukabaheza hasi, ndetse nko mu buretwa, kugira ngo mushobore kwishimisha n’imirimo y’amaboko yabo, kugira ngo badahangara kubura amaso bashize amanga, kandi kugira ngo badahangara kwishimira uburenganzira n’amahirwe byabo.\n\n28 Koko, ntibahangaye gukoresha ibyabo hato ngo batababaza abatambyi babo, babashyiraho ingoyi bijyanye n’ibyifuzo byabo, kandi babateye kwemera, kubwa gakondo zabo n’inzozi zabo n’umwiryo wabo n’amayerekwa yabo n’ibyiswe amayobera byabo, ko niba badakoze ibijyanye n’amagambo yabo, bababaza ikiremwa kitazwi, bavuga ko ari Imana—ikiremwa kitigeze na rimwe kibonwa cyangwa kimenywa, kitigeze kibaho kandi kitazigera kibaho.\n\n29 ubwo igihe umutambyi mukuru n’umucamanza mukuru babonaga ukwinangira kw’umutima we, koko, ubwo babonaga ko ndetse atuka Imana, ntibagize igisubizo icyo aricyo cyose bamuha ku magambo ye; ahubwo bategetse ko abohwa; nuko bamushyikiriza mu maboko y’abategetsi, maze bamwohereza mu gihugu cya Zarahemula, kugira ngo ashobore kujyanwa imbere ya Aluma, n’umucamanza mukuru wari umuyobozi w’igihugu cyose.\n\n30 Kandi habayeho ko ubwo yazanwaga imbere ya Aluma n’umucamanza mukuru, yakoze nk’uko yabikoze mu gihugu cya Gidiyoni; koko, yakomeje gusuzugura.\n\n31 Nuko ahagurukana amagambo atumbyemo agasuzuguro imbere ya Aluma, maze atuka abatambyi n’abigisha, abashinja kuyobya abantu ngo bakurikize gakondo z’ubujiji z’abasogokuruza babo, kubw’inyugu zo kwishimisha mu mirimo y’abantu.\n\n32 Ubwo Aluma arambwira ati: Uzi ko tutishimisha mu mirimo y’aba bantu; kuko dore, narakoze ndetse uhereye mu ntangiriro y’ingoma y’abacamanza kugeza ubu, n’amaboko yanjye bwite ngo nitunge, nubwo nazengurukaga kenshi igihugu kugira ngo ntangarize ijambo ry’Imana aba bantu.\n\n33 Kandi nubwo imirimo myinshi nayikoreye mu itorero, nta na rimwe nigeze nakira n’isenina imwe kubw’umurimo wanjye; nta n’ubwo hari umwe mu bavandimwe banjye wagize icyo yakira, uretse mu ntebe y’urubanza; kandi noneho twakiriye gusa ibijyanye n’itegeko ry’igihe cyacu.\n\n34 None ubu, niba ntacyo duhabwa kubw’imirimo yacu mu itorero, bitwunguye iki gukora mu itorero uretse gutangaza ukuri, kugira ngo dushobore kunezezwa n’munezero w’abavandimwe bacu?\n\n35 None kuki uvuga ko tubwiriza aba bantu kugira ngo tubone indonke, mu gihe wowe, ubwawe, uzi ko nta ndonke duhabwa? None ubu, mbese utekereza ko tuyobya aba bantu, bikabatera umunezero nk’uwo mu mitima yabo?\n\n36 Maze Korihori aramusubiza ati: Yego.\n\n37 Nuko ubwo Aluma aramubwira ati: Wemera se ko hariho Imana?\n\n38 Maze aramusubiza ati: Oya.\n\n39 Ubwo Aluma aramubwira ati: Urongera guhakana se ko hariho Imana, ndetse uhakane na Kristo? Kuko dore, ndakubwiye, nzi ko hariho Imana, ndetse ko Kristo azaza.\n\n40 None ubu ni ikihe kimenyetso ufite ko Imana itariho, cyangwa ko Kristo atazaza? Ndakubwira ko ntacyo ufite, uretse ijambo ryawe ryonyine.\n\n41 Ariko, dore, mfite ibintu byose bihamya ko ibi bintu ari iby’ukuri; kandi nawe ufite ibintu byose biguhamiriza ko ari iby’ukuri; none se urabihakana? Mbese wemera ko ibi bintu ari iby’ukuri?\n\n42 Dore, nzi ko wemera, ariko watewe na roho w’ibinyoma, kandi wiyambuye Roho w’Imana kugira ngo adashobora kugira umwanya muri wowe; ahubwo sekibi agire ububasha kuri wowe, kandi akujyane hirya no hino, ashyiraho imigambi yo kugira ngo ashobore kurimbura abana b’Imana.\n\n43 Nuko ubwo Korihori abwira Aluma ati: Nuramuka unyeretse ikimenyetso, kugira ngo nshobore kwemera ko hariho Imana, koko, ukanyereka ko ifite ububasha, ubwo noneho ndemera iby’ukuri bw’amagambo yawe.\n\n44 Ariko Aluma aramubwira ati: Wahawe ibimenyetso bihagije; ese uragerageza Imana yawe? Uravuga uti: Nyereka ikimenyetso, mu gihe ufite ubuhamya bw’aba bavandimwe bawe bose, ndetse n’abahanuzi batagatifu bose? Ibyanditswe byera biri imbere yawe, koko, kandi ibintu byose bigaragaza ko hariho Imana; koko, ndetse isi, n’ibintu byose biri kuri yo, koko, n’umujyo wayo, koko, ndetse n’imibumbe yose yo mu kirere igenda mu miterere yayo isanzwe ihamya ko hariho Umuremyi w’Ikirenga.\n\n45 Kandi se uracyajya hirya no hino, uyobya imitima y’aba bantu, ubahamiriza ko nta Mana iriho? None se uracyahakana ubu buhamya bwose? Maze aravuga ati: Yego, ndabihakana, keretse nimunyereka ikimenyetso.\n\n46 Kandi ubwo habayeho ko Aluma yamubwiye ati: Dore, ndababaye kubera ukwinangira kw’umutima wawe, koko, ko ugihakana roho w’ukuri, kugira ngo roho yawe izarimbuke.\n\n47 Ariko dore, ni byiza ko roho yawe yazimira kurusha ko waba impamvu yo kugusha roho nyinshi mu kurimbuka ukoresheje ikinyoma cyawe n’amagambo aryohereye; kubera iyo mpamvu niwongera guhakana, dore Imana iragukubita, ku buryo ugobwa ururimi, kugira ngo utazabumbura na rimwe akanwa kawe ukundi, kugira ngo utazayobya aba bantu ukundi.\n\n48 Ubwo Korihori aramubwira ati: Simpakana ukubaho kw’Imana, ahubwo sinemera ko Imana iriho; ndetse ndavuga, ko mutazi ko Imana iriho; kandi keretse nimunyereka ikimenyetso, naho ubundi sinzabyemera.\n\n49 Ubwo Aluma aramubwira ati: Iki nkiguhayeho ikimenyetso, ko ugobwa ururimi, bijyanye n’amagambo yanjye; kandi mvuze, ko mu izina ry’Imana, ugobwa ururimi, ko utagira ijambo ukundi.\n\n50 Ubwo mu gihe Aluma yavugaga aya magambo, Korihori yagobwe ururimi, ku buryo atashoboye kuvuga, bijyanye n’amagambo ya Aluma.\n\n51 Nuko ubwo igihe umucamanza mukuru yabona ibi, yarambuye ukuboko kwe maze yandikira Korihori, avuga ati: Wemeye se ububasha bw’Imana? Wifuzaga ko Aluma yerekanira ikimeyetso cye muri nde? Washakaga se ko ababaza abandi, kugira ngo akwereke ikimenyetso? Dore, yakweretse ikimenyetso; none se ubu uracyajya impaka ukundi?\n\n52 Nuko Korihori arambura ukuboko kwe maze yandika, avuga ati: Nzi ko nagobwe ururimi, kuko ntashobora kuvuga; kandi nzi ko nta kintu na kimwe uretse ububasha bw’Imana cyanzanira ibi; koko, kandi igihe cyose nari nzi ko hariho Imana.\n\n53 Ariko dore, sekibi yaranyobeje; kuko yambonekeye mu ishusho y’umumarayika, nuko arambwira ati: Genda maze ugarure aba bantu, kuko bose bayobeye inyuma y’Imana itazwi. Kandi yarambwiye ati: Nta Mana iriho; koko, kandi anyigisha ibyo ngomba kuvuga. Kandi nigishije amagambo ye; kandi nayigishije kubera ko yari ashimishije mu bitekerezo by’isi; kandi narayigishije, ndetse kugeza ubwo byampiriye cyane, ku buryo nemeraga mu by’ukuri ko yari ay’ukuri; kandi kubw’ iyi mpamvu nahanganye n’ukuri, ndetse kugeza nihamagariye uyu muvumo ukomeye.\n\n54 Ubwo igihe yari amaze kuvuga ibi, yasabye ko Aluma yasenga Imana, kugira ngo umuvumo umukurweho.\n\n55 Ariko Aluma aramubwira ati: Uyu muvumo ugukuweho wakongera kuyobya imitima y’aba bantu; kubera iyo mpamvu, uzakubaho ndetse uko Imana ibishaka.\n\n56 Kandi habayeho ko umuvumo utakuwe kuri Korihori; ahubwo yaravumwe, maze akagenda inzu ku yindi asabiriza ibiryo bye.\n\n57 Ubwo ubumenyi bw’ibyabaye kuri Korihori bwahise butangazwa mu gihugu hose; koko, itangazo ryoherejwe n’umucamanza mukuru mu bantu bose mu gihugu; ritangariza abari baremeye amagambo ya Korihori ko bagomba kwihana bwangu, hato ngo imanza nk’izo zitazabaho.\n\n58 Kandi habayeho ko bose bemeye ubugome bwa Korihori; kubera iyo mpamvu, bose bongeye guhindukirira Nyagasani; nuko ibi bikuraho ubukozi bw’ibibi nk’ubwa Korihori. Kandi Korihori yagenze inzu ku yindi, asabiriza ibiryo byo kumutunga.\n\n59 Kandi habayeho ko ubwo yagiye mu bantu, koko, mu bantu bari baritandukanyije n’Abanefi maze bakiyita Abazoramu, bari bayobowe n’umuntu witwaga Zoramu—kandi ubwo yajyaga muri bo, dore yarakandagiwe kandi aribatirwa hasi, ndetse kugeza apfuye.\n\n60 Kandi uko niko tubona iherezo ry’abagoreka inzira za Nyagasani; kandi bityo tubona ko sekibi atazagoboka abana be ku munsi wa nyuma, ahubwo azabakururira bwangu hasi mu kuzimu.\n\n", "alma 31": "[center][font_size=26]Igice cya 31[/font_size][/center]\n\n[i]Aluma ayobora abatumwe kugarura Abazoramu bayobye—Abazoramu bahakana Kristo, bemera igitekerezo gifutamye cy’itora, kandi bakaramya n’amasengesho yategetswe—Abavugabutumwa buzura Roho Mutagatifu—Imibabaro yabo imirwa n’umunezero wa Kristo. Ahagana 74 M.K.[/i]\n\n1 Ubwo habayeho ko nyuma y’iherezo rya Korihori, Aluma kubera ko yari yarabonye amakuru ko Abazoramu barimo kugoreka inzira za Nyagasani, kandi ko Zoramu, wari umuyobozi wabo, yatumaga imitima y’abantu yunamira ibigirwamana bitavuga, umutima we wongeye gutangira kurwazwa n’ubukozi bw’ibibi bw’abantu.\n\n2 Kuko byari impamvu y’ishavu rikomeye kuri Aluma ryo kumenya iby’ubukozi bw’ibibi mu bantu be; kubera iyo mpamvu umutima we wari ukabije gushavura kubera ukwitandukanya kw’Abazoramu n’Abanefi.\n\n3 Ubwo Abazoramu bari barikusanyirije hamwe mu gihugu bise Antiyonumu, cyari iburasirazuba bw’igihugu cya Zarahemula, cyenda guhana urubibi n’inkombe, yari mu majyepfo y’igihugu cya Yerushoni, nacyo kigabana n’agasi mu majyepfo, agasi kari kuzuyemo Abalamani.\n\n4 Ubwo Abanefi batinyaga bikomeye ko Abazoramu bashobora kugirana umubano n’Abalamani, kandi ko byaba impamvu y’ugutakaza gukomeye ku ruhande rw’Abanefi.\n\n5 Kandi ubwo, kuko ukubwiriza ijambo kwari kwaragize inkubiri yo kuyobora abantu ku mikorere y’ibikiranutse—koko, byari bifite inkurikizi zikomeye ku bitekerezo by’abantu kurusha inkota, cyangwa ikindi kintu icyo aricyo cyose, cyari cyarababayeho—kubera iyo mpamvu Aluma yatekereje ko ari ngombwa ko bagerageza ububasha bw’ijambo ry’Imana.\n\n6 Kubera iyo mpamvu yafashe Amoni, na Aroni, na Omuneri; naho Himuni amusiga mu itorero muri Zarahemula; ariko aba batatu yarabafashe, ndetse n’Amuleki na Zeziromu, bari i Meleki; ndetse yafashe babiri mu bahungu be.\n\n7 Ubwo umukuru mu bahungu be ntiyajyanye nawe, kandi yitwaga Helamani; ariko amazina y’abo yajyanye nabo yari Shibuloni na Koriyantoni; kandi aya niyo mazina y’abajyanye nawe mu Bazoramu, kubabwiriza ijambo.\n\n8 Ubwo Abazoramu bari bariyomoye ku Banefi; kubera iyo mpamvu bari barababwirije ijambo ry’Imana.\n\n9 Ariko bari baraguye mu makosa akomeye, kuko ntibazirikanye kwuhabiriza amategeko y’Imana, n’amateka yayo, bijyanye n’itegeko rya Mose.\n\n10 Nta n’ubwo bazirikanaga imikorerere y’itorero, yo gukomeza gusenga no kwinginga Imana buri munsi kugira ngo bashobore kutinjira mu gishuko.\n\n11 Koko, muri make, bagoretse inzira za Nyagasani inshuro nyinshi; kubera iyo mpamvu, ibi byatumye Aluma n’abavandimwe be bajya mu gihugu kubabwiriza ijambo.\n\n12 Noneho, ubwo bazaga mu gihugu, dore, batangaye babonye ko Abazoramu bari barubatse amasinagogi, kandi ko bikoranyirizaga hamwe ku munsi umwe w’icyumweru, uwo munsi bari barawise umunsi wa Nyagasani; kandi basengaga mu buryo Aluma n’abavandimwe be batari barigeze na rimwe babona;\n\n13 Kuko bari bafite ahantu hubatswe rwagati mu isinagogi yabo, ahantu ho guhagarara, hari hejuru hasumba umutwe; kandi ku ruhemberwaho hajyagaho umuntu umwe.\n\n14 Kubera iyo mpamvu, uwo ari we wese wifuzaga kuramya yagombaga kugenda maze agahagarara ku ruhembe rwaho, nuko akarambura amaboko ye ayerekeje ku ijuru, maze akarangurura ijwi, avuga ati:\n\n15 Mana Ntagatifu, Mana Ntagatifu; twemera ko uri Imana, kandi twemera ko uri mutagatifu, kandi ko wari roho, kandi ko uri roho, kandi ko uzahora uri roho ubuziraherezo.\n\n16 Mana Ntagatifu, twemera ko wadutandukanyije n’abavandimwe bacu; kandi ntitwemera gakondo z’abavandimwe bacu, zahererekanyijwe kuri bo kubw’ubucucu bw’abasogokuruza babo; ariko twemera ko wadutoreye kuba abana bawe batagatifu; ndetse warabitumenyesheje ko nta Kristo uzabaho.\n\n17 Ariko uri umwe ejo hashize, uyu munsi, n’ubuziraherezo; kandi waradutoye kugira ngo tuzakizwe, mu gihe abadukikije bose batorewe kujugunywa kubw’umujinya wawe hasi ikuzimu; kubw’ubwo butagatifu, O Mana, turagushimira; ndetse turagushimira ko wadutoye, kugira ngo tutayobywa na gakondo z’ubupfapfa z’abavandimwe bacu, zibahambira ku ukwemera Kristo, zikajyana imitima yabo kuzerera kure yawe, Mana yacu.\n\n18 Kandi byongeye turagushimira, O Mana, ko turi abantu batoranyijwe kandi batagatifu. Amena.\n\n19 Ubwo habayeho ko nyuma y’uko Aluma n’abavandimwe be n’abahungu be bari bamaze kwumva aya masengesho, batangaye birenze urugero rwose.\n\n20 Kuko dore, buri muntu yaragiye maze atura aya masengesho amwe.\n\n21 Ubwo aho hantu hari hariswe na bo Ramewumputomu, bikaba, bisemuwe, ari ahahagararwa hatagatifu.\n\n22 Ubwo, bari aho hahagararwa, buri muntu yatuye Imana, isengesho risa n’iry’undi, bashimira Imana yabo ko batoranyijwe na yo, kandi ko itabayoberesheje gakondo y’abavandimwe babo, kandi ko imitima yabo itashutswe ngo yemere ibintu bizaza, batari baziho ikintu na kimwe.\n\n23 Ubwo, nyuma y’uko abantu bose babaga batuye amashimwe muri ubu buryo, basubiraga mu ngo zabo, ntibongere kuvuga na rimwe iby’Imana yabo kugeza ubwo bazongera guhurira hamwe ahahagararwa hatagatifu, kugira ngo bature amashimwe mu buryo bwabo.\n\n24 Ubwo igihe Aluma yabonaga ibi umutima we warababaye; kuko yabonye ko bari abantu b’abagome kandi bayobye; koko, yabonye ko imitima yabo yerekejwe kuri zahabu, no kuri feza, no ku buryo bwose bw’ibintu byiza.\n\n25 Koko, ndetse yabonye ko imitima yabo yazamuwe mu bwirasi bukomeye, mu bwibone bwabo.\n\n26 Nuko arangururira ijwi rye ku ijuru, maze atakamba, avuga ati: O, uzageza ryari, O Nyagasani, wemera ko abagaragu bawe batura hano hasi mu mubiri, kugira ngo barebe ubugome bukomeye nk’ubu mu bana b’abantu?\n\n27 Dore, O Mana, baragutakambira, kandi nyamara imitima yabo yamizwe n’ubwibone bwabo. Dore, Mana, baragutakambira n’iminwa yabo, mu gihe bishongora, ndetse bikomeye cyane, mu bintu by’amanjwe by’isi.\n\n28 Dore, Mana yanjye, imyambaro yabo irahenze, n’impeta zayo, n’imikufi yo ku maboko, n’imitako yabo ya zahabu, n’ibintu byose by’agaciro gakomeye bitakisha; kandi dore, imitima yabo yabyerekejweho, kandi nyamara bakagutakambira maze bakavuga bati—Turagushimira, O Mana, kuko turi abantu batoranyijwe nawe, mu gihe abandi bazarimbuka.\n\n29 Koko, kandi baravuga ko wabibamenyesheje ko nta Kristo uzabaho.\n\n30 O, Nyagasani Mana, uzageza ryari wemera ko ubugome nk’ubu n’ubuhemu biba muri aba bantu? O Nyagasani, uzampe imbaraga, kugira ngo nshobore kwihanganira ubumuga bwanjye. Kuko naramugaye, kandi ubugome nk’ubu muri aba bantu bubabaza roho yanjye.\n\n31 O Nyagasani, umutima wanjye urashavuye bikabije; uzahumurize roho yanjye muri Kristo. O Nyagasani, uzampe kugira imbaraga, kugira ngo nshobore kwihanganira ibi byago bizangeraho, kubera ubukozi bw’ibibi by’aba bantu.\n\n32 O Nyagasani, uzahumurize roho yanjye, kandi umpe intsinzi, ndetse na bagenzi banjye b’abakozi bari kumwe na njye—koko, Amoni, na Aroni, na Omuneri, ndetse na Amuleki na Zeziromu, ndetse n’abahungu banjye babiri—koko, ndetse n’aba bose uzabahumurize, O Nyagasani. Koko, uzahumurize roho zabo muri Kristo.\n\n33 Uzabahe kugira imbaraga, kugira ngo bashobore kwihanganira imibabaro yabo izabageraho kubera ubukozi bw’ibibi bw’aba bantu.\n\n34 O Nyagasani, uzaduhe ko guhirwa mu kongera kubakuzanira muri Kristo.\n\n35 Dore, O Nyagasani, roho zabo ni iz’agaciro kanini, kandi abenshi muri bo ni abavandimwe bacu; kubera iyo mpamvu, duhe, O Nyagasani, ububasha n’ubwenge kugira ngo dushobore kongera kubakuzanira, aba bavandimwe bacu.\n\n36 kandi habayeho ko igihe Aluma yari amaze kuvuga aya magambo, yashyize ibiganza ku bari kumwe na we bose. Kandi dore, ubwo yabakubitagaho ikiganza, bazuye Roho Mutagatifu.\n\n37 Kandi nyuma y’ibyo baritandukanyije buri wese n’undi, nta gutekereza kubwabo ku cyo bazarya, cyangwa icyo bazanywa, cyangwa icyo bazambara.\n\n38 Kandi Nyagasani yabahaye ko batazasonza, kandi ko batazagira inyota; koko, ndetse yabahaye imbaraga, kugira ngo batazagira ubwoko ubwo aribwo bwose bw’imibabaro, uretse kumirwa n’umunezero wa Kristo. Ubwo ibi byari bijyanye n’isengesho rya Aluma; kandi ibi kubera ko yasenze mu kwizera.\n\n", "alma 32": "[center][font_size=26]Igice cya 32[/font_size][/center]\n\n[i]Aluma yigisha abakene bari bariyoroheje kubw’imibabaro—Ukwizera ni ibyiringiro by’ibitaboneka ari iby’ukuri—Aluma ahamya ko abamarayika bafasha abagabo, abagore n’abana—Aluma agereranya ijambo n’urubuto—Rugomba guterwa kandi rukitabwaho—Bityo rugakuramo igiti kivamo urubuto rw’ubugingo buhoraho. Ahagana 74 M.K.[/i]\n\n1 Kandi habayeho ko bagiye, maze batangira kubwiriza abantu ijambo ry’Imana, binjira mu masinagogi yabo, no mu mazu yabo; koko, kandi ndetse babwirije ijambo mu mayira yabo.\n\n2 Kandi habayeho ko nyuma y’umurimo ukomeye muri bo, batangiye kugira intsinzi mu cyiciro cy’abakene mu bantu; kuko dore, birukanywe mu masinagogi kubera uguhanda kw’imyambaro yabo—\n\n3 Kubera iyo mpamvu ntibari bemerewe kwinjira mu masinagogi yabo kuramya Imana, bafatwaga nk’umwanda; kubera iyo mpamvu bari abakene; koko, bafatwaga n’abavandimwe babo nk’inkamba; kubera iyo mpamvu bari abakene ku bijyanye n’ibintu by’isi; ndetse bari abakene mu mutima.\n\n4 Ubwo, uko Aluma yarimo kwigishiriza no kubwirira abantu ku musozi wa Onida, haje imbaga nini imugeraho, bari abo mu bo twavuze, mu bari abakene mu mutima, kubera ubukene bwabo bijyanye n’ibintu by’isi.\n\n5 Nuko basanga Aluma; maze umwe wari uwa mbere muri bo aramubwira ati: Dore, ni iki aba bavandimwe banjye bazakora, kubera basuzuguwe n’abantu bose kubera ubukene bwabo, koko, kandi by’umwihariko kurushaho n’abatambyi bacu; kuko batwirukanye mu masinagogi yacu twakoze tutizigamye twubakisha amaboko yacu bwite; kandi batwirukanye kubera ubukene bwacu bukabije; kandi nta hantu dufite ho kuramiriza Imana yacu; none reba, mbese tuzakora iki?\n\n6 Kandi ubwo Aluma yumvaga ibi, yaramuhindukije, mu maso he hamwerekeraho, kandi amurebana umunezero ukomeye; kuko yabonaga ko imibabaro yabo mu by’ukuri yaboroheje, kandi ko bari mu mwiteguro wo kumva ijambo.\n\n7 Kubera iyo mpamvu ntacyo yongeye kubwira indi mbaga; ariko yarambuye ukuboko kwe, maze arangururira abo yabonaga, mu by’ukuri bicujije, maze arababwira ati:\n\n8 Ndabona ko mwiyoroheje mu mutima; kandi niba bimeze bityo, murahirwa.\n\n9 Dore umuvandimwe wanyu yavuze ati: Tuzakora iki?—Kuko twirukanywe mu masinagogi yacu, kugira ngo tudashobora kuramya Imana yacu.\n\n10 Dore ndababwira, mutekereza se ko mudashobora kuramya Imana uretse mu masinagogi yanyu gusa?\n\n11 Kandi byiyongeyeho, nagira ngo mbaze, mbese mutekereza ko mutagomba kuramya Imana rimwe gusa mu cyumweru?\n\n12 Ndababwira, ni byiza ko mwirukanywe mu masinagogi yanyu, kugira ngo mushobore kwiyoroshya, kandi kugira ngo mushobore kugira ubushishozi; kuko ni ngombwa ko mukwiriye kugira ubushishozi; kuko ni ukubera ibyo mwirukanywe, musuzugurwe n’abavandimwe banyu kubera ubukene bwanyu bukabije, mwacishijwe bugufi mu mutima; kuko byatumye mwiyoroshya.\n\n13 Kandi ubu, kubera ko mwahatiwe kwiyoroshya murahirwa; kuko ku muntu rimwe na rimwe, iyo ahatiwe kwiyoroshya, ashakisha ukwihana; kandi ubu mu by’ukuri, uwo ari we wese wihana agirirwa impuhwe; kandi ugirirwa impuhwe kandi akihangana kugeza ku ndunduro uwo azakizwa.\n\n14 Kandi ubwo, nk’uko nababwiye, ko kubera ko mwahatiwe kwiyoroshya mwahiriwe, ntimutekereza se ko bahiriwe kurushaho abiyoroshya ubwabo kubera isi?\n\n15 Koko, uwiyoroshya ubwe mu by’ukuri, kandi akihana ibyaha bye, kandi akihangana kugeza ku ndunduro, uwo azahirwa—koko, bazahirwa cyane kurusha abahatiwe kwiyoroshya kubera ubukene bwabo bukabije.\n\n16 Kubera iyo mpamvu, barahirwa abiyoroshya batagombye guhatirwa kwiyoroshya; cyangwa ahubwo, mu yandi magambo, arahirwa uwemera ijambo ry’Imana, kandi akabatizwa nta kwizigiza k’umutima, koko, batagombye kwemezwa kumenya ijambo, cyangwa ndetse guhatirwa kumenya, mbere y’uko bazemera.\n\n17 Koko, hariho benshi bavuga bati: Nutwereka ikimenyetso kivuye mu ijuru, noneho tuzamenya by’ukuri; noneho tuzemera.\n\n18 None ndabaza, mbese ibi ni ukwizera? Dore, ndababwira, Oya; kuko niba umuntu azi ikintu nta mpamvu afite yo kwemera, kuko akizi.\n\n19 None ubu, yaba avumwe bingana iki uzi ugushaka kw’Imana kandi ntagukore, kuruta uwemera gusa, cyangwa ufite gusa impamvu yo kwemera, maze akagwa mu gicumuro?\n\n20 Ubu mugomba gucirwa urubanza kuri iki kintu. Dore, ndababwira, ko ruri ku ruhande rumwe ndetse nk’uko ruri no ku rundi; kandi ruzabaho kuri buri muntu bijyanye n’umurimo we.\n\n21 Kandi ubu nk’uko navuze ibyerekeye ukwizera—ukwizera si ukugira ubumenyi butunganye bw’ibintu; kubera iyo mpamvu niba ufite ukwizera wiringira ibintu bitaboneka, biri iby’ukuri.\n\n22 None ubu, dore, ndababwira, kandi nagira ngo mwibuke, ko Imana ari inyampuhwe ku bemera bose izina ryayo; kubera iyo mpamvu yifuza, mbere na mbere, ko mukwiriye kwemera, koko, ndetse ijambo ryayo.\n\n23 Kandi ubu, isangiza abantu ijambo ryayo binyuze mu bamarayika, koko, atari abagabo gusa ahubwo n’abagore. Kandi ibi si ibyo gusa; abana batoya babwiwe amagambo kenshi, akoza soni umunyabwenge n’uwigishijwe.\n\n24 None ubu, bavandimwe banjye bakundwa, nk’uko mwifuje ko mbamenyesha icyo muzakora kubera ko mubabajwe kandi mwirukanywe—ubu sinifuza ko mwatekereza ko mvuga kubacira urubanza gusa bijyanye n’ukuri—\n\n25 Kuko simvuga ko mwebwe mwese mwahatiwe kwiyoroshya; kuko nemera mu by’ukuri ko hariho bamwe muri mwebwe mwifuza kwiyoroshya, nimubareke babeho mu bihe ibyo aribyo byose bashoboye.\n\n26 None, nk’uko navuze ibyerekeye ukwizera—ko atari ubumenyi butunganye—ndetse uko ni kubw’amagambo yanjye. Ntimushobora kumenya iby’ukuri kwayo kubwa mbere, kugeza atunganyijwe, ikirenze ukwizera cyose ni ubumenyi butunganye.\n\n27 Ariko dore, nimukanguka kandi mugahagurutsa ibyiyumviro byanyu, ndetse no ku igeragezwa ku magambo yanjye, kandi mugakoresha agace gatoya k’ukwizera, koko, ndetse niba ntacyo mugishoboye uretse kwifuza kwemera, nimureke icyo cyifuzo gikore muri mwebwe, ndetse kugeza mwemeye mu buryo mushobora guha umwanya agace k’amagambo yanjye.\n\n28 Ubu, tugereranye ijambo n’urubuto. Ubu, nimutanga umwanya, kugira ngo urubuto rushobore guterwa mu mutima wanyu, dore, niruba urubuto rw’ukuri, cyangwa urubuto rwiza, nimutarujugunya kubw’ukutemera kwanyu, kugira ngo munanire Roho wa Nyagasani, dore, ruzatangira kubyimbira mu bituza byanyu; kandi ubwo muzumva ibi byifuzo bibyimbye, muzatangira kwibwira ubwanyu—Ni ngombwa ko uru ruba urubuto rwiza, cyangwa ko ijambo riba ryiza, kuko ritangiye kwagura roho yanjye; koko, ritangiye kumurikira imyumvire yanjye, koko, ritangiye kundyohera.\n\n29 None dore, mbese ibi ntibyongera ukwizera kwanyu? Ndababwira, Yego; nyamara ntikwakuze ngo kugeze ku bumenyi bunononsoye.\n\n30 Ahubwo dore, nk’uko urubuto rubyimba, nuko rukamera, maze rugatangira gukura, bityo mugomba kuvuga ko urubuto ari rwiza; kuko dore rurabyimba, nuko rukamera, maze rugatangira gukura. None ubu, dore, mbese ibi ntibizakomeza ukwizera kwanyu? Yego, bizakomeza ukwemera kwanyu; kuko muzavuga ndabizi ko uru ari urubuto rwiza; kuko dore rurameze kandi rutangiye gukura.\n\n31 None ubu, dore, mbese muzi neza ko uru ari urubuto rwiza? Ndababwira, Yego; kuko buri rubuto rwera igisa narwo cyarwo bwite.\n\n32 Kubera iyo mpamvu, iyo urubuto rukuze ni byiza, ariko iyo rudakuze, dore ntiruba ari rwiza, kubera iyo mpamvu rurajugunywa.\n\n33 Kandi ubu, dore, kubera ko mwakoze igeragezwa, kandi mugatera urubuto, nuko rukabyimba maze rukamera, kandi rugatangira gukura, mugomba kumenya ko urubuto ari rwiza.\n\n34 Kandi ubu, dore, mbese ubumenyi bwanyu bwaba butunganye? Yego, ubumenyi bwanyu buratunganye muri iki kintu, kandi ukwizera kwanyu kurasinziriye; kandi ibi kubera ko muzi, kuko muzi ko ijambo ryabyimbishije roho zanyu, ndetse muzi ko ryameze, kugira ngo imyumvire yanyu itangire kumurikirwa, n’ubwenge bwanyu bugatangire kwaguka.\n\n35 O, noneho, mbese ibi si ukuri? Ndababwira, Yego, kubera ko ni urumuri; kandi urumuri urwo arirwo rwose, ni rwiza, kubera ko rugaragara, kubera iyo mpamvu mugomba kumenya ko ari rwiza; none ubu dore, mbese nyuma yo gusogongera kuri uru rumuri ubumenyi bwanyu bwaba butunganye?\n\n36 Dore ndababwira, Oya; nta n’ubwo mugomba gushyira ku ruhande ukwizera kwanyu, kuko mwakoresheje gusa ukwizera kwanyu mutera urubuto kugira ngo mushobore gukora igeragezwa ryo kumenya niba urubuto rwari rwiza.\n\n37 Kandi dore, nk’uko igiti gitangira gukura, muravuga muti: Nimureke tukiteho tugifate neza, kugira ngo gishinge umuzi, kugira ngo gishobore gukura, kandi kitwerere urubuto. None ubu dore, nimucyuhira mukakitaho kizashinga umuzi, nuko gikure, kandi cyere urubuto.\n\n38 Ariko nimwirengagiza icyo giti, kandi ntimugire igitekerezo cy’ibyo kucyuhira, dore ntikizashinga umuzi; kandi igihe ubushyuhe bw’izuba buje maze bukagitwika, kubera ko nta muzi gifite kiraraba, kandi mukakirandura nuko mukakijugunya.\n\n39 Ubu, ibi si ukubera ko urubuto rutari rwiza, nta n’ubwo ari ukubera ko urubuto rwacyo rutari ruryoshye; ahubwo ni ukubera ko ubutaka bwanyu butera, kandi mutuhiye icyo giti, kubera iyo mpamvu ntimushobora kubona urubuto rwacyo.\n\n40 Kandi bityo, nimutuhira ijambo, mugategereza n’ijisho ry’ukwizera urubuto rwacyo, nta na rimwe mushobora kuzasoroma urubuto rw’igiti cy’ubugingo.\n\n41 Ariko nimwuhira ijambo, koko, mukuhira igiti igihe gitangiye gukura, n’ukwizera kwanyu n’umwete ukomeye, n’ukwihangana, mutegereje urubuto rwacyo, kizashinga umuzi, maze dore kizabe igiti kivubura ubugingo buhoraho.\n\n42 Kandi kubera umwete wanyu n’ukwizera kwanyu n’ukwihangana kwanyu n’ijambo mu kurwuhira, ku buryo cyashobora gushinga umuzi muri mwebwe, dore, icyo gihe muzasoroma urubuto rwacyo, rw’agaciro kanini, ruryohereye gusumba ikiryohereye cyose, kandi rwererana kuruta icyererana cyose, koko, kandi rukeye gusumba igikeye cyose; kandi muzasangira kuri uru rubuto ndetse kugeza mwijuse, ku buryo mutazasonza, nta nubwo muzagira inyota.\n\n43 Bityo, bavandimwe banjye, muzasarura ingororano z’ukwizera kwanyu, n’umwete wanyu, n’ukwihangana kwanyu, n’ukwiyumanganya, mutegereje ko igiti kiberera urubuto.\n\n", "alma 33": "[center][font_size=26]Igice cya 33[/font_size][/center]\n\n[i]Zenosi yigishije ko abantu bagomba gusenga kandi bakaramya ahantu hose, kandi ko imanza zavanyweho kubera Mwana—Zenoki yigishije ko impuhwe zitangwa kubera Mwana—Mose yari yarashinze mu gasi ikimenyetso cy’Umwana w’Imana. Ahagana 74 M.K.[/i]\n\n1 Ubwo nyuma y’uko Aluma yari amaze kuvuga aya magambo, bamwoherereje ubutumwa bifuza kumenya niba bakwiriye kwemera Imana imwe, kugira ngo babone uru rubuto yavuze, cyangwa uko bakwiriye gutera urubuto, cyangwa ijambo yavuze, yavuze ko rigomba guterwa mu mitima yabo; cyangwa uburyo bakwiriye gutangira kwitozamo ukwizera kwabo.\n\n2 Nuko Aluma arababwira ati: Dore, mwavuze ko mudashobora kuramya Imana yanyu kubera ko mwirukanywe mu masinagogi yanyu. Ariko dore, ndababwira, niba mutekereza ko mudashobora kuramya Imana, murakosa bikomeye, kandi mukwiriye gushakisha mu byanditswe bitagatifu; niba mutekereza ko babigishije ibi, ntimubisobanukiwe.\n\n3 Mbese mwaba mwibuka ko mwasomye ibyo Zenosi, wa muhanuzi wa kera, yavuze byerekeye isengesho cyangwa kuramya?\n\n4 Kuko yaravuze ati: Uri umunyempuhwe, O Mana, kuko wumvise isengesho ryanjye, ndetse ubwo nari mu gasi; koko, wabaye umunyempuhwe ubwo nasengeraga abari abanzi banjye, none warabampindukirije.\n\n5 Koko, O mana, kandi wambereye umunyempuhwe ubwo nagutakambiraga ndi mu murima wanjye; ubwo nagutakambiraga mu isengesho, kandi waranyumvise.\n\n6 Kandi byongeye, O Mana, ubwo nasubiraga imuhira waranyumvise mu isengesho ryanjye.\n\n7 Kandi ubwo nasubiraga mu cyumba nkakinga, O Nyagasani, maze nkagusenga, waranyumvise.\n\n8 Koko, uri umunyempuhwe ku bana bawe iyo bagutakambiye, ngo bumvwe nawe atari abantu, kandi urabumva.\n\n9 Koko, O Mana, wambereye umunyempuhwe, kandi wumvise ugutakamba kwanjye rwagati mu materaniro yawe.\n\n10 Koko, ndetse waranyumvise ubwo nacibwaga kandi nkasuzugurwa n’abanzi banjye; koko, wumvise ugutakamba kwanjye, kandi warakariye abanzi banjye, nuko ubagenderera mu mujinya wawe n’ukurimbuka kwihuse.\n\n11 Kandi waranyumvise kubera imibabaro yanjye n’ukuvugisha ukuri kwanjye; kandi ni ukubera Umwana wawe bityo wambereye umunyempuhwe, kubera iyo mpamvu nzagutakambira mu mibabaro yanjye yose, kuko muri wowe harimo umunezero wanjye; kuko wamvanyeho imanza zawe kubera Umwana wawe.\n\n12 Kandi ubwo Aluma yarababwiye ati: Mwemera se ibyo byanditswe byera byanditswe n’aba kera?\n\n13 Dore, niba mubyemera, mugomba kwemera ibyo Zenosi yavuze; kuko, dore yaravuze ati: Wigijeyo imanza zawe kubera Umwana wawe.\n\n14 Ubu dore, bavandimwe banjye, nagira ngo mbaze niba mwarasomye ibyanditswe byera? Niba mwarabisomye, mushobora mute kutemera Umwana w’Imana?\n\n15 Kuko ntihanditse ko Zenosi wenyine yavuze iby’ibi bintu, ahubwo Zenoki nawe yavuze iby’ibi bintu—\n\n16 Kuko dore, yaravuze ati: Urakariye, O Nyagasani, aba bantu, kubera ko batasobanukiwe impuhwe zawe wabahaye kubera Umwana wawe.\n\n17 None ubwo, bavandimwe banjye, murabona ko umuhanuzi wa kera wa kabiri yahamije iby’Umwana w’Imana, kandi kubera ko abantu batasobanukirwaga amagambo ye bamuteye amabuye kugeza apfuye.\n\n18 Ariko dore, ibi sibyo gusa; aba sibo bonyine bavuze ibyerekeye Umwana w’Imana.\n\n19 Dore, yavuzweho na Mose; koko, kandi dore ikimenyetso cyamanitswe mu gasi, kugira ngo uwo ari we wese uzakirebaho azashobore kubaho. Kandi benshi barakirebye nuko babaho.\n\n20 Ariko bakeya basobanukiwe igisobanuro cy’ibyo bintu, kandi ibi kubera ukwinangira kw’imitima yabo. Ariko hariho benshi bari barinangiye cyane ku buryo batakirebagaho, kubera iyo mpamvu bararimbutse. Ubwo impamvu batakirebaga yari ukubera ko batemeraga ko kizabakiza.\n\n21 O bavandimwe banjye, niba mushobora gukizwa no kuraranganya gusa amaso yanyu kugira ngo mushobore gukizwa, ntimukwiriye se kureba bwangu, cyangwa ahubwo munangirira imitima yanyu mu kutemera, maze mukaba abanyabute, kugira ngo mutararanganya amaso yanyu, ku buryo mushobora kurimbuka?\n\n22 Niba ari uko bimeze, ishyano rizabageraho; ariko niba atari uko bimeze, noneho nimuraranganye amaso yanyu kandi mutangire kwemera Umwana w’Imana, ko azaza gucungura abantu be, kandi ko azababara kandi agapfa kugira ngo ahongerere ibyaha byabo; kandi ko azongera kuzamuka mu bapfuye, bikazatuma habaho umuzuko, kugira ngo abantu bose bazahagarare imbere ye, kugira ngo bacirwe urubanza ku munsi wa nyuma kandi w’urubanza, bijyanye n’imirimo yabo.\n\n23 None ubu, bavandimwe banjye, ndifuza ko muzatera iri jambo mu mitima yanyu, kandi uko ritangiye kubyimba ndetse bityo muryuhize ukwizera kwanyu. Kandi dore, rizahinduka igiti, kimerera muri mwebwe kugeza ku bugingo buhoraho. Kandi bityo ndifuza ko Imana iborohereza imitwaro yanyu, binyuze mu munezero w’Umwana wayo. Kandi ndetse ibi byose mushobora kubikora nimubishaka. Amena.\n\n", "alma 34": "[center][font_size=26]Igice cya 34[/font_size][/center]\n\n[i]Amuleki ahamya ko ijambo riri muri Kristo rizana agakiza—Keretse impongano itanzwe, naho ubundi inyokomuntu yose igomba kurimbuka—Itegeko ryuzuye rya Mose ryerekana igitambo cy’Umwana w’Imana—Umugambi uhoraho w’ugucungura ushingiye k’ukwizera n’ukwihana—Nimusengere imigisha y’umubiri n’iya roho—Ubu buzima ni igihe ku bantu cyo kwitegurira guhura n’Imana—Musohoze agakiza kanyu mutinya imbere y’Imana. Ahagana 74 M.K.[/i]\n\n1 Kandi ubwo habayeho ko nyuma y’uko Aluma yari amaze kubabwira aya magambo yicaye hasi ku butaka, nuko Amuleki arahaguruka maze atangira kubigisha, avuga ati:\n\n2 Bavandimwe banjye, ndatekereza ko bidashoboka ko mukwiriye kuyoberwa iby’ibintu byavuzwe byerekeranye n’ukuza kwa Kristo, twigisha ko ari Umwana w’Imana; koko, nzi ko ibi bintu mwabyigishijwe by’igisagirane mbere yo kutwiyomoraho.\n\n3 Kandi nk’uko mwifuje ko umuvandimwe wanjye nkunda akwiriye kubamenyesha icyo mugomba gukora, kubera imibabaro yanyu; kandi akaba hari uko yababwiye ngo mutegure ibitekerezo byanyu; koko, kandi yabingingiye ukwizera n’ukwihangana—\n\n4 Koko, ndetse ko mukwiriye kugira ukwizera kwinshi ndetse nko gutera ijambo mu mitima yanyu, kugira ngo mushobore gukora igeragezwa ry’ubwiza bwaryo.\n\n5 Kandi twabonye ko ikibazo gikomeye kiri mu bitekerezo byanyu ari ukumenya niba ijambo riri mu Mwana w’Imana, cyangwa niba nta Kristo uzabaho.\n\n6 Ndetse mwabonye ko umuvandimwe wanjye yabagaragarije, mu bihe byinshi, ko ijambo riri muri Kristo ritanga agakiza.\n\n7 Umuvandimwe wanjye yibukije amagambo ya Zenosi, ko ugucungurwa kubonerwa mu Mwana w’Imana, ndetse bijyanye n’amagambo ya Zenoki; ndetse yibutse Mose, kugira ngo agaragaze ko ibi bintu ari iby’ukuri.\n\n8 None ubu, dore, ndabahamiriza ubwanjye ko ibi bintu ari iby’ukuri. Dore, ndababwira, ko nzi neza ko Kristo azaza mu bana b’abantu, kwishyiraho ibicumuro by’abantu be, kandi ko azahongerera ibyaha by’isi; kuko Nyagasani Imana yabivuze.\n\n9 Kuko ni ngombwa ko impongano igomba gutangwa; kuko bijyanye n’umugambi ukomeye w’Imana Ihoraho hagomba kubaho impongano itangwa, cyangwa se inyokomuntu yose ikarimbuka nta kabuza; koko, bose barinangiye; koko, bose baraguye kandi barazimiye, kandi bagomba kurimbuka keretse binyujijwe mu mpongano igomba gutangwa.\n\n10 Kuko ni ngombwa ko hazabaho igitambo gikomeye kandi cya nyuma; koko, si igitambo cy’umuntu, cyangwa icy’igikoko, cyangwa cy’ubwoko ubwo aribwo bwose bw’ibiguruka; kuko kitazaba igitambo cy’umuntu; ahubwo kigomba kuba igitambo kitagira kitagereranywa kandi gihoraho.\n\n11 Ubu nta muntu uwo ari we wese uriho ushobora gutamba amaraso ye bwite ngo azahongerere ibyaha by’undi. Ubu, niba umuntu yishe, mbese itegeko ryacu, ritabera, rizambura ubuzima umuvandimwe we? Ndababwira, Oya.\n\n12 Ariko itegeko risaba ubuzima bw’uwishe; kubera iyo mpamvu nta kintu na kimwe kidashyitse impongano irenze kamere cyari kuba gihagije ku ibyaha by’isi.\n\n13 Kubera iyo mpamvu ni ngombwa ko hazabaho igitambo gikomeye kandi cya nyuma, kandi bityo hazabaho, cyangwa ni ngombwa ko hazabaho, ihagarikwa ry’imena ry’amaraso; noneho itegeko rya Mose rikazuzuzwa, koko, rizuzuzwa ryose, buri nyuguti n’umutwe, kandi nta na rimwe rizaba ryaravanywemo.\n\n14 Kandi dore, iki nicyo gisobanuro cyuzuye cy’itegeko, buri kintu cyose cyerekeza kuri icyo gitambo gikomeye kandi cya nyuma; kandi icyo gitambo gikomeye kandi cya nyuma kizaba Umwana w’Imana, koko, kirenze kamere kandi gihoraho.\n\n15 Nuko bityo azazanire agakiza abazemera bose izina rye; iyi ikaba ari yo mpamvu y’iki gitambo cya nyuma, kugira urura rw’impuhwe, rurusha imbaraga ubutabera, kandi kizaniye abantu ubushobozi kugira ngo bashobore kugira ukwizera ngo bihane.\n\n16 Kandi uko niko impuhwe zishobora gusubiza ibisabwa n’ubutabera, kandi zikabigotera mu maboko y’ubusugire, mu gihe udakoresha ukwizera ngo yihane arebwa n’itegeko ryose ry’ibisabwa n’ubutabera; kubera iyo mpamvu byonyine ufite ukwizera ngo yihane arebwa n’umugambi ukomeye kandi uhoraho w’ugucungurwa.\n\n17 Kubera iyo mpamvu ndifuza ko Imana ibaha, bavandimwe banjye, gushobora gutangira gukoresha ukwizera kwanyu ngo mwihane, ku buryo mutangira gutakambira izina ryayo ritagatifu, kugira ngo izabagirire impuhwe;\n\n18 Koko, nimuyitakambire kubw’impuhwe; kuko afite imbaraga zo gukiza.\n\n19 Koko, nimwiyoroshye, kandi mukomeze kuyisenga.\n\n20 Nimuyitakambire igihe muri mu mirima yanyu, koko, kubw’imikumbi yanyu.\n\n21 Nimuyiririre mu mazu yanyu, koko, kubw’urugo rwanyu rwose, haba mu gitondo, ku manywa y’ihangu, na nimugoroba.\n\n22 Koko, nimuyitakambire ivaneho ububasha bw’abanzi banyu.\n\n23 Koko, nimuyitakambire ivaneho sekibi, ari yo mwanzi w’ubukiranutsi bwose.\n\n24 Nimuyitakambire kubw’ibihingwa byo mu mirima yanyu, kugira ngo mushobore gutunganirwa kubera byo.\n\n25 Nimutakambe kubw’imikumbi yo mu bikingi byanyu, kugira ngo ishobore kwiyongera.\n\n26 Ariko ibi si ibyo gusa; mugomba gufungurira roho zanyu mu byumba byanyu musengeramo, n’ahantu hose hanyu hihishe, no mu gasi kanyu.\n\n27 Koko, kandi igihe cyose mudatakambiye Nyagasani, mureke imitima yanyu yuzure, imwiyegurire mu isengesho ry’ubudahwema kubw’imibereho myiza yanyu, ndetse kubw’imibereho myiza y’ababakikije.\n\n28 Kandi ubu dore, bavandimwe banjye bakundwa, ndababwira, ntimutekereze ko ari ibi gusa; kuko nyuma y’uko mwakoze ibi bintu byose, nimwigizayo abakene, n’abambaye ubusa, kandi ntimusure abarwaye n’abababaye, kandi ngo mugatange ku byo mutunze, niba mwarabikoreye abakene—Ndababwira, niba mudakora icyo aricyo cyose cy’ibi bintu, dore, isengesho ryanyu ni impfabusa, kandi ntacyo rimaze, kandi muri nk’indyarya zihakana ukwizera.\n\n29 Kubera iyo mpamvu, niba mutibuka kugira urukundo nyarwo, muri nk’inkamba, abacuzi bajugunya, (kubera ko idafite akamaro) maze ikaribatirwa munsi y’ibirenge by’abantu.\n\n30 Kandi ubu, bavandimwe banjye, nashakaga ko, nyuma y’uko mwabonye abahamya benshi cyane, kubera ko babonye ko ibyanditswe bitagatifu bihamya iby’ibi bintu, nimutangire maze mwere urubuto rw’ukwihana.\n\n31 Koko, nashakaga ko mwatangira maze ntimwinangire imitima yanyu ukundi; kuko dore, iki ni igihe n’umunsi w’agakiza kawe; kandi kubera iyo mpamvu, nimuzihana kandi ntimunangire imitima yanyu, ako kanya umugambi ukomeye w’ugucungurwa uzabagezwaho.\n\n32 Kuko dore, ubu buzima ni igihe ku bantu cyo kwitegurira guhura n’Imana; koko, dore umunsi w’ubu buzima ni umunsi ku bantu wo gukora imirimo yabo.\n\n33 None ubu, nk’uko nababwiye mbere, nk’uko mwari mufite abahamya benshi cyane, kubera iyo mpamvu, ndabingingira ko mutasubika umunsi w’ukwihana kwanyu kugeza ku iherezo; kuko nyuma y’uyu munsi w’ubuzima, twaherewe kwitegura kubaho ubuziraherezo, dore, nitudatunganya igihe cyacu muri ubu buzima, noneho hazaza ijoro ry’umwijima ridashobora gukorerwamo umurimo uwo ari wo wose.\n\n34 Ntushobora kuvuga, igihe ugeze mu bihe biteye ubwoba, ngo nzihana, kugira ngo nzasubire ku Mana yanjye. Oya, ntimushobora kuvuga ibi; kuko ya roho nyine ifite imibiri yanyu igihe muvuye muri ubu buzima, iyo roho nyine izagira ububasha bwo kwigarurira umubiri wanyu muri iyo si ihoraho.\n\n35 Kuko dore, nimuba mwarasubitse umunsi w’ukwihana kwanyu ndetse kugeza ku rupfu, dore, muzaba mwarahindutse imbata za roho ya sekibi, kandi yarabashyizeho ikimenyetso cyayo; kubera iyo mpamvu, Roho wa Nyagasani, azaba yarabavuyemo, kandi adafite umwanya muri mwe, kandi sekibi afite ububasha bwose kuri mwe; kandi iyi niyo miterere ya nyuma y’abagome.\n\n36 Kandi ibi ndabizi, kubera ko Nyagasani yavuze ko adatura mu ngoro zidatagatifuye, ariko mu mitima y’abakiranutsi aturamo; koko, ndetse yavuze ko abakiranutsi bazicara mu bwami bwe, ntibajye hanze ukundi; ariko imyambaro yabo igomba kuba yarejejwe mu maraso ya Ntama.\n\n37 None ubu, bavandimwe banjye bakundwa, ndifuza ko mwazibuka ibi bintu, kandi ko mwakoresha agakiza kanyu mutinya imbere y’Imana, kandi ko mutazahakana ukundi ukuza kwa Kristo;\n\n38 Ko mutarwanya ukundi Roho Mutagatifu, ahubwo ko mwamwakira, kandi mukiyitirira izina rya Kristo; ko mwakwiyoroshya ndetse kugeza ku mukungugu, kandi mukaramiriza Imana, ahantu aho ariho hose mushobora kuba, muri roho no mu kuri; kandi ko mwabaho mutanga amashimwe buri munsi; kubera impuhwe nyinshi n’imigisha yabahaye.\n\n39 Koko, ndetse ndabingingira, bavandimwe banjye bakundwa, ko mwagira umwete wo gusenga ubudahwema, kugira ngo mutayobeshwa n’ibishuko bya sekibi, kugira ngo atabarusha imbaraga, kugira ngo mutazahinduka imbata ze ku munsi wa nyuma; kuko dore, nta kintu cyiza yabagororera.\n\n40 Kandi ubu bavandimwe banjye bakundwa, ndashaka kubingingira kugira ukwihangana, kandi mukihanganira uburyo bwose bw’imibabaro; kugira ngo mudatuka ababirukanye kubera ubukene bwanyu bukabije, hato mudahinduka abanyabyaha nka bo;\n\n41 Ahubwo ko mwagira ukwihangana, kandi mukihanganira iyo mibabaro, n’ibyiringiro bitajegajega ko umunsi umwe muzaruhuka imibabaro yanyu yose.\n\n", "alma 35": "[center][font_size=26]Igice cya 35[/font_size][/center]\n\n[i]Ukubwiriza ijambo kurimbura ubucakura bw’Abazoramu—Birukana abahindutse, noneho aba bifatanyije n’abantu ba Amoni muri Yerushoni—Aluma ashavura kubera ubugome bw’abantu. Ahagana 74 M.K.[/i]\n\n1 Ubwo habayeho ko nyuma y’uko Amuleki yari amaze kuvuga aya magambo, bivanye mu mbaga maze baza mu gihugu cya Yerushoni.\n\n2 Koko, n’abasigaye mu bavandimwe, nyuma y’uko bari bamaze kwigisha ijambo Abazoramu, nabo baje mu gihugu cya Yerushoni.\n\n3 Kandi habayeho ko nyuma igice cyamamaye cyane cy’Abazoramu cyari cyaragiye inama ku byerekeye amagambo yari yarababwirijwe, cyarakaye kubera ijambo, kuko ryarimbuye ubucakura bwabo; kubera iyo mpamvu ntibashatse kumvira ayo magambo.\n\n4 Nuko bohereza kandi bakoranyiriza hamwe mu gihugu hose abantu bose, maze bajya inama nabo ku byerekeye amagambo yari yaravuzwe.\n\n5 Ubwo abategetsi babo n’abatambyi babo n’abigisha babo ntibatumaga abantu bamenya ibyerekeye ibyo bifuzaga; kubera iyo mpamvu bamenye rwihishwa ibitekerezo by’abantu bose.\n\n6 Kandi habayeho ko nyuma y’uko bari bamaze kumenya ibitekerezo by’abantu bose, abari bashyigikiye amagambo yavuzwe na Aluma n’abavandimwe be birukanywe mu gihugu; kandi bari benshi; maze nabo baza mu gihugu cya Yerushoni.\n\n7 Kandi habayeho ko Aluma n’abavandimwe be babafashije.\n\n8 Ubwo abantu b’Abazoramu bari barakariye abantu ba Amoni bari muri Yerushoni, nuko umutegetsi mukuru w’Abazoramu, kubera ko yari umuntu w’umugome cyane, yatumyeho ku bantu ba Amoni kandi abasaba ko bagomba kwirukana mu gihugu cyabo abaje bose baturutse mu gihugu cyabo.\n\n9 Nuko abuka inabi y’ ibikangisho byinshi. Kandi ubwo abantu ba Amoni ntibatinye amagambo yabo; kubera iyo mpamvu ntibabirukanye, ahubwo bakiriye abakene bose b’Abazoramu baje babasanga; nuko barabagaburira, kandi barabambika, kandi babaha ubutaka nk’umurage wabo; maze babafasha bijyanye n’ibyifuzo byabo.\n\n10 Ubwo ibi byakongeje mu Bazoramu umujinya ku bantu ba Amoni, maze batangira kwivanga n’Abalamani ndetse no kubakongezamo umujinya kuri bo.\n\n11 Kandi bityo Abazoramu n’Abalamani batangiye gukora imyiteguro yo gushora intambara ku bantu ba Amoni, ndetse n’Abanefi.\n\n12 Kandi ni uko warangiye umwaka wa cumi na karindwi w’ingoma y’abacamanza ku bantu ba Nefi.\n\n13 Kandi abantu ba Amoni bavuye mu gihugu cya Yerushoni, maze baza mu gihugu cya Meleki, kandi baha umwanya mu gihugu cya Yerushoni ingabo z’Abanefi, kugira ngo bashobore kurwana n’ingabo z’Abalamani, n’ingabo z’Abazoramu; maze bityo hatangira intambara hagati y’Abalamani n’Abanefi, mu mwaka wa cumi n’umunani w’ingoma y’abacamanza; kandi nkuru y’intambara zabo izatangwa hano nyuma.\n\n14 Nuko Aluma na Amoni, n’abavandimwe babo, ndetse n’abahungu babiri ba Aluma basubira mu gihugu cya Zarahemula, nyuma yo kuba ibikoresho mu maboko y’Imana byo kumenyesha benshi mu Bazoramu ukwihana; kandi uko benshi bamenyeshwaga ukwihana birukanwaga mu gihugu cyabo; ariko bafite ibihugu by’umurage wabo mu gihugu cya Yerushoni, kandi bafashe intambara zo kwirwanirira ubwabo, n’abagore babo, n’abana babo, n’ibihugu byabo.\n\n15 Ubwo Aluma, kubera yari ababajwe n’ubukozi bw’ibibi by’abantu be, koko kubera intambara, n’imivu y’amaraso, n’amakimbirane yari ari muri bo, kandi kubera ko yari yaratangaje ijambo, cyangwa yaroherejwe gutangaza ijambo, mu bantu bose muri buri murwa; kandi kubera ko yari yarabonye ko imitima y’abantu yatangiye gukomera, kandi ko yatangiye kubabara kubera ukudakuka kw’ijambo, umutima we warashavuye bikabije.\n\n16 Kubera iyo mpamvu, yategetse ko abahungu be bagomba gukoranira hamwe, kugira ngo ashobore kubaha buri wese inshingano ye, itandukanye, ku byerekeye ibintu birebana n’ubukiranutsi. Kandi dufite inkuru y’amategeko ye, yabahaye bijyanye n’inyandiko ye bwite.\n\n", "alma 36": "Amategeko ya Aluma ku muhungu we Helamani.\n\nBiri mu bice 36 na 37.\n\n[center][font_size=26]Igice cya 36[/font_size][/center]\n\n[i]Aluma ahamiriza Helamani iby’uguhinduka kwe nyuma yo kubona umumarayika—Yanyuze mu bubabare bwa roho yaciriweho iteka; yatakambiye izina rya Yesu, kandi yabyawe n’Imana—Umunezero uryohereye wuzuye roho ye—Yabonye ibivunge by’abamarayika basingiza Imana—Abahindutse benshi basogongeye kandi babonye nk’ibyo yasogongeye kandi yabonye. Ahagana 74 M.K.[/i]\n\n1 Mwana wanjye, tega amatwi amagambo yanjye; kuko nkurahiriye, ko uko uzubahiriza amategeko y’Imana uzatunganirwa mu gihugu.\n\n2 Nifuza ko uzakora nk’uko nakoze, mu kwibuka ubucakara bw’abasogokuruza bacu; kuko bari mu buretwa, kandi nta n’umwe washoboraga kubagobotora keretse Imana ya Aburahamu, n’Imana ya Isaka, n’Imana ya Yakobo; kandi mu by’ukuri yabagobotoye mu mibabaro yabo.\n\n3 None ubu, O mwana wanjye Helamani, dore, uri mu busore bwawe, kandi kubera iyo mpamvu, ndakwingingira ko wumva amagambo yanjye kandi ukanyigiraho; kuko nzi ko abo aribo bose bazashyira icyizere cyabo mu Mana bazakomezwa mu bigeragezo byabo, no mu ngorane zabo, no mu mibabaro yabo, kandi bazazamurwa ku munsi wa nyuma.\n\n4 Kandi sinifuza ko utekereza ko mbizi ku bwanjye—atari mu buryo bw’isi ahubwo mu buryo bwa roho, atari mu buryo bw’ubwenge kamere ahubwo mu buryo bw’Imana.\n\n5 Ubu, dore, ndakubwira, iyo nari kuba ntaravutse ku Mana sinari kuba naramenye ibi bintu; ariko Imana, kubw’akanwa k’umumarayika mutagatifu wayo, yatumye ibi bintu mbimenyeshwa, atari uko nari mbikwiriye ubwanjye;\n\n6 Kuko nagendanye n’abahungu ba Mosaya, dushakisha kurimbura itorero ry’Imana; ariko dore, Imana yohereje umumarayika mutagatifu wayo kuduhagarika muri iyo nzira.\n\n7 Kandi dore, yatuvugishije, nk’aho ryari ijwi ry’inkuba, nuko isi yose ihindira umushyitsi munsi y’ibirenge byacu; maze twese tugwa ku butaka, kuko ubuhangange bwa Nyagasani bwatujeho.\n\n8 Ariko dore, ijwi ryarambwiye riti: Haguruka. Nuko ndahaguruka maze ndahagarara, maze mbona umumarayika.\n\n9 Nuko arambwira ati: Niba udashaka kwirimbura ubwawe, ntuzagerageze gusenya itorero ry’Imana ukundi.\n\n10 Kandi habayeho ko naguye ku butaka; kandi byabayeho ko mu gihe cy’iminsi itatu n’amajoro atatu ntashoboraga kubumbura umunwa wanjye, nta n’ubwo nakoreshaga ingingo zanjye.\n\n11 Kandi umumarayika yambwiye ibintu birenzeho, byumviswe n’abavandimwe banjye, ariko njye sinabyumvise; kuko ubwo numvaga amagambo—Niba udashaka kwirimbura ubwawe, ntuzagerageze gusenya itorero ry’Imana ukundi—nakubiswe na bwa bwoba bukomeye n’akumiro ngo hato wenda ndarimbuka, ku buryo naguye ku butaka nuko sinongera kumva ukundi.\n\n12 Ariko nashegeshwe n’agashinyaguro gahoraho, kuko roho yanjye yashenguwe ku rwego rukomeye cyane kandi ishegeshwa n’ibyaha byanjye byose.\n\n13 Koko, nibutse ibyaha byanjye byose n’ubukozi bw’ibibi, nagaraguwemo n’ububabare bw’ikuzimu; koko, nabonye ko nari narigometse ku Mana yanjye, kandi ko ntari narubahirije amategeko matagatifu yayo.\n\n14 Koko, kandi nari narahohoteye benshi mu bana bayo, cyangwa se narabayobeje kugeza ku irimbukiro; koko, kandi muri make ubukozi bw’ibibi bwanjye bwari bukomeye cyane, ku buryo igitekerezo cyonyine cyo kuza imbere y’Imana cyashegeshaga roho yanjye n’icyoba kitavugwa.\n\n15 O, natekereje, ko nashoboraga kuvanwaho maze nkazima haba roho haba n’umubiri, kugira ngo ntashobora kuzanwa guhagarara imbere y’Imana yanjye, ngo ncirwe urubanza rw’ibikorwa byanjye.\n\n16 Kandi ubwo, mu gihe cy’iminsi itatu n’amajoro atatu nashegeshwe, ndetse n’imibabaro ya roho yaciriweho iteka.\n\n17 Kandi habayeho ko uko nashegeshwaga gutyo n’agashinyaguro, mu gihe nashengurwaga n’ukuzirikana ibyaha byanjye byinshi, dore, nibutse kandi ko numvise data ahanurira abantu ibyerekeye ukuza kw’uwitwa Yesu Kristo, Umwana w’Imana, wo guhongera ibyaha by’isi.\n\n18 Ubwo, uko ubwenge bwanjye bwibandaga kuri iki gitekerezo, natakambiye mu mutima wanjye: O Yesu, wowe Mwana w’Imana, ngirira impuhwe, ndi mu ndurwe irura, kandi ngoswe n’iminyururu y’urupfu idashira.\n\n19 Kandi ubwo, dore, mu gihe natekerezaga ibi, sinashoboye kwongera kwibuka ububabare bwanjye ukundi; koko, sinongeye gushengurwa n’ukuzirikana ibyaha byanjye ukundi.\n\n20 Kandi O, mbega umunezero, kandi mbega urumuri rutangaje nabonye; koko, roho yanjye yuzuye umunezero uhebuje nk’uko ububabare bwanjye bwari umeze!\n\n21 Koko, ndakubwira, mwana wanjye, ko nta kintu icyo aricyo cyose cyashoboraga kubaho gihebuje cyane kandi kirura cyane nk’uko ububabare bwanjye bwari bumeze. Koko, kandi byongeye ndakubwira, mwana wanjye, ko ku rundi ruhande, ntihashobora kubaho ikintu icyo aricyo cyose gihebuje cyane kandi kiryohereye nk’uko umunezero wanjye wari umeze.\n\n22 Koko, natekereje ko nabonye, ndetse nk’uko sogokuruza Lehi yabibonye, Imana yicaye ku ntebe yayo y’ubwami, ikikijwe n’ibivunge bitabarika by’abamarayika, bameze nk’aho baririmba kandi basingiza Imana yabo; koko, kandi roho yanjye yifuje kuhaguma.\n\n23 Ariko dore, ingingo zanjye zongeye guhabwa imbaraga, nuko mpagarara ku maguru yanjye, maze ngaragariza abantu ko namaze kubyarwa n’Imana.\n\n24 Koko, kandi uhereye icyo gihe ndetse kugeza magingo aya, nakoze ubudacogora, kugira ngo nshobore kuzana roho ngo zihane; kugira ngo nshobore kuzizana ngo zisogongere ku munezero uhebuje nasogongeyeho; kugira ngo zishobore nazo kubyarwa n’Imana, kandi zuzuzwe Roho Mutagatifu.\n\n25 Koko, none ubu dore, O mwana wanjye, Nyagasani ampa umunezero ukomeye bihebuje mu rubuto rw’imirimo yanjye;\n\n26 Kuko kubera ijambo yampaye, dore, benshi babyawe n’Imana, kandi basogongeye nk’uko nasogongeye, kandi babonye amaso ku yandi nk’uko nabibonye; kubera iyo mpamvu bazi iby’ibi bintu navuze, nk’uko mbizi; kandi ubumenyi mfite bwavuye ku Mana.\n\n27 Kandi narashyigikiwe mu bigeragezo n’imidugararo ya buri bwoko, koko, no mu buryo bwose bw’imibabaro; koko, Imana yangobotoye mu nzu y’imbohe n’iminyururu, n’urupfu; koko, nshyira icyizere cyanjye muri yo, kandi izagumya ingobotore.\n\n28 Kandi nzi ko izampagurutsa ku munsi wa nyuma, kugira ngo mbane nayo mu ikuzo; koko, kandi nzayisingize ubuziraherezo, kuko yavanye abasogokuruza bacu muri Egiputa, kandi ikamirira Abanyegiputa mu Nyanja Itukura; maze ikabayoboza ububasha bwayo mu gihugu cy’isezerano; koko, kandi yabagobotoye mu buretwa n’ubucakara rimwe na rimwe.\n\n29 Koko, ndetse yavanye abasogokuruza bacu mu gihugu cya Yerusalemu; ndetse, kubw’ububasha bwayo budashira, yabagobotoye mu buretwa n’ubucakara, rimwe na rimwe ndetse kugeza uyu munsi; kandi mporana iteka urwibutso rw’ubucakara bwabo; koko, kandi nawe ukwiriye, guhamana urwibutso rw’ubucakara bwabo nka njye.\n\n30 Ariko dore, mwana wanjye, si ibi gusa; kuko ukwiriye kumenya nk’uko mbizi, ko uko uzubahiriza amategeko y’Imana uzatunganirwa mu gihugu; ndetse ukwiriye kumenya, ko uko utazubahiriza amategeko y’Imana uzacibwa imbere yayo. kandi ibi ni ibijyanye n’ijambo ryayo.\n\n", "alma 37": "[center][font_size=26]Igice cya 37[/font_size][/center]\n\n[i]Ibisate by’umuringa n’ibindi byanditswe bitagatifu bisigasirwa kugira ngo bigeze roho ku gakiza—Abayeredi barishwe kubera ubugome bwabo—Indahiro z’ibanga zabo n’ibihango bigomba kwimirwa mu bantu—Jyisha inama Nyagasani mu bikorwa byawe byose—Nk’uko Liyahona yayoboye Abanefi, ni nako ijambo rya Kristo riyobora abantu ku bugingo buhoraho. Ahagana 74 M.K.[/i]\n\n1 Kandi ubu, mwana wanjye Helamani, ngutegetse ko ufata inyandiko nabikijwe;\n\n2 Ndetse nkutegetse ko ubika inyandiko y’aba bantu, ukurikije uko nabikoze, ku bisate bya Nefi, maze ubike ibi bintu byose bitagatifu nabitse, ndetse nk’uko nabibitse; kuko ni ukubera umugambi w’ubuhanga byabitswe.\n\n3 Kandi ibi bisate by’umuringa, birimo ibi byaharagaswe, biriho inyandiko z’ibyanditswe bitagatifu, zifite ibisekuruza by’abasogokuruza bacu, ndetse uhereye ku ntangiriro—\n\n4 Dore byahanuwe n’abasogokuruza bacu, ko bigomba kubikwa kandi bigahererekanywa biva ku gisekuruza bijya ku kindi, nuko bikabikwa kandi bigasigasirwa n’ukuboko kwa Nyagasani kugeza bigeze kuri buri bwoko, umuryango, ururimi, n’abantu, kugira ngo bazamenye iby’amayobera abirimo.\n\n5 Kandi ubu dore, nibibikwa bigomba guhamana ukubengerana kwabyo; koko, kandi bizahamana ukubengerana kwabyo; koko, ndetse bizabengerana ibisate byose biriho inyandiko ntagatifu.\n\n6 Ubu ushobora gukeka ko ibi ari ubupfapfa bundimo; ariko dore ndakubwira, ko kubw’ibintu bitoya kandi byoroheje ibintu bikomeye birakorwa; kandi inzira zoroheje inshuro nyinshi zijijisha abahanga.\n\n7 Kandi Nyagasani Imana agira inzira zo kuzuza imigambi ye ikomeye kandi ihoraho; kandi mu nzira ntoya cyane Nyagasani ajijisha abahanga kandi akazanira agakiza roho nyinshi.\n\n8 Kandi ubu, byabaye kugeza ubu ubushishozi bw’Imana ko ibi bintu bigomba gusigasirwa; kuko dore, byaguye ukuzirikana kw’aba bantu, koko, kandi byemeje benshi iby’amakosa y’inzira zabo, nuko bibazanira ubumenyi bw’Imana yabo bwabaviriyemo agakiza ka roho zabo.\n\n9 Koko, ndakubwira, hatabayeho ibi bintu izi nyandiko zifite, biri kuri ibi bisate, Amoni n’abavandimwe be ntibaba barashoboye kwemeza ibihumbi byinshi by’Abalamani gakondo zidakwiriye z’abasogokuruza babo; koko, izi nyandiko n’amagambo yabo byabazaniye ukwihana; bisobanura ko, byabazaniye ubumenyi bwa Nyagasani Imana yabo, kandi banezererwa muri Yesu Kristo Umucunguzi wabo.\n\n10 None mbese ni nde uzi ahubwo ko batazaba uburyo bwo kuzana ibihumbi byinshi muri bo, koko, ndetse ibihumbi byinshi by’abavandimwe bacu bashinze amajosi, Abanefi, barimo ubu kunangirira imitima yabo mu cyaha n’ubukozi bw’ibibi, ku bumenyi bw’Umucunguzi wabo?\n\n11 Ubu aya mayobera ntabwo ndayamenyeshwa byuzuye; kubera iyo mpamvu ndifashe.\n\n12 Kandi birahagije ko mvuga gusa ko bisigasiwe kubera impamvu y’ubuhanga, iyo mpamvu ikaba izwi n’Imana; kuko itugira inama mu buhanga ku mirimo yayo yose kandi utuyira twayo turagororotse, kandi inzira yayo ni uruhererekane rumwe ruhoraho.\n\n13 O ibuka, ibuka, mwana wanjye Helamani, uburyo amategeko y’Imana ari ndakuka. Kandi iravuga iti: Nuzubahiriza amategeko yanjye uzatunganirwa mu gihugu—ariko nutubahiriza amategeko yayo uzacibwa mu maso yayo.\n\n14 Kandi ubu ibuka, mwana wanjye, ko Imana yakugiriye icyizere kuri ibi bintu, bitagatifu, byagumye kuba bitagatifu, ndetse izabirinda kandi izabisigasira kubw’umugambi w’ubushishozi uri muri yo, kugira ngo ishobore kugaragariza ububasha byayo ibisekuruza bizaza.\n\n15 None ubu dore, ndakubwira kubwa roho y’ubuhanuzi, ko nutubahiriza amategeko y’Imana, dore, ibi bintu bitagatifu bizakwamburwa kubw’ububasha bw’Imana, kandi uzarekurirwa Satani, kugira ngo igutumure nk’umurama mu muyaga.\n\n16 Ariko niwubahiriza amategeko y’Imana, kandi ugakoresha ibi bintu bitagatifu bijyanye n’uko Nyagasani abigutegeka, (kuko ugomba kwitabaza Nyagasani kubw’ibintu ibyo aribyo byose ugomba kubikoresha) dore, nta bubasha ku isi cyangwa ikuzimu bushobora kubikwambura, kuko Imana ari inyabubasha kubw’ukuzuzwa kw’amagambo yayo yose.\n\n17 Kuko izuzuza amasezerano yayo yose izaguha, kuko yujuje amasezerano yayo yahaye abasogokuruza bacu.\n\n18 Kuko yabasezeranyije ko izasigasira ibi bintu kubw’umugambi w’ubushishozi uri muri we, kugira ngo ashobore kugaragariza ububasha bwayo ibisekuruza by’ahazaza.\n\n19 None ubu dore, impamvu imwe yarujujwe, ndetse ukugarurwa kw’ibihumbi byinshi by’Abalamani ku bumenyi bw’ukuri; kandi yagaragarije ububasha bwayo muri bo, ndetse izagumya igaragaze ububasha bwayo muri bo ku bisekuruza by’ahazaza; kubera iyo mpamvu bizasigasirwa.\n\n20 Kubera iyo mpamvu ngutegetse, mwana wanjye Helamani, kuba umunyamwete mu kuzuza amagambo yanjye yose, kandi ko uba umunyamwete mu kubahiriza amategeko y’Imana nk’uko yanditswe.\n\n21 Kandi ubu, ndakubwira ibyerekeye ibyo bisate makumyabiri na bine, kugira ngo ubibike, kugira ngo amayobera n’imirimo y’umwijima, n’imirimo y’ibanga yabo, cyangwa imirimo y’ibanga y’abo bantu barimbuwe, ishobore kwerekwa aba bantu; koko, ubuhotozi bwabo, n’ubusahuzi, n’ubwambuzi bwabo bwose, n’ubugome bwabo bwose n’ibizira, byerekwe aba bantu; koko, kandi kugira ngo usigasire izi nsobanurandimi.\n\n22 Kuko dore, Nyagasani yabonye ko abantu be batangiye gukorera mu mwijima, koko, bakora ubuhotozi bwa rwihishwa n’ibizira; kubera iyo mpamvu Nyagasani yavuze ko, niba batihannye bazarimburwa ku isi.\n\n23 Kandi Nyagasani yaravuze ati: Nzategurira umugaragu wanjye Gazelemu, ibuye, rizamurikira umwijima ukaba umucyo, kugira ngo nshobore kwereka abantu banjye bankorera, ko nshobora kubereka imirimo y’abavandimwe babo, koko, imirimo y’ibanga yabo, imirimo yabo y’umwijima, n’ubugome bwabo n’amahano.\n\n24 None ubu, mwana wanjye, izi nsobanurandimi zari zarateguriwe ko ijambo ry’Imana ryashobora kuzuzwa, iryo yavuze igira ati:\n\n25 Nzavana mu mwijima nshyire ahabona imirimo ya rwishishwa yabo yose n’amahano yabo; kandi keretse bihannye naho ubundi nzabarimbura ku isi; kandi nzashyirira ku mugaragaro amabanga yabo yose n’amahano, kuri buri bwoko buzigarurira igihugu nyuma y’aha.\n\n26 None ubu, mwana wanjye, turabona ko batihannye; kubera iyo mpamvu bararimbuwe, nuko bityo ijambo ry’Imana riruzuzwa; koko, amahano yabo ya rwishishwa yavanywe mu mwijima, maze aratumenyeshwa.\n\n27 None ubu, mwana wanjye, ngutegetse ko wirinda indahiro zabo zose, n’ibihango byabo byose, n’amasezerano yabo mu mahano yabo y’ibanga; koko, n’ibimenyetso byabo byose n’ibitangaza byabo uzabirinde aba bantu, kugira ngo batabimenya, hato wenda bakazagwa mu mwijima na none maze bakarimburwa.\n\n28 Kuko dore, hari umuvumo kuri iki gihugu cyose, ko ukurimbuka kuzaza kuri abo bakozi bose b’umwijima, bijyanye n’ububasha bw’Imana, ubwo bazaba bahiye byuzuye; kubera iyo mpamvu ndifuza ko aba bantu batarimburwa.\n\n29 Kubera iyo mpamvu uzarinde aba bantu iyi migambi y’indahiro zabo n’ibihango, maze gusa ubugome bwabo n’ubwicanyi bwabo n’amahano yabo uzabibamenyeshe; kandi uzabigishe kwanga ubugome nk’ubwo n’amahano n’ubwicanyi; ndetse uzabigishe ko aba bantu barimbuwe kubera ubugome bwabo n’amahano n’ubwicanyi bwabo.\n\n30 Kuko dore, bishe abahanuzi bose ba Nyagasani baje muri bo kubatangariza ibyerekeye ubukozi bw’ibibi bwabo; n’amaraso y’abo bishe atabariza Nyagasani Imana yabo uguhorerwa ku bari abishi babo; kandi bityo imanza z’Imana zaje kuri aba bakozi b’umwijima n’udutsiko tw’ibanga.\n\n31 Koko, kandi havumwe igihugu ubuziraherezo n’iteka ryose kubw’abakozi b’umwijima n’udutsiko tw’ibanga, ndetse kugeza ku irimbuka, keretse bihannye mbere y’uko bazaba bahiye neza.\n\n32 None ubu, mwana wanjye, ibuka amagambo nakubwiye; ntuzagire icyizere cy’iyo migambi ya rwishishwa kuri aba bantu, ahubwo uzabigishe urwango rudashira ku cyaha n’ubukozi bw’ibibi.\n\n33 Ubigishe ukwihana, n’ukwizera Nyagasani Yesu Kristo; ubigishe kwiyoroshya no kuba abagwaneza no kwicisha bugufi mu mutima; ubigishe guhangana na buri gishuko cya sekibi, hamwe n’ukwizera kwabo muri Nyagasani Yesu Kristo.\n\n34 Ubigishe kutagira na rimwe ubwoba bw’imirimo myiza, ahubwo bakaba abagwaneza n’abicisha bugufi mu mutima; kuko abo bazabona iruhukiro rya roho zabo.\n\n35 O, ibuka, mwana wanjye, kandi wige ubushishozi mu busore bwawe; koko, wige mu busore bwawe kubahiriza amategeko y’Imana.\n\n36 Koko, kandi utakambire Imana kugira ngo witunge; koko, reka ibikorwa byawe byose bibeho kubwa Nyagasani; kandi aho ujya hose ureke bibeho muri Nyagasani; koko, ureke ibitekerezo byawe byose byerekezwe kuri Nyagasani; koko, reka urukundo rw’umutima wawe rushyirwe kuri Nyagasani iteka ryose.\n\n37 Jyisha inama Nyagasani mu bikorwa byawe byose, kandi azakuyobora ku cyiza; koko, mu gihe uryame nijoro uryame muri Nyagasani, kugira ngo ashobore kukureberera mu bitotsi byawe; kandi igihe ubyutse mu gitondo reka umutima wawe wuzure amashimwe ku Mana; kandi nukora ibi bintu, uzazamurwa ku munsi wa nyuma.\n\n38 Kandi ubu, mwana wanjye, mfite icyo kuvuga ku byerekeye ikintu abasogokuruza bacu bita umwiburungushure, cyangwa nyobozi—cyangwa abasogokuruza bacu bise Liyahona, bivuga, bisobanuwe, indangacyerekezo; kandi Nyagasani niwe wayiteguye.\n\n39 Kandi dore, nta muntu uwo ari we wese washobora gukora bijyanye n’uburyo bw’imikorere ihambaye nk’iyi. Kandi dore, wari warateguriwe kwereka abasogokuruza bacu inzira bagombaga kunyuramo mu gasi.\n\n40 Kandi wabakoreraga bijyanye n’ukwizera kwabo mu Mana; kubera iyo mpamvu, iyo bagiraga ukwizera kwo kwemera ko Imana yashoboraga gutegeka ko izo nshinge zakwerekana inzira banyuramo, dore, byarakorwaga; kubera iyo mpamvu babonye iki gitangaza, ndetse n’ibindi bitangaza byinshi byakozwe n’ububasha bw’Imana, umunsi ku wundi.\n\n41 Nyamara, kubera ko ibyo bitangaza byakozwe kubw’uburyo butoya byaberetse imirimo itangaje. Bari abanebwe, kandi bibagirwa gukoresha ukwizera kwabo n’umwete nuko noneho iyo mirimo itangaje irahagarara, maze bajya mbere mu rugendo rwabo;\n\n42 Kubera iyo mpamvu, batinze mu gasi, cyangwa ntibanyuze mu nzira y’ubusamo, nuko bababazwa n’inzara n’inyota, kubera ibicumuro byabo.\n\n43 None ubu, mwana wanjye, ndifuza ko wasobanukirwa ko ibi bintu bidafite amarenga; kuko uko abasogokuruza bacu bari abanebwe mu kwitondera iyi ndangacyerekezo (kandi ibi bintu byarafatikaga) ntibatunganiwe; ndetse ni nk’uko biri ku bintu bya roho.\n\n44 Kuko dore, biroroshye kwitondera ijambo rya Kristo, rizabereka inzira y’ubusamo ku byishimo bihoraho, nk’uko byari ku basogokuruza bacu kwitondera iyi ndangacyerekezo, yaberekaga inzira y’ubusamo igana mu gihugu cy’isezerano.\n\n45 None ubu mvuga, mbese ntaharimo ikimenyetso muri iki kintu? Kuko nibyo nk’uko mu by’ukuri uko iyi nyobozi yazanye abasogokuruza bacu, bakurikira inzira yayo, bagana mu gihugu cyabasezeranyijwe, niko amagambo ya Kristo, nidukurikira imibereho yabo, azatwambutsa iki ikibaya cy’ishavu atugeze mu gihugu cy’isezerano cyiza cyane.\n\n46 O mwana wanjye, ntuzatume tuba abanebwe kubera ukworoha kw’inzira; kuko ni uko byabaye ku basagokuruza bacu; kuko ni uko yabateguriwe, kugira ngo nibashobora kuyirangamira bazashobore kubaho; ndetse ni uko natwe bimeze. Inzira irateguye, kandi nituyirangamira dushobora kuzabaho iteka ryose.\n\n47 Kandi ubu, mwana wanjye, reba ko ufashe neza ibi ibintu bitagatifu, koko, reba ko urangamiye Imana maze ubeho. Sanga aba bantu maze utangaze ijambo, kandi ushire amanga. Mwana wanjye, urabeho.\n\n", "alma 38": "Amategeko ya Aluma ku muhungu we Shibuloni.\n\nBiri mu gice cya 38.\n\n[center][font_size=26]Igice cya 38[/font_size][/center]\n\n[i]Shibuloni yaratotejwe kubera ubukiranutsi—Agakiza kari muri Kristo, ari we bugingo n’urumuri rw’isi—Mucubye amarari yanyu yose. Ahagana 74 M.K.[/i]\n\n1 Mwana wanjye, tega ugutwi amagambo yanjye, kuko ndakubwira, ndetse nk’uko nabwiye Helamani, ko uko uzubahiriza amategeko y’Imana niko uzatunganirwa mu gihugu; kandi uko utazubahiriza amategeko y’Imana niko uzacibwa mu maso hayo.\n\n2 None ubu, mwana wanjye, nizeye ko nzagira umunezero ukomeye muri wowe, kubera ugushikama kwawe n’ubudahemuka bwawe ku Mana; kuko nk’uko watangiye mu busore bwawe kurangamira Nyagasani Imana yawe, ndetse niko niringiye ko uzakomeza mu kubahiriza amategeko yayo; kuko hahirwa uzihangana kugeza ku ndunduro.\n\n3 Ndakubwira, mwana wanjye, ko nari nsanzwe mfite umunezero ukomeye muri wowe, kubera ubudahemuka bwawe n’umwete wawe, n’ukwihangana kwawe n’ukwiyumanganya bwawe mu bantu b’Abazoramu.\n\n4 Kuko nzi ko wari uboshywe; koko, ndetse nzi ko watewe amabuye kubw’ijambo; kandi wikoreye ibi bintu byose n’ukwihangana kubera ko Nyagasani yari hamwe nawe; none ubu wamenye ko Nyagasani yakugobotoye.\n\n5 None ubu mwana wanjye, Shibuloni, ndifuza ko wibuka, ko uko uzashyira icyizere cyawe mu Mana ndetse ni nako uzagobotorwa ibigeragezo byawe, n’imidugararo yawe, n’imibabaro yawe, kandi uzazamurwa ku munsi wa nyuma.\n\n6 Ubu, mwana wanjye, sinifuza ko utekereza ko nzi ibi bintu ku bwanjye, ahubwo ni Roho w’Imana uri muri njye utuma menyeshwa ibi bintu; kuko iyo mba ntarabyawe n’Imana sinari kuba naramenye ibi bintu.\n\n7 Ariko dore, Nyagasani mu mpuhwe ze zikomeye yohereje umumarayika we kuntangariza ko ngomba guhagarika umurimo wo kurimbura abantu be; koko, kandi nabonye umumarayika amaso ku yandi, nuko aramvugisha, kandi ijwi rye ryari nk’inkuba, nuko ihindisha umushyitsi isi yose.\n\n8 Kandi habayeho ko nabaye iminsi itatu n’amajoro atatu mu bubabare bushaririye cyane n’igishyika cya roho; kandi nta na rimwe, kugeza aho natakambiye Nyagasani Yesu Kristo kubw’impuhwe, nari narahawe ukubabarirwa ibyaha byanjye. Ariko dore, naramutakambiye kandi nabonye amahoro ya roho yanjye.\n\n9 None ubu, mwana wanjye, nakubwiye ibi kugira ngo ushobore kubona ubushishozi, kugira ngo ushobore kumenyeraho ko nta yindi nzira cyangwa uburyo buriho umuntu yakirizwamo, keretse gusa muri kandi binyuze muri Kristo. Dore, niwe bugingo n’urumuri rw’isi. Dore, niwe jambo ry’ukuri n’ubukiranutsi.\n\n10 None ubu, uko watangiye kwigisha ijambo ndetse ni uko nifuza ko wazakomeza kwigisha; kandi ndifuza ko waba umunyamwete kandi ujye ushyira mu gaciro mu bintu byose.\n\n11 Reba ko utazamuwe mu bwibone; koko, reba ko utiratira mu bushishozi bwawe bwite, cyangwa imbaraga zawe nyinshi.\n\n12 Shira amanga, ariko nta kwisumbukuruza; ndetse urebe ko wacubya amarari yawe, kugira ngo ushobore kuzuzwa urukundo; urebe ko wakwirinda ubunebwe.\n\n13 Ntugasenge nk’uko Abazoramu babikora, kuko wabonye ko basenga kugira ngo bumvwe n’abantu, kandi basingizwe kubera ubwenge bwabo.\n\n14 Ntukavuge ngo: O Mana, ndagushimira ko turuta abavandimwe bacu; ahubwo vuga uti: O Nyagasani, babarira inenge zanjye, kandi wibuke abavandimwe banjye mu mpuhwe—koko, emera inenge zawe imbere y’Imana mu bihe byose.\n\n15 None ndifuza ngo Nyagasani azahe umugisha roho yawe, kandi akwakire ku munsi wa nyuma mu bwami bwe, kugira ngo wicare mu mahoro. Ubu genda, mwana wanjye, maze wigishe ijambo aba bantu. Shira amanga. Mwana wanjye, urabeho.\n\n", "alma 39": "Amategeko ya Aluma ku muhungu we Koriyantoni.\n\nBiri mu bice 39 kugeza 42.\n\n[center][font_size=26]Igice cya 39[/font_size][/center]\n\n[i]Icyaha cy’ubusambanyini ikizira—Icyaha cya Koriyantoni cyabujije Abazoramu kwakira ijambo—Incungu ya Kristo igera inyuma mu gukiza indahemuka zatubanjirije. Ahagana 74 M.K.[/i]\n\n1 Kandi ubu, mwana wanjye, hari icyo mfite cyo kukubwira kiruta ibyo nabwiye umuvandimwe wawe; kuko dore, ntiwabonye se ugushikama kw’umuvandimwe wawe, ubudahemuka bwe, n’umwete we mu kubahiriza amategeko y’Imana? Dore, ntiyaguhaye se urugero rwiza?\n\n2 Kuko ntiwagize ubwitonzi bwinshi ku magambo yanjye nk’uko umuvandimwe wawe yabikoze, mu bantu b’Abazoramu. Ubu ibi nibyo mpfa nawe; wakomeje kwiratana imbaraga zawe n’ubwenge bwawe.\n\n3 Kandi ibi si ibyo gusa, mwana wanjye. Wakoze ibyanteye intimba; kuko waretse umurimo, maze ujya mu gihugu cya Sironi mu mbibi z’Abalamani, ukurikiye malaya Izabela.\n\n4 Koko, yigabije imitima ya benshi; ariko ibi ntibyari urwitwazo kuri wowe, mwana wanjye. Uba warakoze umurimo wari waragiriwemo icyizere.\n\n5 Ntuzi se, mwana wanjye, ko ibi bintu ari ikizira mu maso ya Nyagasani; koko, kizira kuruta ibyaha byose uretse imenwa ry’amaraso y’inzirakarengane cyangwa guhakana Roho Mutagatifu?\n\n6 Kuko dore, niba uhakana Roho Mutagatifu mu gihe yari agifite umwanya muri wowe, kandi ubizi ko umuhakana, dore, iki ni icyaha kitababarirwa; koko, kandi uwo ari we wese wica anyuranyije n’urumuri n’ubumenyi bw’Imana, ntibyoroshye kuri we kubona imbabazi; koko, ndakubwira, mwana wanjye, ko bitoroshye kuri we kubona imbabazi.\n\n7 None ubu, mwana wanjye, ndasaba Imana ko wakabaye utarakoze ubugizi bwa nabi bukomeye gutyo. Ntabwo nari kwibanda ku byaha byawe, kugira ngo nshengure roho yawe, iyo biba atari kubw’ neza yawe.\n\n8 Ariko dore, ntushobora guhisha Imana ibyaha byawe; kandi keretse niwihana naho ubundi bizahagarara nk’ubuhamya bugushinja ku munsi wa nyuma.\n\n9 Ubu, mwana wanjye, ndifuza ko wakwihana kandi ukazibukira ibyaha byawe, maze ntiwongere gukurikira ukundi irari ry’amaso yawe, ahubwo ukiyibagirwa muri ibi bintu byose; kuko keretse ukoze ibi ushoboye naho ubundi nta buryo waragwamo ubwami bw’Imana. O, ibuka, kandi ubyiyemeze, maze wiyibagirwe muri ibi bintu.\n\n10 Kandi ngutegetse kubyiyemeza kugira ngo ujye inama na bakuru bawe mu mishinga yanyu; kuko dore, uri mu busore bwawe, kandi ukeneye kugaburirwa na bakuru bawe. Kandi witondere inama yabo.\n\n11 Ntuzemere ubwawe kujyanwa kure n’ikintu icyo aricyo cyose cy’amanjwe cyangwa cy’ubupfapfa; ntuzemerere sekibi kongera kujyana umutima wawe inyuma ya za maraya z’ingome. Dore, O mwana wanjye, mbega ubukozi bw’ibibi wazaniye Abazoramu; kuko igihe babonaga imyitwarire yawe ntibari kubasha kwemera amagambo yanjye.\n\n12 None ubu Roho wa Nyagasani arambwira ati: Tegeka abana bawe gukora icyiza, hato batazayobereza imitima y’abantu benshi ku irimbuka; kubera iyo mpamvu ngutegetse, mwana wanjye, mu gutinya Imana, kugira ngo wirinde ubukozi bw’ibibi bwawe;\n\n13 Ko uhindukirira Nyagasani n’ubwenge bwawe bwose, ubushobozi, n’imbaraga; ko utongera kuyobya imitima y’abantu ukundi ngo bakore kigome; ahubwo uyigarure, maze umenyekanishe amafuti yawe n’ibidakwiriye wakoze.\n\n14 Ntushakishe ubutunzi cyangwa ibintu by’imfabusa by’iyi si; kuko dore, ntushobora kuzajyana nabyo.\n\n15 None ubu, mwana wanjye, hari icyo nifuza kukubwira cyerekeye ukuza kwa Kristo. Dore, ndakubwira, ko ari we mu by’ukuri uzaza gukuraho ibyaha by’isi; koko, aje gutangariza abantu be ubutumwa bwiza bw’agakiza.\n\n16 Kandi ubu, mwana wanjye, uyu wari umurimo wari warahamagariwe, gutangariza ubu butumwa bwiza aba bantu, gutegura ubwenge bwabo; cyangwa se kugira ngo agakiza kabagereho, kugira ngo bashobore gutegurira ubwenge bw’abana babo kwumva ijambo mu gihe cy’ukuza kwe.\n\n17 None ubu hari ukuntu nzorohereza ubwenge bwawe kuri iyi mpamvu. Dore, uribaza impamvu ibi bintu byamenyekanye mbere cyane. Dore, ndakubwira, mbese roho muri iki gihe ntifite agaciro kamwe ku Mana nka roho izabaho mu gihe cy’ukuza kwe?\n\n18 Si ngombwa se ko umugambi w’ugucungurwa wamenyeshwa aba bantu kimwe n’abana babo?\n\n19 Ntibyoroheye se Nyagasani muri iki gihe kwohereza umumarayika we gutangaza ubu butumwa bwiza kuri twebwe no ku bana bacu, cyangwa se na nyuma y’igihe cy’ukuza kwe?\n\n", "alma 40": "[center][font_size=26]Igice cya 40[/font_size][/center]\n\n[i]Kristo atuma habaho umuzuko w’abantu bose—Abakiranutsi bapfuye bajya muri paradizo naho abagome bajya mu mwijima wo hanze gutegereza umunsi w’umuzuko wabo—Ibintu byose bizasubizwa mu miterere yabyo nyayo mu muzuko. Ahagana 74 M.K.[/i]\n\n1 Ubu mwana wanjye, hano hari ibirenzeho nifuza kukubwira; kuko mbona ko ubwenge bwawe bufite impungenge ku byerekeranye n’umuzuko w’abapfuye.\n\n2 Dore, ndakubwira, ko nta muzuko uriho—cyangwa, navuga, mu yandi magambo, ko uyu mubiri upfa utambaye ukudapfa, uyu ubora utambaye ukutabora—kugeza nyuma y’ukuza kwa Kristo.\n\n3 Dore, atumye habaho umuzuko w’abapfuye. Ariko dore, mwana wanjye, umuzuko nturabaho. Ubu, nguhishuriye iyobera; nyamara, hariho amayobera menshi abitswe, kugira ngo hatagira n’umwe uyamenya uretse Imana ubwayo. Ariko nkweretse ikintu kimwe nasabanye umwete Imana kugira ngo nshobore kumenya—ni ikirebana n’umuzuko.\n\n4 Dore, hariho igihe cyateganyijwe kugira ngo bose bazave mu bapfuye. Ubwo iki gihe kizagerera nta n’umwe ukizi; ariko Imana izi igihe cyateganyijwe.\n\n5 None, niba hazabaho igihe kimwe, cyangwa igihe cya kabiri, cyangwa igihe cya gatatu, kugira ngo abantu bazave mu bapfuye, ntacyo bitwaye; kuko Imana izi ibi bintu byose; kandi birampagije kumenya ko ibi ari byo bizabaho—ko hariho igihe cyateganyirijwe ko bose bazazuka mu bapfuye.\n\n6 Ubu hagomba kubaho umwanya hagati y’igihe cy’urupfu n’igihe cy’umuzuko.\n\n7 None ubu nifuzaga kubaza uko bigendekera roho z’abantu uhereye ku gihe cy’urupfu kugeza igihe cyateguriwe umuzuko?\n\n8 Ubu niba hariho ikirenze igihe kimwe cyateganyirijwe abantu kuzuka ntacyo bitwaye; kuko bose ntibapfira rimwe, kandi ibi ntacyo bitwaye; byose ni nk’umunsi umwe ku Mana, kandi igihe kibarwa gusa ku bantu.\n\n9 Kubera iyo mpamvu, hariho igihe cyateganyirijwe abantu kugira ngo bazazuke mu bapfuye; kandi hariho umwanya hagati y’igihe cy’urupfu n’umuzuko. None ubu, ku birebana n’uyu mwanya w’igihe, uko bigendekera roho z’abantu ni ikintu nabazanyije umwete Nyagasani kugira ngo nkimenye; none iki nicyo kintu nzi.\n\n10 Kandi ubwo igihe kije ubwo bose bazazuka, icyo gihe bazamenya ko Imana izi ibihe byose byateganyirijwe umuntu.\n\n11 Ubu, ku birebana n’imiterere ya roho hagati y’urupfu n’umuzuko—Dore, nabimenyeshejwe n’umumarayika, ko roho z’abantu bose, bakiva muri uyu mubiri upfa, koko, roho z’abantu bose, zaba nziza cyangwa mbi, zijyanwa iwabo kuri iyo Mana yabahaye ubuzima.\n\n12 Nuko noneho hakazabaho, ko roho z’abakiranutsi bakirwa mu miterere y’ibyishimo, aricyo cyitwa paradizo, imiterere y’iruhukiro, imiterere y’amahoro, aho bazaruhukira imidugararo yabo yose n’impungenge zose, n’ishavu.\n\n13 Maze bityo hazabaho, ko roho z’abagome, koko, babi—kuko dore, nta ruhare cyangwa igice cya Roho wa Nyagasani bafite; kuko dore, bahisemo imirimo mibi aho guhitamo imyiza; kubera iyo mpamvu roho wa sekibi yabinjiyemo, maze yigarurira inzu yabo—kandi aba bazaciribwa mu mwijima wo hanze; hazabayo amarira, n’imiborogo, n’ihekenya ry’amenyo, kandi ibi kubera ubukozi bw’ibibi bwabo bwite, bagirwe abacakara kubw’ugushaka kwa sekibi.\n\n14 Ubu iyi niyo miterere ya roho z’abagome, koko, mu mwijima, no mu imiterere iteye ubwoba, zitegereje zifite ubwoba umujinya w’inkazi w’uburakari bw’Imana kuri bo; bityo bagahama muri iyi miterere, kimwe n’abakiranutsi muri paradizo, kugeza igihe cy’umuzuko wabo.\n\n15 Ubu, hariho bamwe basobanukiwe ko iyi miterere y’ibyishimo n’imiterere y’agahinda gakabije ka roho, mbere y’umuzuko, wari umuzuko wa mbere. Koko, ndemera ko byakwitwa umuzuko, uguhaguruka kwa roho cyangwa ubugingo n’ugushyirwa kwabyo mu byishimo cyangwa agahinda gakabije, bijyanye n’amagambo yavuzwe.\n\n16 Kandi dore, byongeye kuvugwa, ko hariho umuzuko wa mbere, umuzuko w’ababayeho bose, cyangwa bariho, cyangwa bazabaho, kugeza ku muzuko wa Kristo mu bapfuye.\n\n17 Ubu, ntidutekereze ko uyu muzuko wa mbere, uvuzwe muri ubu buryo, ushobora kuba umuzuko wa za roho naho bazashyirwa mu byishimo cyangwa agahinda gakabije. Ntushobora gutekereza ko ibi aricyo bisobanura.\n\n18 Dore, ndakubwira, Oya; ahubwo bisobanura ugusubiranywa kwa roho n’umubiri, y’abo mu minsi ya Adamu kugeza ku muzuko wa Kristo.\n\n19 Ubu, niba roho n’imibiri y’abavuzwe bizasubiranyirizwa byose rimwe, abagome kimwe n’abakiranutsi, ntavuze; birahagije, ko mvuga ko bose bazazuka; cyangwa mu yandi magambo, umuzuko wabo uzabaho mbere y’umuzuko w’abapfuye nyuma y’umuzuko wa Kristo.\n\n20 Ubu, mwana wanjye, simvuga ko umuzuko wabo uzabaho ku muzuko wa Kristo; ariko dore, ndabivuga nk’igitekerezo cyanjye, ko roho n’imibiri bizasubiranywa, iy’abakiranutsi, ku muzuko wa Kristo, n’izamuka rye ajya mu ijuru.\n\n21 Ariko simvuze niba ari ku muzuko we cyangwa nyuma; ahubwo ndavuga ibi cyane, ko hariho umwanya hagati y’urupfu n’umuzuko w’umubiri, n’imiterere ya roho mu byishimo cyangwa mu gahinda gakabije kugeza igihe cyateguwe n’Imana ko abapfuye bazazuka, kandi bazasubiranywa, haba roho n’umubiri, kandi bakazanwa guhagarara imbere y’Imana, maze bagacirwa urubanza bijyanye n’imirimo yabo.\n\n22 Koko, ibi bituma hazabaho ukugarurwa kw’ibyo bintu byavuzwe n’iminwa y’abahanuzi.\n\n23 Roho izagarurwa mu mubiri, n’umubiri kuri roho; koko, kandi buri rugingo n’urusangano bizagarurwa ku mubiri; koko, ndetse n’umusatsi wo ku mutwe ntuzazimira; ahubwo ibintu byose bizagarurwa mu miterere yabyo nyayo.\n\n24 Kandi ubu, mwana wanjye, ibi ni ukugarurwa kw’ibyavuzwe n’iminwa y’abahanuzi—\n\n25 Nuko noneho abakiranutsi bazarabagiranire mu bwami bw’Imana.\n\n26 Ariko dore, urupfu ruteye ubwoba ruje ku bagome; kuko bapfa ku bintu bijyanye n’ibintu by’ubukiranutsi; kuko banduye, kandi nta kintu cyanduye gishobora kuragwa ubwami bw’Imana; ahubwo baraciwe, kandi bagenewe gufata ku mbuto z’ibikorwa cyangwa imirimo yabo, yabaye mibi; kandi banyweye ku matende y’nkongoro isharira.\n\n", "alma 41": "[center][font_size=26]Igice cya 41[/font_size][/center]\n\n[i]Mu Muzuko abantu bazazukira imiterere y’ibyishimo bidashira cyangwa agahinda gakabije kadashira—Ubugome ntibwigeze na rimwe buba ibyishimo—Abantu kamere ntibari kumwe n’Imana mu isi—Buri muntu yongera kwakirira mu Ukugarurwa ibimenyetso n’ibimuranga yari yarahawe mu isi. Ahagana 74 M.K.[/i]\n\n1 Kandi ubu, mwana wanjye, hari icyo mfite kuvuga kirebana n’ukugarurwa kwavuzweho; kuko dore, bamwe bahindaguye ibyanditswe bitagatifu, kandi barayobye cyane kubera iki kintu. Kandi ndabona ko ubwenge bwawe bwatewe impungenge na none n’ibyerekeye iki kintu. Ariko dore, ndabigusobanurira.\n\n2 Ndakubwira, mwana wanjye, ko umugambi w’ukugarurwa ari ngombwa ku butabera bw’Imana; kuko ni ngombwa ko ibintu byose bizagarurwa mu rwego rwabyo nyarwo. Dore, ni ngombwa kandi birakwiriye, bijyanye n’ububasha n’umuzuko wa Kristo, ko roho y’umuntu izagarurwa mu mubiri wayo, kandi ko buri gice cy’umubiri kizawugarurwaho.\n\n3 Kandi ni ngombwa ku butabera bw’Imana ko abantu bazacirwa urubanza bijyanye n’ imirimo yabo; kandi iyo imirimo yabo niba yarabaye myiza muri ubu buzima, n’ibyifuzo by’imitima yabo bikaba byiza, ko nabo, ku munsi wa nyuma, bazagarurwa mu cyiza.\n\n4 Kandi niba imirimo yabo ari mibi bazagarurwamo ikibi. Kubera iyo mpamvu, ibintu byose bizagarurwa mu mikorere yabyo nyayo, buri kintu ku miterere yacyo kamere—ugupfa kuzukire ukudapfa, ukubora kuzukire ukutabora—tuzukire ibyishimo bitagira iherezo kugira ngo turagwe ubwami bw’Imana, cyangwa agahinda gakabije kugira ngo turagwe ubwami bwa sekibi, umwe ku ruhande rumwe, undi ku rundi—\n\n5 Umwe azazukira ibyishimo bijyanye n’ibyifuzo bye by’ibyishimo, cyangwa icyiza bijyanye n’ibyifuzo bye by’icyiza; kandi undi azazukire ikibi bijyanye n’ibyifuzo bye by’ikibi; kuko nk’uko yifuje gukora ikibi umunsi wose ndetse ni uko azabona ingororano ye y’ikibi ijoro rije.\n\n6 Ni n’uko biri ku rundi ruhande. Niba yarihannye ibyaha bye, kandi akifuza ubukiranutsi kugeza ku mpera y’iminsi ye, ndetse ni uko azagororerwa kubw’ubukiranutsi.\n\n7 Aba nibo bacunguwe na Nyagasani; koko, aba nibo bimuwe, bakagobotorwa muri iryo joro ridashira ry’umwijima; maze bityo bagahagarara cyangwa bakagwa; kuko dore, nibo bacamanza babo bwite, haba gukora neza cyangwa gukora nabi.\n\n8 Ubu, amategeko y’Imana ntahinduka; kubera iyo mpamvu, inzira yarateguwe kugira ngo uwo ari we wese azashobore kuyigendamo maze akizwe.\n\n9 Kandi ubu dore, mwana wanjye, ntutinyuke ikindi cyaha na kimwe kirwanya Imana yawe kuri izo ngingo z’inyigisho, kugeza ubu wagerejeho ukora icyaha.\n\n10 Ntutekereze, kubera ko ibirebana n’ukugwa byavuzwe, ko uzagarurwa ukava mu cyaha ujya mu byishimo. Dore, ndabikubwiye, ubugome ntabwo bwigeze buba ibyishimo.\n\n11 Kandi ubu, mwana wanjye, abantu bose bari mu miterere kamere, cyangwa mvuge, muri kamere muntu, bari mu ndurwe isharira no mu minyururu y’ubukozi bw’ibibi; ntibari kumwe n’Imana mu isi, kandi banyuranyije na kamere y’Imana; kubera iyo mpamvu, bari mu miterere ihabanye na kamere y’ibyishimo.\n\n12 Kandi ubu dore, mbese igisobanuro cy’ijambo ukugarurwa ni ugufata ikintu cy’imiterere ya kamere noneho ukagishyira mu miterere idasanzwe, cyangwa kugishyira mu miterere ihabanye na kamere yacyo?\n\n13 O, mwana wanjye, ibi siko bimeze; ahubwo igisobanuro cy’ijambo ukugarurwa ni ukwongera kugarura inyuma ikibi ku kibi, cyangwa kamere kuri kamere, cyangwa ikinyabibi ku kinyabibi—icyiza ku cyiza; ubukiranutsi ku mukiranutsi; ubutabera ku ntabera; ubunyampuhwe ku munyampuhwe.\n\n14 Kubera iyo mpamvu, mwana wanjye, reba neza ko uri umunyampuhwe ku bavandimwe bawe; ukore ibikwiriye, uce urubanza n’ubukiranutsi, kandi ugire neza ubudahwema; kandi nukora ibi bintu byose noneho uzabona ingororano yawe; koko, uzabona impuhwe zongeye kukugarurirwa; uzabona ubutabera bwongeye kukugarurirwa; uzabona ubushishozi bw’ubukiranutsi bwongeye kukugarurirwa; kandi uzongera ubone ikiza kikugororewe.\n\n15 Kuko icyo utanze kizongera kukugarurirwa; kubera iyo mpamvu, ijambo ukugarurwa ricira urubanza umunyacyaha, kandi ntirimutsindishiriza na gato.\n\n", "alma 42": "[center][font_size=26]Igice cya 42[/font_size][/center]\n\n[i]Ugupfa ni igihe cy’igeragezwa cyo gutuma umuntu yihana no gukorera Imana—Ukugwa kwazaniye inyokomuntu yose urupfu rw’umubiri n’urwa roho—Ugucungurwa kuzanwa n’ukwihana—Imana Ubwayo yahongereye ibyaha by’isi—Impuhwe ni iz’abihana—Ibindi byose bigengwa n’ubutabera bw’Imana—Impuhwe ziboneka kubera Impongano—Abicuza nyakuri nibo bonyine bakizwa. Ahagana 74 M.K.[/i]\n\n1 None ubu, mwana wanjye, ndabona ko hari ikirenzeho kiguteye impungenge mu bwenge bwawe, udashobora gusobanukirwa—cyerekeye ubutabera bw’Imana mu gihano cy’umunyabyaha; kuko ugerageza gutekereza ko bidakwiye ko umunyabyaha yashyirwa mu miterere y’agahinda gakabije.\n\n2 Ubu dore, mwana wanjye, ndagusobanurira iki kintu. Kuko dore, nyuma y’uko Nyagasani Imana yavanaga ababyeyi bacu ba mbere mu busitani bwa Edeni, kugira ngo bahinge ubutaka, aho bari bajyanywe—koko, yirukanye muntu, kandi ishyira mu ruhembe rw’iburasirazuba bwa Edeni umukerubi, n’inkota yaka yaka yahindukiriraga buri ruhande, kugira ngo irinde igiti cy’ubugingo—\n\n3 Ubu, turabona ko umugabo yari yarahindutse nk’Imana, azi icyiza n’ikibi; kandi kugira ngo hato atarambura ukuboko kwe, nuko agafata nawe ku giti cy’ubugingo, maze akakiryaho nuko akabaho ubuziraherezo, Nyagasani Imana yahashyize umukerubi n’inkota yaka, kugira ngo atarya ku rubuto—\n\n4 Kandi bityo tubona, ko hariho igihe cyahawe umuntu kugira ngo yihane, koko, igihe cy’igeragezwa, igihe cyo kwihana no gukorera Imana.\n\n5 Kuko dore, iyo Adamu yari kuba yararambuye ukuboko kwe ako kanya, maze akarya ku giti cy’ubugingo, aba yarabayeho ubuziraherezo, bijyanye n’ijambo ry’Imana, kubera ko nta mwanya aba yarabonye wo kwihana; koko, ndetse ijambo ry’Imana ryari kuba impfabusa, kandi umugambi ukomeye w’agakiza wari kuba waraburijwemo.\n\n6 Ariko dore, byari byarateguwe ko umuntu azapfa—kubera iyo mpamvu, nk’uko bari baraciwe ku giti cy’ubugingo bagombaga gucibwa ku isi—nuko umuntu akazimira ubuziraherezo, koko, bahindutse umuntu waguye.\n\n7 None ubu, urabona kubw’ibi ko ababyeyi bacu ba mbere baciwe haba kubw’umubiri no kubwa roho mu maso ya Nyagasani; kandi bityo turabona ko bahindutse imbata zo gukurikirana ugushaka kwabo bwite.\n\n8 Ubwo dore, ntibyari ngombwa ko umuntu yavanwa muri uru rupfu rw’umubiri, kuko byari kurimbura umugambi ukomeye w’ibyishimo.\n\n9 Kubera iyo mpamvu, nk’uko roho itashoboraga gupfa, kandi ukugwa kwarazaniye inyokomuntu yose urupfu rwa roho kimwe n’urwo umubiri, bivuga ko, bari baraciwe mu maso ya Nyagasani, byari ngombwa ko inyokomuntu yatabarwa kuri uru rupfu rwa roho.\n\n10 Kubera iyo mpamvu, nk’uko bari baramaze kuba ab’isi, abantu buntu, n’aba sekibi, kubwa kamere, iyi miterere y’igeragezwa yahindutse imiterere kuri bo yo kwitegura; yahindutse imiterere y’umwiteguro.\n\n11 Kandi ubu ibuka, mwana wanjye, iyo bitaba kubw’umugambi w’ugucungurwa, (uwushyize ku ruhande) bakimara gupfa roho zabo zagize agahinda gakabije, kubera ko zaciwe mu maso ya Nyagasani.\n\n12 Kandi ubwo, nta buryo bwariho bwo gutabara abantu muri iyo miterere yaguye, umuntu yari yarizaniye kubera ukutumvira kwe bwite;\n\n13 Kubera iyo mpamvu, bijyanye n’ubutabera, umugambi w’ugucungura ntiwari gushoboka, keretse bibaye kubw’ukwihana kw’abantu muri iyi miterere y’igeragezwa, koko, iyi miterere y’umwiteguro; kuko uretse kubw’ibyo, impuhwe ntizari kugira akamaro zitarimbuye umurimo w’ubutabera. Ubwo umurimo w’ubutabera ntiwashoboraga kurimburwa; cyangwa se bityo, Imana yari kureka kuba Imana.\n\n14 Kandi bityo turabona ko inyokomuntu yose yaguye, kandi yagengwaga n’ubutabera; koko, ubutabera bw’Imana, yabarekuye ubuziraherezo kugira ngo bacibwe mu maso yayo.\n\n15 Kandi ubwo, umugambi w’impuhwe ntiwari kugerwaho keretse impongano itanzwe; kubera iyo mpamvu Imana ubwayo yahongereye ibyaha by’isi, kugira ngo igere ku mugambi w’impuhwe, kugira ngo buzuze ibisabwa n’ubutabera, kugira ngo Imana ishobore kuba intungane, Imana y’intabera, ndetse n’Imana y’impuhwe.\n\n16 Ubwo, ukwihana ntikwari kugera ku bantu uretse iyo habaho igihano, nacyo cyari guhoraho nk’uko ubuzima bwa roho bwari kuba bungana, ikibusanyo cyagenwe ku mugambi w’ibyishimo, wari nawo uhoraho nk’ubuzima bwa roho.\n\n17 Ubwo, none se umuntu yashobora gute kwihana uretse kuba yarakoze icyaha? Mbese yari gukora icyaha gute niba nta tegeko ryariho? Hashobokaga bite ko habaho itegeko, hatariho igihano?\n\n18 Ubwo, hariho igihano cyagenwe, n’itegeko ry’intabera ryashyizweho, ryateye ukwicuza kw’umutimanama ku muntu.\n\n19 Ubwo, niba nta tegeko ryari ryaratanzwe—niba umuntu yishe agomba gupfa—mbese yari kugira ubwoba bwo gupfa niba yishe?\n\n20 Ndetse, iyo hadashyirwaho itegeko rirwanya icyaha abantu ntibari kugirira ubwoba icyaha.\n\n21 Kandi iyo bibaho ko nta tegeko ryatanzwe, iyo abantu bakora ibyaha ubutabera bwari gukora iki, cyangwa se impuhwe, kubera ko ntacyo bari kuba babaza ikiremwa?\n\n22 Ariko hashyizweho itegeko, kandi igihano cyaragenwe, n’ukwihana kuremerwa; uko ukwihana; gusaba impuhwe; naho ubundi, ubutabera bwasaba ikiremwa kandi bugashyira mu bikorwa itegeko, nuko itegeko rigashyiraho igihano; bitabaye bityo, imirimo y’ubutabera yarimbuka, kandi Imana yareka kuba Imana.\n\n23 Ariko Imana ntiyareka kuba Imana, kandi impuhwe zishaka uwicuza, nuko impuhwe zigatangwa kubera impongano; kandi impongano igatuma habaho umuzuko w’abapfuye; kandi umuzuko w’abapfuye ukagarura abantu mu maso y’Imana; maze bityo bakagarurwa mu maso yayo, kugira ngo bacirwe urubanza rujyanye n’imirimo yabo, hakurikijwe itegeko n’ubutabera.\n\n24 Kuko dore, ubutabera bukoresha ibisabwa byabwo byose, ndetse n’impuhwe zigashakisha ibyazo bwite byose; kandi bityo, nta na n’umwe ukizwa uretse uwicuza by’ukuri.\n\n25 Iki, uratekereza se ko impuhwe zishobora guca intege ubutabera? Ndakubwira, Oya; nta na gatoya. Bibaye bityo, Imana yareka kuba Imana.\n\n26 Kandi bityo Imana igatuma hakorwa imigambi yayo ikomeye kandi ihoraho, yari yarateguwe uhereye ku iremwa ry’isi. Nuko bityo hakahaho agakiza n’incungu y’abantu, ndetse n’irimburwa ryabo n’agahinda gakabije.\n\n27 Kubera iyo mpamvu, O mwana wanjye, uwo ari we wese uzaza ashobora kuza kandi agafata ku mazi y’ubuzima nta nkomyi; kandi uwo ari we wese utazaza, uwo nyine ntahatirwa kuza; ariko ku munsi wa nyuma bizamugarurwaho bijyanye n’ibikorwa bye.\n\n28 Niba yarifuje gukora ikibi, kandi akaba atarihannye mu minsi ye, dore, ikibi kizamugirirwaho, bijyanye n’ukugarurwa kw’Imana.\n\n29 None ubu, mwana wanjye, ndifuza ko utareka ngo ibi bintu bigutere impungenge ukundi, ahubwo ureke gusa ibyaha byawe bigutere impungenge, ku buryo izo mpungenge zikumanura ngo wihane.\n\n30 O mwana wanjye, ndifuza ko utazahakana ubutabera bw’Imana ukundi. Wigerageza kwiregura na gatoya kubera ibyaha byawe, uhakana ubutabera bw’Imana; ahubwo reka ubutabera bw’Imana, n’impuhwe zayo, n’ukwiyumanganya kwayo bigire umwanya mu mutima wawe; kandi ubyihorere bikumanure mu mukungugu mu bwiyoroshye.\n\n31 Kandi ubu, O mwana wanjye, wahamagariwe n’Imana kubwiriza ijambo aba bantu. Kandi ubu, mwana wanjye, nyura inzira yawe, utangarishe ijambo ukuri n’ugushira amanga, kugira ngo ushobore kuzana roho ngo zihane, kugira ngo umugambi ukomeye w’impuhwe ushobore kubigarurira. Kandi ndifuza ngo Imana iguhe ndetse ibijyanye n’amagambo yanjye. Amena.\n\n", "alma 43": "[center][font_size=26]Igice cya 43[/font_size][/center]\n\n[i]Aluma n’abahungu be babwiriza ijambo—Abazoramu n’abandi Banefi bari bariyomoye bahinduka Abalamani—Abalamani bateza intambara Abanefi—Moroni yambika Abanefi ibyuma byo kwikinga—Nyagasani ahishurira Aluma amayeri y’Abalamani—Abanefi barwanirira ingo zabo, umudendezo wabo, imiryango yabo, n’iyobokamana—Ingabo za Moroni na Lehi bagota Abalamani. Ahagana 74 M.K.[/i]\n\n1 Kandi ubwo habayeho ko abahungu ba Aluma bagiye mu bantu, kubatangariza ijambo. Kandi Aluma, nawe, ubwe, ntiyashoboraga kuruhuka, kandi nawe yaragiye.\n\n2 Ubu ntituzavuga ukundi ibyerekeye ukubwiriza kwabo, uretse ko babwirije ijambo, n’ukuri, bakurikije roho w’ubuhanuzi n’uguhishurirwa; kandi babwirije hakurikijwe umugenzo mutagatifu w’Imana bari barahamagariwe.\n\n3 None ubu nsubiye ku nkuru y’intambara hagati y’Abanefi n’Abalamani, mu mwaka wa cumi n’umunani w’ingoma y’abacamanza.\n\n4 Kuko dore, habayeho ko Abazoramu bahindutse Abalamani; kubera iyo mpamvu, mu ntangiriro y’umwaka wa cumi n’umunani abantu b’Abanefi babonye ko Abalamani bari barimo kuza kubatera; kubw’iyo mpamvu bakoze imyiteguro y’intambara; koko, bakoranyirije hamwe ingabo zabo mu gihugu cya Yerushoni.\n\n5 Nuko habayeho ko Abalamani bazanye ibihumbi byabo; maze binjira mu gihugu cya Antiyonumu, aricyo gihugu cy’Abazoramu; kandi umugabo witwaga Zerahemuna yari umuyobozi wabo.\n\n6 Kandi ubwo, kubera ko Abamaleki bari bafite ubwabo imyitwarire y’ubugome n’ubuhotozi kurusha uko Abalamani bari bameze, kubw’iyo mpamvu, Zerahemuna yashyizeho abakuru b’ingabo ku Balamani, kandi bose bari Abamaleki n’Abazoramu.\n\n7 Ubwo ibi yabikoreye ko yagombaga guhembera urwango rwabo ku Banefi, kugira ngo ashobore kubashyira mu buhake kubw’ukurangiza imigambi ye.\n\n8 Kuko dore, imigambi ye yari ugukangurira Abalamani kurakarira Abanefi; ibi yabikoraga kugira ngo ashobore kwiha ububasha bukomeye kuri bo, ndetse kugira ngo ashobore kuronka ububasha ku Banefi abashyira mu buretwa.\n\n9 Kandi noneho umugambi w’Abanefi wari ugushyigikira ibihugu byabo, n’amazu yabo, n’abagore babo, n’abana babo, kugira ngo bashobore kubarinda amaboko y’abanzi babo; ndetse kugira ngo bashobore kurengera uburenganzira bwabo n’amahirwe yabo, koko, ndetse n’umudendezo wabo, kugira ngo bashobore kuramya Imana bijyanye n’ibyifuzo byabo.\n\n10 Kuko bari bazi ko nibagwa mu maboko y’Abalamani, ko uwo ari we wese uzaramya Imana kubwa roho n’ukuri, Imana nyakuri kandi iriho, Abalamani bazamurimbura.\n\n11 Koko, ndetse bari bazi ko urwango ndengakamere rw’Abalamani ku bavandimwe babo, abari abantu b’Anti-Nefi-Lehi, bitwaga abantu ba Amoni—kandi ntibashoboraga gufata intwaro, koko, bari barinjiye mu gihango kandi ntibashoboraga kugitatira—kubera iyo mpamvu, iyo bagwa mu maboko y’Abalamani bari kuzarimburwa.\n\n12 Kandi Abanefi ntibari kwemera ko barimburwa; kubera iyo mpamvu babahaye ibihugu kubw’umurage wabo.\n\n13 Nuko abantu ba Amoni baha Abanefi igice kinini cy’umutungo wabo kugira ngo bashyigikire ingabo zabo; nuko bityo Abanefi bahatiwe, bonyine, guhangana n’Abalamani, bari uruvange rw’abakomoka kuri Lamani na Lemuweli, n’abahungu ba Ishimayeli, n’abataravugaga rumwe bose n’Abanefi, bari Abamaleki n’Abazoramu, n’abakomoka ku batambyi ba Nowa.\n\n14 Ubwo abo babakomotseho banganyaga umubare, hafi, n’Abanefi; nuko bityo Abanefi bahatirwa kurwana n’abavandimwe babo, ndetse kugeza ku mivu y’amaraso.\n\n15 Nuko habayeho ko kubera ko ingabo z’Abalamani zari zarikoranyirije hamwe mu gihugu cya Antiyonumu, dore, ingabo z’Abanefi ziteguriye guhura nabo mu gihugu cya Yerushoni.\n\n16 Ubwo, umuyobozi w’Abanefi, cyangwa umugabo wari waratoranyirijwe kuba umutware mukuru w’ingabo mu Banefi—ubwo umutware mukuru w’ingabo yafashe ubutegetsi bw’ingabo zose z’Abanefi—kandi izina rye ryari Moroni;\n\n17 Nuko Moroni afata ubutegetsi bwose, n’ubuyobozi bw’intambara zabo. Kandi yari afite gusa imyaka makumyabiri n’itanu ubwo yatoranywaga kuba umutware mukuru w’ingabo z’Abanefi.\n\n18 Nuko habayeho ko yahuye n’Abalamani ku mbibi za Yerushoni, kandi abantu be bari bitwaje inkota, n’imbugita, n’ubwoko bwose bw’intwaro z’intambara.\n\n19 Nuko ubwo ingabo z’Abalamani zabonaga ko abantu ba Nefi, cyangwa ko Moroni, yari yarateguye abantu be n’imisesuragituza ndetse n’ingabo mu maboko, koko, ndetse ingabo zo kurinda imitwe yabo, ndetse bari bambaye imyenda ifite umubyimba—\n\n20 Ubwo ingabo za Zerahemuna ntizari ziteguye ikintu na kimwe nk’iki; bari bafite gusa inkota zabo n’imbugita zabo, imiheto yabo n’imyambi yabo, amabuye yabo n’imihumetso yabo; kandi nta kintu bari bambaye, uretse uruhu bari bakenyeye mu byaziha byabo; koko, bose nta kintu bari bambaye, uretse Abazoramu n’Abamaleki;\n\n21 Ariko ntibari bitwaje imisesuragituza, cyangwa ingabo—kubera iyo mpamvu, bari bafite ubwoba bikabije bw’ingabo z’Abanefi kubera ibyuma byabo bikingira, nubwo umubare wabo wari munini cyane kurusha Abanefi.\n\n22 Dore, ubwo habayeho ko batahangaye gutera Abanefi mu mbibi za Yerushoni; kubera iyo mpamvu bavuye mu gihugu cya Antiyonumu bajya mu gasi, nuko bafata urugendo rwabo bazenguruka mu gasi, kure hafi y’isoko y’umugezi wa Sidoni, kugira ngo bashobore kwinjira mu gihugu cya Manti maze bigarurire igihugu; kuko ntibatekerezaga ko ingabo za Moroni zizamenya aho bagiye.\n\n23 Ariko habayeho, ako kanya bakijya mu gasi Moroni yohereje intasi mu gasi gucunga inkambi yabo; kandi Moroni, nawe, kubera ko yari azi iby’ubuhanuzi bwa Aluma, yamwoherereje abagabo bamwe, amusaba ko yazabaza Nyagasani niba ingabo z’Abanefi zajya kwirwanaho ubwazo ku Balamani.\n\n24 Kandi habayeho ko ijambo rya Nyagasani ryaje kuri Aluma, maze Aluma amenyesha intumwa za Moroni, ko ingabo z’Abalamani zirimo kugenda hirya no hino mu gasi, kugira ngo zishobore kwambuka ziza mu gihugu cya Manti, kugira ngo bashobore gutangiza igitero ku gice cy’abantu b’intege nke. Nuko izo ntumwa ziragenda maze zishyikiriza ubutumwa Moroni.\n\n25 Ubwo Moroni, nyuma yo gusiga igice cy’ingabo ze mu gihugu cya Yerushoni, ngo hato mu buryo ubwo aribwo bwose igice cy’Abalamani kitaza muri icyo gihugu maze kikigarurira umurwa, yafashe igice gisigaye cy’ingabo ze nuko bajya mu gihugu cya Manti.\n\n26 Kandi yategetse ko abantu bose bo muri cya gice cy’igihugu bikoranyiriza hamwe kugira ngo barwanye Abalamani, barwanirire ibihugu byabo n’ubwoko bwabo, uburenganzira bwabo n’imidendezo yabo; kubera iyo mpamvu bari biteguriye igihe cy’ukuza kw’Abalamani.\n\n27 Kandi habayeho ko Moroni yategetse ko ingabo ze zigomba kwihisha mu kibaya cyari hafi y’inkombe y’umugezi wa Sidoni, cyari mu burengerazuba bw’umugezi wa Sidoni mu gasi.\n\n28 Nuko Moroni ashyira intasi impande zose, kugira ngo zishobore kumenya igihe ingando y’Abalamani yazira.\n\n29 Kandi ubwo, kubera ko Moroni yari azi umugambi w’Abalamani, kuko umugambi wabo wari uwo kurimbura abavandimwe babo, cyangwa kubagira imbata maze bakabashyira mu buretwa kugira ngo bashobore kwishyiriraho ubwami mu gihugu hose;\n\n30 Ndetse kubera ko yari azi ko icyifuzo cyonyine cy’Abanefi cyari kubungabunga ibihugu byabo, n’umudendezo wabo, n’itorero ryabo, kubera iyo mpamvu yatekereje ko bitari icyaha ko bakwirwanaho bakoresheje amayeri; kubera iyo mpamvu, yamenyeshejwe n’intasi ze inzira Abalamani bari bagiye gufata.\n\n31 Kubera iyo mpamvu, yagabanyijemo imitwe ingabo ze nuko ajyana igice mu kibaya, maze abahisha iburasirazuba, no mu majyepfo y’agasozi ka Ripula;\n\n32 Kandi igisigaye yagihishe iburengerazuba bw’ikibaya, mu burengerazuba bw’umugezi wa Sidoni, kandi yabigenje atyo hepfo mu mbibi z’igihugu cya Manti.\n\n33 Kandi bityo nyuma y’uko yari amaze gushyira ingabo ze mu birindiro akurikije icyifuzo cye, yari yiteguye guhura nabo.\n\n34 Kandi habayeho ko Abalamani bahingutse mu majyaruguru y’agasozi, aho igice cy’ingabo za Moroni cyari kihishe.\n\n35 Nuko ubwo Abalamani bari bamaze kurenga agasozi ka Ripula, kandi baje mu kibaya, maze bagatangira kwambuka umugezi wa Sidoni, ingabo zari zihishe mu majyepfo y’agasozi, zari ziyobowe n’umugabo wari afite izina rya Lehi, nuko ayobora ingabo ze maze zigotera Abalamani hafi y’iburasirazuba inyuma yabo.\n\n36 Kandi habayeho ko Abalamani, ubwo babonaga Abanefi babasatira inyuma yabo, barahindukiye maze batangira kurwana n’ingabo za Lehi.\n\n37 Nuko umurimo w’urupfu uratangira ku mpande zombi, ariko byari biteye ubwoba ku ruhande rw’Abalamani, kuko ubwambure bwabo bwari bwategejwe imijugujugu iremereye y’Abanefi n’inkota zabo n’imbugita zabo, byateraga urupfu hafi kuri buri kubitwa.\n\n38 Mu gihe ku rundi ruhande, habagaho rimwe na rimwe umugabo wagushwaga mu Banefi, kubw’inkota zabo n’ugutakaza amaraso, kubera ko bo barindishaga ingabo ibice by’ingenzi by’umubiri, cyangwa ibice by’ingenzi kurusha ibindi by’umubiri bikarindwa imijugujugu y’Abalamani, kubw’imisesuragituza yabo, n’ingabo mu maboko yabo, n’ibisahani byo mu mutwe; kandi bityo Abanefi bakomeje umurimo wo kwica mu Balamani.\n\n39 Kandi habayeho ko Abalamani bagize ubwoba cyane, kubera ukurimbuka gukomeye muri bo, ndetse kugeza batangiye guhunga berekeza ku mugezi wa Sidoni.\n\n40 Nuko bakurikiranywe na Lehi n’abantu be; kandi birukanywe na Lehi ku mazi ya Sidoni, nuko bambuka amazi ya Sidoni. Kandi Lehi yahamanye n’ingabo ze ku nkombe y’umugezi Sidoni kugira ngo batambuka.\n\n41 Nuko habayeho ko Moroni n’ingabo ze bahuriye n’Abalamani mu kibaya, ku rundi ruhande rw’umugezi wa Sidoni, maze batangira kubagwaho no kubica.\n\n42 Kandi Abalamani bongeye guhunga imbere yabo, berekeza mu gihugu cya Manti; kandi bongeye gusanganirwa n’ingabo za Moroni.\n\n43 Ubwo muri iki gihe Abalamani bararwanye bikabije; koko, Abalamani ntibari barigeze bamenywaho kurwana n’imbaraga zikomeye bikabije nk’izo n’ubutwari, oya, ndetse no kuva mu ntangiriro.\n\n44 Kandi bashishikazwaga n’Abazoramu n’Abamaleki, bari abatware bakuru b’ingabo babo n’abayobozi, na Zerahemuna, wari umutware mukuru w’ingabo wabo, cyangwa umuyobozi mukuru wabo n’umutegetsi; koko, barwanaga nk’ibiyoka, kandi benshi mu Banefi bishwe n’amaboko yabo, koko, kuko basatuyemo kabiri amasahani yo ku mutwe menshi yabo, kandi batoboye imisesuragituza myinshi yabo, kandi baciye amaboko menshi yabo; nuko bityo Abalamani babakubitana uburakari bwabo bw’inkazi.\n\n45 Nyamara, Abanefi bari bashishikajwe n’impamvu irushijeho gukiranuka, kuko ntibarwanaga kubera ubwami cyangwa ububasha ahubwo barwanaga kubera ingo zabo n’imidendezo yabo, abagore babo n’abana babo, n’ibyabo byose, koko, kubera imihango yabo yo kuramya n’itorero ryabo.\n\n46 Kandi bakoraga ibyo bumvaga ari inshingano bagomba Imana yabo; kuko Nyagasani yari yarabibabwiye, ndetse n’abasogokuruza babo, ko: Uko mudafite inkomanga y’igicumuro cya mbere, nta n’iyo icya kabiri, niko mutazemera kwicwa n’amaboko y’abanzi banyu.\n\n47 Kandi byongeye, Nyagasani yavuze ko: Muzarwanaho imiryango yanyu ndetse kugeza ku muvu w’amaraso. Noneho ni kubw’iyi mpamvu Abanefi barwanaga n’Abalamani, kwirwanaho, n’imiryango yabo, n’ibihugu byabo, ubwoko bwabo, n’uburenganzira bwabo, n’iyobokamana ryabo.\n\n48 Kandi habayeho ko ubwo ingabo za Moroni zabonaga ubukare n’umujinya w’Abalamani, bendaga gutentebuka ngo babahunge. Nuko Moroni, kubera ko yari yabonye umugambi wabo, yoherereje kandi ashishikariza imitima yabo ibi bitekerezo—koko, ibitekerezo by’ibihugu byabo, umudendezo wabo, koko, ubwigenge bwabo ku buretwa.\n\n49 Kandi habayeho ko bahindukiranye Abalamani, nuko batakambira n’ijwi rimwe Nyagasani Imana yabo, kubw’umudendezo wabo n’ubwigenge bwabo ku buretwa.\n\n50 Nuko batangira guhangana n’imbaraga n’Abalamani; kandi muri uwo mwanya nyine batakambiraga Nyagasani kubw’ubwigenge bwabo, Abalamani batangiye guhunga imbere yabo; nuko bahungira ndetse ku mazi ya Sidoni.\n\n51 Ubwo, Abalamani bari benshi biruseho, koko, barenze incuro ebyiri umubare w’Abanefi; nyamara, birukankaniwe icyo ku buryo bikoranyirije hamwe mu mutwe umwe mu kibaya, ku nkombe hafi y’umugezi wa Sidoni.\n\n52 Kubera iyo mpamvu ingabo za Moroni zabagoteye hagati, koko, ndetse ku mpande zombi z’umugezi, kuko dore, iburasirazuba hari ingabo za Lehi.\n\n53 Kubera iyo mpamvu ubwo Zerahemuna yabonaga ingabo za Lehi iburasirazuba bw’umugezi wa Sidoni, n’ingabo za Moroni iburengerazuba bw’umugezi wa Sidoni, ko bagotewe hagati n’Abanefi, bakubiswe n’ubwoba bukabije.\n\n54 Ubwo Moroni, igihe yabonaga ubwoba bwabo bukabije, yategetse ingabo ze ko zigomba guhagarika kumena amaraso yabo.\n\n", "alma 44": "[center][font_size=26]Igice cya 44[/font_size][/center]\n\n[i]Moroni ategeka Abalamani gukora igihango cy’amahoro cyangwa kurimburwa—Zerahemuna yanga icyo cyifuzo, maze umurwano urasubukurwa—Ingabo za Moroni zitsinda Abalamani. Ahagana 74–73 M.K.[/i]\n\n1 Kandi habayeho ko babiretse maze basubira inyuma ho intambwe imwe. Nuko Moroni abwira Zerahemuna ati: Dore, Zerahemuna, ntitwifuza kuba abantu b’amaraso. Muzi ko muri mu maboko yacu, nyamara ntitwifuza kubica.\n\n2 Dore, ntitwaje kubarwanya kugira ngo dushobore kumena amaraso yanyu kubw’imbaraga; nta n’ubwo twifuza gushyiraho uwo ari we wese umutwaro w’uburetwa. Ariko iyi niyo mpamvu nyine yatumye mudutera; koko, kandi mwaraturakariye kubera iyobokamana ryacu.\n\n3 Ariko ubu, murabona ko Nyagasani ari kumwe natwe; kandi murabona ko yabarekuriye mu maboko yacu. None ubu ndashaka ko ukwiriye gusobanukirwa ko ibi mubidukorera kubera iyobokamana yacu n’ukwizera kwacu muri Kristo. Kandi ubu murabona ko mudashobora kurimbura uku kwizera kwacu.\n\n4 Ubu murabona ko ibi ari ukwizera nyakuri kw’Imana; koko, murabona ko Imana izadushyigikira, kandi izaturinda, kandi izaturengera, igihe cyose uko tuzaba indahemuka kuri yo, no ku kwizera kwacu, n’iyobokamana ryacu; kandi nta na rimwe Nyagasani azemera ko tuzarimburwa keretse nituzagwa mu gicumuro kandi tugahakana ukwizera kwacu.\n\n5 None ubu, Zerahemuna, ngutegetse, mu izina ry’iyo Mana ishoborabyose, yahaye imbaraga amaboko yacu ku buryo twabatsinze, kubw’ukwizera kwacu, kubw’iyobokamana ryacu, no kubw’imihango yacu yo kuramya, no kubw’itorero ryacu, no kubw’inkunga ntagatifu tugomba abagore bacu, n’abana bacu, kubw’uwo mudendezo uduhambira ku bihugu byacu no ku bwoko bwacu; koko, ndetse kubw’ukurinda ijambo ritagatifu ry’Imana, dukesha ibyishimo byacu byose; no kubw’ibyo dukunda cyane byose—\n\n6 Koko, kandi ibi si ibyo gusa; ngutegetse kubw’ibyifuzo byose ufite ku buzima, ko udushyikiriza intwaro zanyu z’intambara, kandi ntidushaka amaraso yanyu, ahubwo turakiza ubuzima bwanyu, nimugenda inzira yanyu kandi ntimwongere kugaruka kuturwanya.\n\n7 Kandi ubu, nimudakora ibi, dore, muri mu maboko yacu, kandi ndategeka ingabo zanjye ko zibagwaho, kandi zigatera ibikomere by’urupfu mu mibiri yanyu, kugira ngo mushobore; maze noneho tuzarebe abazaba bafite imbaraga kuri aba bantu; koko, tuzarebe abazazanwa mu buretwa.\n\n8 Kandi ubwo habayeho ko ubwo Zerahemuna yari amaze kumva aya magambo yaje nuko ashyira inkota ye n’imbugita ye, n’umuheto we mu maboko ya Moroni, maze aramubwira ati: Dore, ngizi intwaro zacu z’intambara; turazigushyikirije, ariko ntitwiyemeza kuguha indahiro, tuzi ko tuzatatira, ndetse n’abana bacu; ariko fata intwaro zacu z’intambara, maze wemere ko tujya mu gasi; bitabaye ibyo turahamana inkota zacu, maze tuzashire cyangwa tuzatsinde.\n\n9 Dore, ntituri ab’ukwizera kwanyu; ntitwemera ko ari Imana yadushyize mu maboko yanyu; ariko twemera ko ari uburiganya bwanyu bwabarinze inkota zacu. Dore, ni imisesuragituza yanyu n’ingabo zanyu byatumye murokoka.\n\n10 Nuko ubwo igihe Zerahemuna yari amaze kurangiza kuvuga aya magambo, Moroni yasubije Zerahemuna inkota n’intwaro z’intambara, yari yahawe, avuga ati: Dore, tuzarangiza amakimbirane.\n\n11 Ubu sinshobora kwisubiraho ku magambo navuze, kubera iyo mpamvu nk’uko Nyagasani ariho, ntimugenda keretse mujyanye indahiro ko mutazongera kugaruka kuturwanya. Ubu ubwo muri mu maboko yacu turamena amaraso yanyu ku butaka, cyangwa muremera ibyifuzo nabahaye.\n\n12 Nuko ubwo igihe Moroni yari amaze kuvuga aya magambo, Zerahemuna yahamanye inkota ye, kandi yari yarakariye Moroni nuko arasimbuka kugira ngo yice Moroni; ariko uko yazamuraga inkota ye, dore, umwe mu ngabo za Moroni yarayikubise maze igwa ku butaka, nuko ivunikira hafi y’ikirindi; ndetse akubita Zerahemuna kuburyo yamukuyeho igikoba cy’umutwe maze kigwa ku butaka. Nuko Zerahemuna ava imbere yabo ajya hagati y’ingabo ze.\n\n13 Kandi habayeho ko ingabo yari ihagaze hafi, ari yo yakuyeho igikoba cy’umutwe wa Zerahemuna, yateruye igikoba cy’umutwe ku butaka agifashe umusatsi, nuko agishyira ku isonga y’inkota ye, maze akibatunga, ababwira n’ijwi riranguruye ati:\n\n14 Kimwe nk’uko iki gikoba cy’umutwe cyaguye ku butaka, kikaba ari igikoba cy’umutwe w’umutware wanyu, niko namwe mugwa ku butaka keretse nimurekura intwaro zanyu z’intambara maze mukajyana n’igihango cy’amahoro.\n\n15 Ubwo hari benshi, ubwo bumvaga aya magambo kandi bakareba igikoba cy’umutwe cyari ku nkota, bakubiswe n’ubwoba; kandi benshi baraje maze bajugunya hasi intwaro zabo z’intambara ku birenge bya Moroni, nuko bagirana igihango cy’amahoro. Kandibose abenshi bagize igihango bemeye kujya mu gasi.\n\n16 Ubwo habayeho ko Zerahemuna yarakaye bikabije, nuko ashishikariza abasigaye mu ngabo ze kugira umujinya, kurwana byimazeyo n’Abanefi.\n\n17 Nuko ubwo Moroni agira umujinya, kubera ukwivumbura kw’Abalamani; kubera iyo mpamvu yategetse abantu be ko bagomba kubagwaho maze ngo babice. Kandi habayeho ko batangiye kubica; koko, nuko Abalamani barwanisha inkota zabo n’imbaraga zabo.\n\n18 Ariko dore, imibiri yabo yambaye ubusa n’imitwe yabo yogoshe yabaga yategejwe inkota zityaye z’Abanefi; koko, dore baratoborwaga kandi bagakubitwa, koko, kandi bakagwa bwangu bikabije imbere y’inkota z’Abanefi; nuko batangira guhumbahumbwa, ndetse nk’uko ingabo ya Moroni yari yabihanuye.\n\n19 Ubwo Zerahemuna, ubwo yabonaga ko bose bari hafi yo kurimburwa, yatakambiye Moroni yivuye inyuma, amusezeranya ko agirana igihango nawe ndetse n’abantu be, nibarokorera abasigaye ubuzima bwabo, ko nta na rimwe bazagaruka ukundi kubarwanya.\n\n20 Kandi habayeho ko Moroni yongeye gutegeka ko umurimo wo kwica ugomba guhagarikwa mu bantu. Nuko yambura intwaro z’intambara Abalamani; kandi nyuma y’uko bari bamaze kugirana igihango nawe cy’amahoro bemeye kujya mu gasi.\n\n21 Ubwo umubare w’abapfu babo wari utarabaruwe kubera ubwinshi bw’uwo mubare; koko, umubare w’abapfu babo wari mwinshi bikabije, haba mu Banefi no mu Balamani.\n\n22 Kandi habayeho ko bajugunye abapfu babo mu mazi ya Sidoni, nuko barakomeza kandi bahambwe mu ndiba z’inyanja.\n\n23 Nuko ingabo z’Abanefi, cyangwa za Moroni, ziragaruka kandi ziza mu mazu yazo n’ibihugu byazo.\n\n24 Kandi ni uko warangiye umwaka wa cumi n’umunani w’ingoma y’abacamanza ku bantu ba Nefi. Kandi ni uko yarangiye inyandiko ya Aluma, yari yaranditswe ku bisate bya Nefi.\n\n", "alma 45": "Inkuru y’abantu ba Nefi, n’intambara zabo n’amakimbirane, ku ngoma ya Helamani, bijyanye n’inyandiko ya Helamani, yashyinguye ku ngoma ye.\n\nBiri mu bice 45 kugeza 62.\n\n[center][font_size=26]Igice cya 45[/font_size][/center]\n\n[i]Helamani yemera amagambo ya Aluma—Aluma ahanura ukurimbuka bw’Abanefi—Atanga umugisha kandi akavuma igihugu—Aluma ashobora kuba yarazamuwe na Roho, ndetse nka Mose—Amacakubiri akura mu Itorero. Ahagana 73 M.K.[/i]\n\n1 Dore, ubwo habayeho ko abantu ba Nefi bari banezerewe bihebuje, kubera ko Nyagasani yari yongeye kubagobotora mu maboko y’abanzi babo; kubera iyo mpamvu bahaye amashimwe Nyagasani Imana yabo; koko, nuko bariyiriza cyane kandi barasenga cyane, kandi basenga Imana n’umunezero ukomeye bihebuje.\n\n2 Kandi habayeho mu mwaka wa cumi n’icyenda w’ingoma y’abacamanza ku bantu ba Nefi, ko Aluma yasanze umuhungu we Helamani maze aramubwira ati: Mbese wemera amagambo nakubwiye yerekeye izo nyandiko zabitswe.\n\n3 Nuko Helamani aramubwira ati: Yego, ndayemera.\n\n4 Nuko Aluma yarongeye aramubwira ati: Wemera se Yesu Kristo, uzaza?\n\n5 Nuko aramubwira ati: Yego, nemera amagambo yose wavuze.\n\n6 NukoUbwo Aluma yarongeye aramubwira ati: Uzubahiriza se amategeko yanjye?\n\n7 Nuko aramubwira ati: Yego, nzubahiriza amategeko yawe n’umutima wanjye wose.\n\n8 Noneho Aluma aramubwira ati: Urahirwa; kandi Nyagasani azatuma utunganirwa muri iki gihugu.\n\n9 Ariko dore, hari ikintu mfite cyo kuguhanurira; ariko icyo nguhanurira ntuzakivuge; koko, icyo nguhanurira ntuzakivuge, ndetse kugeza ubuhanuzi bwuzujwe; kubera iyo mpamvu wandike amagambo mvuga.\n\n10 Kandi ayo magambo ni aya: Dore, ndabona ko aba bantu nyine, Abanefi, bijyanye na roho w’uguhishurirwa undimo, mu myaka magana ane uhereye igihe Yesu Kristo azabigaragariza, bazahwekerera mu kutemera.\n\n11 Koko, kandi noneho bazabona intambara n’ibyorezo, koko, inzara n’imivu y’amaraso, ndetse kugeza ubwo abantu ba Nefi bazazima.\n\n12 Koko, kandi ibi kubera ko bazahwekerera mu kutizera nuko bakagwa mu mirimo y’umwijima, n’ubushizi bw’isoni, n’uburyo bwose bw’ubukozi bw’ibibi; koko, ndakubwira, ko kubera ko bazakiranirwa bihabanye n’urumuri rukomeye n’ubumenyi bahawe, koko, ndakubwira, ko uhereye uwo munsi, ndetse igisekuruza cya kane ntikizashira cyose mbere y’uko ubu bukozi bw’ibibi bubaho.\n\n13 Kandi igihe uwo munsi ukomeye uzaza, dore, igihe kiraje bidatinze kugira ngo abariho ubu, cyangwa urubyaro rw’ababarirwa ubu mu bantu ba Nefi, ntibazabarirwe ukundi mu bantu ba Nefi.\n\n14 Ariko uwo ari we wese uzasigara, kandi ntarimburwe kuri uwo munsi ukomeye kandi uteye ubwoba, azabarirwa mu Balamani, kandi azahinduka nk’abo, bose, keretse bake bazitwa abigishwa ba Nyagasani; kandi abo Abalamani bazabakurikirana kugeza ubwo bazazima. None ubu, kubera ubukozi bw’ibibi, ubu buhanuzi buzuzuzwa.\n\n15 Kandi ubwo habayeho ko nyuma y’uko Aluma yari amaze kubwira ibi bintu Helamani, yamuhaye umugisha, ndetse n’abandi bahungu be; ndetse yahaye umugisha isi kubw’abakiranutsi.\n\n16 Nuko aravuga ati: Uko niko Nyagasani Imana avuga—Umuvumo uzaba ku gihugu, koko, iki gihugu, kugeza kuri buri bwoko, umuryango, ururimi n’abantu, kugeza barimbutse, abakora ubugome, ubwo bazaba bahiye neza; kandi nk’uko nabivuze ni uko bizaba; kuko uyu ni umuvumo n’umugisha w’Imana kuri iki gihugu kuko Nyagasani adashobora kurebera icyaha na gakeya.\n\n17 Nuko ubwo, igihe Aluma yari amaze kuvuga aya magambo yahaye umugisha itorero, koko, abazahagarara bose bashikamye mu kwizera uhereye icyo gihe na nyuma y’aho.\n\n18 Kandi ubwo Aluma yari amaze gukora ibi yavuye mu gihugu cya Zarahemula, nk’aho agiye mu gihugu cya Meleki. Nuko habayeho ko atigeze yumvikana ukundi; ibyerekeye urupfu rwe cyangwa ishyingurwa ntabyo tuzi.\n\n19 Dore, icyo tuzi, ni uko yari umugabo w’umukiranutsi; kandi inkuru yakwiriye mu itorero ko yatwawe na Roho, cyangwa yashyinguwe n’ukuboko kwa Nyagasani, ndetse nka Mose. Ariko dore, ibyanditswe bitagatifu bivuga ko Nyagasani yakiriye Mose iwe; ndetse dutekereza ko yakiriye na Aluma muri roho, kubwe; bityo, niyo mpamvu nta kintu tuzi cyerekeranye n’urupfu rwe n’ishyingurwa.\n\n20 Kandi ubwo habayeho mu ntangiriro y’umwaka wa cumi n’icyenda w’ingoma y’abacamanza ku bantu ba Nefi, ko Helamani yagiye mu bantu kubatangariza ijambo.\n\n21 Kuko dore, kubera intambara zabo n’Abalamani n’amacakubiri matoya menshi n’imidugararo yari yarabaye mu bantu, byabaye ngombwa ko ijambo ry’Imana ritangazwa muri bo, koko, kandi ko ibwiriza rishyirwaho mu itorero hose.\n\n22 Kubera iyo mpamvu, Helamani n’abavandimwe be bagiye kongera gutangiza itorero mu gihugu hose, koko, muri buri murwa mu gihugu cyose wari warigaruriwe n’abantu ba Nefi. Kandi habayeho ko bashyizeho abatambyi n’abigisha mu gihugu hose, mu matorero yose.\n\n23 Nuko ubwo habayeho ko nyuma y’uko Helamani n’abavandimwe be bari bamaze gushyiraho abatambyi n’abigisha mu matorero hazamutse amacakubiri muri bo, maze banga kwita ku magambo ya Helamani n’abavandimwe be;\n\n24 Ahubwo bikujije mu bwibone, bizamura mu mitima yabo, kubera ubutunzi bwabo bukomeye bikabije; kubera iyo mpamvu, bahindutse abatunzi mu maso yabo bwite, kandi banga kwita ku magambo yabo, kugira ngo bagende bemye imbere y’Imana.\n\n", "alma 46": "[center][font_size=26]Igice cya 46[/font_size][/center]\n\n[i]Amalikiya agambana kugira ngo abe umwami—Moroni azamura ibendera ry’ubwigenge—Yifatanya n’abantu kugira ngo barengere iyobokamana ryabo—Abemera nyakuri bitwa Abakristo—Igisigisigi cya Yozefu kizabungabungwa—Amalikiya n’abiyomoye bahungira mu gihugu cya Nefi—Abadashaka gushyigikira umugambi w’ubwigenge baricwa. Ahagana 73–72 M.K.[/i]\n\n1 Kandi habayeho ko abenshi batashatse kumvira amagambo ya Helamani kandi abavandimwe be bikoranyirije hamwe barwanya abavandimwe babo.\n\n2 Kandi ubwo dore, bari barakaye bikabije, ku buryo bari biyemeje kubica.\n\n3 Ubwo umuyobozi w’abari barakariye abavandimwe babo yari umugabo munini kandi ukomeye; kandi izina rye ryari Amalikiya.\n\n4 Kandi Amalikiya yifuzaga kuba umwami; kandi abo bantu bari barakaye nabo bifuzaga ko yaba umwami wabo; kandi abo bari igice kinini cy’abacamanza batoya b’igihugu, kandi bashakishaga ubutegetsi.\n\n5 Kandi bari baratwawe n’amashyagirizo ya Amalikiya, ko nibazamushyigikira kandi bakamushyiraho ngo abe umwami wabo ko azabagira abategetsi kuri abo bantu.\n\n6 Bityo bayoberejwe na Amalikiya mu macakubiri, birengagiza inyingisho za Helamani n’abavandimwe be, koko, birengagiza ukwita kwabo guhebuje ku itorero, kuko bari abatambyi bakuru b’itorero.\n\n7 Kandi habayeho benshi mu itorero bemeye amagambo ashyagiriza ya Amalikiya, kubera iyo mpamvu bitandukanyije ndetse n’itorero; kandi bityo ibikorwa by’abantu ba Nefi byari byugarijwe bikabije kandi biri mu kaga, hatitaweho intsinzi ikomeye yabo bari baragize ku Balamani, n’ibinezaneza byabo bikomeye bari baragize kubera ukugobotorwa kwabo n’ukuboko kwa Nyagasani.\n\n8 Bityo turabona ukuntu abana b’abantu bibagirwa vuba Nyagasani Imana yabo, koko, ukuntu bihutira gukora ubukozi bw’ibibi, no kuyobeshwa n’umubi.\n\n9 Koko, ndetse turabona ubugome bukomeye umuntu w’umugome cyane ashobora gutuma bubaho mu bana b’abantu.\n\n10 Koko, turabona ko Amalikiya, kubera ko yari umugabo w’umugambi w’uburiganya n’umugabo w’amagambo menshi ashyagiriza, ko yashoye imitima y’abantu benshi mu gukoresha ubugome; koko, no gushakisha kurimbura itorero ry’Imana, no kurimbura urufatiro rw’umudendezo Imana yabahaye, cyangwa umugisha Imana yari yarohereje ku gihugu kubw’abakiranutsi.\n\n11 Nuko ubwo habayeho ko igihe Moroni, wari umutware w’ingabo z’Abanefi, yari amaze kumva iby’aya macakubiri, yagiriye umujinya Amalikiya.\n\n12 Kandi habayeho ko yacagaguye ikoti rye; nuko afata igice cyaryo, maze acyandikaho ati:—Mu rwibutso rw’Imana yacu, iyobokamana ryacu, n’ubwigenge, n’amahoro yacu, abagore bacu, n’abana bacu—maze agifatisha ku gasongero k’igiti.\n\n13 Kandi yafatishije ku gisahani cye cyo ku mutwe, no ku musesuragituza we, no ku ngabo ze, kandi akikiza intwaro ze ku rukenyerero rwe; nuko afata igiti, cyari kiriho ku gasongero kacyo ikoti rye ryacagaguwe, (maze acyita ibendera ry’ubwigenge) nuko yunama ku butaka, maze asenga Imana ye yivuye inyuma kugira ngo imigisha y’ubwigenge ikwire ku bavandimwe be, igihe cyose hazasigara itsinda ry’Abakristo ryo kwigarurira igihugu—\n\n14 Kuko ni uko abemera nyakuri bose ba Kristo, babarirwaga mu itorero ry’Imana, bitwaga n’abatarabarirwaga mu itorero.\n\n15 Kandi ababarirwaga mu itorero bari indahemuka; koko, abari abemera nyakuri bose ba Kristo biyitiriye, bishimye, izina rya Kristo, cyangwa Abakristo nk’uko bitwaga, kubera ukwemera kwabo muri Kristo uzaza.\n\n16 Kandi kubera iyo mpamvu, muri iki gihe, Moroni yasengeye ko ihame ry’Abakristo, n’ubwigenge bw’igihugu byashyigikirwa.\n\n17 Kandi habayeho ko ubwo yari amaze gusuka roho ye ku Mana, yise igihugu cyose cyari mu majyepfo y’igihugu cya Rwamatongo, koko, kandi muri make, igihugu cyose, haba mu majyaruguru no mu majyepfo—Igihugu cyatoranyijwe, n’igihugu cy’ubwigenge.\n\n18 Nuko aravuga ati: Mu by’ukuri Imana ntizemera ko twebwe, twasuzuguwe kubera ko twiyitiriye izina rya Kristo, tuzanyukanyukwa kandi tukarimburwa, tutarabyikururira kubw’ibicumuro byacu bwite.\n\n19 Nuko ubwo Moroni yari amaze kuvuga aya magambo, yagiye mu bantu, azunguza igice cyacagaguwe cy’umwambaro we mu kirere, kugira ngo bose bashobore kubona inyandiko yari yaranditswe ku gice cyacagaguwe, nuko arasakuza n’ijwi rirangurura, avuga ati:\n\n20 Dore, abo aribo bose bazabungabungira iri bendera mu gihugu, nimubareke baze mu mbaraga za Nyagasani, maze binjire mu gihango kugira ngo bazahamane uburenganzira bwabo, n’iyobokamana ryabo, kugira ngo Nyagasani Imana ishobore kubaha umugisha.\n\n21 Kandi habayeho ko igihe Moroni yari amaze gutangaza aya magambo, dore, abantu baje biruka n’intwaro zabo bazikikije mu nkenyerero zabo, bacagagura imyambaro yabo nk’ikimenyetso, cyangwa nk’igihango, kugira ngo batazarekura Nyagasani Imana yabo; cyangwa, mu yandi magambo, nibazarenga amategeko y’Imana, cyangwa bakagwa mu gicumuro, maze bakagira ipfunwe ryo kwiyitirira izina rya Kristo, Nyagasani azabacagagure ndetse nk’uko bari bacagaguye imyambaro yabo.\n\n22 Ubwo iki cyari igihango bakoze, nuko bajugunya imyambaro yabo ku birenge bya Moroni, bavuga bati: Tugize igihango n’Imana yacu, ko tuzarimburwa, ndetse nk’abavandimwe bacu mu majyaruguru y’igihugu, nituzagwa mu gicumuro; koko, ishobora kutujugunya ku birenge by’abanzi bacu, ndetse nk’uko twajugunye imyambaro yacu ku birenge byawe ngo inyukanyukirwe munsi y’ikirenge, nituzagwa mu gicumuro.\n\n23 Moroni arababwira ati: Dore, turi igisigisigi cy’urubyaro rwa Yakobo; koko, turi igisigisigi cy’urubyaro rwa Yozefu, wari ufite ikoti ryacagaguwemo ibice n’abavandimwe be; koko, none ubu dore, reka twibuke kubahiriza amategeko y’Imana, cyangwa imyambaro yacu izacagagurwe n’abavandimwe bacu, kandi tujugunywe mu nzu y’imbohe, cyangwa tugurishwe, cyangwa twicwe.\n\n24 Koko, nimureke tubungabunge ubwigenge bwacu nk’igisigisigi cya Yozefu; koko, nimureke twibuke amagambo ya Yakobo, mbere y’urupfu rwe, kuko dore, yabonye ko igice cy’igisigisigi cy’ikoti rya Yozefu cyabungabunzwe kandi cyari kitaraboze. Kandi yaravuze ati—Ndetse nk’uko iki gisigisigi cy’umwambaro w’umuhungu wanjye cyabungabunzwe, niko igisigisigi cy’urubyaro rw’umuhungu wanjye kizabungabungwa n’ukuboko kw’Imana, kandi kikakirwa nayo ubwayo, mu gihe abasigaye b’urubyaro rwa Yozefu bazarangira, ndetse nk’gisigisigi cy’umwambaro we.\n\n25 Ubu dore, ibi biteye roho yanjye ishavu; nyamara, roho yanjye ifite umunezero mu mwana wanjye, kubera icyo gice cy’urubyaro rwe kizajyanwa n’Imana.\n\n26 Ubwo dore, iyi yari imvugo ya Yakobo.\n\n27 None ubu ni nde utazi ko wenda igisigisigi cy’urubyaro rwa Yozefu kizashira nk’umwambaro we, ari abitandukanyije natwe? Koko, kandi ndetse bazaba twebwe ubwacu nitudashikama mu kwizera kwa Kristo.\n\n28 Nuko ubwo habayeho ko ubwo Moroni yari amaze kuvuga aya magambo yagiye, ndetse yohereza ubutumwa mu bice byose by’igihugu ahari amacakubiri, kandi akoranyiriza hamwe abantu bose bifuzaga guhamana ubwigenge bwabo, kugirango barwanye Amalikiya n’ababiyomoyeho, bitwaga Abamalikiya.\n\n29 Kandi habayeho ko Amalikiya yabonye ko abantu ba Moroni bari benshi kuruta Abamalikiya—ndetse yabonye ko abantu be bashidikanyaga ku byerekeye ubutabera bw’umugambi’ bari biyemeje—kubera iyo mpamvu, kubera ko yatinyaga ko atazashobora kugera ku ntego ye, yafashe bamwe mu bantu be babyifuzaga maze bava mu gihugu cya Nefi.\n\n30 Ubwo Moroni yatekereje ko bidakwiriye ko Abalamani bongera kugira imbaraga; kubera iyo mpamvu, yatekereje gutega abantu ba Amalikiya, cyangwa kubafata nuko akabasubiza inyuma, maze akica Amalikiya; koko, kuko yari azi ko azashishikariza Abalamani kubagirira umujinya, maze akabatera kuza kurwana nabo; kandi yari azi ko Amalikiya azakora ibyo kugira ngo ashobore kugera ku migambi ye.\n\n31 Kubera iyo mpamvu Moroni yatekereje ko bikwiriye ko agomba gufata ingabo ze, zari zarikoranyirije hamwe, nuko akazambika intwaro, maze bakagirana igihango cyo kubungabunga amahoro—nuko habayeho ko yafashe ingabo ze maze zijyana n’amahema yazo mu gasi, gufungira inzira Amalikiya mu gasi.\n\n32 Kandi habayeho ko yakoze ibijyanye n’icyifuzo cye, nuko yerekeza mu gasi, maze bashushubikanya ingabo za Amalikiya.\n\n33 Nuko habayeho ko Amalikiya yahunganye n’umubare mukeya w’ingabo ze, maze abasigaye bishyira mu maboko ya Moroni nuko bagarurwa mu gihugu cya Zarahemula.\n\n34 Ubwo, kubera ko Moroni yari umugabo watoranyijwe n’abatambyi bakuru n’ijwi rya rubanda, niyo mpamvu yari afite ububasha bujyanye n’icyifuzo cye ku birebana n’ingabo z’Abanefi, cyo gushyiraho no gukoresha ubushobozi kuri bo.\n\n35 Kandi habayeho ko uwo ari we wese mu Bamalikiya utarashakaga kwinjira mu gihango cyo gushyigikira umugambi w’ubwisanzure, kugira ngo bahamane ubuyobozi bwisanzuye, yategekaga ko yicwa; kandi habayeho bakeya bahakanye igihango cy’ubwigenge.\n\n36 Ndetse habayeho, ko yategetse ko ibendera ry’ubwigenge rimanikwa kuri buri munara wari mu gihugu hose, cyari gifitwe n’Abanefi; nuko bityo Moroni ashinga ibendera ry’ubwigenge mu Banefi.\n\n37 Nuko batangiye kwongera kugira amahoro mu gihugu; kandi bityo babungabunze amahoro mu gihugu kugeza hafi y’impera y’umwaka wa cumi n’icyenda w’ingoma y’abacamanza.\n\n38 Kandi Helamani ndetse n’abatambyi bakuru babungabunze ituze mu itorero; koko, ndetse mu gihe cy’imyaka ine bagize amahoro menshi n’umunezero mu itorero.\n\n39 Kandi habayeho ko benshi bapfuye, bemera bitajegajega ko roho zabo zacunguwe na Nyagasani Yesu Kristo; bityo bavuye mu isi banezerewe.\n\n40 Kandi habayeho bamwe bishwe n’umuriro, wabagaho kenshi cyane mu bihe bimwe by’umwaka mu gihugu—ariko si benshi bishwe n’umuriro, kubera ubwiza budasanzwe bw’ibimera byinshi n’imizi Imana yari yarateguriye kuvanaho ibitera indwara, byibasiraga abantu kubwa kamere n’ibihe—\n\n41 Ahubwo habayeho benshi bapfuye kubw’izabukuru; kandi abapfuye bizera Kristo barishimye muri we, nk’uko tugomba kubitekereza.\n\n", "alma 47": "[center][font_size=26]Igice cya 47[/font_size][/center]\n\n[i]Amalikiya akoresha ubuhemu, ubuhotozi, n’ubugambanyi kugira ngo abe umwami b’Abalamani—Abanefi biyomoye babaye abagome n’inkazi kurusha Abalamani. Ahagana 72 M.K.[/i]\n\n1 Ubu turasubira mu nkuru yacu kuri Amalikiya n’abahungiye hamwe nawe mu gasi; kuko, dore, yafashe abajyanye nawe, nuko bazamukira mu gihugu cya Nefi mu Balamani, nuko ashishikariza Abalamani kugirira umujinya abantu ba Nefi, ku buryo umwami w’Abalamani yohereje itanganzo mu gihugu hose, mu bantu be bose, ko bagomba kwongera kwikoranyiriza hamwe kugira ngo bajye kurwana n’Abanefi.\n\n2 Nuko habayeho ko ubwo itangazo ryari rimaze kugezwa muri bo bagize ubwoba bikabije; koko, batinye kubabaza umwami, kandi na none batinye kujya kurwana n’Abanefi ngo hato badatakaza ubuzima bwabo. Kandi habayeho ko batashatse, cyangwa igice kinini cyabo nticyashatse, kwumvira amategeko y’umwami.\n\n3 Nuko noneho habayeho ko umwami yarakaye kubera agasuzuguro kabo; kubera iyo mpamvu yahaye Amalikiya itegeko rigenewe icyo gice cy’ingabo ze zumviye amategeko ye, maze amutegeka ko agomba kugenda maze akabahatira gufata intwaro.\n\n4 Ubwo dore, iki cyari icyifuzo cya Amalikiya; kuko kubera ko yari umugabo w’amayeri yo gukora ikibi niyo mpamvu yashyize umugambi mu mutima we wo kuvana ku ntebe umwami w’Abalamani.\n\n5 Kandi noneho yari yarahawe ubuyobozi bw’ibice by’Abalamani bari bashyigikiye umwami; nuko ashaka kugira ubutoni ku batari barumviye; kubera iyo mpamvu yagiye ahantu hitwaga Onida, kuko aho niho Abalamani bose bari barahungiye; kuko bavumbuye ko ingabo zirimo kuza, nuko, batekereza ko baje kubarimbura, kubera iyo mpamvu bahungiye Onida, umwanya w’intwaro.\n\n6 Kandi bari baratoranyije umugabo ngo abe umwami n’umuyobozi wabo, kubera ko bari barishyize mu bwenge bwabo n’icyemezo gihamye ko batazahatirwa kujya kurwanya Abanefi.\n\n7 Kandi habayeho ko bari barikoranyirije hamwe mu mpinga y’umusozi witwaga Antipasi, mu myiteguro yo kurwana.\n\n8 Ubwo umugambi wa Amalikiya ntiwari uwo kubarwanya akurikije amategeko y’umwami; ahubwo dore, umugambi we wari uwo kubona ubutoni ku ngabo z’Abalamani, kugira ngo ashobore kwigira umuyobozi wabo no kuvana ku ntebe umwami no kwigarurira ubwami.\n\n9 Kandi dore, habayeho ko yategetse ingabo ze kubamba amahema yabo mu kibaya cyari hafi y’umusozi wa Antipasi.\n\n10 Nuko habayeho ko igihe bwari bwije yohereje intumwa y’ibanga ku musozi wa Antipasi, yifuza ko umuyobozi w’abo bari ku musozi, witwaga Lehonti, yamanuka akaza munsi y’umusozi, kuko yifuzaga kumuvugisha.\n\n11 Kandi habayeho ko ubwo Lehonti yakiraga ubutumwa atahangaye kumanuka ngo ajye munsi y’umusozi. Nuko habayeho ko Amalikiya yongeye kwohereza iyo ntumwa ubwa kabiri, yifuza ko yamanuka. Kandi habayeho ko Lehonti yabyanze; nuko yongera kuyohereza ubwa gatatu.\n\n12 Kandi habayeho ko ubwo Amalikiya yabonaga ko adashobora kubona Lehonti ngo ave ku musozi, yazamukiye kuri uwo musozi, hafi y’aho Lehonti yari afite inkambi; nuko yongera kwohereza ubwa kane ubutumwa bwe kwa Lehonti, yifuza ko yamanuka, kandi ko yamanukana n’abarinzi be.\n\n13 Nuko habayeho ko ubwo Lehonti yari amaze kumanukana n’abarinzi be asanga Amalikiya, ko Amalikiya yamusabye kumanukana n’ingabo ze mu ijoro, nuko bakagota izo ngabo mu nkambi zazo umwami yari yarabahayeho ubuyobozi, kandi ko azishyira mu maboko ya Lehonti, niba azamugira (Amalikiya) umuyobozi umukurikira w’ingabo uko zakabaye.\n\n14 Nuko habayeho ko Lehonti yamanukanye n’ingabo ze maze bagota ingabo za Amalikiya ku buryo mbere y’uko bakanguka mu museke bari bagoswe n’ingabo za Lehonti.\n\n15 Kandi habayeho ko ubwo babonaga ko bari bagoswe, bingingiye Amalikiya ko yabemerera kwifatanya n’abavandimwe babo, kugira ngo badashobora kurimburwa. Kandi iki nicyo kintu nyine Amalikiya yifuzaga.\n\n16 Nuko habayeho ko yatanze ingabo ze, bihabanye n’amategeko y’umwami. Ubwo iki cyari ikintu Amalikiya yifuzaga, ko yashobora kuzuza umugambi we wo kuvana ku ntebe umwami.\n\n17 Ubwo byari umuco mu Balamani ko, iyo umutware mukuru wabo yapfaga, bashyiragaho umuyobozi wamukurikiraga kugira ngo abe umutware wabo.\n\n18 Nuko habayeho ko Amalikiya yategetse ko umwe mu bagaragu be azaha uburozi Lehonti buhoro buhoro, kugira ngo apfe.\n\n19 Ubwo, igihe Lehonti yari amaze gupfa, Abalamani bashyizeho Amalikiya ngo abe umuyobozi wabo n’umutegetsi w’ingabo.\n\n20 Nuko habayeho ko Amalikiya yagendanye n’ingabo ze (kuko yari yarageze ku byifuzo bye) bagana ku gihugu cya Nefi, umurwa wa Nefi, wari umurwa mukuru.\n\n21 Nuko umwami yarasohotse kugira ngo ahure nawe n’abarinzi be, kuko yatekerezaga ko Amalikiya yari yarujuje amategeko ye, kandi ko Amalikiya yari yarakoranyirije hamwe ingabo zikomeye bityo zo gutera Abanefi kubarwanya.\n\n22 Ariko dore, ubwo umwami yasohokaga kugira ngo ahure nawe Amalikiya yategetse ko abagaragu be bajya guhura n’umwami. Nuko baragenda maze bunama imbere y’umwami, nk’aho bamwubashye kubera ugukomera kwe.\n\n23 Nuko habayeho ko umwami yarambuye ukuboko kwe ngo abahagurutse, nk’uko byari umuco mu Balamani, nk’urwibutso rw’amahoro, umuco bari baravanye ku Banefi.\n\n24 Nuko habayeho ko ubwo yari amaze guhagurutsa uwa mbere ku butaka, dore yahinguranyije umwami mu mutima; nuko yitura ku butaka.\n\n25 Ubwo abagaragu b’umwami barahunga; n’abagaragu ba Amalikiya basakuza, bavuga bati:\n\n26 Dore, abagaragu b’umwami bamuhinguranyije mu mutima, none yaguye kandi bahunze; dore, nimuze maze murebe.\n\n27 Kandi habayeho ko Amalikiya yategetse ko ingabo ze zigomba kugenda maze zikareba ibyabaye ku mwami; nuko ubwo bageraga aho hantu, maze bakabona umwami arambaraye mu nkaba ye, Amalikiya yariyerurukije nk’aho arakaye, maze aravuga ati: Uwo ari we wese wakundaga umwami, natangire, maze akurikirane abagaragu be kugira ngo bicwe.\n\n28 Nuko habayeho ko abakundaga umwami bose, ubwo bumvaga aya magambo, bagiye maze bahiga abagaragu b’umwami.\n\n29 Ubwo igihe abagaragu b’umwami babonaga ingabo zibakurikiranye inyuma yabo, bongeye kugira ubwoba bwinshi, nuko bahungira mu gasi, maze bambukira mu gihugu cya Zarahemula nuko bifatanya n’abantu ba Amoni.\n\n30 Nuko ingabo zabakurikiranaga zisubira inyuma, nyuma yo kubakurikirana bikaba impfabusa; maze bityo Amalikiya, kubw’uburiganya bwe, yigarurira imitima y’abantu.\n\n31 Kandi habayeho ko bukeye bwaho yinjiye mu murwa wa Nefi n’ingabo ze, nuko yigarurira umurwa.\n\n32 Kandi ubwo habayeho ko umwamikazi, ubwo yari amaze kwumva ko umwami yishwe—kuko Amalikiya yoherereje umwamikazi intumwa imumenyesha ko umwami yishwe n’abagaragu be, ko yabakurikiranye hamwe n’ingabo ze, ariko byabaye impfabusa, kandi ko bahunze.\n\n33 Kubera iyo mpamvu, ubwo umwamikazi yari amaze kwakira ubu butumwa yatumye kuri Amalikiya, amusaba ko akwiriye kurokora abantu bo mu murwa; ndetse amusaba ko akwiriye kumugeraho; ndetse amusaba ko akwiriye kuzana n’abahamya bo guhamya ibyerekeye urupfu rw’umwami.\n\n34 Nuko habayeho ko Amalikiya yafashe wa mugaragu umwe wishe umwami, n’abandi bose bari kumwe na we, nuko basanga umwamikazi, ahantu yari yicaye; nuko bose bamuhamiriza ko umwami yishwe n’abagaragu be bwite; ndetse baravuga bati: Bahunze, ibi se ntibibashinja? Nuko bityo babwiye bihagije umwamikazi ku byerekeye urupfu rw’umwami.\n\n35 Kandi habayeho ko Amalikiya yashatse ubutoni ku mwamikazi, nuko amugira umugore; maze bityo kubw’uburiganya bwe, kandi afashijwe n’abagaragu be b’uburiganya, abona ubwami; koko, yatangajwe nk’umwami mu gihugu hose, mu bantu bose b’Abalamani, bari bagizwe n’Abalamani n’Abalemuweli, n’Abishimayeli, n’abo bari bariyomoye ku Banefi, uhereye ku ngoma ya Nefi kugeza magingo aya.\n\n36 Ubwo abo bari bariyomoye, kubera ko bari bafite ibwiriza rimwe n’inkuru imwe y’Abanefi, koko, kubera ko bari barigishirijwe mu bumemyi bumwe bwa Nyagasani, nyamara, ntibisanzwe ko, bidatinze nyuma y’amacakubiri yabo binangiye kurushaho kandi ntibicujije, bahindutse abanyagasozi, abagome n’inkazi kurusha Abalamani—banywana na gakondo z’Abalamani; bemera ubugwari, n’uburyo bwose bw’ubushizi bw’isoni; koko, bibagirwa burundu Nyagasani Imana yabo.\n\n", "alma 48": "[center][font_size=26]Igice cya 48[/font_size][/center]\n\n[i]Amalikiya aryanisha Abalamani n’Abanefi—Moroni ategurira abantu be kurwanira ihame ry’Abakristo—Anezererwa mu bwigenge n’umudendezo kandi aba umuntu w’intwari w’Imana. Ahagana 72 M.K.[/i]\n\n1 Kandi ubwo habayeho ko, Amalikiya akimara kubona ubwami yatangiye gutera imitima y’Abalamani kwanga abantu ba Nefi; koko, yashyizeho abagabo bo kubwirira Abalamani mu minara yabo, kwanga Abanefi.\n\n2 Kandi bityo yateye imitima yabo kwanga Abanefi, ku buryo mu mpera ya nyuma y’umwaka wa cumi n’icyenda w’ingoma y’abacamanza, kubera ko yari yaruzuje imigambi ye kugeza ubwo, koko, kubera ko yari yarigize umwami ku Balamani, yashatse na none kwima mu gihugu cyose, koko, n’abantu bose bari mu gihugu, Abanefi kimwe n’Abalamani.\n\n3 Kubera iyo mpamvu yari yaruzuje umugambi we, kuko yari yaramaze kunangira imitima y’Abalamani kandi yarahumye ubwenge bwabo, kandi yarabakongejemo umujinya, ku buryo yari yarakoranyirije hamwe ingabo nyinshi zo kujya kurwana n’Abanefi.\n\n4 Kuko yari yiyemeje, kubera ubwinshi bw’umubare w’abantu be, gutsinda Abanefi maze akabazana mu buretwa.\n\n5 Nuko bityo yashyizeho abatware bakuru b’ingabo b’Abazoramu, kubera ko aribo bari bazi neza imbaraga z’Abanefi, n’ahantu habo bahungiraga, n’ibice byoroshye by’imirwa yabo; kubera iyo mpamvu yabashyizeho ngo babe abatware bakuru ku ngabo ze.\n\n6 Kandi habayeho ko bafashe inkambi yabo, nuko bagenda berekeza igihugu cya Zarahemula mu gasi.\n\n7 Ubwo habayeho ko mu gihe Amalikiya yari arimo gufata ububasha kubw’uburiganya n’ikinyoma, Moroni, ku rundi ruhande, yari arimo gutegura imitekerereze y’abantu kugira ngo babe indahemuka kuri Nyagasani Imana yabo.\n\n8 Koko, yari yaramaze gukomeza ingabo z’Abanefi, no kubaka ibihome bito, cyangwa ahantu h’ubuhungiro; bagerekeranya ibirundo by’itaka hirya no hino bizengurutse ingabo ze, ndetse yubaka n’inkuta z’amabuye zibagose, mu muzenguruko w’imirwa yabo n’imbibi z’ibihugu byabo; koko, ku buryo bizengurutse igihugu.\n\n9 Kandi mu bihome byabo byoroheje yahashyize umubare mwinshi kurushaho w’ingabo; nuko bityo yubaka ibihome kandi akomeza igihugu cyari cyarigaruriwe n’Abanefi.\n\n10 Kandi uko niko yarimo kwitegura gushyigikira ubwigenge bwabo, ibihugu byabo, abagore babo, n’abana babo, n’amahoro yabo, no kugira ngo bashobore kubana na Nyagasani Imana yabo, kandi kugira ngo bashobore kubungabunga icyitwaga n’abanzi babo ihame ry’Abakristo.\n\n11 Kandi Moroni yari umugabo ufite imbaraga kandi ukomeye; yari umugabo w’ubuhanga buzira inenge; koko, umugabo utarishimiraga imivu y’amaraso; umugabo wari ufite roho inezerewe kubera ubwigenge n’umudendezo by’ubwoko bwe, n’abavandimwe be bavuye mu buretwa n’ubucakara;\n\n12 Koko, umugabo wari ufite umutima wuzuraga amashimwe ku Mana ye, kubw’amahirwe menshi n’imigisha yari yarahaye abantu be; umugabo wakoze bihebuje kubw’imibereho myiza n’umutekano w’abantu be.\n\n13 Koko, kandi yari umugabo utajegajega mu ukwizera kwa Kristo, kandi yari yararahiye n’indahiro kuzarwanirira abantu be, uburenganzira bwe, igihugu cye, n’iyobokamana rye, ndetse kugeza atakaje amaraso ye.\n\n14 Ubwo Abanefi bari barigishijwe kwirwanaho ubwabo ku banzi babo, ndetse kugeza bamennye amaraso bibaye ngombwa; koko, ndetse bari barigishijwe kutabangamirana na rimwe, koko, no kutazamura inkota na rimwe keretse ari ku mwanzi, keretse ari ukurengera ubuzima bwabo.\n\n15 Kandi uku niko kwari ukwizera kwabo, kugira ngo mu gukora batyo Imana izabahe gutunganirwa mu gihugu, cyangwa mu yandi magambo, nibaba indahemuka mu kubahiriza amategeko y’Imana ko izabaha gutunganirwa mu gihugu; koko, izababurira ngo bahunge, cyangwa bitegure intambara, bikurikije akaga kabo;\n\n16 Ndetse, ko Imana izabamenyesha niba bagomba kujya kwirwanirira ku banzi babo, nuko mu kubikora batyo, Nyagasani akazabagobotora; kandi uku niko kwari ukwizera kwa Moroni, kandi umutima we warabyishimiraga; atari ibyo kumena amaraso ahubwo gukora icyiza, mu kubungabunga abantu be, koko, mu kubahiriza amategeko y’Imana, koko, no mu guhangana n’ubukozi bw’ibibi.\n\n17 Koko, ni ukuri, ni ukuri, ndababwira, iyo abantu bose baba barabayeho, kandi barabayeho, kandi bazabaho, nka Moroni, dore, ububasha ubwabwo bw’ikuzimu bwaba bwarajegajeze ubuziraherezo; koko, sekibi ntazigera agira na rimwe ububasha ku mitima y’abana b’abantu.\n\n18 Dore, yari umugabo nka Amoni, mwene Mosaya, koko, ndetse n’abandi bahungu ba Mosaya, koko, ndetse na Aluma n’ahabungu be, kuko bose bari abantu b’Imana.\n\n19 Ubwo dore, Helamani n’abavandimwe be ntibafashije gakeya abantu nka Moroni; kuko babwirije ijambo ry’Imana, kandi babatije ngo bihane abantu abo aribo bose bumvaga amagambo yabo.\n\n20 Kandi bityo bateye intambwe, nuko abantu bariyoroshya kubera amagambo yabo, ku buryo babaye abatoni bakomeye ba Nyagasani, maze bityo babohorwa ku ntambara n’amakimbirane muri bo ubwabo, koko, ndetse mu gihe cy’imyaka ine.\n\n21 Ariko, nk’uko nabivuze, mu mpera isoza umwaka wa cumi n’icyenda, koko, hatitaweho amahoro yabo muri bo ubwabo, bahatiwe kurwana ku gahato n’abavandimwe babo, Abalamani.\n\n22 Koko, kandi muri make, intambara zabo n’Abalamani ntizigeze zihosha na rimwe mu gihe cy’imyaka myinshi, hatitaweho ingingimira yabo.\n\n23 Ubwo, bicuzaga kuba barafashe intwaro bakarwanya Abalamani, kubera ko batashimishwaga n’imenwa ry’amaraso; koko, ibi ntibyari ibyo gusa—bicuzaga kuba barabaye ibikoresho byo kuvana benshi mu bavandimwe babo muri iyi si bakajya mu isi ihoraho, batiteguye guhura n’Imana yabo.\n\n24 Nyamara, ntibemeye kurambika hasi ubuzima bwabo, kugira ngo abagore babo n’abana babo batsembwe n’ubunyamaswa bw’abigeze rimwe kuba abavandimwe babo, koko, kandi bari bariyomoye ku itorero ryabo, kandi bari barabasize kandi bari baragiye kubarimbura bifatanya n’Abalamani.\n\n25 Koko, ntibashoboye kwihanganira ko abavandimwe babo bishimira hejuru y’amaraso y’Abanefi, igihe cyose hatariho abazubahiriza amategeko y’Imana, kuko isezerano rya Nyagasani ryari ko, nibazubahiriza amategeko yayo bazatunganirwa mu gihugu.\n\n", "alma 49": "[center][font_size=26]Igice cya 49[/font_size][/center]\n\n[i]Abalamani bateye bananiwe gufata imirwa yubatswe yakomejwe ya Amoniha na Nowa—Amalikiya avuma Imana kandi akarahirira kunywa amaraso ya Moroni—Helamani n’abavandimwe be bakomeza gukomeza Itorero. Ahagana 72 M.K.[/i]\n\n1 Kandi ubwo habayeho ko mu kwezi kwa cumi na kumwe kw’umwaka wa cumi n’icyenda, ku munsi wa cumi w’ukwezi, ingabo z’Abalamani zagaragaye zisatira igihugu cya Amoniha.\n\n2 Kandi dore, umurwa wari warongeye kwubakwa, kandi Moroni yari yarakambitse ingabo hafi y’imbibi z’umurwa, kandi bari baragerekeranyije igitaka hirya na hino kugira ngo bikingire imyambi n’amabuye y’Abalamani; kuko dore, barwanishaga amabuye n’imyambi.\n\n3 Dore, navuze ko umurwa wa Amoniha wari warongeye kubakwa. Ndababwira, koko, ko wari warongeye kubakwa igice; kandi kubera ko Abalamani bari barawurimbuye rimwe kubera ubukozi bw’ibibi bw’abantu, batekerezaga ko uzongera kubabera umunyago woroshye.\n\n4 Ariko dore, ikimwaro cyabo cyari gikomeye; kuko dore, Abanefi bari baracukuye ibimba ry’ibitaka ribazegurutse, ryari rirerire cyane ku buryo Abalamani batashoboraga kubatera amabuye yabo n’imyambi yabo kugira ngo bibahame, nta n’ubwo bashoboraga kubagwaho keretse banyuze ahantu habo binjiriraga.\n\n5 Ubwo icyo gihe umutware mukuru w’ingabo z’Abalamani yaratangaye bikabije, kubera ubwenge bw’Abanefi mu gutegura ibirindiro byabo.\n\n6 Ubwo abayobozi b’Abalamani bari baratekereje ko, kubera ubwinshi bw’imibare yabo, koko, batekerezaga ko bizaborohera kubagwa hejuru nk’uko kugeza ubwo bari barabikoze; koko, ndetse bari bariteguriye ingabo, n’imisesuragituza; ndetse bari bariteguriye imyambaro y’impu, koko, imyambaro itsitse cyane yo gutwikira ubwambure bwabo.\n\n7 Nuko bityo kubera ko bari bariteguye batekerezaga ko bazabatsinda byoroshye kandi bakikoreza abavandimwe babo umutwaro w’uburetwa, cyangwa bakabica kandi bakabatsemba uko bishakiye.\n\n8 Ariko dore, batangajwe burundu nuko, bari barabiteguye, mu buryo butigeza na rimwe bumenywa mu bana ba Lehi. Ubwo bari biteguye Abalamani, kugira ngo barwane bakurikije amabwiriza ya Moroni.\n\n9 Nuko habayeho ko Abalamani, cyangwa Abamalikiya, batangajwe cyane n’uburyo bwabo bw’imyiteguro y’intambara.\n\n10 Ubwo, iyo umwami Amalikiya aba yaramanukiye mu gihugu cya Nefi, ari ku mutwe w’ingabo ze, wenda aba yarategetse Abalamani kuba barateye Abanefi mu murwa wa Amoniha; kuko dore, ntiyari yitaye ku maraso y’abantu be.\n\n11 Ariko dore, Amalikiya ntiyamanutse ubwe kurwana. Kandi dore, abatware bakuru b’ingabo be ntibahangaye gutera Abanefi mu murwa wa Amoniha, kuko Moroni yari yarahinduye imikorere y’ibintu mu Banefi, ku buryo Abalamani batunguwe kubera ahantu h’ubuhungiro bwabo nuko ntibashobora kubagwaho.\n\n12 Kubera iyo mpamvu, bahungiye mu gasi, nuko bafata inkambi yabo maze bagenda berekeza mu gihugu cya Nowa, kubera ko batekerezaga ko ariho hantu heza kurushaho basigaranye ho guterera Abanefi.\n\n13 Kuko ntibari bazi ko Moroni yari yarubatse ibirindiro, cyangwa ko yari yarubatse ibihome by’umutekano, muri buri murwa uri mu muzenguruko wose w’igihugu; kubera iyo mpamvu, bakomeje kugenda berekeza mu gihugu cya Nowa n’icyemezo ndakuka; koko, abatware bakuru b’ingabo babo baraje maze barahirira ko bazarimbura abantu b’uwo murwa.\n\n14 Ariko dore, batangajwe cyane nuko, umurwa wa Nowa, wari kugeza ubwo warabaye ahantu h’intege nkeya, noneho hari, kubwa Moroni, harakomeye, koko, ndetse kugeza urengeje imbaraga umurwa wa Amoniha.\n\n15 Nuko ubwo, dore, ubu bwari ubwenge bwari muri Moroni; kuko yari yaratekereje ko bazaterwa ubwoba n’umurwa wa Amoniha; kandi nk’uko umurwa wa Nowa wari kugeza ubwo warabaye igice kirusha ibindi kugira intege nke mu gihugu, kubera iyo mpamvu bagiyeyo kurwana; kandi bityo byari bijyanye n’ibyifuzo bye.\n\n16 Kandi dore, Moroni yari yaratoranyirije Lehi kuba umutware mukuru w’ingabo ku ngabo z’uwo murwa; kandi yari Lehi umwe warwanye n’Abalamani mu kibaya iburasirazuba bw’umugezi wa Sidoni.\n\n17 Nuko bityo dore habayeho ko ubwo Abalamani bari bamaze kubona ko Lehi yategetse umurwa barongeye baramwara, kuko batinyaga Lehi bikabije; nyamara abatware bakuru b’ingabo babo bari bararahiriye n’indahiro gutera umurwa; kubera iyo mpamvu, bazanye intwaro zabo.\n\n18 Ubwo dore, Abalamani ntibashoboye kwinjira mu bihome by’umutekano bakoresheje indi nzira iyo ari yo yose uretse mu muryango, kubera ubujyejuru bw’ibimba ryari ryarubatswe, n’ubujyakuzimu bw’umugende wari waracukuwe ubazengurutse, keretse banyuze mu muryango.\n\n19 Nuko bityo Abanefi bari biteguye kurimbura ibi byose nko kuba bagomba kurira kugira ngo binjire mu gihome mu gihe bakoresheje inzira iyo ari yo yose, baterana amabuye n’imyambi.\n\n20 Bityo bari bariteguye, koko, umutwe w’abagabo babo bakomeye, n’inkota zabo n’imihumetso yabo, kugira ngo bakubite hasi abazagerageza bose kuza mu birindiro byabo banyuze ahinjirirwa; kandi bityo bari biteguye kwirwanaho ku Balamani.\n\n21 Kandi habayeho ko abatware b’ingabo z’Abalamani bazanye ingabo zabo imbere y’ahantu hinjirirwa, nuko batangira kurwana n’Abanefi, kugira ngo binjire mu birindiro byabo; ariko dore, basubijwe inyuma rimwe na rimwe, ku buryo biciwe mu ’itsembatsemba rikomeye.\n\n22 Ubwo igihe babonaga ko badashobora kugira ububasha ku Banefi banyuze mu irembo, batangiye gucukura imiringoti yabo y’igitaka kugira ngo bashobore kubona inzira ibageza ku banzi babo, kugira ngo babone amahirwe angana yo kurwana; ariko dore, muri ibi bigeragezo, batsembwe n’amabuye n’imyambi yabaterwaga; nuko aho kuzuza imyobo yabo bamanuriramo imiringoti y’igitaka, ahubwo yuzujwe ku gipimo n’abapfu babo n’imibiri yakomeretse.\n\n23 Bityo Abanefi bari bafite ububasha bwose ku banzi babo; kandi bityo Abalamani bagerageje kurimbura Abanefi kugeza ubwo abatware bakuru b’ingabo babo bishwe; koko, n’abarenze igihumbi b’Abalamani barishwe; mu gihe, ku rundi ruhande, nta muntu n’umwe w’Abanefi wishwe.\n\n24 Habayeho abageze kuri mirongo itanu bakomeretse, bari baragezweho n’imyambi y’Abalamani ku irembo, ariko bari bikingiye ingabo zabo, n’imisesuragituza yabo, n’ibisahani byo mu mutwe byabo, ku buryo ibikomere byabo byari ku maguru yabo, ibyinshi muri byo byari bikaze.\n\n25 Kandi habayeho, ko ubwo Abalamani babonaga ko abatware bakuru b’ingabo babo bari bishwe bose bahungiye mu gasi. Nuko habayeho ko bagarutse ku gihugu cya Nefi, kumenyesha umwami wabo, Amalikiya, wari Umunefi kubw’amavuko, ibyerekeye ugutakaza gukomeye kwabo.\n\n26 Kandi habayeho ko yagize umujinya bikabije ku bantu be, kubera ko batageze ku cyifuzo cye ku Banefi; ntiyari yarabikoreje umutwaro w’uburetwa.\n\n27 Koko, yararakaye bikabije, nuko atuka Imana ndetse na Moroni, arahira indahiro ko azanywa amaraso ye; kandi ibi kubera ko Moroni yari yarubahirije amategeko y’Imana ategura iby’umutekano w’abantu be.\n\n28 Nuko habayeho, ko ku rundi ruhande, abantu ba Nefi bashimiye Nyagasani Imana yabo, kubera ububasha bwayo butagereranywa mu kubagobotora mu maboko y’abanzi babo.\n\n29 Kandi ni uko warangiye umwaka wa cumi n’icyenda w’ingoma y’abacamanza ku bantu ba Nefi.\n\n30 Koko, kandi habayeho amahoro arambye muri bo, n’ugutunganirwa gukomeye bihebuje mu itorero kubera ubwitonzi bwabo n’umuhate bagiriye ijambo ry’Imana, ryamamajwe kuri bo na Helamani, na Shibuloni, na Koriyantoni, na Amoni n’abavandimwe be, koko, n’abimitswe bose kubw’umugenzo mutagatifu w’Imana, bakabatizwa ngo bihane, kandi bakoherezwa kubwiriza mu bantu.\n\n", "alma 50": "[center][font_size=26]Igice cya 50[/font_size][/center]\n\n[i]Moroni akomeza ibihugu by’Abanefi—Bubaka imirwa myinshi—Intambara n’ukurimbuka bigera ku Banefi mu minsi y’ubugome bwabo n’amahano—Moriyantoni n’abitandukanyije be batsindwa na Teyankumu—Nefiha apfa, maze umuhungu we Pahorani akamusimbura ku ntebe y’urubanza. Ahagana 72–67 M.K.[/i]\n\n1 Nuko ubwo habayeho ko Moroni ataretse gukora imyiteguro y’intambara, cyangwa kurwanirira Abantu be ku Balamani; kuko yategetse ko ingabo ze zatangira mu ntangiriro z’umwaka wa makumyabiri w’ingoma y’abacamanza, ko zatangirira mu gucukura ibirundo by’igitaka ahazengurutse imirwa yose, mu gihugu hose cyari cyarigaruriwe n’Abanefi.\n\n2 Kandi hejuru y’izo mpamvu z’igitaka yategetse ko hatwikirizwaho imbabo, koko, inyubako z’imbaho zubakwa ku burebure bw’umugabo, ahazengurutse imirwa.\n\n3 Kandi yategetse ko hejuru y’izo nyubako z’imbaho hashyirwaho ikizingiti cy’imambo cyubatswe ku mbaho zizengurutse; kandi byari bikomeye kandi ari birebire.\n\n4 Kandi yategetse ko iminara yubakwa ireberwamo izo nyubako z’imambo, kandi yategetse ko ahantu h’umutekano hubakwa kuri iyo minara, kugira ngo amabuye n’imyambi y’Abalamani bidashobora kubagirira nabi.\n\n5 Kandi yari yarateguwe kugira ngo bashobore kubaterera amabuye ku dusongero twayo, uko babishaka kandi babishoboye, kandi bakica uzagerageza kwegera hafi y’inkuta z’umurwa.\n\n6 Ni uko Moroni yateguye ibihome yitegura ukuza kw’abanzi babo, hirya no hino ya buri murwa mu gihugu cyose.\n\n7 Kandi habayeho ko Moroni yategetse ko ingabo ze zajya mu gasi k’iburasirazuba; koko, kandi baragiye maze birukana Abalamani bose bari mu gasi k’iburasirazuba bajya mu bihugu byabo bwite, byari mu majyepfo y’igihugu cya Zarahemula.\n\n8 Nuko igihugu cya Nefi cyagendaga kigororotse uhereye ku nyanja y’iburasirazuba kugera iburengerazuba.\n\n9 Kandi habayeho ko ubwo Moroni yari amaze kwirukana Abalamani bose mu gasi k’iburasirazuba, kari mu majyaruguru y’ibihugu bari barigaruriye ubwabo, yategetse ko abaturage bari mu gihugu cya Zarahemula no mu gihugu kigikikije bagomba kujya mu gasi k’iburasirazuba, ndetse no ku mbibi z’inkombe, maze bakigarurira igihugu.\n\n10 Ndetse yashyize ingabo ze mu majyepfo, mu mbibi z’ibihugu bigaruriye, nuko babategeka kubaka ibihome kugira ngo bashobore kurinda ingabo zabo n’abantu babo amaboko y’abanzi babo.\n\n11 Kandi bityo yagoteye ibihome byose by’Abalamani mu gasi k’iburasirazuba, koko, ndetse mu burengerazuba, akaza umurongo wo hagati y’Abanefi n’Abalamani, hagati y’igihugu cya Zaramuhela n’igihugu cya Nefi, uturutse ku nyanja y’iburengerazuba, ukanyura ku isoko ry’umugezi wa Sidoni—Kubera ko Abanefi bari barigaruriye igihugu cyose cyo mu majyaruguru y’igihugu cy’Aharumbutse, nk’uko babyifuzaga.\n\n12 Bityo Moroni, hamwe n’ingabo ze, ziyongeraga buri munsi kubera ubwishingire bw’uburinzi imirimo ye yabazaniye, yagerageje guca intege ubushobozi bw’Abalamani mu bihugu bari barigaruriye, kugira ngo batagira na gakeya ububasha ku bihugu bari barigaruriye.\n\n13 Kandi habayeho ko Abanefi batangiye urufatiro rw’umurwa, nuko bita umurwa izina rya Moroni; kandi wari hafi y’uburasirazuba bw’inyanja; kandi wari mu majyepfo hafi y’umurongo w’ibihugu byigaruriwe n’Abalamani.\n\n14 Ndetse batangiye n’urufatiro rw’umurwa wari hagati y’umurwa wa Moroni n’umurwa wa Aroni, ahuza umurwa wa Aroni na Moroni; kandi bise izina umurwa, cyangwa igihugu, Nefiha.\n\n15 Ndetse batangiye mu mwaka umwe kubaka imirwa myinshi mu majyaruguru, umwe mu buryo bwihariye bawise Lehi, wari mu majyaruguru hafi y’imbibi z’inkengero z’inyanja.\n\n16 Kandi ni uko warangiye umwaka wa makumyabiri.\n\n17 Kandi muri ibi bihe by’ugutunganirwa abantu ba Nefi bari mu ntangiriro y’umwaka wa makumyabiri n’umwe w’ingoma y’abacamanza ku bantu ba Nefi.\n\n18 Kandi baratunganiwe bihebuje, nuko bahinduka abatunzi bihebuje; maze bararumbuka kandi barakomera mu gihugu.\n\n19 Nuko bityo tubona ko uko imigenzereze ya Nyagasani ari inyempuhwe n’intabera, kugira ngo huzuzwe amagambo ye yose ku bana b’abantu; koko, dushobora kubona ko amagambo ye ari ay’ukuri, ndetse no muri iki gihe, ayo yabwiye Lehi, avuga ati;\n\n20 Urahirwa n’abana bawe; kandi bazahabwa umugisha, uko bazubahiriza amategeko yanjye bazatunganirwa mu gihugu. Ariko wibuke, uko batazubahiriza amategeko yanjye bazacibwa imbere ya Nyagasani.\n\n21 Kandi turabona ko aya masezerano yemerejwe ku bantu ba Nefi, kuko habayeho intonganya zabo, n’imirwano yabo, koko, ubuhotozi bwabo, n’ubusahuzi bwabo, gusenga ibigirwamana kwabo, ubumalaya bwabo, n’ibizira byabo, byari muri bo ubwabo, byabazanyeho intambara zabo n’ukurimburwa kwabo.\n\n22 Kandi ababaye indahemuka mu kwubahiriza amategeko ya Nyagasani baragobotowe ibihe byose, mu gihe ibihumbi by’abavandimwe babo b’abagome bashyizwe mu buretwa, cyangwa kwicishwa inkota, cyangwa guhwekerera mu ukutizera, no kwivanga n’Abalamani.\n\n23 Ariko dore ntihigeze hababo igihe cy’ibyishimo mu bantu ba Nefi, uhereye mu minsi ya Nefi, nko mu minsi ya Moroni, koko, ndetse muri iki gihe, mu mwaka wa makumyabiri n’umwe w’ingoma y’abacamanza.\n\n24 Kandi habayeho ko umwaka wa makumyabiri na kabiri w’ingoma y’abacamanza nawo warangiye mu mahoro; koko, ndetse n’umwaka wa makumyabiri na gatatu.\n\n25 Kandi habayeho ko mu ntangiriro y’umwaka wa makumyabiri na kane w’ingoma y’abacamanza, hari kubaho na none amahoro mu bantu ba Nefi iyo hatabaho imirwano yabaye muri bo yerekeranye n’igihugu cya Nefi, n’igihugu cya Moriyantoni, byahuriraga ku mbibi za Lehi; byose hamwe byari ku mbibi hafi y’inkengero z’inyanja.\n\n26 Kuko dore, abantu bari barigaruriye igihugu cya Moriyantoni bigabije igice cy’igihugu cya Lehi; kubera iyo mpamvu hatangiye kubaho amakimbirane ashyushye hagati yabo, kugeza aho abantu ba Moriyantoni beguye intwaro zo kurwanya abavandimwe babo, kandi bari bayimeje kubicisha inkota.\n\n27 Ariko dore, abantu bari bariyeguriye igihugu cya Lehi bahungiye mu nkambi ya Moroni, nuko bamusaba imfashanyo kuko dore ntibari mu makosa.\n\n28 Kandi habayeho ko ubwo abantu ba Moriyantoni, bari bayobowe n’umugabo witwaga Moriyantoni, babonye ko abantu ba Lehi bari bahungiye mu nkambi ya Moroni, bagize ubwoba bukabije ko hato ingabo za Moroni zabatera maze zikabarimbura.\n\n29 Kubera iyo mpamvu, Moriyantoni yashyize mu mitima yabo ko bakwiriye guhungira mu gihugu cyari mu majyaruguru, cyari gipfutswe n’ibizenga by’amazi, maze bakigarurira igihugu cyari mu majyaruguru.\n\n30 Nuko dore, baba barashyize uyu mugambi mu bikorwa, (wari kuba warababereye impamvu yo kuba bariganyiraga) ariko dore, kubera ko Moriyantoni yari umugabo w’amahane menshi, kubw’ iyo mpamvu yarakariye umwe mu baja be, nuko amugwaho maze aramukubita cyane.\n\n31 Nuko habayeho ko yahunze, maze aza mu nkambi ya Moroni, nuko abwira Moroni ibintu byose byerekeye icyo kibazo, ndetse n’ibyerekeye imigambi yabo yo guhungira mu gihugu cyo mu majyaruguru.\n\n32 Ubwo dore, abantu bari mu gihugu cy’Aharumbutse, cyangwa ahubwo Moroni, batinye ko bashobora kumvira amagambo ya Moriyantoni maze bakifatanya n’abantu be, nuko bityo bakigarurira ibyo bice by’igihugu, bikazaba urufatiro rw’ingaruka zikomeye mu bantu ba Nefi, koko, izo ngaruka zikazavamo ibirandurwa ry’umudendezo wabo.\n\n33 Kubera iyo mpamvu Moroni yohereje ingabo, hamwe n’inkambi yabo, guhagarika abantu ba Moriyantoni, kugira ngo bahagarike uguhungira kwabo mu majyaruguru y’igihugu.\n\n34 Kandi habayeho ko batabahagaritse kugeza bamaze kugera ku mbibi z’igihugu cya Rwamatongo; nuko bageze aho barabahagarika, banyuze mu nzira ifunganye ijya ku nyanja mu majyaruguru y’igihugu, koko, hafi y’inyanja, iburengerazuba n’iburasirazuba.\n\n35 Nuko habayeho ko ingabo zari zoherejwe na Moroni, zari ziyobowe n’umugabo witwaga Teyankumu, zahuye n’abantu ba Moriyantoni; kandi abantu ba Moriyantoni bari ibitsire cyane, (kubera ko yakoreshwaga n’ubugome bwe n’amagambo ye aryohereye) ku buryo imirwano yatangiye hagati yabo, muri yo Teyankumu yiciyemo Moriyantoni kandi atsinda ingabo ze, nuko babagira imbohe, maze basubira mu nkambi ya Moroni. Kandi ni uko warangiye umwaka wa makumyabiri na kane w’ingoma y’abacamanza ku bantu ba Nefi.\n\n36 Kandi ni gutyo abantu ba Moriyantoni bagaruwe. Kandi bityo abantu ba Moriyantoni basubijwe inyuma. Nuko bakimara kugira igihango cyo kubungabunga umutekano bagaruwe mu gihugu cya Moriyantoni, maze habaho ukwishyira hamwe hagati yabo n’abantu ba Lehi; ndetse bagarurwa mu bihugu byabo.\n\n37 Nuko habayeho ko muri uwo mwaka nyine abantu ba Nefi bagaruriwe amahoro, Nefiha, umucamanza mukuru wa kabiri, arapfa, kandi yari yarabanye ku ntebe y’urubanza ubukiranutsi butagira inenge imbere y’Imana.\n\n38 Nyamara, yari yarangiye Aluma gufata izo nyandiko n’ibyo bintu byafatwaga na Aluma na se nk’ibitagatifu cyane; kubera iyo mpamvu Aluma yari yaramaze kubiha umuhungu we, Helamani.\n\n39 Dore, habayeho ko umuhungu wa Nefiha yatoranyijwe kugira ngo abe ku ntebe y’urubanza, mu mwanya wa se; koko, yatoranyirijwe kuba umucamanza mukuru n’umuyobozi ku bantu, mu buryo bw’indahiro n’umugenzo mutagatifu n’ubwisanzure bw’abantu, kubaha uburenganzira bwihariye bwo kuramya Nyagasani Imana yabo, koko, gushyigikira no kubahiriza umugambi w’Imana mu minsi ye yose, no kugeza abagome mu butabera hakurikijwe icyaha cyabo.\n\n40 Ubwo dore, izina rye ryari Pahorani. Nuko Pahorani yagiye mu ntebe ya se, maze atangira ingoma ye mu mpera z’umwaka wa makumyabiri na kane, ku bantu ba Nefi.\n\n", "alma 51": "[center][font_size=26]Igice cya 51[/font_size][/center]\n\n[i]Abantu b’umwami bashaka guhindura itegeko no gushyiraho umwami—Pahorani n’abigenga bashyigikirwa n’ijwi rya rubanda—Moroni ahatira abantu b’umwami kurwanirira igihugu cyabo cyangwa kwica—Abamalikiya n’Abalamani bafata imirwa myinshi yakomejwe—Teyankumu yirukana igitero cy’Abalamani kandi akicira Amalikiya mu ihema rye. Ahagana 67–66 M.K.[/i]\n\n1 Nuko ubwo habayeho mu ntangiriro y’umwaka wa makumyabiri na gatanu w’ingoma y’Abacamanza ku bantu ba Nefi, nyuma y’uko bari barimitse amahoro hagati y’abantu ba Lehi n’abantu ba Moriyantoni ku birebana n’ibihugu byabo, kandi baramaze gutangira umwaka wa makumyabiri na gatandatu;\n\n2 Nyamara, ntibimitse amahoro nyayo igihe kirekire mu gihugu, kuko hatangiye kubaho amakimbirane mu bantu ku byerekeye umucamanza mukuru Pahorani; kuko dore, hariho igice cy’abantu bifuzaga ko ingingo nkeya zihariye z’itegeko zahindurwa.\n\n3 Ariko dore, Pahorani ntiyahinduye cyangwa ngo yemere ko itegelko rihindurwa, kubera iyo mpamvu, ntiyumviye abamwoherereje ibyifuzo byabo n’ugusaba kwabo birebana n’ihindurwa ry’itegeko.\n\n4 Kubera iyo mpamvu, abifuzaga ko itegeko ryahindurwa baramurakariye, nuko bifuza ko ataguma kuba umucamanza mukuru ku gihugu; kubera iyo mpamvu hazamutse impaka zerekeye icyo kibazo, ariko hatabayeho umuvu w’amaraso.\n\n5 Kandi habayeho ko abifuzaga ko Pahorani yakurwa ku ntebe y’urubanza biswe abantu b’umwami, kuko bifuzaga ko itegeko ryahindurwa mu buryo bwo guhirika ubuyobozi bwigenga no gushyiraho umwami ku gihugu hose.\n\n6 Naho abifuzaga ko Pahorani yaguma kuba umucamanza mukuru ku gihugu biyitiriye izina ry’abigenga; nuko uko niko habayeho itandukanyirizo muri bo, kuko abigenga bari bararahiriye cyangwa baragize igihango cyo guhamana uburenganzira bwabo n’amahirwe y’iyobokamana ryabo kubw’ubuyobozi bwigenga.\n\n7 Nuko habayeho ko iki kibazo cy’impaka cyakemuwe n’ijwi rya rubanda. Kandi habayeho ko ijwi rya rubanda ryaje mu nyungu z’abigenga, maze Pahorani ahamana intebe y’urubanza, bikaba byarateye umunezero mwinshi mu bavandimwe ba Pahorani ndetse n’abenshi mu bantu b’umudendezo, banacecekesha na none abantu b’umwami, kugira ngo badahangara kubavuguruza ahubwo bategetswe kubungabunga umugambi w’ubwigenge.\n\n8 Ubwo abari bashyigikiye abami bari abavutse mu bakomeye, kandi bifuzaga kuba abami, kandi bari bashyigikiwe n’abashakaga ububasha n’ubutegetsi ku bantu.\n\n9 Kuko dore, iki cyari igihe kigoye cy’amakimbirane nk’ayo kuba mu bantu ba Nefi; kuko dore, Amalikiya yari yarashishikarije imitima y’abantu b’Abalamani kurwanya abantu b’Abanefi, kandi yarimo gukoranyiriza hamwe ingabo zavaga mu bice byose by’igihugu, nuko akaziha intwaro, kandi akazitegurira intambara n’umwete wose; kuko yari yaramaze kurahirira kunywa amaraso ya Moroni.\n\n10 Ariko dore, tuzabona ko isezerano rye yakoze ryari rihubutse; nyamara, yiteguriye we ubwe n’ingabo ze kuza kurwana n’Abanefi.\n\n11 Ubwo ingabo ze ntizari zikomeye nk’uko zari zarabayeho kugezo ubwo, kubera ibihumbi byinshi byari byarishwe n’ukuboko kw’Abanefi; ariko hatitaweho ugutakaza gukomeye kwabo, Amalikiya yari yarakoranyirije hamwe ingabo nyinshi zikomeye bitangaje, ku buryo atatinye kumanukira mu gihugu cya Zarahemula.\n\n12 Koko, ndetse Amalikiya yamanutse ubwe, ku mutwe w’Abalamani. Kandi ni mu mwaka wa makumyabiri na gatanu w’ingoma y’abacamanza; kandi ni muri icyo gihe kimwe bari baratangiye gukemura ibibazo by’amakimbirane yerekeye umucamanza mukuru, Pahorani.\n\n13 Kandi habayeho ko mu gihe abantu bitwaga abantu b’umwami bari barumvise ko Abalamani bari bagiye kumanukira kurwana nabo, barishimye mu mitima yabo; kandi banga kwegura intwaro, kuko barakariye cyane umucamanza mukuru, ndetse n’abantu b’ubwigenge, kugira ngo batazegura intwaro zo kurwanirira igihugu cyabo.\n\n14 Kandi habayeho ko ubwo Moroni yabonaga ibi, ndetse akabona ko Abalamani barimo gusatira imbibi z’igihugu, yararakaye bikabije kubera ubudakoreka bw’abo bantu yari yarakoreye n’umwete mwinshi ababungabunga; koko, yararakaye bikabije; roho ye yuzura umujinya kuri bo.\n\n15 Nuko habayeho ko yoherereje inyandiko isaba, irimo n’ijwi rya rubanda, ku muyobozi w’igihugu, asaba ko yayisoma, maze akamuha (Moroni) ububasha bwo guhatira abo bitandukanyije kurwanirira igihugu cyabo cyangwa kwicwa.\n\n16 Kuko icyari kimuraje ishinga cya mbere cyari kurangiza intonganya nk’izo n’amakimbirane mu bantu; kuko dore, ibi byari byarabaye kugeza ubu impamvu y’ukurimburwa kwose kwabo. Kandi habayeho ko yabyemerewe hakurikijwe ijwi rya rubanda.\n\n17 Nuko habayeho ko Moroni yategetse ko ingabo ze zitera abo bantu b’umwami, bakambura ubwirasi bwabo n’ubuhangange bwabo maze bakabamarira ku butaka, cyangwa bagafata intwaro maze bagashyigikira umugambi w’ubwigenge.\n\n18 Kandi habayeho ko ingabo zabateye; nuko zibambura ubwirasi bwabo n’ubuhangange bwabo, ku buryo ubwo beguriraga intwaro zabo z’intambara kurwana n’ingabo za Moroni bacagaguwe maze bashirira ku butaka.\n\n19 Kandi habayeho ko habonetse ibihumbi bine by’abo batavugarumwe nabo bari bacagagujwe inkota; kandi abo mu bayobozi babo batari biciwe mu murwano barafashwe maze bajugunywa mu nzu y’imbohe, kuko nta mwanya wari uhari w’imanza zabo icyo gihe.\n\n20 Nuko abasigaye b’abo batavugarumwe nabo, aho gukubitwa hasi ku butaka n’inkota, bemeye ibendera ry’ubwigenge, nuko bategekwa kumanika ibendera ry’ubwigenge ku minara yabo, no mu mirwa yabo, no kwegura intwaro mu kurwanira igihugu cyabo.\n\n21 Nuko bityo Moroni arangiza abo bantu b’umwami, ku buryo hatongeye kumenyekana n’umwe ku izina ry’abantu b’umwami; maze bityo arangiza ubudakoreka n’ubwirasi bw’abantu bigishije amaraso y’ubuhangange; ahubwo bacishwa bugufi kugira ngo biyoroshye ubwabo nk’abavandimwe babo, kandi barwanire n’umurava ubwigenge bwabo bave mu buretwa.\n\n22 Dore, habayeho ko mu gihe Moroni yarimo gusenya atyo intambara n’amakimbirane mu bantu be bwite, kandi arimo kubatwara mu mahoro n’iterambere, anakora amabwiriza yo kwitegura intambara ku Balamani, dore, Abalamani bari baramaze kwinjira mu gihugu cya Moroni, cyari mu mbibi hafi y’inkengero z’inyanja.\n\n23 Kandi habayeho ko Abanefi batari bafite imbaraga bihagije mu murwa wa Moroni, kubera iyo mpamvu Amalikiya yarabashushubikanye, yica benshi. Nuko habayeho ko Amalikiya yigaruriye umurwa, koko, yigaruriye ibihome byose.\n\n24 Kandi abahunze mu murwa wa Moroni baje mu murwa wa Nefiha; ndetse n’abantu b’umurwa wa Lehi bikoranyirije hamwe, nuko bakora imyiteguro maze babaho biteguye kwakira Abalamani ngo barwane.\n\n25 Ariko habayeho ko Amalikiya atemereye Abalamani kujya mu murwa wa Nefiha kurwana, ahubwo yabahamishije hafi y’inkengero z’inyanja, asiga ingabo muri buri murwa zo kuwubungabunga no kuwurwanaho.\n\n26 Nuko bityo yarakomeje, yigarurira imirwa myinshi, umurwa wa Nefiha, n’umurwa wa Lehi, n’umurwa wa Moriyantoni, n’umurwa wa Omuneri, n’umurwa wa Gidi, n’umurwa wa Muleki, yose muri yo yari ku mbibi z’iburengerazuba hafi y’inkengero z’inyanja.\n\n27 Kandi bityo Abalamani babonye, kubw’uburiganya bwa Amalikiya, imirwa myinshi cyane, kubw’ingabo zabo zitabarika, yose muri yo yari yarakomejwe bikomeye mu buryo bw’ibihome bya Moroni; yose muri yo yarahawe ibihome kubw’Abalamani.\n\n28 Kandi habayeho ko bagiye ku mbibi z’igihugu cy’Aharumbutse, bashushubikanya Abanefi imbere yabo kandi bica benshi.\n\n29 Ariko habayeho ko bari bahuye na Teyankumu, wari warishe Moriyantoni kandi wari warahagaritse abantu be mu guhunga kwe.\n\n30 Kandi habayeho ko yahagaritse Amalikiya na none, uko yajyanaga n’umubare mwinshi w’ingabo ze kugira ngo ashobore kwigarurira igihugu cy’Aharumbutse, ndetse n’amajyaruguru y’igihugu.\n\n31 Ariko dore yakozwe n’isoni ubwo yasubizaga inyuma na Teyankumu n’ingabo ze, kuko bari abarwanyi bakomeye; kuko buri ngabo ya Teyankumu yasumbaga Abalamani mu mbaraga zabo no mu bunararibonye bw’intambara, ku buryo batsinze Abalamani.\n\n32 Kandi habayeho ko bababurabuje, ku buryo babishe ndetse kugeza bwije. Nuko habayeho ko Teyankumu n’ingabo ze babambye amahema yabo mu mbibi ku mwaro hafi y’inkengero z’inyanja, kandi muri ubu buryo barirukankanywe.\n\n33 Kandi habayeho ko ubwo ijoro ryagwaga, Teyankumu n’umugaragu we biyibye maze bajya hanze mu ijoro, nuko bajya mu nkambi ya Amalikiya; nuko dore, ibitotsi byari byabaganje kubera umunaniro wabo mwinshi, wari watewe n’imirimo n’ubushyuhe bw’umunsi.\n\n34 Kandi habayeho ko Teyankumu yiyibye mu ibanga ajya mu ihema ry’umwami, nuko amutera icumu mu mutima we; maze atuma umwami apfa igitaraganya ku buryo atakanguye abagaragu be.\n\n35 Nuko na none asubira mu ibanga mu nkambi ye bwite, kandi dore, ingabo ze zari zisinziriye, nuko arazikangura maze azibwira ibintu byose yari yakoze.\n\n36 Kandi yategetse ko ingabo ze zihama ziteguye, ngo hatagira Abalamani baba bakangutse maze bakabatera.\n\n37 Kandi ni uko warangiye umwaka wa makumyabiri na gatanu w’ingoma y’abacamanza ku bantu ba Nefi; kandi ni uko yarangiye iminsi ya Amalikiya.\n\n", "alma 52": "[center][font_size=26]Igice cya 52[/font_size][/center]\n\n[i]Amoroni asimbura Amalikiya nk’umwami w’Abalamani—Moroni, Teyankumu, na Lehi bayobora Abanefi mu ntambara y’intsinzi ku Balamani—Umurwa wa Muleki wongera gufatwa, kandi Yakobo w’Umuzoramu yicwa. Ahagana 66–64 M.K.[/i]\n\n1 Nuko ubwo, habayeho mu mwaka wa makumyabiri na gatandatu w’ingoma y’abacamanza ku bantu ba Nefi, dore, ubwo Abalamani babyukaga mu gitondo cya mbere cy’ukwezi kwa mbere, dore, basanze Amalikiya yapfiriye mu ihema rye bwite; ndetse babona ko Teyankumu yari yateguye kurwana nabo kuri uwo munsi.\n\n2 Nuko ubwo, igihe Abalamani babonaga ibi bagize ubwoba bwinshi; nuko bareka umugambi wabo wo kujya mu majyaruguru y’igihugu, maze basubirana n’ingabo zose mu murwa wa Muleki, kandi basabye ubuhungiro mu bihome byabo.\n\n3 Kandi habayeho ko umuvandimwe wa Amalikiya yatoranyirijwe kuba umwami ku bantu; kandi izina rye ryari Amoroni; bityo umwami Amoroni, umuvandimwe w’umwami Amalikiya atoranyirizwa kuba ku ngoma mu mwanya we.\n\n4 Kandi habayeho ko yategetse ko abantu be bagomba kubungabunga iyo mirwa, bari barafashe bamennye amaraso; kuko ntibari barafashe imirwa iyo ari yo yose keretse bamaze gutakaza amaraso.\n\n5 Kandi ubwo, Teyankumu yabonye ko Abalamani bari biyemeje kubungabunga iyo mirwa yari yarafashwe, n’ibyo bice by’igihugu bari barigaruriye; ndetse ubwo yabonaga ubwinshi bw’umubare wabo, Teyankumu yatekereje ko bitari kuba ngombwa ko yagerageza kubatera mu bihome byabo.\n\n6 Ariko yahamishije ingabo ze hirya no hino, nk’aho yarimo gukora imyiteguro y’intambara; koko, kandi mu by’ukuri yarimo kwitegura kwirwanaho ku Balamani, yubaka inkuta hirya no hino kandi ategura ahantu ho guhungira.\n\n7 Kandi habayeho ko bityo yakomeje kwitegura intambara kugeza Moroni amaze kumwoherereza umubare munini w’ingabo zo gukomeza ingabo ze.\n\n8 Kandi Moroni yamwoherereje amategeko ko agomba gufatira imbohe zose zamuguye mu maboko; kuko nk’uko Abalamani bari barafashe imbohe nyinshi, niko yagombaga gufatira imbohe zose z’Abalamani nk’incungu z’abo Abalamani bari barafashe.\n\n9 Ndetse yamwoherereje amategeko ko agomba kubaka ibihome mu gihugu cy’Aharumbutse, kandi akarinda inzira ifunganye ijya mu majyaruguru y’igihugu, ngo hatagira Abalamani babona aho hantu maze bakaba bagira ububasha bwo kubaburabuza kuri buri ruhande.\n\n10 Ndetse Moroni yamwoherereje ubutumwa, amusaba ko akwiriye kuba indahemuka mu kubungabunga icyo gice cy’igihugu, kandi ko akwiriye gushakisha buri buryo bwo yakubita ikiboko Abalamani muri icyo gice, uko byaba biri mu bushobozi bwe, kugira ngo nibura ashobore kwongera gufata kubw’amayeri cyangwa indi nzira yindi iyo mirwa yari yarafashwe n’amaboko yabo; ndetse ko yakubaka ibihome kandi agakomeza imirwa ihakikikje, itaraguye mu maboko y’Abalamani.\n\n11 Ndetse yaramubwiye ati: Nifuzaga kukugeraho, ariko dore, Abalamani baturiho mu mbibi z’igihugu hafi y’inyanja y’iburengerazuba; kandi dore, ndabateye, kubera iyo mpamvu sinshobora kukugeraho.\n\n12 Ubwo, umwami (Amoroni) yari yaravuye mu gihugu cya Zarahemula, kandi yari yaramenyesheje umwamikazi ibyerekeye urupfu rw’umuvandimwe we, kandi yari yaramaze gukoranyiriza hamwe umubare munini w’ingabo, kandi yarateye Abanefi ku mbibi z’inyanja y’iburengerazuba.\n\n13 Kandi bityo yageragezaga kuburabuza Abanefi, no kwohereza igice cy’imbaraga zabo muri icyo gice cy’igihugu, mu gihe yari yarategetse abo yari yarashinze kwigarurira imirwa yari yarafashe, kugira ngo baburabuze Abanefi ku mbibi hafi y’inyanja y’iburazirazuba, kandi bigarurire ibihugu byabo uko byari kuba mu bushobozi bwabo, hakurikijwe ubushobozi bw’ingabo zabo.\n\n14 Kandi muri ibi bihe by’ugutunganirwa abantu ba Nefi bari mu ntangiriro y’umwaka wa makumyabiri n’umwe w’ingoma y’abacamanza ku bantu ba Nefi.\n\n15 Ariko dore, habayeho mu mwaka wa makumyabiri na karindwi w’ingoma y’abacamanza, ko Teyankumu, ku itegeko rya Moroni—wari wararemye ingabo zo kurinda imbibi zo mu majyepfo n’iz’iburengerazuba bw’igihugu, kandi yaratangiye urugendo rwe yerekeza mu gihugu cy’Aharumbutse kugira ngo ashobore gufasha Teyankumu n’ingabo ze mu kwongera gufata imirwa bari baratakaje.\n\n16 Kandi habayeho ko Teyankumu yari yarakiriye amabwiriza yo gukora igitero ku murwa wa Muleki, kandi akawufata biramutse bishobotse.\n\n17 Kandi habayeho ko Teyankumu yakoze imyiteguro yo gukora igitero ku murwa wa Muleki, no gutera hamwe n’ingabo ze Abalamani; ariko yabonye ko bitari gushoboka ko yashobora kubatsinda mu gihe bari mu bihome byabo; kubera iyo mpamvu yaretse umugambi we maze yongera gusubira mu murwa w’Aharumbutse, gutegereza ukuza kwa Moroni, kugira ngo ashobore kubonera imbaraga ingabo ze.\n\n18 Kandi habayeho ko Moroni yageranye n’ingabo ze mu gihugu cy’Aharumbutse, mu mpera ya nyuma y’umwaka wa makumyabiri na karindwi w’ingoma y’abacamanza ku bantu ba Nefi.\n\n19 Kandi mu ntangiriro z’umwaka wa makumyabiri n’umunani, Moroni na Teyankumu n’abenshi mu batware b’ingabo bakoze inama y’intambara—Icyo bakwiriye gukora cyatuma Abalamani babatera kubarwanya; cyangwa kugira ngo bashobore mu buryo bumwe kubareshyareshya bave mu bihome byabo, kugira ngo bashobore kubaboneraho maze bongera gufata umurwa wa Muleki.\n\n20 Nuko bohereza intumwa ku ngabo z’Abalamani, bari barinze umurwa wa Muleki, ku muyobozi wabo, witwaga Yakobo, bamusaba ko yazana n’ingabo ze guhurira nabo mu bibaya biri hagati y’imirwa ibiri. Ariko dore, Yakobo, wari Umuzoramu, yanze kuzana n’ingabo ze guhurira nabo mu bibaya.\n\n21 Nuko habayeho ko Moroni, kubera ko yari afite ibyiringiro byo guhurira nabo ahantu hakwiriye, kubera iyo mpamvu, yemeje umugambi kugira ngo ashobore kureshya Abalamani bave mu bihome byabo.\n\n22 Kubera iyo mpamvu yategetse ko Teyankumu afata umubare mutoya w’ingabo nuko bakamanukira ku nkengero y’inyanja; naho Moroni n’ingabo ze, mu ijoro, bagiye mu gasi, iburengerazuba bw’umurwa wa Muleki; nuko bityo, ku munsi wakurikiyeho, ubwo abarinzi b’Abalamani bari bamaze kubona Teyankumu, barirutse maze babibwira Yakobo, umuyobozi wabo.\n\n23 K’andi habayeho ko ingabo z’Abalamani zateye Teyankumu, bakeka kubw’imibare yabo ko batsinda Teyankumu kubera ubuke bw’umubare wabo. Kandi ubwo Teyankumu yabonaga ingabo z’Abalamani zimuteye yatangiye gusubira inyuma hafi y’inkengero y’inyanja, mu majyaruguru y’igihugu.\n\n24 Kandi habayeho ko ubwo Abalamani babonaga ko yatangiye guhunga, bagize intege maze babirukana n’umurava. Nuko ubwo Teyankumu yarimo kwirukana atyo Abalamani barimo kubirukankana amara masa, dore Moroni yategetse ko igice cy’ingabo ze zari kumwe nawe zijya mu murwa, maze zikawigarurira.\n\n25 Kandi uko niko babikoze, nuko bica abari barasigariye bose kurinda umurwa, koko, bose abatarashakaga kurekura intwaro zabo z’intambara.\n\n26 Kandi bityo Moroni yari yamaze kwigarurira umurwa wa Muleki hamwe n’igice cy’ingabo ze, mu gihe yajyanaga n’abasigaye guhura n’Abalamani ubwo bavaga gukurikirana Teyankumu.\n\n27 Nuko habayeho ko Abalamani bakurikiranye Teyankumu kugeza bageze hafi y’umurwa w’Aharumbutse, nuko noneho basanganirwa na Lehi n’ingabo nkeya, zari zararetse kurinda umurwa w’Aharumbutse.\n\n28 Kandi ubwo dore, ubwo umutware w’ingabo z’Abalamani yari amaze kubona Lehi n’ingabo ze zibateye, barahunze bakwira imishwaro, ngo hato wenda babona umurwa wa Muleki mbere y’uko Lehi abashyikira; kuko bari bananiwe kubera urugendo rwabo, naho ingabo za Lehi zari zigifite amashagaga.\n\n29 Ubwo Abalamani ntibamenye ko Moroni yari inyuma yabo hamwe n’ingabo ze; kandi uwo batinyaga gusa yari Lehi n’ingabo ze.\n\n30 Ubwo Lehi ntiyifuzaga kubashyikira kugeza bamaze guhura na Moroni n’ingabo ze.\n\n31 Kandi habayeho ko Abalamani bari bamaze gusubira inyuma kure bari bagoswe n’Abanefi, n’ingabo za Moroni ku ruhande rumwe, n’ingabo za Lehi ku rundi, benshi bari bagifite amashagaga kandi buzuye imbaraga; ariko Abalamani bari bananiwe kubera urugendo rwabo rurerure.\n\n32 Nuko Moroni ategeka ingabo ze ko bagomba kubagwaho kugeza ubwo bamaze gutanga intwaro zabo z’intambara.\n\n33 Kandi habayeho ko Yakobo, kubera ko yari umuyobozi wabo, kandi kubera ko yari Umuzoramu, kandi akaba yari afite roho idatsindwa, yayoboye Abalamani mu murwano afitiye umujinya ukabije Moroni.\n\n34 Kubera ko Moroni yari yitambitse mu nzira yabo, niyo mpamvu Yakobo yiyemeje kubica no kumufungira inzira ijya mu murwa wa Muleki. Ariko dore, Moroni n’ingabo ze babarushaga imbaraga; kubera iyo mpamvu ntibahaye inzira Abalamani.\n\n35 Nuko habayeho ko barwanye ku mpande zombi n’umujinya w’inkazi; kandi habayeho benshi bishwe ku mpande zombi; koko, maze Moroni arakomereka kandi Yakobo aricwa.\n\n36 Kandi Lehi yasatiraga mu nyuma zabo n’umujinya hamwe n’ingabo ze zikomeye, ku buryo Abalamani inyuma batanze intwaro zabo z’intambara; naho abasigaye muri bo, kubera ko bari mu rujijo rwinshi, bayobewe aho bajya cyangwa barwana.\n\n37 Ubwo Moroni ubwo yabonaga urujijo rwabo, yarababwiye ati: Nimuzana intwaro zanyu z’intambara maze mukazitanga, dore turareka kumena amaraso yanyu.\n\n38 Kandi habayeho ko ubwo Abalamani bari bamaze kumva aya magambo, abatware b’ingabo babo, abatari bishwe bose, baraje maze bajugunya hasi intwaro zabo z’intambara ku birenge bya Moroni, ndetse bategeka ingabo zabo ko bagomba gukora kimwe na bo.\n\n39 Ariko dore, hariho benshi babyanze; kandi abatarashatse gutanga inkota zabo barafashwe maze barabohwa, nuko intwaro zabo z’intambara barazamburwa, kandi bategekwa kujyana n’abavandimwe babo mu gihugu cy’Aharumbutse.\n\n40 Nuko ubwo umubare w’imbohe zari zafashwe urenga cyane umubare w’abari bishwe, koko, barenga abari bishwe ku mpande zombi.\n\n", "alma 53": "[center][font_size=26]Igice cya 53[/font_size][/center]\n\n[i]Imbohe z’abalamani zikoreshwa mu gukomeza umurwa w’Aharumbutse—Amacakubiri mu Banefi atanga urwaho ku ntsinzi y’Abalamani—Helamani afata ubuyobozi bw’abasore b’abantu ba Amoni. Ahagana 64–63 M.K.[/i]\n\n1 Kandi habayeho ko bashyizeho abarinzi ku mbohe z’Abalamani, nuko babategeka kugenda maze bagashyingura abapfu babo, koko, ndetse n’abapfu b’Abanefi bari bishwe; maze Moroni ababashyiraho ngo babarinde mu gihe baba bakora imirimo yabo.\n\n2 Kandi Moroni yajyanye na Lehi mu murwa wa Muleki, nuko afata ubuyobozi bw’umurwa maze abuha Lehi. Ubwo dore, uyu Lehi yari umugabo wari warabanye na Moroni mu bice byinshi by’imirwano yabo; kandi yari umugabo umeze nka Moroni, kandi banezezwaga n’umutekano wa buri wese muri bo; koko, barakundanaga, ndetse bakundwa n’abantu bose ba Nefi.\n\n3 Kandi habayeho ko nyuma y’uko Abalamani bari bamaze kurangiza gushyingura abapfu babo ndetse n’abapfu b’Abanefi, basubijwe mu gihugu cy’Aharumbutse; kandi Teyankumu, kubw’amabwiriza ya Moroni, yategetse ko bagomba gutangira gukora mu gucukura umugende uzengurutse igihugu, cyangwa umurwa, Aharumbutse.\n\n4 Kandi yategetse ko bagomba kubaka inyubako y’imbaho hejuru y’umwogogo w’imbere w’umugende; kandi bakanyanyagiza umukungugu hejuru y’umugende bapfuka inyubako y’imbaho; kandi bityo batumye Abalamani bakora kugeza ubwo bari bamaze kuzengurukisha umurwa w’Aharumbutse hirya no hino inkike y’imbaho n’igitaka, kugeza ku bujyejuru budasanzwe.\n\n5 Kandi uyu murwa wahindutse igihome kidasanzwe igihe cyose hanyuma; kandi muri uyu murwa baharindiye imbohe z’Abalamani; koko, ndetse hagati y’inkike babategetse kubaka n’amaboko yabo bwite. Ubwo Moroni yahatiwe gutegeka Abalamani gukora, kubera ko byari byoroshye kubarinda mu gihe bari ku murimo wabo; kandi yifuzaga kuba afite imbaraga ze zose mu gihe yakora igitero ku Balamani.\n\n6 Kandi habayeho ko Moroni yari amaze bityo kubona intsinzi kuri zimwe mu ngabo zikomeye kurusha izindi z’Abalamani, kandi yari amaze kwigarurira umurwa wa Muleki, wari umwe mu bihome bikomeye cyane by’Abalamani mu gihugu cya Nefi; ndetse bityo yari amaze no kubaka igihome gikomeye cyo guhamishamo imbohe.\n\n7 Kandi habayeho ko atongeye ukundi kugerageza intambara n’Abalamani muri uwo mwaka, ariko yakoresheje ingabo ze mu gutegura intambara, koko, no mu kubaka ibihome byo kwirinda Abalamani, koko, ndetse no kugobotora abagore babo n’abana babo mu nzara n’umubabaro, no gutanga ibitunga ingabo zabo.\n\n8 Kandi ubwo habayeho ko ingabo z’Abalamani, iburasirazuba bw’inyanja, mu majyepfo, mu gihe Moroni atari ahari kubera ubugambanyi bwari mu Banefi, bwateye amacakubiri muri bo, zari zimaze kubona icyicaro mu Banefi, koko, ku buryo bari barigaruriye umubare w’imirwa muri icyo gice cy’igihugu.\n\n9 Nuko bityo kubera ubukozi bw’ibibi muri bo ubwabo, koko, kubera amacakubiri n’ubugambanyi muri bo ubwabo bashyizwe mu bihe by’akaga birenzeho.\n\n10 Kandi ubwo dore, hari ikintu mfite cyo kuvuga cyerekeye abantu ba Amoni, bo, mu ntangiriro, bari Abalamani; ariko kubwa Amoni n’abavandimwe be, cyangwa se kubw’ububasha n’ijambo ry’Imana, bari barahindukiriye Nyagasani; kandi bari baramanuwe mu gihugu cya Zarahemula, kandi kuva icyo gihe bari bararinzwe n’Abanefi.\n\n11 Kandi kubera indahiro yabo bari barabujijwe kwegura intwaro barwanya abavandimwe babo; kuko bari baramaze kurahirira ko batazamena amaraso na rimwe ukundi; kandi hakurikijwe indahiro yabo bari gupfa; koko, bari kuba bemeye ubwabo kugwa mu maboko y’abavandimwe babo, keretse kubw’ibambe n’urukundo ruhebuje Amoni n’abavandimwe be bari barabagiriye.\n\n12 Kandi kubera iyi mpamvu, bari baramanuwe mu gihugu cya Zarahemula; kandi kuva icyo gihe bari bararinzwe n’Abanefi.\n\n13 Ariko habayeho ko ubwo babonaga akaga, n’imibabaro myinshi n’imidugararo Abanefi bahetse kubwabo, bagize ibambe kandi bifuza kwegura intwaro ngo barwanire igihugu cyabo.\n\n14 Ariko dore, ubwo bari hafi yo kwegura intwaro zabo z’intambara, barushijwe imbaraga n’ubushukanyi bwa Helamani n’abavandimwe be, kuko bari hafi yo gutatira indahiro bari barakoze.\n\n15 Kandi Helamani yatinyaga ko hato mu gukora atyo hagira abazatakaza roho zabo; kubera iyo mpamvu bose abari baragize igihango bahatiwe kurebera abavandimwe babo bajandajanda mu mibabaro yabo, mu bihe by’akaga byayo muri iki gihe.\n\n16 Ariko dore, habayeho ko bari bafite abahungu benshi, batari baragize igihango ko batazegura intwaro z’intambara zabo ngo birengere ku banzi babo; kubera iyo mpamvu biteranyirije hamwe muri icyo gihe, abenshi bashoboraga kwegura intwaro, nuko biyita Abanefi.\n\n17 Nuko bagira igihango cyo kurwanira ubwigenge bw’Abanefi, koko, kurinda igihugu kugeza barambitse hasi ubuzima bwabo; koko, ndetse bagize igihango ko nta na rimwe bazareka ubwigenge bwabo, ahubwo bazarwana mu buryo bwose kugira ngo barinde uburetwa Abanefi nabo ubwabo.\n\n18 Ubwo dore, bari ibihumbi bibiri by’abasore, bagize igihango kandi bafashe intwaro zabo z’intambara kugira ngo barwanirire igihugu cyabo.\n\n19 Kandi ubwo dore, nk’uko nta na rimwe kugeza ubu bari barabereye impfabusa Abanefi, bahindutse ubwo nanone muri icyo gihe inkunga ikomeye; kuko beguye intwaro zabo z’intambara, nuko bashaka ko Helamani yazaba umuyobozi wabo.\n\n20 Kandi bose bari abasore, kandi bari bafite umurava w’ubutwari bihebuje, ndetse n’uw’imbaraga n’uw’ubukozi; ariko dore, ntibyari ibyo gusa—bari abagabo b’abanyakuri mu bihe byose mu kintu icyo aricyo cyose babaga bafitiwemo icyizere.\n\n21 Koko, bari abagabo b’ukuri kandi bashira amanga, kuko bari barigishijwe kubahiriza amategeko y’Imana no kugenda bemye imbere yayo.\n\n22 Kandi ubwo habayeho ko Helamani yagiye ku mutwe w’ingabo ze z’abasore ibihumbi bibiri, gutera inkunga abantu ku mbibi z’igihugu mu majyepfo hafi y’inyanja y’iburengerazuba.\n\n23 Kandi ni uko warangiye umwaka wa makumyabiri n’umunani w’ingoma y’abacamanza ku bantu ba Nefi.\n\n", "alma 54": "[center][font_size=26]Igice cya 54[/font_size][/center]\n\n[i]Amuroni na Moroni basaba imishyikirano y’uguhererekanya imbohe—Moroni asaba ko Abalamani basubira inyuma kandi bagahagarika ibitero by’ubuhotozi—Amuroni asaba ko Abanefi barambika hasi intwaro zabo maze bagahinduka imbata z’Abalamani. Ahagana 63 M.K.[/i]\n\n1 Kandi habayeho ko mu ntangiriro y’umwaka wa makumyabiri n’icyenda w’abacamanza, ko Amuroni yoherereje Moroni ubutumwa yifuza ko yazahererekanya nawe imbohe.\n\n2 Kandi habayeho ko Moroni yumvise anezejwe bihebuje n’iki cyifuzo, kuko yifuzaga ko ibiribwa byasangirwaga kubw’umusanzu w’imbohe z’Abalamani byaba inkunga ku bantu be bwite; ndetse yifuzaga abantu be bwite kubw’ugukomeza ingabo ze.\n\n3 Ubwo Abalamani bari barafashe abagore benshi n’abana, kandi nta mugore cyangwa umwana wari mu mbohe zose za Moroni, cyangwa imbohe Moroni yari yarafashe; kubera iyo mpamvu Moroni yafashe icyemezo ku mayeri yo guhabwa n’Abalamani imbohe nyinshi z’Abanefi uko byashoboka.\n\n4 Kubera iyo mpamvu yanditse urwandiko, nuko rujyanwa n’umugaragu wa Amuroni, umwe wari wazaniye urwandiko Moroni. Ubwo aya ni amagambo yandikiye Amuroni, avuga ati:\n\n5 Dore, Amuroni, nkwandikiye muri ubu buryo ku byerekeranye n’iyi ntambara wateje abantu banjye, cyangwa se umuvandimwe wawe yabateje, kandi uracyakomeje kwiyemeza kuyikomeza nyuma y’urupfu rwe.\n\n6 Dore, ndashaka kukubwira ikintu cyerekeranye n’ubutabera bw’Imana, n’inkota y’umujinya wayo ushobora byose, inagana hejuru yawe keretse wihannye kandi ugasubiza inyuma ingabo zawe mu bihugu byanyu bwite, cyangwa igihugu mwigaruriye, aricyo gihugu cya Nefi.\n\n7 Koko, ndashaka kukubwira ibi bintu niba ufite ubushobozi bwo kubyubahiriza; koko, ndashaka kukubwira ibyerekeranye n’uko kuzimu guteye ubwoba gutegereje kwakira abahotozi nk’abo nk’uko wowe n’umuvandimwe wawe mumeze, keretse mwihannye kandi ukareka imigambi yawe y’ubuhotozi, maze ugasubira hamwe n’ingabo zawe mu bihugu byanyu bwite.\n\n8 Ariko nk’uko rimwe mwigeze kwanga ibi bintu, maze mukarwanya abantu ba Nyagasani, ndetse niko nshobora kwitega ko uzabikora na none.\n\n9 Kandi ubu dore, twiteguye kubakira; koko, kandi keretse nimureka imigambi yanyu, dore, muzimanuriraho uburakari bw’iyo Mana mwahakanye, ndetse kugeza ku irimbuka rya burundu ryanyu.\n\n10 Ariko, ubwo Nyagasani ariho, ingabo zacu zizabatera keretse nimusubira inyuma, kandi muzaba mwaragendereye urupfu, kuko tuzagumana imirwa yacu n’ibihugu byacu; kandi tuzahamana iyobokamana ryacu n’umugambi w’Imana yacu.\n\n11 Ariko dore, ndatekereza ko nkubwirira ubusa ibi bintu; cyangwa ndatekereza ko uri umwana w’ikuzimu; kubera iyo mpamvu ndarangiza urwandiko rwanjye nkubwira ko ntazahererekanya imbohe, keretse bibaye ku bwumvikane ko uzanshyikiriza umugabo n’umugore n’abana babo, ku mbohe imwe; niba ibi ubyemeye ko uzabikora, nzazihererekanya nawe.\n\n12 Kandi dore, nutabikora, nzagutera hamwe n’ingabo zanjye; koko, ndetse nzambika intwaro abagore banjye n’abana banjye, nuko nzagutere, maze nzagukurikirane ndetse kugeza mu gihugu cyawe bwite, aricyo gihugu cy’umurage wacu wa mbere; koko, kandi bizaba amaraso ku yandi, ubuzima ku bundi; kandi nzaguteza intambara kugeza urimbutse ku isi.\n\n13 Dore, mfite umujinya, ndetse n’abantu banjye; wagerageje kuduhotora, natwe twagerageje gusa kwirwanirira ubwacu. Ariko dore, nugerageza kuturimbura kurushaho tuzagerageza kubarimbura; koko, kandi tuzagerageza gufata igihugu cyacu, igihugu cy’umurage wacu wa mbere.\n\n14 Ubu ndangije urwandiko rwanjye. Ni njyewe Moroni; nkaba umuyobozi w’abantu b’Abanefi.\n\n15 Ubwo habayeho ko Amuroni, igihe yari amaze kwakira uru rwandiko, yagize uburakari; nuko yandikira urundi rwandiko Moroni, kandi aya niyo magambo yanditse, avuga ati:\n\n16 Ni njyewe Amuroni, umwami w’Abalamani, nkaba umuvandimwe wa amalikiya mwahotoye. Dore, nzahorera amaraso ye kuri wowe, koko, kandi nzakugwaho hamwe n’ingabo zanjye kuko ntatinya ibikangisho byawe.\n\n17 Kuko dore, abasogokuruza banyu bagiriye nabi abavandimwe babo, ku buryo babambuye uburenganzira bwabo ku buyobozi mu gihe mu by’ukuri ari bo bugenewe.\n\n18 None ubu dore, nimurambika intwaro zanyu hasi, maze mukiyegurira ubwanyu kuyoborwa n’abo mu by’ukuri ubuyobozi bugenewe, ubwo nzategeka ko abantu banjye barambika intwaro zabo hasi maze sinzongera kurwana ukundi.\n\n19 Dore, wankangishije ibikangisho byinshi n’abantu banjye; ariko dore, ntidutinya ibikangisho byawe.\n\n20 Nyamara, ndemera guhererekanya imbohe nkurikije icyifuzo cyawe, nishimiye, ko nshobora kurengera ibitunga ingabo zanjye z’intambara; kandi tuzashora intambara izahoraho, yaba iyo guhakisha Abanefi ubutegetsi bwacu cyangwa ukuzima kwabo guhoraho.\n\n21 Kandi ku byerekeye iyo Mana uvuga ko twahakanye, dore, ntituzi icyo kiremwa, nta nubwo namwe muyizi; ariko bibayeho ko hariho ikiremwa nk’icyo, ntitubizi ariko turatekereza ko yaturemye kimwe nka mwe.\n\n22 Kandi bibayeho ko hariho sekibi n’ikuzimu, dore ntizakoherezayo se guturana n’umuvandimwe wanjye wahotoye, waciyeho amarenga ko yagiye ahantu nk’aho. Ariko dore, ibi bintu ntacyo bitwaye.\n\n23 Ni njyewe Amuroni, kandi ukomoka kuri Zoramu, abasogokuruza bawe bahase kandi bakamuvana i Yerusalemu.\n\n24 Kandi dore ubu, ndi Umulamani ushira amanga; dore, iyi ntambara yashorejwe guhorera amafuti yabo, no kubungabunga no kubona uburenganzira bwabo ku buyobozi; kandi ndangije urwandiko rwanjye kuri Moroni.\n\n", "alma 55": "[center][font_size=26]Igice cya 55[/font_size][/center]\n\n[i]Moroni yanga guhererekanya imbohe—Abarinzi b’Abalamani bashukwashukwa ngo basinde, maze imbohe z’Abanefi zigacika—Umurwa wa Gidi ufatwa nta mivu y’amaraso. Ahagana 63–62 M.K.[/i]\n\n1 Ubwo habayeho ko igihe Moroni yari amaze kwakira uru rwandiko yarushijeho kugira umujinya, kubera ko yari azi ko Amuroni yari afite ubumenyi bunononsoye bw’uburiganya bwe; koko, yari azi ko Amuroni yari azi ko bitari impamvu y’ukuri yamuteye gushora intambara ku bantu ba Nefi.\n\n2 Kandi yaravuze ati: Dore, sinzahererekanya imbohe na Amuroni keretse niyisubiraho ku mugambi we, nk’uko nabivuze mu rwandiko rwanjye; kuko sinzamwemerera ko azabona imbaraga ziruta izo yari afite.\n\n3 Dore, nzi ahantu Abalamani barindiye abantu banjye bagize imbohe; kandi kubera ko Amuroni atazampa ibyo namusabye mu rwandiko rwanjye, dore, nzamukorera ibijyanye n’amagambo yanjye; koko, nzashakisha urupfu muri bo kugeza ubwo bazasaba amahoro.\n\n4 Kandi ubwo habayeho ko igihe Moroni yari amaze kuvuga aya magambo, yategetse ko ishakisha ryakorwa mu ngabo ze, kugira ngo wenda ashobore kubonamo umugabo waba akomoka kuri Lamani muri bo.\n\n5 Nuko habayeho ko babonye umwe, witwaga Lamani; kandi yari umwe mu bagaragu b’umwami wari warishwe na Amalikiya.\n\n6 Ubwo Moroni yategetse ko Lamani n’umubare mutoya w’ingabo ze bajya ku barinzi bari barinze Abanefi.\n\n7 Ubwo Abanefi bari barindiwe mu murwa wa Gidi; kubera iyo mpamvu Moroni yatoranyije Lamani maze ategeka ko umubare mutoya w’ingabo ze bajyana nawe.\n\n8 Nuko igihe bwari ku mugoroba Lamani ajya ku barinzi bari barinze abanefi, maze dore, bamubonye aza nuko bamuhamagarira kure; ariko arababwira ati: Ntimugire ubwoba, dore, ndi Umulamani. Dore twacitse Abanefi, kandi barasinziriye; kandi dore twafashe kuri vino yabo maze turayitwaza.\n\n9 Ubwo igihe Abalamani bumvaga aya magambo bamwakiranye umunezero; nuko baramubwira bati: Duhe kuri vino yawe, kugira dushobore kunywaho; twishimiye ko bityo witwaje vino kuko tunaniwe.\n\n10 Ariko Lamani arababwira ati: Nimureke tubike vino yacu kugeza duteye Abanefi kubarwanya. Ariko iyi mvugo yonyine yatumye bifuza kurushaho kunywa kuri vino.\n\n11 Kuko, baravuze bati: Turananiwe, kubera iyo mpamvu reka dufate kuri vino, kandi mu kanya turahabwa vino kubw’amagaburo ngenwa yacu aduha imbaraga zo gutera Abanefi.\n\n12 Nuko Lamani arababwira ati: Mushobora gukora ibikurikije ibyifuzo byanyu.\n\n13 Kandi habayeho ko bafashe kuri vino nta nkomyi; kandi yari nziza ku musogongero wabo, kubera iyo mpamvu bayifasheho nta nkomyi kurushaho, kandi yari ikomeye, kubera ko yari yarateguriwe kugira imbaraga.\n\n14 Nuko habayeho ko banyweye maze baranezerwa, kandi mu kanya bose bari basinze.\n\n15 Kandi ubwo igihe Lamani n’ingabo ze babonaga ko bose bari basinze, kandi bari mu bitotsi byimbitse, basubiye kuri Moroni maze bamubwira uko ibintu byose byari byagenze.\n\n16 Kandi ubu byari ibigendanye n’imigambi ya Moroni. Kandi ubwo ibi byari bijyanye n’umugambi wa Moroni. Kandi Moroni yari yaramaze gutegura ingabo ze hamwe n’intwaro z’intambara; nuko ajya mu murwa wa Gidi, mu gihe Abalamani bari mu bitotsi byimbitse kandi basinze, maze ajugunya intwaro z’intambara mu mbohe, ku buryo bose bari bambariye urugamba.\n\n17 Koko, ndetse n’abagore, n’abana babo, abenshi bashoboraga gukoresha intwaro y’intambara; mu gihe Moroni yari amaze guha imbohe zose intwaro; kandi ibi bintu byose byari byakozwe bucece.\n\n18 Ariko iyo bakangura Abalamani, dore bari basinze kandi Abanefi bashoboraga kubica.\n\n19 Ariko dore, iki sicyo cyari icyifuzo cya Moroni; ntiyashimishijwe n’ubuhotozi cyangwa imivu y’amaraso, ahubwo yashimishijwe no gukiza abantu be ukurimbuka; kandi kubera iyi mpamvu, kugira ngo atikururira akarengane, ntiyaguye ku Balamani maze ngo abarimbure mu businzi bwabo.\n\n20 Ariko yari yamaze kubona ibyifuzo bye; kuko yari yamaze guha intwaro izo mbohe z’Abanefi zari imbere mu nkike y’umurwa, kandi yari yamaze kubaha ubushobozi bwo kwigarurira ibyo bice byari imbere mu nkike.\n\n21 Nuko noneho ategeka ingabo zari kumwe nawe kwitandukanyaho intambwe na bo, maze bakagota ingabo z’Abalamani.\n\n22 Ubwo dore ibi byakozwe mu gihe cya nijoro, kugira ngo igihe Abalamani babyukira mu gitondo babone ko bagoswe n’Abalamani hanze, kandi ko imbohe zabo zifite intwaro imbere.\n\n23 Nuko bityo babonye ko Abanefi bari bafite ubushobozi kuri bo; kandi muri ibi bihe babonye ko bitari ngombwa ko barwana n’Abanefi; kubera iyo mpamvu umutware wabo w’ingabo yabambuye intwaro zabo z’intambara, kandi barazizanye maze bazijugunya ku birenge by’Abanefi, bingingira impuhwe.\n\n24 Ubwo dore, iki cyari icyifuzo cya Moroni. Yabatwaye imbohe z’intambara, kandi yigaruriye umurwa, nuko ategeka ko imbohe zose zizarekurwa, abari Abanefi; kandi binjiye mu ngabo za Moroni, nuko baba imbaraga zikomeye z’ingabo ze.\n\n25 Kandi habayeho ko yategetse Abalamani, yari yarafasheho imbohe, ko bagomba gutangira umurimo mu gukomeza ibihome hirya no hino mu murwa wa Gidi.\n\n26 Kandi habayeho ko ubwo yari amaze kubaka agakomeza umurwa wa Gidi, bijyanye n’ibyifuzo bye, yategetse ko imbohe ze zizajyanwa mu murwa witwa Aharumbutse; ndetse yarindishije uwo murwa ingabo zikomeye bihebuje.\n\n27 Kandi habayeho ko, hatitawe ku bugambanyi bw’Abalamani, bagumanye kandi barinze imbohe zose bari barafashe, ndetse bahamana ubutaka bwose n’akamaro bari baramaze kwisubiza.\n\n28 Kandi habayeho ko Abanefi batangiye na none gutsinda, no guharanira uburenganzira bwabo n’ubwizimbe bwabo.\n\n29 Inshuro nyinshi Abalamani bagerageje kubagota nko hafi y’ijoro, ariko muri uku kugerageza batakaje imbohe nyinshi.\n\n30 Kandi inshuro nyinshi bagerageje guha vino yabo Abanefi, kugira ngo bashobore kubarimburisha uburozi cyangwa ubusinzi.\n\n31 Ariko dore, Abanefi ntibatinze kwibuka Nyagasani Imana yabo muri iki gihe cyabo cy’umubabaro. Ntibashoboye kugushwa mu mitego yabo; koko, ntibafashe kuri vino yabo, keretse bamaze guhaho mbere zimwe mu mbohe z’Abalamani.\n\n32 Kandi bityo birindaga ko nta burozi bwabahabwa; kuko niba vino yabo yari kuroga Umulamani yashoboraga no kuroga Umunefi; nuko bityo bagerageje inzoga zisindisha zabo zose.\n\n33 Kandi ubwo habayeho ko byabereye ngombwa Moroni ko akora imyiteguro yo gutera umurwa wa Moriyantoni; kuko dore Abalamani, kubw’imirimo yabo, bari barubatse bakomeza umurwa wa Moriyantoni kugeza ubwo wari umaze guhinduka igihome gihebuje.\n\n34 Kandi bazanaga ubudahwema izindi ngabo muri uwo murwa, ndetse n’ impamba z’ibibatunga.\n\n35 Kandi uko niko warangiye umwaka wa makumyabiri n’icyenda w’ingoma y’abacamanza ku bantu ba Nefi.\n\n", "alma 56": "[center][font_size=26]Igice cya 56[/font_size][/center]\n\n[i]Helamani yoherereza urwandiko Moroni, asubiramo imiterere y’intambara n’Abalamani—Antipusi na Helamani babona intsinzi ku Balamani—Abasore ibihumbi bibiri barwanisha ubushobozi bw’igitangaza, kandi nta n’umwe muri bo wishwe. Umurongo wa 1, ahagana 62 M.K.; imirongo 2–19, ahagana 66 M.K.; n’ imirongo 20–57, ahagana 65–64 M.K.[/i]\n\n1 Nuko ubwo habayeho mu ntangiriro y’umwaka wa mirongo itatu w’ingoma y’abacamanza, ku munsi wa kabiri mu kwezi kwa mbere, Moroni yakiriye urwandiko ruvuye kuri Helamani, ruvuga iby’ibikorwa by’abantu muri icyo gice cy’igihugu,\n\n2 Kandi aya niyo magambo yanditse, avuga ati: Muvandimwe wanjye mukundwa cyane, Moroni, haba muri Nyagasani cyangwa mu midugararo y’intambara yacu; dore, muvandimwe mukundwa, hari icyo mfite kukubwira cyerekeye intambara yacu muri iki gice cy’igihugu.\n\n3 Dore, ibihumbi bibiri by’abahungu b’abo bantu Amoni yamanukanye mu gihugu cya Nefi—ubu twamenye ko aba ari abakomoka kuri Lamani, wari umuhungu w’imfura ya sogokuruza Lehi;\n\n4 Ubu sinkeneye kugusubiriramo ibyerekeye gakondo cyangwa ukutizera kwabo, kuko uzi ibyerekeye ibi bintu byose—\n\n5 Kubera iyo mpamvu birampagije ko nkubwira ko ibihumbi bibiri by’aba basore beguye intwaro zabo z’intambara, kandi bashatse ko mba umuyobozi wabo; kandi twagiye kurwanirira igihugu cyacu.\n\n6 Kandi ubu nawe uzi ibyerekeye igihango abasogokuruza babo bakoze, ko batazegura intwaro zabo z’intambara zo kurwana n’abavandimwe babo ngo bamene amaraso.\n\n7 Ariko mu mwaka wa makumyabiri na gatandatu, ubwo babonaga imibabaro yacu n’imidugararo yacu kuri bo, bari hafi yo gutatira igihango bari barakoze maze bakegura intwaro z’intambara kubw’uburinzi bwacu.\n\n8 Ariko sinshaka kubemerera ko bazatatitra iki gihango bakoze, batekereza ko Imana izaduha imbaraga, ku buryo tutazababara ukundi kubera iyuzuzwa ry’indahiro bagize,\n\n9 Ariko dore, hari ikintu kimwe dushobora kuboneramo umunezero ukomeye. Ariko dore, hari ikintu kimwe dushobora kugiriramo umunezero ukomeye. Kuko dore, mu mwaka wa makumyabiri na gatandatu, njyewe, Helamani, nayoboye ibi bihumbi bibiri by’abasore mu murwa wa Yudeya, gufasha Antipusi, wari waratoranyije nk’umuyobozi ku bantu b’icyo gice cy’igihugu.\n\n10 Kandi ninjije ibihumbi bibiri by’abahungu banjye, (kuko bakwiriye kwitwa abahungu) mu ngabo za Antipusi, imbaraga Antipusi yanezererewe bihebuje; kuko dore, ingabo ze zari zaragabanyijwe n’Abalamani kubera ko ingabo zabo zari zarishe umubare munini w’ingabo zacu, bikaba ari yo mpamvu tugomba kurira.\n\n11 Ariko, dushobora kwihumuriza ubwacu kuri iyi ngingo, ko bapfiriye impamvu y’igihugu cyabo n’iy’Imana yabo, koko, kandi barishimye.\n\n12 Ndetse Abalamani bari barafatiriye imbohe nyinshi, bose muri bo bari abatware bakuru b’ingabo, kuko nta n’umwe wundi barokoye ari muzima. Kandi turatekereza ko ubu bari muri iki gihe mu gihugu cya Nefi; ni uko bimeze niba batishwe.\n\n13 Kandi ubu iyi ni imirwa Abalamani bigaruriye kubw’imenwa ry’amaraso ya benshi mu ngabo zacu z’umurava:\n\n14 Igihugu cya Manti, cyangwa umurwa wa Manti, n’umurwa wa Zeziromu, n’umurwa wa Kumeni, n’umurwa wa Antipara.\n\n15 Kandi iyi ni imirwa bari barigaruriye ubwo nageraga mu murwa wa Yudeya; nuko nsanga Antipusi n’ingabo ze bakorana imbaraga zabo kugira ngo bakomeze umurwa.\n\n16 Koko, kandi bananiwe mu mubiri kimwe no muri roho, kuko bari bararwananye umurava ku manywa kandi bagakora nijoro kugira ngo bahamane imirwa yabo; nuko bityo bari barihanganiye imibabaro ikomeye ya buri bwoko.\n\n17 Kandi ubwo bari bariyemeje kwigarurira aha hantu cyangwa gupfa; kubera iyo mpamvu ushobora neza gutekereza ko izi ngabo nkeya nazanye nazo, koko, abo bahungu banjye, babahaye ibyiringiro bikomeye n’umunezero mwinshi.\n\n18 Nuko ubwo habayeho ko ubwo Abalamani babonaga ko Antipusi yari yaraboneye imbaraga zirushijeho ingabo ze, bategetswe kubw’amabwiriza ya Amuroni kudatera umurwa wa Yudeya, cyangwa twebwe, kuturwanya.\n\n19 Kandi bityo twari abatoni ba Nyagasani; kuko iyo bari kudutera muri izi ntege nkeya zacu bashoboraga kurimbura ingabo nkeya zacu; ariko bityo twararengewe.\n\n20 Bategekwaga na Amuroni kubungabunga iyo mirwa bari barafashe. Kandi ni uko warangiye umwaka wa makumyabiri na gatandatu. Kandi mu ntangiriro y’umwaka wa makumyabiri na karindwi twari twarateguriye umurwa wacu natwe ubwacu uburinzi.\n\n21 Ubwo twifuzaga ko Abalamani badutera; kuko ntitwifuzaga gukora igitero kuri bo mu bihome byabo.\n\n22 Kandi habayeho ko twahamishije intasi hirya no hino, bo kwitegereza imitambukire y’Abalamani, kugira ngo badashobora kutunyuraho nijoro cyangwa ku manywa ngo bakore igitero ku yindi mirwa yacu yari mu majyaruguru.\n\n23 Kuko twari tuzi ko muri iyo mirwa batari bakomeye bihagije ngo babimire; kubera iyo mpamvu twifuzaga, iyo batunyuraho, kubagwaho tubaturutse inyuma, nuko bityo tukabagarura inyuma ari nako bimiriwe imbere. Twatekerezaga ko twashobora kubarusha imbaraga; ariko dore, twaratunguwe muri iki cyifuzo cyacu.\n\n24 Ntibahangaye kutunyuraho n’ingabo zabo zose, nta nubwo batinyutse n’igice, ngo hato bataba badakomeye bihagije nuko bakagwa.\n\n25 Nta nubwo bahangaye kumanuka hepfo kurwanya umurwa wa Zarahemula; nta nubwo bahangaye kwambuka isoko ya Sidoni, berekeza mu murwa wa Nefiha.\n\n26 Kandi bityo, hamwe n’ingabo zabo, bari biyemeje guhamana iyo mirwa bari barafashe.\n\n27 Kandi ubwo habayeho ko mu kwezi kwa kabiri k’uyu mwaka, twahazaniwe ibidutunga byinshi na ba se b’ibyo bihumbi bibiri by’abahungu.\n\n28 Ndetse twohererejwe ingabo ibihumbi bibiri bo mu gihugu cya Zarahemula. Nuko bityo twari twiteguye n’ingabo ibihumbi icumi, n’ibibatunga byabo, ndetse n’iby’abagore babo n’abana babo.\n\n29 Nuko Abalamani, kubera ko bityo bari babonye ingabo zacu ziyongera buri munsi, kandi ibizitunga bihagera nk’inkunga, batangiye kugira ubwoba, nuko batangira gusimbuka bava mu bwihisho, ngo niba ari ibishoboka bahagarike iyakirwa ry’ibidutunga n’imbaraga.\n\n30 Ubwo igihe twabonaga ko Abalamani batangiye kugira igihunga bigenze gutyo, twifuje gukoresha amayeri kuri bo; kubera iyo mpamvu Antipusi yategetse ko njyana n’abahungu banjye batoya mu murwa wari aho hafi, nk’aho twaba tujyanye impamba mu murwa hafi aho.\n\n31 Kandi twagombaga kunyura hafi y’umurwa wa Antipara, nk’aho twari kuba tugiye mu murwa wo hirya yaho, mu mbibi hafi y’inkengero z’inyanja.\n\n32 Kandi habayeho ko twagiye, nk’aho dutwaye impamba zacu, twerekeza muri uwo murwa.\n\n33 Kandi habayeho ko Antipusi yajyanye n’igice cy’ingabo ze, asize abasigaye bo kubungabunga umurwa. Ariko ntiyagiye kugeza ubwo nari maze kugenda hamwe n’ingabo zanjye nkeya, kandi tugeze hafi y’umurwa wa Antipara.\n\n34 Kandi ubwo, mu murwa wa Antipara hari hashyizwe ingabo zikomeye za kabuhariwe z’Abalamani; koko, abenshi kurusha abandi.\n\n35 Kandi habayeho ko ubwo bari bamaze kumenyeshwa n’intasi zabo, bazanye n’ingabo zabo nuko baradutera.\n\n36 Nuko habayeho ko twahunze imbere yabo, twerekeza mu majyaruguru. Kandi ni uko twayobeje ingabo zikomeye cyane z’Abalamani.\n\n37 Koko, ndetse ku ntera ifatika, ku buryo ubwo babonaga ingabo za Antipusi zari zibakurikiye, n’imbaraga zabo, ntibakatiye iburyo cyangwa ibumoso, ahubwo bakomeje urugendo rwabo mu nzira igororotse inyuma yacu; kandi, dutekereza ko, wari umugambi wabo wari kutwica mbere y’uko Antipusi abashyikira, kandi ibi kugira ngo badashobora kugotwa n’abantu bacu.\n\n38 Nuko ubwo Antipusi, kubera ko yabonaga akaga kacu, yihutishije urugendo rw’ingabo ze. Ariko dore, bwari bwije; kubera iyo mpamvu ntibadushyikiriye, nta n’ubwo Antipusi yabashyikiriye; kubera iyo mpamvu twarakambitse mu ijoro.\n\n39 Kandi habayeho ko mbere y’umuseke w’igitondo, dore, Abalamani bari badukurikiye. Ubwo ntitwari dufite imbaraga bihagije zo guhangana nabo; koko, sinari kwemera ko abahungu batoya bagwa mu maboko yabo; kubera iyo mpamvu twakomeje urugendo rwacu, nuko dufata urugendo rwerekeza mu gasi.\n\n40 Ubwo ntibahangaye gukatira iburyo cyangwa ibumoso ngo hato batagotwa; nta nubwo nakatiye iburyo cyangwa ibumoso ngo hato batanshyikira, kandi ntitwashoboraga guhangana nabo, ahubwo twashoboraga kwicwa, nuko bakaducika; nuko bityo twahungiye umunsi wose mu gasi, ndetse kugeza bwije.\n\n41 Kandi habayeho ko byongeye, ubwo umucyo w’igitondo wari uje twabonye Abalamani hejuru yacu, nuko turahunga imbere yabo.\n\n42 Ariko habayeho ko batadukurikiye kure mbere y’uko bahagarikwa; kandi cyari igitondo cy’umunsi wa gatatu w’ukwezi kwa karindwi.\n\n43 Nuko ubwo, niba barashyikiriwe na Antipusi ntitwabimenye, ariko nabwiye ingabo zanjye nti: Dore, ntitubizi ariko bahagaritswe kubw’umugambi wo kugira ngo tubatere, kugira ngo badufatire mu mutego wabo;\n\n44 Kubera iyo mpamvu murabivugaho iki, bahungu banjye, murabatera kubarwanya?\n\n45 Kandi ubu ndakubwira, muvandimwe wanjye mukundwa Moroni, ko nta na rimwe nari narigeze kubona ubutwari bukomeye nk’ubwo, oya, na rimwe na Banefi.\n\n46 Kuko nk’uko iteka nari narabise abahungu banjye (kuko bose uko banganaga bari batoya) ndetse ni nk’uko bambwiraga bati: Data, dore Imana yacu iri kumwe natwe, kandi ntizemera ko tugwa; none reka dukomeze; ntituzica abavandimwe bacu nibatureka; kubera iyo mpamvu reka tugende, hato batarusha imbaraga ingabo za Antipusi.\n\n47 Ubwo ntibigeze na rimwe barwana, nyamara ntibatinye urupfu; kandi batekerezaga ku bwigenge bwa ba se kurusha ku buzima bwabo; koko, bari baramaze kwigishwa na ba nyina, ko nibatazashidikanya, Imana izabagobotora.\n\n48 Nuko bansubiriramo amagambo ya ba nyina babo, bavuga bati: Ntidushidikanya ba mama bari babizi.\n\n49 Kandi habayeho ko nahindukiranye n’ibihumbi bibiri byanjye gutera aba Balamani bari badukurikiye. Kandi ubwo dore, ingabo za Antipusi zari zamaze kubashyikira, kandi intambara iteye ubwoba yari yatangiye.\n\n50 Ingabo za Antipusi kubera zari zinaniwe, kubera urugendo rwabo rurerure mu gihe gitoya cyane, bari hafi yo kugwa mu maboko y’Abalamani; kandi iyo ntahindukirana n’ibihumbi bibiri byanjye baba barageze ku mugambi wabo.\n\n51 Kuko Antipusi yari yamaze kwicishwa inkota, na benshi b’abayobozi be, kubera umunaniro wabo, wari watewe n’umuvuduko w’urugendo rwabo—kubera iyo mpamvu ingabo za Antipusi, kubera ko zari zarindagiye kubera ukugwa kw’abayobozi bazo, batangiye gusubira inyuma imbere y’Abalamani,\n\n52 Nuko habayeho ko Abalamani bafashe umurava, nuko batangira kubirukankana; kandi kubera ko Abalamani barimo kubirukankana n’imbaraga zikomeye ubwo Helamani yateye ab’inyuma babo hamwe n’ibihumbi bibiri bye, nuko batangira kubica bikabije, ku buryo ingabo uko zakabaye z’Abalamani zahagaze maze zihindukirana Helamani.\n\n53 Ubwo igihe abantu ba Antipusi babonaga ko Abalamani bari bamaze guhindukira, bakoranyirije hamwe ingabo zabo maze batera ab’inyuma b’Abalamani.\n\n54 Nuko habayeho ko twebwe, abantu ba Nefi, abantu ba Antipusi, nanjye hamwe n’ibihumbi bibiri byanjye, twagose Abalamani, maze turabica; koko, ku buryo bategetswe gutanga intwaro zabo z’intambara ndetse nabo ubwabo nk’imbohe z’intambara,\n\n55 Nuko ubwo habayeho ko ubwo bari bamaze kutwishyikiriza ubwabo, dore, nabaruye abo basore barwanaga hamwe nanjye, kubera ko natinyaga ko hato haba harimo benshi muri bo bishwe.\n\n56 Ariko dore, icyanshimishije bikomeye, nta muntu n’umwe muri bo wari waraguye ku butaka; koko, kandi bari bararwanye nk’aho bafite imbaraga z’Imana; nta na rimwe abantu bigeze bamenyekana kuba bararwanye n’imbaraga z’agatangaza nk’izo; kandi hamwe n’ububasha bufite imbaraga nk’ubwo bagwiriye Abalamani, ku buryo babateye ubwoba; nuko kubw’iyi mpamvu Abalamani bitanze ubwabo nk’imbohe z’intambara.\n\n57 Nuko nk’uko nta mwanya twari dufitiye imbohe zacu, kugira ngo dushobore kuzicunga kugira ngo tubarinde ingabo z’Abalamani, kubera iyo mpamvu twabohereje mu gihugu cya Zarahemula, n’igice cy’izo ngabo zitari zishwe za Antipusi, zijyana nabo; nuko abasigaye ndabafata nuko mbafatanya n’abasore banjye b’Abamoni, maze dufata urugendo rwacu rusubira mu murwa wa Yudeya.\n\n", "alma 57": "[center][font_size=26]Igice cya 57[/font_size][/center]\n\n[i]Helamani asubiramo ifatwa rya Antipara n’ukwitanga nuko kandi hanyuma uburinzi bwa Kumeni—Abasore be b’Abamoni barwanana umurava; bose barakomeretse, ariko nta n’umwe wishwe—Gidi amenyekanisha iyicwa n’ugucika kw’imbohe z’Abalamani. Ahagana 63 M.K.[/i]\n\n1 Nuko ubwo habayeho ko nakiriye urwandiko ruvuye kwa Amuroni, umwami, ruvuga ko nindekura izo mbohe z’intambara nari narafashe ko azatwegurira umurwa wa Antipara.\n\n2 Ariko noherereje urwandiko umwami, ko tuzi neza ko ingabo zacu zihagije kugira ngo zifate umurwa wa Antipara kubw’imbaraga zacu; kandi ko mu kurekura imbohe kubw’uwo murwa twaba twifata ubwacu nk’abapfapfa, kandi ko twarekura imbohe zacu gusa ku ihererekanya.\n\n3 Nuko Amuroni yanga iby’urwandiko rwanjye, kuko atashakaga guhererekanya imbohe; kubera iyo mpamvu twatangiye gukora imyiteguro yo gutera umurwa wa Antipara.\n\n4 Ariko abantu ba Antipara bavuye mu murwa, nuko bahungira mu yindi mirwa, bari barigaruriye, ngo bayubake bayikomeze; maze bityo umurwa wa Antipara ugwe mu maboko yacu.\n\n5 Kandi ni uko warangiye umwaka wa makumyabiri n’umunani w’ingoma y’abacamanza.\n\n6 Kandi habayeho ko mu ntangiriro y’umwaka wa makumyabiri n’icyenda, twabonye ingemu y’ibidutunga, ndetse n’abinyongera ku ngabo zacu, baturutse mu gihugu cya Zarahemula, no mu gihugu kibakikije, bagera ku mubare w’ibihumbi bitandatu, iruhande rw’abahungu mirongo itandatu b’Abamoni bari baraje kwifatanya n’abavandimwe babo, umutwe w’ibihumbi bibiri. Nuko ubwo dore, twari dukomeye, koko, ndetse twari dufite ibidutunga byinshi byatuzaniwe.\n\n7 Kandi habayeho ko cyari icyifuzo cyacu gushora intambara n’ingabo zari zashyizweho ngo zirinde umurwa wa Kumeni.\n\n8 Nuko ubwo dore, ndakwereka ko mu kanya gato twageze ku cyifuzo cyacu; koko, hamwe n’ingabo zacu zikomeye, cyangwa hamwe n’igice cy’ingabo zacu zikomeye, twagose, mu ijoro, umurwa wa Kumeni, gatoya mbere y’uko bakira ingemu y’ibibatunga.\n\n9 Kandi habayeho ko twakambitse ahakikije umurwa amajoro menshi; ariko twaryamaga ku nkota zacu, kandi tugakomeza uburinzi, kugira ngo Abalamani batadutera nijoro maze bakatwica, ibyo babigerageje inshuro nyinshi; ariko uko inshuro nyinshi bagerageje ibi amaraso yabo yaranyanyagiraga.\n\n10 Hashize igihe ibibatunga byabagezeho, kandi bari hafi yo kwinjira umurwa nijoro. Kandi twebwe, aho kuba Abalamani, twari Abanefi; kubera iyo mpamvu, twarabafashe n’ibibatunga byabo.\n\n11 Kandi nyamara Abalamani bari bakatiwe inkunga yabo muri ubu buryo, bari bakiyemeje guhamana umurwa; kubera iyo mpamvu byabaye ngombwa ko dufata ibyo bibatunga maze tukabyohereza muri Yudeya, n’imbohe zacu mu gihugu cya Zaramuhela.\n\n12 Kandi habayeho ko nta minsi myinshi yahise mbere y’uko Abalamani batangira gutakaza ibyiringiro byose by’intsinzi; kubera iyo mpamvu barekuriye umurwa mu maboko yacu; nuko bityo twari tumaze kugera ku migambi yacu yo kubona umurwa wa Kumeni.\n\n13 Ariko habayeho ko imbohe zacu zari nyinshi cyane ku buryo, hatitaweho ubwinshi bw’imibare yacu, twagombaga gukoresha imbaraga zacu zose ngo tuzihamane, cyangwa tuzice.\n\n14 Kuko dore, bamenaga ari benshi, kandi bakarwanisha amabuye, n’impiri cyangwa ikintu icyo aricyo cyose bashoboraga kubona hafi yabo, ku buryo twishemo abarenze ibihumbi bibiri nyuma y’uko bari bamaze kwitanga nk’imbohe z’intambara.\n\n15 Kubera iyo mpamvu byatubereye ngombwa, ko dushyira impera ku buzima bwabo, cyangwa kubarinda, n’inkota mu kiganza, kugeza mu gihugu cya Zarahemula; ndetse ibidutunga ntibyari bigihagije ukundi ku bantu bacu bwite, hatitaweho ibyo twari twarambuye Abalamani.\n\n16 Nuko ubu muri ibyo bihe by’ingorane, byahindutse ikibazo gikomeye cyane gufata icyemezo cyerekeye izi mbohe z’intambara, nyamara, twafashe icyemezo cyo kuzohereza hepfo mu gihugu cya Zarahemula; kubera iyo mpamvu twarobanuye igice mu ngabo zacu, nuko tuzishinga imbohe zacu kuzimanurira mu gihugu cya Zarahemula.\n\n17 Ariko habayeho ko bukeye bwaho bagarutse. Nuko ubu dore, ntitwababajije ibyerekeranye n’imbohe; kuko dore, Abalamani bari baturi hejuru, nuko bagaruka mu gihe cyo kudukiza kugwa mu maboko yabo. Kuko dore, Amuroni yari yarabohereje inkunga y’ingemu nshya y’ibibatunga ndetse n’umutwe w’ingabo.\n\n18 Nuko habayeho ko izo ngabo twohereje hamwe n’imbohe zahageze mu gihe cyo kubakumira, ubwo bari hafi yo kuturusha imbaraga.\n\n19 Ariko dore, umutwe wanjye mutoya w’ibihumbi bibiri na mirongo itandatu warwanye ahanini wihebye; koko, bari bakomeye imbere y’Abalamani, kandi bicaga ababashyamiraga.\n\n20 Kandi uko abasigaye b’ingabo zacu bari hafi yo kuva ku izima imbere y’Abalamani, dore, ibyo bihumbi bibiri na mirongo itandatu bari bakomeye kandi bemye.\n\n21 Koko, kandi barumviraga kandi bakagira umwete wo gushyira mu bikorwa buri jambo ry’itegeko mu buryo buhwitse; koko, nuko ndetse ibijyanye n’ukwizera kwabo bigakorwa kuri bo; nuko nkibuka amagambo bambwiye ko ba nyina babigishije.\n\n22 Nuko ubu dore, ni aba bahungu banjye, n’izo ngabo zarobanuriwe guherekeza imbohe, dukesha iyi ntsinzi ikomeye; kuko ni bo bakubize Abalamani; kubera iyo mpamvu barirukankanywe basubira mu murwa wa Manti.\n\n23 Nuko twahamanye umurwa wacu wa Kumeni, kandi twese ntitwarimbuwe n’inkota; nyamara, twaratakaje bikomeye.\n\n24 Kandi habayeho ko nyuma y’uko Abalamani bari bamaze guhunga, nahise ako kanya ntanga amategeko ko ingabo zanjye zari zarakomeretse zivanwa mu bapfuye, kandi ntegeka ko ibikomere byabo bipfukwa.\n\n25 Kandi habayeho ko harimo magana abiri, mu bihumbi bibiri na mirongo itandatu byanjye, bari barabiranye kubera gutakaza amaraso; nyamara, bijyanye n’ubwiza bw’Imana, n’ugutangara kwacu, ndetse n’umunezero w’ingabo zacu uko zakabaye, nta muntu n’umwe muri bo wapfuye; koko, kandi nta nubwo habayeho umuntu n’umwe muri bo utari yagize ibikomere byinshi.\n\n26 Kandi ubwo, ukurindwa kwabo kwari agatangaza ku ngabo uko zakabaye, koko, bararokowe mu gihe hariho igihumbi cy’abavandimwe bacu bishwe. Kandi mu by’ukuri turabyatura ko ari ububasha butangaje bw’Imana, kubera ukwizera kwabo guhebuje kw’ibyo bari barigishijwe kwemera—ko hariho Imana y’intabera, kandi abo aribo bose batazashidikanya, ko bazarengerwa kubw’ububasha bwayo butangaje.\n\n27 Ubwo ibi byari ukwizera kw’aba navuze; ni batoya, kandi ibitekerezo byabo ni ndakuka, kandi bashyira icyizere cyabo mu Mana ubudahwema.\n\n28 Kandi ubwo habayeho ko nyuma y’uko bityo twari tumaze kwita ku ngabo zacu zakomeretse, no guhamba abapfu bacu ndetse n’abapfu b’Abalamani, bari benshi, dore, twabajije Gidi ibyerekeye imbohe batangiye kumanukana mu gihugu cya Zarahemula.\n\n29 Ubwo Gidi yari umutware mukuru w’umutwe wari warashinzwe kubaherekeza bamanukira mu gihugu.\n\n30 Kandi ubu, aya niyo magambo Gidi yambwiye: Dore, twatangiye kumanukira mu gihugu cya Zarahemula hamwe n’imbohe zacu. Nuko habayeho ko twahuye n’intasi z’ingabo zacu, zari zaroherejwe gucunga inkambi y’Abalamani.\n\n31 Nuko bavugije induru, batubwira bati—Dore, ingabo z’Abalamani zirimo kugenda zerekeza mu murwa wa Kumeni; kandi dore, barabagwaho, koko, maze barimbure abantu bacu.\n\n32 Kandi habayeho ko imbohe zacu zumvise induru zabo, ari zo zabateye gufata umurava; nuko batangira intambara yo kubarwanya.\n\n33 Kandi habayeho ko kubera ubwigomeke bwabo twategetse ko inkota zacu zibagwira. Kandi habayeho ko batumye nk’umutwe twirukira ku nkota zacu, aho, umubare munini muri bo wishwe; nuko abasigaye muri bo barasesera baraduhunga.\n\n34 Kandi dore, ubwo bari bamaze guhunga kandi ntidushobore kubashyikira, twafashe urugendo rwacu twihuta twerekeza mu murwa wa Kumeni; nuko dore, twagereyeyo igihe kugira ngo dushobore gutera inkunga abavandimwe bacu mu kurengera umurwa.\n\n35 Kandi dore, twongeye kugobotorwa mu maboko y’abanzi bacu. Kandi hasingizwe izina ry’Imana yacu; kuko dore, niyo yatugobotoye; koko, yakoze iki kintu gikomeye kubwacu.\n\n36 Ubwo habayeho ko mu gihe njyewe, Helamani, nari maze kumva aya magambo ya Gidi, nuzuye umunezero uhebuje kubera ubwiza bw’Imana mu kuturengera, kugira ngo tudashobora gushira twese; koko, kandi mfite icyizere ko roho z’abishwe zinjiye mu buruhukiro bw’Imana yabo.\n\n", "alma 58": "[center][font_size=26]Igice cya 58[/font_size][/center]\n\n[i]Helamani, Gidi, na Tewomuneri bafata umurwa wa Manti kubw’amayeri—Abalamani bigira inyuma—Abahungu b’abantu ba Amoni barengerwa ubwo bari bashikamye mu kurwanirira umudendezo wabo n’ukwizera. Ahagana 63–62 M.K.[/i]\n\n1 Kandi dore, ubwo habayeho ko umugambi wacu ukurikiyeho wari uwo kubona umurwa wa Manti; ariko dore, nta buryo bwari buhari bwo kubasohora mu murwa n’imitwe yacu mitoya. Kuko dore, bibukaga icyo twakoze kugeza ubu; kubera iyo mpamvu ntitwashoboraga kubareshya ngo bave mu bihome byabo.\n\n2 Kandi bari benshi cyane kuruta ingabo zacu ku buryo tutahangaye kugenda ngo maze tubatere mu bihome.\n\n3 Koko, kandi byabaye ngombwa ko dukoresha ingabo zacu mu kugungabunga ibyo bice by’igihugu twari twaragaruje mu byo twigaruriye; kubera iyo mpamvu byabaye ngombwa ko dutegereza, kugira ngo dushobore kubona imbaraga zirushijeho zivuye mu gihugu cya Zaramuhela ndetse n’ingemu y’ibidutunga.\n\n4 Kandi habayeho ko njyewe bityo noherereje intumwa umutegetsi mukuru w’igihugu cyacu, kugira ngo amumenyeshe ibyerekeye ibibazo by’abantu bacu. Kandi habayeho ko twategereje kugira ngo tubone ibidutunga n’imbaraga bivuye mu gihugu cya Zarahemula.\n\n5 Ariko dore, ibi byatugiriye akamaro gatoya gusa; kuko Abalamani nabo barimo kubona imbaraga zikomeye umunsi ku wundi, ndetse n’ibibatunga byinshi; kandi uko niko imibereho yacu yari imeze muri icyo gihe.\n\n6 Kandi Abalamani baradusimbukanaga rimwe na rimwe, kandi bariyemeje kuturimbura; ariko ntitwashoboraga kuza kurwana nabo, kubera ubwihisho bwabo n’ibihome byabo.\n\n7 Kandi habayeho ko twategereje muri ibi bihe bigoranye mu gihe cy’amezi menshi, ndetse kugeza ubwo twendaga gushira kubw’ukubura kw’ibiryo.\n\n8 Ariko haje kubaho ko twabonye ibiryo, twazaniwe birinzwe n’umutwe w’ingabo ibihumbi bibiri byo kudutera inkunga; kandi iyi nkunga yonyine twabonye, yo kwirwanaho ubwacu n’igihugu cyacu ngo kitagwa mu maboko y’abanzi bacu, koko, yo kurwana n’umwanzi wari ufite ingabo zitabarika.\n\n9 Kandi impamvu y’ibi bibazo byacu, cyangwa impamvu batatwoherereje imbaraga zirenzeho, ntitwayimenye; kubera iyo mpamvu twari tubabaye ndetse twuzuye ubwoba, ngo hato mu buryo ubwo aribwo bwose imanza z’Imana zitagera ku gihugu cyacu, bikatuviramo uguhirikwa n’ukurimbuka kwa burundu.\n\n10 Kubera iyo mpamvu twafunguriye roho zacu mu isengesho ku Mana, kugira ngo idutere imbaraga kandi itugobotore mu maboko y’abanzi, koko, ndetse iduhe imbaraga kugira ngo dushobore guhamana imirwa yacu, n’ibihugu byacu, n’ibyo dutunze, kubw’inkunga y’abantu bacu.\n\n11 Koko, kandi habayeho ko Nyagasani Imana yacu yatugendereye n’amasezerano ko azatugobotora; koko, ku buryo yazaniye amahoro roho zacu; nuko aduha ukwizera gukomeye, kandi adutera ko twiringira kubw’ukugobotorwa kwacu muri we.\n\n12 Nuko twafashe umurava hamwe n’umutwe wacu mutoya twari tumaze kubona, nuko twiyemeza icyemezo cyo kugaruza umuheto abanzi bacu, no kubungabunga ibihugu byacu, n’ibyo dutunze, n’abagore bacu, n’abana bacu, n’impamvu y’ubwigenge bwacu.\n\n13 Kandi bityo twagiye n’ubushobozi bwacu bwose gutera Abalamani, bari mu murwa wa Manti; kandi twabambye amahema yacu hafi y’uruhande rw’agasi, kari hafi y’umurwa.\n\n14 Kandi habayeho ko bukeye bwaho, ko ubwo Abalamani babonaga ko twari mu mbibi hafi y’agasi kari hafi y’umurwa, ko bohereje intasi zabo kutugota ku buryo bashobora gutahura umubare n’imbaraga z’ingabo zacu.\n\n15 Kandi habayeho ko ubwo babonaga ko tudakomeye, hakurikijwe imibare yacu, kandi kubera ko batinyaga ko twabakatira inzira y’inkunga yabo keretse basohotse ngo barwane natwe maze batwice, ndetse batekerezaga ko bashobora kuturimburisha ingabo nyinshi cyane zabo, kubera iyo mpamvu batangiye gukora imyiteguro yo gusohoka bakadutera.\n\n16 Nuko ubwo twabonaga ko barimo gukora imyiteguro yo kudutera, dore, nategetse ko Gidi, hamwe n’umubare mutoya w’ingabo, yakwihisha ubwe mu gasi, ndetse ko Tewomuneri n’umubare mutoya w’ingabo bakwihisha nabo ubwabo mu gasi.\n\n17 Ubwo Gidi n’ingabo ze bari iburyo naho abandi ibumoso; kandi bityo ubwo bari bamaze kwihisha ubwabo, dore, nasigaranye, hamwe n’abasigaye b’ingabo zanjye, aho hantu hamwe aho ubwa mbere twari twarabambye amahema yacu twitegura ko Abalamani baza kurwana.\n\n18 Kandi habayeho ko Abalamani baduteye hamwe n’ingabo zabo nyinshi cyane. Nuko ubwo bari bamaze kuza kandi bari hafi yo kutugwaho n’inkota, nategetse ko ingabo zanjye, abari hamwe nanjye, bakwihisha mu gasi.\n\n19 Kandi habayeho ko Abalamani badukurikiye inyuma yacu n’umuvuduko ukomeye, kuko bifuzaga bikabije kudufata kugira ngo bashobore kutwica; kubera iyo mpamvu badukurikiye mu gasi; kandi twabise hagati ya Gidi na Tewomuneri, ku buryo batatahuwe n’Abalamani.\n\n20 Nuko habayeho ko ubwo Abalamani bari bamaze guhita, cyangwa ubwo ingabo zari zimaze guhita hafi, Gidi na Tewomuneri bahagurutse mu bwihisho bwabo, nuko batangira intasi z’Abalamani kugira ngo badasubira mu murwa.\n\n21 Kandi habayeho ko ubwo bari bamaze kubatangira, birukankiye mu murwa maze bagwa ku barinzi bari basigariye kurinda umurwa, ku buryo babarimbuye maze bigarurira umurwa.\n\n22 Ubwo ibi byakozwe kubera ko Abalamani bemereye ingabo zabo uko zakabaye, uretse abarinzi bakeya gusa, kwerekezwa mu gasi.\n\n23 Nuko habayeho ko Gidi na Tewomuneri kubw’ubu buryo bari bamaze kwigarurira ibihome byabo. Kandi habayeho ko twakomeje urugendo rwacu, nyuma yo kugenda cyane mu gasi twerekeza mu gihugu cya Zarahemula.\n\n24 Nuko ubwo Abalamani babonaga ko barimo kugenda berekeza mu gihugu cya Zarahemula, bagize ubwoba bikabije, ngo hato haba hari umugambi wo kubajyana ku irimbukiro; kubera iyo mpamvu batangiye kongera kwishisha mu gasi, koko, ndetse no gusubira inyuma banyuze mu nzira baturutsemo.\n\n25 Kandi dore, hari nijoro nuko babamba amahema yabo, kuko abatware b’abalamani bari baketse ko Abanefi bari bananiwe kubera urugendo rwabo; kandi kubera ko bakekaga ko bari barirukankanye ingabo zabo uko zakabaye kubera iyo mpamvu nta gitekerezo bagize cyerekeye umurwa wa Manti.\n\n26 Ubwo habayeho ko igihe hari nijoro, nategetse ko ingabo zanjye zidasinzira, ahubwo ko zikomereza mu yindi nzira berekeza mu gihugu cya Manti.\n\n27 Nuko kubera ibi urugendo rwacu mu gihe cya nijoro, dore, ku munsi ukurikiraho twari twasize cyane Abalamani, ku buryo twageze mbere yabo mu murwa wa Manti.\n\n28 Nuko bityo habayeho, ko kubw’aya mayeri twigaruriye umurwa wa Manti nta meneka ry’amaraso.\n\n29 Kandi habayeho ko ubwo ingabo z’Abalamani zageraga hafi y’umurwa, nuko zikabona ko twari twiteguye guhura nazo, zarumiwe bikabije maze zikubitwa n’ubwoba bukomeye, ku buryo zahungiye mu gasi.\n\n30 Koko, kandi habayeho ko ingabo z’Abalamani zahunze iki gice cyose cy’igihugu. Ariko dore, batwaye hamwe nabo abagore benshi n’abana hanze y’igihugu.\n\n31 Kandi iyo mirwa yari yarafashwe n’Abalamani, yose hamwe twarayigaruriye muri iki gihe; kandi ba data na ba mama n’abana bacu basubira mu ngo zabo, bose uretse abafashwe nk’imbohe maze bagatwarwa n’Abalamani.\n\n32 Ariko dore, ingabo zacu ni nkeya zo kubungabunga umubare munini gutyo w’imirwa n’aho twigaruriye hakomeye gutyo.\n\n33 Ariko dore, twizeye Imana yacu yaduhaye intsinzi kuri ibyo bihugu, ku buryo twabonye iyo mirwa n’ibyo bihugu, byari ibyacu bwite.\n\n34 Ubu ntituzi impamvu ubutegetsi butaduha imbaraga ziruseho; nta n’ubwo n’izo ngabo zazamutse zidusanga zizi impamvu tutahawe imbaraga ziruseho.\n\n35 Dore, birashoboka ko mudafite intsinzi, kandi mwirukanye ingabo muri icyo gice cy’igihugu; niba ari ibyo, ntitwifuza kwijujuta.\n\n36 Kandi niba atari ibyo, dore, turatinya ko harimo amacakubiri mu butegetsi, ku buryo batohereza ingabo ziruseho zo kudutera inkunga; kuko tuzi ko ari benshi cyane kuruta abo bohereje.\n\n37 Ariko, dore ntacyo bitwaye—twizeye ko Imana yacu izatugobotora, hatitaweho intege nkeya z’ingabo zacu, koko, kandi izatugobotora mu maboko y’abanzi bacu.\n\n38 Dore, uyu ni umwaka wa makumyabiri n’icyenda, inyuma mu mpera, kandi twigaruriye ibihugu byacu; n’Abalamani bahungiye mu gihugu cya Nefi.\n\n39 Kandi abo bahungu b’abantu ba Amoni, navuzeho cyane, bari hamwe nanjye mu murwa wa Manti; kandi Nyagasani yarabashyigikiye, koko, kandi yabarinze kugushwa n’inkota, ku buryo ndetse nta muntu n’umwe wishwe.\n\n40 Ariko dore, batewe ibikomere byinshi, nyamara bahagaze bashikamye muri uwo mudendezo Imana yababohoreyemo; kandi bitondera kwibuka Nyagasani Imana yabo umunsi ku wundi; koko, bazirikana kubahiriza amateka ye, n’imanza ze, n’amategeko ye ubudahwema; kandi ukwemera kwabo kurakomeye mu buhanuzi bwerekeye ibizaza.\n\n41 None ubu, muvandimwe mukundwa, Moroni, icyampa ngo Nyagasani Imana yacu, waducunguye kandi akatubohora, akurindire ubudahwema imbere ye; koko, kandi icyampa ngo atoneshe aba bantu, ndetse ko ubona intsinzi mu kwigarurira byose ibyo Abalamani badutwaye, byari iby’inkunga yacu. None ubu, dore, ndangije urwandiko rwanjye. Ni njyewe Helamani, mwene Aluma.\n\n", "alma 59": "[center][font_size=26]Igice cya 59[/font_size][/center]\n\n[i]Moroni asaba Pahorani gukomeza ingabo za Helamani—Abalamani bafata umurwa wa Nefiha—Moroni arakarira ubutegetsi. Ahagana 62 M.K.[/i]\n\n1 Noneho habayeho mu mwaka wa mirongo itatu w’ingoma y’abacamanza ku bantu ba Nefi, nyuma y’uko Moroni yari amaze kwakira no gusoma urwandiko rwa Helamani, yaranezerewe bihebuje kubera imibereho myiza, koko, intsinzi ihebuje Helamani yari amaze kugira, mu kwigarurira ibyo bihugu byari byaratakajwe.\n\n2 Koko, kandi yamenyesheje abantu be bose, mu gihugu cyose hirya no hino muri icyo gice aho yari ari, ko bashobora kunezerwa nabo.\n\n3 Kandi habayeho ko ako kanya yoherereje urwandiko Pahorani, amusaba ko akwiriye gutegeka ingabo kwikoranyiriza hamwe kugira ngo bongerere imbaraga Helamani, cyangwa ingabo za Helamani, ku buryo yashobora mu buryo bworoshye kubungabunga icyo gice cy’igihugu yari amaze ku buryo bw’agatangaza gutsindira mu kugaruza.\n\n4 Nuko habayeho ubwo Moroni yari amaze kwohereza uru rwandiko mu gihugu cya Zarahemula, yatangiye kwongera gutegura umugambi kugira ngo ashobore kubona ahasigaye h’aho bigaruriye n’imirwa Abalamani babatwaye.\n\n5 Kandi habayeho ko mu gihe Moroni bityo yarimo gukora imyiteguro yo gutera Abalamani kurwana, dore, abantu ba Nefiha, bari bakoraniye hamwe mu murwa wa Moroni n’umurwa wa Lehi n’umurwa wa Moriyantoni, yagabweho igitero n’Abalamani.\n\n6 Koko, ndetse abari barahatiwe guhunga bava mu gihugu cya Manti, no mu gihugu kibakikije, barambutse maze bifatanya n’Abalamani muri icyo gice cy’igihugu.\n\n7 Nuko bityo kubera ko bari benshi bikabije, koko, kandi bahabwa imbaraga umunsi ku wundi, kubw’itegeko rya Amuroni bateye abantu ba Nefiha, nuko batangira kubatikiza bikabije.\n\n8 Kandi ingabo zabo zari nyinshi cyane ku buryo abasigaye b’abantu ba Nefiha bagombye kubahunga; nuko baraza ndetse bifatanya n’ingabo za Moroni.\n\n9 Nuko ubwo nk’uko Moroni yari yaratekereje ko hagomba kubaho ingabo zoherezwa mu murwa wa Nefiha, kugira ngo batere inkunga abantu bo kubungabunga uwo murwa, kandi kubera ko yari azi ko byari byoroshe kurinda uwo murwa kugwa mu maboko y’Abalamani kuruta kuwubambura, yatekereje ko bashobora mu buryo bworoshye kubungabunga uwo murwa.\n\n10 Kubera iyo mpamvu yahamanye ingabo ze zose kugira zo kubungabunga aho hantu bagaruje.\n\n11 Nuko noneho, ubwo Moroni yabonaga ko umurwa wa Nefiha wari watakajwe yarashavuye bikabije, maze atangira gushidikanya, kubera ubugome bw’abantu, niba batazagwa mu maboko y’abavandimwe babo.\n\n12 Ubwo ibi byari kimwe no ku batware b’ingabo ze bose. Barashidikanyije ndetse baratangaye kubera ubugome bw’abantu, kandi ibi kubera intsinzi y’Abalamani kuri bo.\n\n13 Kandi habayeho ko Moroni yarakariye ubutegetsi, kubera ukutita ku bintu kwabo ku byerekeranye n’ubwigenge bw’igihugu cyabo.\n\n", "alma 60": "[center][font_size=26]Igice cya 60[/font_size][/center]\n\n[i]Moroni aregera Pahorani ukwirengagiza ingabo kw’ubutegetsi—Nyagasani yemera ko abakiranutsi bicwa—Abanefi bagomba gukoresha ububasha bwabo bwose n’uburyo bwo kwishyikiriza abanzi babo—Moroni akangisha kurwanya ubutegetsi uretse ubufasha buhawe ingabo ze. Ahagana 62 M.K.[/i]\n\n1 Kandi habayeho ko yongeye kwandikira umutegetsi w’igihugu, wari Pahorani, kandi aya niyo magambo yanditse, avuga ati: Dore, ngeneye urwandiko rwanjye Pahorani, mu murwa wa Zarahemula, ari we mucamanza mukuru n’umuyobozi w’igihugu, ndetse n’abatoranyirijwe n’aba bantu kuyobora no gukemura ibibazo by’iyi ntambara.\n\n2 Kuko dore, hari ikintu mfite kubabwira kubw’umugayo; kuko dore, mwebwe ubwanyu muzi ko mwatoranyirijwe gukoranyiriza hamwe ingabo, no kuzambika inkota, n’imbugita, n’uburyo bwose bw’intwaro z’intambara za buri bwoko, no gutera Abalamani, mu bice ibyo aribyo byose baturukamo baza mu gihugu cyacu.\n\n3 None ubu dore, ndababwira ko ubwanjye, ndetse n’ingabo zanjye, ndetse na Helamani n’ingabo ze, bababajwe bikabije n’ingorane ikomeye, koko, nk’inzara, inyota, n’umunaniro, n’uburyo bwose bw’imibabaro ya buri bwoko.\n\n4 Ariko dore, iyo ibi byose bitatubabaza ntitwari kwijujuta cyangwa turega.\n\n5 Ariko dore, ukwicwa kwari gukomeye mu bantu bacu; koko, ibihumbi byagushijwe n’inkota, mu gihe byari kugenda ukundi iyo muba mwarahaye ingabo zacu imbaraga zihagije n’intsinzi kuri bo. Koko, uburangare bwanyu bwararengereye kuri twebwe.\n\n6 Kandi ubu dore, turifuza kumenya impamvu y’ubu burangare bwarengereye bikabije; koko, turifuza kumenya impamvu y’imiterere yawe itagira igitekerezo.\n\n7 Mbese ushobora gutekereza kwicara ku ntebe yawe y’ubutware mu bucucu butagira igitekerezo, mu gihe abanzi bawe barimo gukwirakwiza umurimo wo kwica mu mpande zawe? Koko, mu gihe barimo guhotora ibihumbi by’abavandimwe bawe—\n\n8 Koko, ndetse n’abaguterejeho ubutabazi, koko, bagushyize mu mwanya kugira ngo ushobore kubatabara, koko, washoboraga kuboherereza ingabo, kubongerera imbaraga, no gukiza ibihumbi byabo kugwa kubw’inkota.\n\n9 Ariko dore, si ibi byonyine—wabimye ibibatunga byawe, ku buryo benshi barwanye kandi bagatakaza ubuzima bwabo kubera ibyifuzo byabo bikomeye bari bafite kubw’imibereho myiza y’aba bantu; koko, kandi ibi babikoze ubwo bari hafi yo kumarwa n’inzara, kubera uburangare bwawe bukomeye bikabije kuri bo.\n\n10 Kandi ubu, bavandimwe banjye bakundwa—kuko mukwiriye gukundwa; koko, kandi mukwiriye kuba mwarivumbagatanyije mufite umwete kubw’imibereho myiza n’ ubwisanzure bw’aba bantu; ariko dore, mwabarangaranye ku buryo amaraso y’ibihumbi azaza ku mitwe yanyu kubw’ukwihorera; koko, kuko amarira yabo yose azwi n’Imana, n’imibabaro yabo yose.\n\n11 Dore, mwashoboraga se gutekereza ko mwakwiyicarira mu ntebe zanyu, nuko kubera ubwiza buhebuje bw’Imana ntimugire icyo aricyo mukora maze ikabagotora? Dore, niba mwaratekereje ibi mwabitekerereje ubusa.\n\n12 Mutekereza se ko, kubera ko benshi mu bavandimwe banjye bishwe ari ukubera ubugome bwabo? Ndababwira, niba mwaratekereje ibi mwabitekerereje ubusa; kuko ndababwira, hari benshi baguye kubw’inkota; kandi dore muzabiryozwa;\n\n13 Kuko Nyagasani yemera ko abakiranutsi bicwa kugira ngo ubutabera bwe n’urubanza bishobore kugera ku bagome; kubera iyo mpamvu ntimugomba gutekereza ko abakiranutsi bazimiye kubera ko bishwe; ahubwo dore, binjira mu buruhukiro bwa Nyagasani Imana yabo.\n\n14 Kandi ubu dore, ndababwira, ndatinya bikabije ko imanza z’Imana zizagera kuri aba bantu, kubera ubunebwe bwabo bukabije, koko, ndetse ubunebwe bw’ubutegetsi bwacu, n’uburangare bwabo bukomeye bikabije ku bavandimwe babo, koko, ku bishwe.\n\n15 Kuko si kubw’ubugome se byatangiriye bwa mbere ku mutwe wacu, twari gushobora guhangana n’abanzi bacu kugira ngo badashobora kuronka ububasha kuri twe.\n\n16 Koko, iyo biba bitarabaye kubw’intambara yadutse hagati yacu ubwacu; koko, iyo bitaba kubw’aba bantu b’umwami se, bateje imivu y’amaraso myinshi cyane hagati yacu ubwacu, koko, mu gihe twarwanaga hagati yacu ubwacu, iyo tuba twarafatanyije imbaraga zacu nk’uko kugeza ubu twari twarabikoze; koko, iyo biba bitarabayeho kubw’irari ry’ububasha n’ubushobozi abo bantu b’umwami bari badufiteho; iyo baba barabaye indahemuka ku mugambi wacu w’ubwisanzure, kandi bakifatanya natwe, maze tukarwanya abanzi bacu, aho kwegura inkota zabo tukirwanya, bikaba byarabaye impamvu y’imivu y’amaraso myinshi cyane hagati yacu ubwacu, koko, iyo tuba twarabarwanyije mu mbaraga za Nyagasani, tuba twaratatanyije abanzi bacu, kuko byari kuba byarakozwe, bijyanye n’iyuzuzwa ry’ijambo rye.\n\n17 Ariko dore, ubu Abalamani barimo kudutera, bakigarurira ibihugu byacu, kandi barimo guhotora abantu bacu n’inkota, koko, abagore bacu n’abana bacu, ndetse bakabatwara nk’imbohe, bagatuma bababara imibabaro y’ubwoko bwose, kandi ibi kubera ubugome bukomeye bw’abashaka ububasha n’ubushobozi, koko, aribo abo bantu b’umwami.\n\n18 Ariko se kuki navuga byinshi byerekeranye n’iki kibazo? Kuko ntabwo tubizi ariko birashoboka ko namwe ubwanyu murimo gushaka ububasha. Ntitubizi ariko birashoboka ko muri abagambanyi ku gihugu cyanyu.\n\n19 Cyangwa se mwaba mwaradutereranye kubera ko muri rwagati mu gihugu kandi mukaba mukikijwe n’abarinzi, ko mutatumye twohererezwa ibidutunga, ndetse n’ingabo zo kwongerera imbaraga ingabo zacu?\n\n20 Mwaba se mwaribagiwe amategeko ya Nyagasani Imana yanyu? Koko, mwaba se mwaribagiwe ubucakara bw’abasogokuruza bacu? Mwaba se mwaribagiwe inshuro nyinshi twagobotowe mu maboko y’abanzi bacu?\n\n21 Cyangwa mutekereza ko Nyagasani azagumya kutugobotora, mu gihe twiyicariye ku ntebe zacu z’ubwami maze ntidukoreshe uburyo Nyagasani yaduhaye?\n\n22 Koko, muzagumya se kwiyicarira mu bunebwe mu gihe muzengurutswe n’ibihumbi by’abo, koko, n’ibihumbi imirongo, nabo biyicariye mu bunebwe, mu gihe hari ibihumbi hirya no hino mu mbibi z’igihugu barimo kugushwa kubw’inkota, koko, bakomerekejwe kandi bavirirana?\n\n23 Mutekereza se ko Imana izababona nk’abere mu gihe mugumye kwiyicarira no kurebera ibi bintu? Dore, ndababwira, Oya. Ubu, ndashaka ko mwibuka ko Imana yavuze ko imbere h’igikoresho hasukurwa mbere, nuko noneho inyuma h’igikoresho hakabona gasukurwa naho.\n\n24 None ubu, keretse nimwihana ibyo mwakoze, kandi mugatangira kuba maso maze mugakora, nuko mukatwoherereza ibidutunga n’ingabo, ndetse na Helamani, kugira ngo ashobore gutera inkunga ibyo bice by’igihugu cyacu yagaruje, no kugira ngo dushobore gusubirana ahasigaye mu hantu twigagaruriye muri ibi bice, dore bizaba ngombwa ko tutongera kurwana ukundi n’Abalamani kugeza tubanje gusukura mu mitima yacu, koko, ndetse umutwe ukomeye w’ubutegetsi bwacu.\n\n25 Kandi keretse nimwemera kumpa ibyo nsaba mu rwandiko rwanjye, nuko mugasohoka maze mukangaragariza roho nyakuri y’ubwisanzure, kandi mukagerageza kwongerera imbaraga no gukomeza ingabo zanjye, kandi mukabaha ibibatunga nk’inkunga yabo, dore nzasiga igice cy’abigenga cyo kubungabunga iki gice cy’igihugu, kandi nzasiga imbaraga n’imigisha y’Imana kuri bo, kugira ngo hatagira ubundi bubasha ubwo aribwo bwose bushobora kubarwanya—\n\n26 Kandi ibi kubera ukwizera kwabo guhebuje, n’ukwihangana kwabo mu midugararo—\n\n27 Kandi nzabatera, maze niba hari uwo ari we wese muri mwe wifuza ubwisanzure, koko, niba hari ndetse igishashi cy’ubwisanzure gisigaye, dore nzakongeza imyigarambyo muri mwe, ndetse kugeza ubwo abafite ibyifuzo byo kwigarurira ububasha n’ubushobozi bazazima.\n\n28 Koko, dore sintinya ububasha bwanyu cyangwa ubushobozi bwanyu, ahubwo ni Imana yanjye ntinya; kandi bijyanye n’amategeko yayo ko mfata inkota yanjye kugira ngo ndwanirire impamvu y’igihugu cyanjye, kandi ni ukubera ubukozi bw’ibi bwanyu twikorejwe igihombo kinini cyane.\n\n29 Dore igihe kirageze, koko, igihe kiregereje, ngo keretse nimwihutira kurwanirira igihugu cyanyu n’abana banyu, inkota y’ubutabera iranagana hejuru yanyu; koko, kandi izabagwira maze ibagendererere kubarimbura burundu.\n\n30 Dore, ntegereje inkunga yanyu; kandi, keretse nimudutabara, dore, ndabateye, ndetse mu gihugu cya Zarahemula, maze mbakubitishe inkota, ku buryo mudashobora kugira ububasha ukundi bwo gutambamira iterambere ry’aba bantu mu mugambi wacu w’ubwisanzure.\n\n31 Kuko dore, Nyagasani ntazemera ko muzabaho kandi mugakomerera mu bukozi bw’ibibi bwanyu bwo kurimbura abantu be b’abakiranutsi.\n\n32 Dore, mushobora se gutekereza ko Nyagasani azabihorera maze agacira urubanza Abalamani, mu gihe ari gakondo y’abasogokuruza babo yateye urwango rwabo, koko, kandi rwakajijwe n’abatwiyomoyeho, mu gihe ubukozi bw’ibibi bwanyu bwatewe n’impamvu y’urukundo rw’ikuzo n’ibintu by’amanjwe by’isi?\n\n33 Muzi ko muca ku mategeko y’Imana, kandi muzi neza ko muyaribatira munsi y’ibirenge byanyu. Dore, Nyagasani arambwiye ati: Niba abo mwatoranyirije kuba abategetsi batihana ibyaha byabo n’ubukozi bw’ibibi, muzazamuka kurwana nabo.\n\n34 Kandi ubu dore, njyewe, Moroni, ntegetswe gukora, bijyanye n’igihango nagize cyo kubahiriza amategeko y’Imana yanjye; kubera iyo mpamvu ndashaka ko mwakwakira ijambo ry’Imana, kandi mukwoherereza bwangu ku bidutunga byanyu n’ingabo zanyu, ndetse na Helamani.\n\n35 Kandi dore, nimudakora ibi ndabateye bwangu; kuko dore, Imana ntizemera ko tumarwa n’inzara, kubera iyo mpamvu izaduha ku bibatunga byanyu, ndetse niyo byabaho kubw’inkota. None nimurebe ko mwuzuje ijambo ry’Imana.\n\n36 Dore, ni njyewe, Moroni, umutware wanyu w’ingabo Sinshaka ububasha, ahubwo ndashaka kubuhanantura. Sinshaka icyubahiro cy’isi, ahubwo ndashaka ikuzo ry’Imana yanjye, n’ubwigenge n’imibereho myiza y’igihugu cyanjye. Kandi ni uko ndangije urwandiko rwanjye.\n\n", "alma 61": "[center][font_size=26]Igice cya 61[/font_size][/center]\n\n[i]Pahorani abwira Moroni iby’imyigarambyo n’ukwigomeka ku butegetsi—Abantu b’umwami bafata Zarahemula kandi bakagirana isezerano n’Abalamani—Pahorani asaba imfashanyo ya gisirikare yo kurwanya abigometse. Ahagana 62 M.K.[/i]\n\n1 Dore, ubu habayeho ko nyuma y’uko Moroni yari amaze kwoherereza urwandiko rwe umutegetsi mukuru, yabonye urwandiko rwa Pahorani, umutegetsi mukuru. None aya ni amagambo yakiriye:\n\n2 Njyewe, Pahorani, nkaba umutegetsi mukuru w’iki gihugu, noherereje aya magambo Moroni, umutware mukuru utegeka ingabo. Dore, ndakubwira, Moroni, ko ntanezezwa n’ibyago byawe bikomeye, koko, bibabaza roho yanjye.\n\n3 Ahubwo dore, hariho abanezezwa n’ibyago byawe, koko, ku buryo bahagurukiye kunyigomekaho, ndetse n’abo mu bantu banjye bigenga, koko, kandi abo bahagurutse ni benshi kibabije.\n\n4 Kandi ni abo bashatse kuntwara intebe yanjye y’urubanza babaye impamvu y’ubu bukozi bw’ibibi bukomeye; kuko bakoresheje akarimi gasize umunyu, kandi bayobeje imitima y’abantu benshi, bikaba byarabaye impamvu y’ibyago bibabaza muri twebwe; bafatiriye ibidutunga, kandi batera ubwoba abigenga bacu ngo batabageraho.\n\n5 Kandi dore, banyirukanye imbere yabo, nuko mpungira mu gihugu cya Gidiyoni, hamwe n’ingabo nyinshi zashobokaga ko nabona.\n\n6 Kandi dore, nohereje itangazo hose muri iki gice cy’igihugu; none dore, batubyiganiraho buri munsi, kugira ngo bafate intwaro zabo, ngo barwanirire igihugu cyabo n’ubwisanzure bwabo, kandi bihorere ku makosa yacu.\n\n7 Kandi baraduteye, ku buryo abahagurukiye kutwigomekaho bakumiriwe, koko, ku buryo badutinya nuko ntibahangare kugaragara ngo baturwanye.\n\n8 Bigaruriye igihugu, cyangwa umurwa, wa Zarahemula; bashyizeho umwami wabo, kandi yandikiye umwami w’Abalamani, aho yagiranye isezerano nawe; muri iryo sezerano yemeye kubungabunga umurwa wa Zarahemula, uko kubungabungwa atekereza ko kuzatuma Abalamani bigarurira ahasigaye h’igihugu, nuko akazashyirwaho nk’umwami kuri abo bantu ubwo bazaba baragarujwe umuheto n’Abalamani.\n\n9 None ubu, mu rwandiko rwawe, wanciriyeho iteka, ariko ntacyo bitwaye; sindakaye, ahubwo nezerewe mu buhangange bw’umutima wawe. Njyewe, Pahorani, sinshaka ubutegetsi, uretse gusa guhamana intebe yanjye y’urubanza kugira ngo nshobore kurengera uburenganzira n’umudendezo bw’abantu banjye. Roho yanjye ishikamye muri uwo mudendezo Imana yatubohoreyemo.\n\n10 None ubu, dore, tuzakumira ubugome ndetse n’imivu y’amaraso. Ntituzamena amaraso y’Abalamani nibazahama mu gihugu cyabo bwite.\n\n11 Ntituzamena amaraso y’abavandimwe bacu nibatazahagurukira kwigomeka no kwegura intwaro baturwanya.\n\n12 Tuzikorera umutwaro w’uburetwa niba bisabwa n’ubutabera bw’Imana, cyangwa niba izadutegeka gukora dutyo.\n\n13 Ariko dore ntidutegeka ko twigira imbata z’abanzi bacu, ahubwo dukwiriye gushyira icyizere cyacu muri yo, kandi izatugobotora.\n\n14 Kubera iyo mpamvu, muvandimwe mukundwa, Moroni, reka dukumire ikibi, kandi ikibi icyo aricyo cyose tudashobora gukumira n’amagambo yacu, koko, nk’ubwigomeke n’amacakubiri, reka tubikumirishe inkota zacu, kugira ngo duhamane ubwisanzure bwacu, kugira ngo tunezererwe mu mahirwe akomeye y’itorero, no mu mugambi w’Umucunguzi wacu n’Imana yacu.\n\n15 Kubera iyo mpamvu, ngwino bwangu hamwe na bakeya mu ngabo zawe, maze usige abasigaye mu nshingano ya Lehi na Teyankumu; ubahe ububasha bwo kuyobora intambara muri icyo gice cy’igihugu, bijyanye na Roho w’Imana, ari we na none roho w’ubwisanzure uri muri bo.\n\n16 Dore naboherereje ibibatunga bikeye, kugira ngo badashira kugeza ubwo uzashobora kungeraho.\n\n17 Koranyiriza hamwe ingabo izo ari zo zose ushoboye kubw’urugendo rwawe uje hano, maze tuzatere bwangu abo batwiyomoyeho, mu mbaraga z’Imana yacu bijyanye n’ukwizera kuri muri twe.\n\n18 Kandi tuzigarurira umurwa wa Zarahemula, kugira ngo dushobore kubona ibibatunga byo kwoherereza Lehi na Teyankumu; koko, tuzabatera mu mbaraga za Nyagasani, maze tuzarangize ubu bukozi bw’ibibi bukomeye.\n\n19 Kandi ubu, Moroni, nezerewe kwakira urwandiko rwawe, kuko nari mfite impungenge zerekeye icyo twakora, niba byaba bikwiriye kuri twebwe gutera abavandimwe bacu.\n\n20 Ariko wabivuze, keretse nibihana Nyagasani yagutegetse ko ugomba kubatera.\n\n21 Reba ko wakomeza Lehi na Teyankumu muri Nyagasani; ubabwire ko batagira ubwoba, kuko Imana izabagobotora, koko, ndetse n’abashikamye bose muri uwo mudendezo Imana yatubohoreyemo. Kandi ubu ndangije urwandiko rwanjye ku muvandimwe wanjye mukundwa, Moroni.\n\n", "alma 62": "[center][font_size=26]Igice cya 62[/font_size][/center]\n\n[i]Moroni ajya gutabara Pahorani mu gihugu cya Gidiyoni—Abantu b’umwami banga kurwanirira igihugu cyabo bicwa—Pahorani na Moroni bisubiza Nefiha—Abalamani benshi bifatanya n’abantu ba Amoni—Teyankumu yica Amuroni kandi nawe agahindukira akica—Abalamani birukanwa mu gihugu, nuko amahoro akimakazwa—Helamani agaruka mu murimo w’Imana kandi akubaka Itorero. Ahagana 62–57 M.K.[/i]\n\n1 Kandi habayeho ko ubwo Moroni yari amaze kwakira uru rwandiko umutima we wagize umurava, kandi wuzura umunezero ukomeye bihebuje kubera ubudahemuka bwa Pahorani, ko nawe atari umugambanyi ku bwisanzure n’umugambi w’igihugu cye.\n\n2 Ahubwo nawe yararize bikabije kubera ubukozi bw’ibibi bw’abirukanye Pahorani ku ntebe y’urubanza, koko, muri make kubera abari barigometse ku gihugu cyabo ndetse n’Imana yabo.\n\n3 Kandi habayeho ko Moroni yafashe umubare mukeya w’ingabo, bijyanye n’icyifuzo cya Pahorani, nuko aha Lehi na Teyankumu ubutegetsi ku basigaye b’ingabo, maze afata urugendo rwe yerekeza mu gihugu cya Gidiyoni.\n\n4 Kandi yazamuye ibendera ry’umudendezo ahantu aho ariho hose yinjiraga, kandi yaronse ingabo izo ari zo zose yashoboraga kubona mu rugendo rwe rwose yerekeza mu gihugu cya Gidiyoni.\n\n5 Kandi habayeho ko ibihumbi byabyiganiye ku ibendera, nuko begura inkota zabo kugira ngo barwanirire ubwisanzure bwabo, kugira ngo batajya mu buretwa.\n\n6 Nuko bityo, ubwo Moroni yari amaze gukoranyiriza hamwe ingabo izo ari zo zose yashoboraga kubona mu rugendo rwe rwose, yaje mu gihugu cya Gidiyoni; nuko mu kuvanga ingabo ze n’iza Pahorani barakomeye bihebuje, ndetse barusha gukomera ingabo za Pakusi, wari umwami w’abo biyomoye bari barirukanye abigenga mu gihugu cya Zarahemula kandi bari barigaruriye igihugu.\n\n7 Kandi habayeho ko Moroni na Pahorani bamanukanye n’ingabo zabo mu gihugu cya Zarahemula, nuko batera umurwa, maze bahura n’ingabo za Pakusi, ku buryo barwanye.\n\n8 Nuko dore, Pakusi yarishwe n’ingabo ze zifatwaho imbohe, maze Pahorani asubizwa ku ntebe ye y’urubanza.\n\n9 Nuko ingabo za Pakusi zicirwa urubanza rwazo, hakurikijwe itegeko, ndetse n’abo bantu b’umwami bari barafashwe kandi bagashyirwa mu nzu y’imbohe; kandi baranyonzwe hakurikijwe itegeko; koko, izo ngabo za Pakusi n’abo bantu b’umwami, uwo ari we wese utareguraga intwaro kugira ngo arwanirire igihugu cyabo, ahubwo agashaka kukirwanya, yaricwaga.\n\n10 Kandi bityo byabaye ngombwa ko iri tegeko ryubahirizwa bidakuka kubw’umutekano w’igihugu cyabo; koko, kandi uwo ari we wese wabonwaga ahakana ubwisanzure bwabo yaranyongwaga bwangu hakurikijwe itegeko.\n\n11 Kandi ni uko warangiye umwaka wa mirongo itatu w’ingoma y’abacamanza ku bantu ba Nefi; Moroni na Pahorani bari bamaze kugarura amahoro mu gihugu cya Zarahemula, mu bantu babo bwite, kandi bari barishe abatemeraga bose umugambi w’ubwisanzure.\n\n12 Kandi habayeho ko mu ntangiriro y’umwaka wa mirongo itatu n’umwe w’ingoma y’abacamanza ku bantu ba Nefi, Moroni ako kanya yategetse ko ibibatunga byoherezwa, ndetse n’ingabo ibihumbi bitandatu bohererejwe Helamani, kumufasha mu kurinda icyo gice cy’igihugu.\n\n13 Ndetse yategetse ko ingabo ibihumbi bitandatu, hamwe n’ingano ihagije y’ibibatunga, yohererejwe ingabo za Lehi na Teyankumu. Kandi habayeho ko ibi byakozwe kugira ngo bubakire ibihome Abalamani.\n\n14 Kandi habayeho ko Moroni na Pahorani, kubera ko bari barasize umutwe munini w’ingabo mu gihugu cya Zarahemula, bafashe urugendo rwabo hamwe n’umutwe munini w’ingabo berekeza mu gihugu cya Nefiha, kubera ko bari bariyemeje guhirika Abalamani muri uwo murwa.\n\n15 Kandi habayeho ko uko twagendaga twerekeza mu gihugu, bafashe umutwe munini w’ingabo z’Abalamani, nuko bica benshi muri bo, maze bafata ibibatunga byabo n’intwaro zabo z’intambara.\n\n16 Kandi habayeho ko nyuma y’uko bari bamaze kubafata, babategetse kugira igihango ko batazegura ukundi intwaro zabo z’intambara barwanya Abanefi.\n\n17 Nuko ubwo bari bamaze kugira iki gihango babohereje kubana n’abantu ba Amoni, kandi bari mu mubare uri hafi y’ibihumbi bine batari barishwe.\n\n18 Kandi habayeho ko ubwo bari bamaze kubohereza bakomeje urugendo rwabo berekeza mu gihugu cya Nefiha. Kandi habayeho ko ubwo bari bamaze kuza mu murwa wa Nefiha, babambye amahema yabo mu bibaya bya Nefiha, biri hafi y’umurwa wa Nefiha.\n\n19 Ubwo Moroni yifuzaga ko Abalamani babatera kubarwanya, mu bibaya; ariko Abalamani, kubera ko bari bazi iby’ubutwari bwabo bukomeye bihebuje, kandi bareba ubwinshi bw’imibare yabo, kubera iyo mpamvu ntibahangaye kubatera; kubera iyo mpamvu ntibaje kurwana kuri uwo munsi.\n\n20 Nuko ubwo ijoro riguye, Moroni yagiye mu mwijima w’ijoro, maze agera ku gasongero k’urusika gutata igice cy’umurwa Abalamani bakambitsemo n’ingabo zabo.\n\n21 Kandi habayeho ko bari mu burasirazuba, hafi y’umuryango; kandi bose bari basinziriye. Nuko ubwo Moroni asubira mu ngabo ze, kandi ategeka ko bakwiriye gutegura bwangu imigozi ikomeye n’inzego, kugira ngo bimanurwe biturutse ku gasongero k’urusika bigere mu gice cy’imbere cy’urusika.\n\n22 Kandi habayeho ko Moroni yategetse ko ingabo ze zigomba kugenda maze zikanyura ku gasongero k’urusika, maze zikamanukira muri icyo gice cy’umurwa, koko, ndetse iburengerazuba, aho Abalamani batari bakambitse hamwe n’ingabo zabo.\n\n23 Kandi habayeho ko bose bamanuriwe mu murwa mu ijoro, kubw’uburyo bw’imigozi ikomeye yabo n’inzego zabo; bityo ubwo bwacyaga bose bari imbere y’insika z’umurwa.\n\n24 Nuko ubwo, igihe Abalamani babyukaga bagasanga ko ingabo za Moroni zari imbere y’insika, bagize ubwoba bikabije, ku buryo bahunze mu muryango.\n\n25 Nuko ubwo igihe Moroni yabonaga ko barimo guhunga imbere ye, yategetse ko ingabo ze zibakurikirana, nuko zikabica, kandi zikagota abandi benshi, maze zikabagira imbohe; kandi abasigaye muri bo bahungiye mu gihugu cya Moroni, cyari mu mbibi hafi y’inkombe.\n\n26 Bityo Moroni na Pahorani bigaruriye umurwa wa Nefiha badatakaje n’umuntu umwe; kandi habayeho benshi mu Balamani bishwe.\n\n27 Kandi habayeho ko abenshi mu Balamani bari imbohe bifuje kwifatanya n’abantu ba Amoni maze bagahinduka abantu bigenga.\n\n28 Ubwo habayeho ko abenshi icyo bifuzaga, cyabahabwaga hakurikijwe ibyifuzo byabo.\n\n29 Kubera iyo mpamvu, imbohe zose z’Abalamani zifatanyije n’abantu ba Amoni, nuko batangira gukora bihebuje, bahinga ubutaka, bahinga ubwoko bwose bw’impeke, n’amashyo n’imikumbi ya buri bwoko; kandi bityo Abanefi baruhuwe umutwaro ukomeye; koko, ku buryo baruhuwe umutwaro w’imbohe z’Abalamani.\n\n30 Ubwo habayeho ko Moroni, nyuma y’uko yari amaze kwigarurira umurwa wa Nefiha, nyuma y’uko yari yarafashe imbohe nyinshi, bikaba byaragabanyije ingabo z’Abalamani bikabije, nyuma y’uko yari yaragaruriwe abenshi mu Banefi bari baragizwe imbohe, bikaba byarahaye imbaraga ingabo za Moroni bihebuje; kubera izo mpamvu Moroni yavuye mu gihugu cya Nefiha ajya mu gihugu cya Lehi.\n\n31 Kandi habayeho ko ubwo Abalamani babonaga ko Moroni abateye, barongeye bagira ubwoba cyane maze barahunga imbere y’ingabo za Moroni.\n\n32 Kandi habayeho ko Moroni n’ingabo ze babakurikiranye umurwa ku wundi, kugeza ubwo bahuye na Lehi na Teyankumu; nuko Abalamani bahunga Lehi na Teyankumu, ndetse bamanukira ku mbibi hafi y’inkombe, kugeza bageze mu gihugu cya Moroni.\n\n33 Kandi ingabo z’Abalamani zakoranyirijwe hamwe, ku buryo bose bari mu mutwe umwe mu gihugu cya Moroni. Ubwo Amuroni, umwami w’Abalamani, nawe yari hamwe na bo.\n\n34 Kandi habayeho ko Moroni na Lehi na Teyankumu bakambitse hamwe n’ingabo zabo hirya mu mbibi z’igihugu cya Moroni, ku buryo Abalamani bari bagotewe mu mbibi hafi y’agasi mu majyepfo, no mu mbibi hafi y’agasi iburasirazuba.\n\n35 Kandi bityo bahakambitse ijoro. Kuko dore, Abanefi n’Abalamani nabo bari bananiwe kubera ugukomera kw’urugendo; kubera iyo mpamvu nta mayeri bashoboye kwiyemeza mu gihe cy’ijoro, uretse Teyankumu; kuko yari yarakariye bikabije Amuroni, ku buryo yatekerezaga ko Amuroni, n’Amalikiya umuvandimwe we, bari barabaye impamvu y’intambara ikomeye kandi irambye hagati yabo n’Abalamani, yari yarabaye impamvu y’intambara nyinshi cyane n’umuvu w’amaraso, koko, n’inzara nyinshi cyane.\n\n36 Kandi habayeho ko Teyankumu mu mujinya we yagiye mu nkambi y’Abalamani, kandi yimanura ubwe hejuru insika z’umurwa. Nuko yajyanye umugozi; ahantu ku handi, ku buryo yabonye umwami; maze amutera icumu, ryamutoboye hafi y’umutima. Ariko dore, umwami yakanguye abagaragu be mbere y’uko apfa, ku buryo bakurikiranye Teyankumu, maze baramwica.\n\n37 Ubwo habayeho ko igihe Lehi na Moroni bamenye ko Teyankumu yapfuye barashavuye bikabije; kuko dore, koko, yari yarabaye umugabo wari wararwananye ubutwari kubw’igihugu cye, koko, inshuti nyayo y’ubwigenge; kandi yari yarababajwe bikabije kenshi cyane n’ibyago bibabaje. Ariko dore, yari yarapfuye, kandi yari yaragiye nk’uko ab’isi bagenda.\n\n38 Ubwo habayeho ko Moroni yakomeje bukeye, nuko atera Abalamani, ku buryo babicishije ubuhotozi bukomeye; kandi babirukana mu gihugu; nuko barahunga, ndetse kugira ngo batazahindukirana icyo gihe Abanefi.\n\n39 Kandi ni uko warangiye umwaka wa mirongo itatu na mirongo itatu na rimwe w’ingoma y’abacamanza ku bantu ba Nefi; kandi bityo bari baragize intambara, n’imivu y’amaraso, n’inzara, n’umubabaro, mu gihe cy’imyaka myinshi.\n\n40 Kandi hari harabayeho ubuhotozi, n’imirwano, n’amacakubiri, n’uburyo bwose bw’ubukozi bw’ibibi mu bantu ba Nefi; nyamara kubw’abakiranutsi, koko, kubera amasengesho y’abakiranutsi, bararokowe.\n\n41 Ariko dore, kubera uburambe bukomeye bikabije bw’intambara hagati y’Abanefi n’Abalamani benshi bari barinangiye, kubera uburambe bukomeye bw’intambara; kandi benshi bariyoroheje kubera imibabaro yabo, ku buryo biyoroheje ubwabo imbere y’Imana, ndetse mu ndiba y’ubwiyoroshye.\n\n42 Kandi habayeho ko nyuma y’uko Moroni yari amaze kubaka akomeje ibi bice by’igihugu byari bisatiriwe n’Abalamani, kugeza ubwo byari bikomeye bihagije, yagarutse mu murwa wa Zarahemula; ndetse Helamani yagarutse ahantu h’umurage we; kandi hongeye kwimakazwa amahoro mu bantu ba Nefi.\n\n43 Kandi Moroni yeguriye ubutegetsi bw’ingabo ze mu maboko y’umuhungu we, wari afite izina rya Moroniha; nuko yigira mu nzu ye bwite kugira ngo ashobore kubaho iminsi ye yari isigaye mu mahoro.\n\n44 Kandi Pahorani yasubiye ku ntebe ye y’urubanza; na Helamani afata inshingano yo kubwiriza abantu ijambo ry’Imana; kuko kubera intambara nyinshi cyane n’imirwano byabaye ngombwa ko ibwiriza ryongera gushyirwaho mu itorero.\n\n45 Kubera iyo mpamvu, Helamani n’abavandimwe be baragiye, nuko batangaza ijambo ry’Imana n’imbaraga nyinshi kugeza bemeje abantu benshi iby’ubugome bwabo, bikaba byarabateye kwihana ibyaha byabo no kubatizwa kubwa Nyagasani Imana yabo.\n\n46 Kandi habayeho ko bongeye gushyiraho itorero ry’Imana, hirya no hino mu gihugu cyose.\n\n47 Koko, n’amabwiriza yashyizweho arebana n’itegeko. N’abacamanza babo, n’abacamanza bakuru babo baratoranyijwe.\n\n48 Kandi abantu ba Nefi batangiye kwongera gutunganirwa mu gihugu, kandi batangiye kwororoka no kwongera gukomera bihebuje mu gihugu. Kandi batangiye kugira ubutunzi bihebuje.\n\n49 Ariko uretse ubutunzi bwabo, cyangwa imbaraga zabo, cyangwa ugutunganirwa kwabo, ntibazamuwe mu bwibone bw’amaso yabo; nta n’ubwo batinze kwibuka Nyagasani Imana yabo; ahubwo bariyoroheje bihebuje imbere ye.\n\n50 Koko, bibutse ibintu bikomeye Nyagasani yari yarabakoreye, ko yari yarabagobotoye urupfu, n’iminyururu, n’inzu z’imbohe, n’uburyo bwose bw’imibabaro, kandi yari yarabagobotoye mu maboko y’abanzi babo.\n\n51 Kandi basenze Nyagasani Imana yabo ubudahwema, ku buryo Nyagasani yabahaye umugisha, bijyanye n’ijambo rye, kugira ngo bakomere kandi batunganirwe mu gihugu.\n\n52 Kandi habayeho ko ibi bintu byose byakozwe. Kandi Helamani yapfuye, mu mwaka wa mirongo itatu na gatanu w’ingoma y’abacamanza ku bantu ba Nefi.\n\n", "alma 63": "[center][font_size=26]Igice cya 63[/font_size][/center]\n\n[i]Shibuloni na nyuma Helamani bafata inyandiko zejejwe—Abanefi benshi bagiye mu gihugu cyo mu majyaruguru—Hagoti yubaka amato, atsura ajya iburengerazuba bw’inyanja—Moroniha atsinda Abalamani mu murwano. Ahagana 56–52 M.K.[/i]\n\n1 Kandi habayeho mu ntangiriro y’umwaka wa mirongo itatu na gatandatu w’ingoma y’abacamanza ku bantu ba Nefi, ko Shibuloni yafashe ibyo bintu byejejwe Aluma yari yarashyikirije Helamani.\n\n2 Kandi yari umugabo w’umukiranutsi, kandi yagenze yemye imbere y’Imana; kandi yazirikanaga gukora ibyiza ubudahwema, kubahiriza amategeko ya Nyagasani Imana ye; ndetse n’umuvandimwe we yagenzaga atyo.\n\n3 Kandi habayeho ko Moroni nawe yapfuye. Kandi ni uko warangiye umwaka wa mirongo itatu na gatandatu w’ingoma y’abacamanza.\n\n4 Kandi habayeho ko mu mwaka wa mirongo itatu na karindwi w’ingoma y’abacamanza, habayeho umutwe munini w’ingabo, ndetse ugera ku ngabo ibihumbi bitanu na magana ane, hamwe n’abagore babo n’abana babo, bahagurutse mu gihugu cya Zarahemula bajya mu gihugu cyari mu majyaruguru.\n\n5 Kandi habayeho ko Hagoti, kubera ko yari umugabo w’amatsiko ahebuje, niyo mpamvu yagiye maze yiyubakira ubwato bugari bihebuje, mu mbibi z’igihugu kitwa Aharumbukae, hafi y’igihugu cyitwa Rwamatongo, maze abwohereza mu burengerazuba bw’inyanja, hafi y’agashumi k’ubutaka kambukira mu majyaruguru y’igihugu.\n\n6 Kandi dore, hari Abanefi benshi babwinjiyemo nuko batsurana ibibatunga byinshi, ndetse n’abagore benshi n’abana; maze bafata urugendo rwabo berekeza mu majyaruguru. Kandi ni uko warangiye umwaka wa mirongo itatu na karindwi.\n\n7 Kandi mu mwaka wa mirongo itatu n’umunani, uyu mugabo yubatse andi mato. Ndetse ubwato bwa mbere bwaragarutse, nuko abantu benshi kurushaho babwinjiramo; ndetse bafata ibibatunga byinshi, maze na none bajya mu majyarugu y’igihugu.\n\n8 Kandi habayeho ko batongeye kumvikana ukundi. Nuko tugakeka ko barigitiye mu ndiba z’inyanja. Nuko habayeho ko ubundi bwato bumwe nabwo bwatsuye; kandi aho bwagiye ntituhazi.\n\n9 Kandi habayeho ko muri uyu mwaka habayeho abantu benshi bagiye mu majyaruguru y’igihugu. Kandi ni uko warangiye umwaka wa mirongo itatu n’umunani.\n\n10 Kandi habayeho ko mu mwaka wa mirongo itatu n’icyenda w’ingoma y’abacamanza, Shibuloni nawe yapfuye, kandi Koriyantoni yari yaragiye mu majyaruguru y’igihugu mu bwato, gushyira ibibatunga abantu bari baragiye muri icyo gihugu.\n\n11 Kubera iyo mpamvu byabaye ngombwa ko Shibuloni aha ibyo bintu byejejwe, mbere y’urupfu rwe, umuhungu wa Helamani, witwaga Helamani, witiranwaga na se.\n\n12 Ubwo dore, ibyo byaharagaswe byose byari bifitwe na Helamani byaranditswe maze byoherezwa mu bana b’abantu hirya no hino mu gihugu cyose, uretse ibyo bice byari byarategetswe na Aluma ko bitazahishurwa.\n\n13 Ariko, ibi bintu byagombaga gushyingurwa byera, kandi bigahererekanywa igisekuru ku kindi; kubera iyo mpamvu, muri uyu mwaka, byari barahawe Helamani, mbere y’urupfu rwa Shibuloni.\n\n14 Kandi habayeho muri uyu mwaka ko hari abatwiyomoyeho bari baragiye mu Balamani; kandi barongeye gushegera kugirira umujinya Abanefi.\n\n15 Ndetse muri uyu mwaka nyine bamanukanye ingabo nyinshi zo kurwanya abantu ba Moroniha, cyangwa ingabo za Moroniha, aho bakubiswe maze bongera kwirukanirwa mu bihugu byabo bwite; kandi bagize ugutakaza gukomeye.\n\n16 Kandi uko niko warangiye umwaka wa mirongo itatu n’icyenda w’ingoma y’abacamanza ku bantu ba Nefi.\n\n17 Kandi uko niko yarangiye inkuru ya Aluma, na Helamani umuhungu we, ndetse na Shibuloni, wari umuhungu we.\n\n", "hel 1": "[center][font_size=26]Igitabo cya Helamani[/font_size][/center]\n\nInkuru y’Abanefi. Intambara zabo n’imirwano yabo, n’amacakubiri yabo. Ndetse n’ubuhanuzi bw’abahanuzi batagatifu benshi, mbere y’ukuza kwa Kristo, bijyanye n’inyandiko za Helamani, wari umuhungu wa Helamani, kandi na none bijyanye n’inyandiko z’abahungu be, ndetse kugeza ku gihe cy’ukuza kwa Kristo. Ndetse benshi mu Balamani barahindutse. Inkuru y’uguhinduka kwabo. Inkuru y’ubukiranutsi bw’Abalamani, n’ubugome n’amahano y’Abanefi, bijyanye n’inyandiko ya Helamani n’abahungu be, ndetse kugeza k’ukuza kwa Kristo, yiswe igitabo cya Helamani, n’ibindi.\n\n[center][font_size=26]Igice cya 1[/font_size][/center]\n\n[i]Pahorani wa kabiri ahinduka umucamanza mukuru maze agahotorwa na Kishikumeni—Pakumeni ajya ku ntebe y’ubucamanza—Koriyantamuri ayobora ingabo z’Abalamani, agafata Zarahemula, kandi akica Pakumeni—Moroniha atsinda Abalamani maze akisubiza Zarahemula, nuko Koriyantumuri akicwa. Ahagana 52–50 M.K.[/i]\n\n1 Kandi ubwo dore, habayeho mu ntangiriro y’umwaka wa mirongo ine w’ingoma y’abacamanza ku bantu ba Nefi, hatangiye kubaho ingorane ikomeye mu bantu b’Abanefi.\n\n2 Kuko dore, Pahorani yari yarapfuye, kandi yaragiye nk’uko ab’isi bose bagenda; kubera iyo mpamvu hatangiye kubaho amakimbirane akomeye yerekeranye n’uzahabwa intebe y’ubucamanza mu bavandimwe, bari abahungu ba Pahorani.\n\n3 Ubu aya ni amazina y’abo barwaniraga intebe y’ubucamanza, batumye na none abantu bagirana amakimbirane; Pahorani, Paanshi, na Pakumeni.\n\n4 Ubu aba si abahungu bose ba Pahorani (kuko yari afite benshi), ariko aba nibo batarwaniye intebe y’ubucamanza; kubera iyo mpamvu, batumye habaho ibice bitatu mu bantu.\n\n5 Nyamara, habayeho ko Pahorani yashyizweho n’ijwi rya rubanda kugira ngo abe umucamanza mukuru n’umutegetsi ku bantu ba Nefi.\n\n6 Kandi habayeho ko Pakumeni, ubwo yabonaga ko atashoboraga kubona intebe y’ubucamanza, yifatanyije n’ijwi rya rubanda.\n\n7 Ariko dore, Panshi, n’icyo gice cy’abantu bifuzaga ko yaba umutegetsi wabo, yagize uburakari bukabije; kubera iyo mpamvu, yari hafi yo kuryoshyaryoshya abo bantu kugira ngo bahagurikire kwigomeka ku bavandimwe babo.\n\n8 Kandi habayeho nk’uko yari hafi yo gukora ibi, dore, yarafashwe, maze ajyanwa mu rukiko hakurikijwe ijwi rya rubanda, nuko acirwa urubanza ryo gupfa; kuko yari yarahagurukiye kwigomeka kandi yarashatse kurimbura umudendezo bw’abantu.\n\n9 Ubwo igihe abo bantu bifuzaga ko yaba umutegetsi wabo babonaga ko yaciriwe urubanza rwo gupfa, kubw’iyo mpamvu bagize umujinya, kandi dore, bashize imbere uwitwa Kishikumeni, ndetse agera ku ntebe y’ubucamanza ya Pahorani, nuko ahotora Pahorani ubwo yari yicaye ku ntebe y’ubucamanza.\n\n10 Nuko akurikiranwa n’abagaragu ba Pahorani; ariko dore, uguhunga kwa Kishikumeni kwabaye bwangu ku buryo nta muntu washoboye kumushyikira.\n\n11 Maze asanga abari bamwohereje, nuko bose bagirana igihango, koko, barahiriye kubw’Umuremyi wabo uhoraho, ko nta muntu bazabwira ko Kishikumeni yari amaze guhotora Pahorani.\n\n12 Kubera iyo mpamvu, Kishikumeni ntiyari azwi mu bantu ba Nefi, kuko yari yihinduranyije mu gihe yahotoraga Pahorani. Kandi Kishikumeni n’agatsiko ke, bari bagiranye igihango, bivanze mu bantu, ku buryo bose batashora gutahurwa; ariko abenshi batahuwe baciriwe urubanza rwo gupfa.\n\n13 Kandi dore, Pakumeni yatoranyirijwe hakurikijwe ijwi rya rubanda, kuba umucamanza mukuru n’umutegetsi ku bantu kujya ku ngoma mu kigwi cy’umuvandimwe we Pahorani; kandi byari bijyanye n’uburenganzira bwe. Kandi ibi byose byakozwe mu mwaka wa mirongo ine w’ingoma y’abacamanza, kandi byari byararangiye.\n\n14 Nuko habayeho mu mwaka wa mirongo ine n’umwe w’ingoma y’abacamanza, ko Abalamani bari barakusanyirije hamwe umutwe w’ingabo zitabarika, kandi barabambitse inkota, hamwe n’ imbugita hamwe n’imiheto, hamwe n’ingofero z’icyuma ku mitwe, hamwe n’imisesuragituza, hamwe n’ubwoko bwose bw’ingabo z’ubwoko bwose.\n\n15 Nuko barongeye baramanuka kugira ngo bashore intambara ku Banefi. Kandi bari bayobowe n’umugabo witwaga Koriyantamuri; kandi wakomokaga kuri Zarahemula; kandi yari yariyomoye ku Banefi; kandi yari umugabo munini n’umunyembaraga.\n\n16 Kubera iyo mpamvu, umwami w’Abalamani, witwaga Tubaloti, wari umuhungu wa Amuroni, yakekaga ko Koriyantamuri, kubera ko yari umugabo w’umunyembaraga, yashoboraga guhangana n’Abanefi, n’imbaraga ze hamwe n’ubushishozi bwe, ku buryo namwohereza azagira ububasha ku Banefi—\n\n17 Kubera iyo mpamvu yabakongejemo umujinya, kandi akoranyiriza hamwe ingabo ze, nuko atoranyiriza Koriyantamuri kuba umuyobozi wabo, kandi ategeka ko bajya hepfo mu gihugu cya Zarahemula kurwana n’Abanefi.\n\n18 Kandi habayeho ko kubera amakimbirane menshi n’ingorane nyinshi mu butegetsi, ko batari barahamishije abarinzi bahagije mu gihugu cya Zarahemula; kuko bari baratekereje ko Abalamani batazahangara kuza rwagati mu bihugu byabo gutera uwo murwa ukomeye wa Zarahemula.\n\n19 Ariko habayeho ko Koriyantamuri yateye ari ku mutwe w’ingabo ze nyinshi, maze agwa ku baturage b’uwo murwa, kandi urugendo rwabo rwari rufite wa muvuduko ukomeye bihebuje ku buryo nta mwanya Abanefi bagize wo gukoranyiriza hamwe ingabo zabo.\n\n20 Kubera iyo mpamvu Koriyantamuri yamariye hasi uburinzi hafi y’umuryango w’umurwa, kandi ajyana n’ingabo ze uko zakabaye mu murwa, kandi bicaga buri wese wabakumiraga, ku buryo bigaruriye umurwa uko wakabaye.\n\n21 Kandi habayeho ko Pakumeni, wari umucamanza mukuru, yahunze imbere ya Koriyantamuri, ndetse kugera ku nsika z’umurwa. Kandi habayeho ko Koriyantamuri yamukubise ku rusika, ku buryo yapfuye. Kandi uko niko yarangiye iminsi ya Pakumeni.\n\n22 Nuko ubwo igihe Koriyantumuri yabonaga ko yari yamaze kwigarurira umurwa wa Zarahemula, kandi yabonye ko Abanefi bari babahunze, kandi bari bishwe, kandi bari bafashwe, maze bakajugunywa mu nzu y’imbohe, kandi ko yari yamaze kwigarurira igihome gikomeye cyane mu gihugu cyose, umutima we wagize umuhate ku buryo yari hafi yo gutera igihugu cyose.\n\n23 Kandi ubwo ntiyatinze mu gihugu cya Zarahemula, abubwo yajyanye n’umutwe w’ingabo munini, ndetse berekeza mu murwa witwa Aharumbuka; kuko cyari icyemezo cye cyo gukomeza no kwicira inzira ye n’inkota, kugira ngo ashobore kubona ibice by’amajyaruguru by’igihugu.\n\n24 Nuko, kubera ko yatekerezaga ko imbaraga zabo zikomeye cyane zari rwagati mu gihugu, niyo mpamvu yateye, ntiyabaha umwanya wo kwiyegeranyiriza hamwe keretse mu dutsiko dutoya; kandi muri ubu buryo babaguye hejuru maze babatemagurira ku butaka.\n\n25 Ariko dore, uru rugendo rwa Koriyantumuri kugera rwagati mu gihugu rwahaye Moroniha amahirwe akomeye kuri bo, nubwo benshi mu mubare w’Abanefi bari bishwe.\n\n26 Kuko dore, Moroniha yari yaratekereje ko Abalamani batatinyuka kuza rwagati mu gihugu, ahubwo ko bazatera imirwa yo hirya no hino ku mbibi nk’uko bari barabikoze kugeza ubu; kubera iyo mpamvu Moroniha yari yarategetse ko ingabo zabo zikomeye zibungabunga ibyo bice byo hirya no hino hafi y’imbibi.\n\n27 Ariko dore, Abalamani ntibatewe ubwoba bw’ibijyanye n’icyifuzo cye, ahubwo bari baramaze kuza rwagati mu gihugu, kandi bari baramaze gufata umurwa mukuru wari umurwa wa Zarahemula, kandi barimo kunyura mu bice by’ingenzi by’igihugu, batikirisha abantu ubuhotozi bukomeye, haba abagabo, abagore, n’abana, bigarurira imirwa myinshi n’ibihome byinshi.\n\n28 Ariko igihe Moroniha yari amaze gutahura ibi, ako kanya yohereje Lehi hamwe n’ingabo hirya no hino kubatangira mbere y’uko bagera mu gihugu cyitwa Aharumbuka.\n\n29 Kandi uko niko yabigenje; maze abatangira mbere y’uko bagera mu gihugu cyitwa Aharumbuka, maze abashozaho intambara, ku buryo batangiye gusubira inyuma berekeza mu gihugu cya Zarahemula.\n\n30 Kandi habayeho ko Moroniha yabatangiririye mu bwihisho bwabo, maze abashozaho intambara, ku buryo yabaye intambaray’amaraso bikabije; koko, benshi barishwe, kandi mu mubare w’abishwe Koriyantumuri nawe yasanzwemo.\n\n31 Kandi ubwo, dore, Abalamani ntibashoboye kugira aho bahungira, haba mu majyaruguru, cyangwa mu majyepfo, cyangwa se mu burasirazuba, cyangwa mu burengerazuba, kuko bari bagoswe kuri buri ruhande n’Abanefi.\n\n32 Kandi uko niko Koriyantamuri yari yashoye Abalamani rwagati mu Banefi, ku buryo bari mu ntoki z’Abanefi, nuko nawe ubwe aricwa, kandi Abalamani bishyira mu maboko y’Abanefi.\n\n33 Kandi habayeho ko Moroniha yongeye kwigarurira umurwa wa Zarahemula, kandi ategeka ko Abalamani bari barafashweho imbohe bava mu gihugu mu mahoro.\n\n34 Kandi uko niko warangiye umwaka wa mirongo ine n’umwe w’ingoma y’abacamanza.\n\n", "hel 2": "[center][font_size=26]Igice cya 2[/font_size][/center]\n\n[i]Helamani, mwene Helamani, aba umucamanza mukuru—Gadiyantoni ayobora umutwe wa Kishikumeni—Umugaragu wa Helamani yica Kishikumeni, maze umutwe wa Gadiyantoni ugahungira mu gasi. Ahagana 50–49 M.K.[/i]\n\n1 Kandi habayeho mu mwaka wa mirongo ine na kabiri w’ingoma y’abacamanza, nyuma y’uko Moroniha yari amaze kwongera kwimika amahoro hagati y’Abanefi n’Abalamani, dore nta n’umwe wari uhari wo kujya ku ntebe y’ubucamanza; kubera iyo mpamvu hatangiye kwongera kubaho impaka hagati y’abantu zerekeye uzajya ku ntebe y’ubucamanza.\n\n2 Kandi habayeho ko Helamani, wari mwene Helamani, yatoranyirijwe kujya ku ntebe y’urubanza, kubw’ijwi rya rubanda.\n\n3 Ariko dore, Kishikumeni, wari warahotoye Pahorani, yubikiriye na none kurimbura Helamani; kandi yari ashyigikiwe n’umutwe we, wari waragize igihango ko nta n’umwe uzamenya ubugome bwe.\n\n4 Kuko hariho uwitwaga Gadiyantoni, wari inzobere bikabije mu magambo menshi, ndetse no mu bucakura bwe, bwo kubika ibanga ry’umurimo w’ubuhotozi n’uw’ubwambuzi; kubw’iyo mpamvu yabaye umuyobozi w’umutwe wa Kishikumeni.\n\n5 Kubera iyo mpamvu, yarababeshyabeshye, ndetse na Kishikumeni, ko nibamushyira ku ntebe y’ubucamanza azatuma ababarirwa mu mutwe we bazashyirwa mu myanya y’ububasha n’ubushobozi mu bantu; kubera iyo mpamvu Kishikumeni yasabye kurimbura Helamani.\n\n6 Kandi habayeho ko ubwo yegeraga intebe y’ubucamanza ngo arimbure Helamani, dore umwe mu bagaragu ba Helamani, kubera ko yari ari hanze nijoro, kandi kubera ko yari yahawe, kubw’ukwihinduranya, ubumenyi bw’iyo migambi yari yarateguwe n’uyu mutwe ngo bice Helamani—\n\n7 Nuko habayeho ko yahuye na Kishikumeni, maze amuha ikimenyetso; kubera iyo mpamvu Kishikumeni yamumenyesheje umugambi w’icyifuzo cye, yifuza ko yamugeza ku ntebe y’ubucamanza kugira ngo ashobore guhotora Helamani.\n\n8 Nuko ubwo umugaragu wa Helamani yari amaze kumenya umutima wose wa Kishikumeni, n’uko uwo mugambi wari uteye wo guhotora, ndetse ko wari umugambi w’ababarirwaga bose mu mutwe wo guhotora, no kwambura, no kubona ububasha, (kandi uyu wari umugambi w’ibanga, n’agatsiko k’ibanga kabo) umugaragu wa Helamani yabwiye Kishikumeni ati: Reka twerekeze ku ntebe y’urubanza.\n\n9 Ubwo ibi byashimishije Kishikumeni bikabije, kuko yatekereje ko ashobora kurangiza umugambi we; ariko dore, umugaragu wa Helamani, ubwo basatiraga intebe y’urubanza, yahinguranyije Kishikumeni ndetse mu mutima, ku buryo yapfuye nta muniho. Nuko ariruka maze abwira Helamani ibintu byose yari amaze kubona, no kumva, no gukora.\n\n10 Kandi habayeho ko Helamani yatumyeho gufata uyu mutwe w’abambuzi n’abahotozi b’ibanga, kugira ngo bashobore kumanikwa hakurikijwe itegeko.\n\n11 Ariko dore, ubwo Gadiyantoni yari amaze kubona ko Kishikumeni atagarutse yagize ubwoba ko hato yarimburwa; kubera iyo mpamvu yategetse ko agatsiko ke kamukurikira. Nuko bahungira inyuma y’igihugu, banyuze mu nzira y’ibanga, bajya mu gasi, nuko bityo ubwo Helamani yatumagaho kubafata ntibashoboye kuboneka na hamwe.\n\n12 Kandi ibisumbyeho by’uyu Gadiyantoni bizavugwa aha inyuma. Kandi uko niko warangiye umwaka wa mirongo ine na kabiri w’ingoma y’abacamanza ku bantu ba Nefi.\n\n13 Kandi dore, mu mpera y’iki gitabo muzabona ko uyu Gadiyantoni yaje guhinduka itsembwa, koko, nk’irimburwa rya burundu ry’abantu ba Nefi.\n\n14 Dore sinshaka kuvuga impera y’igitabo cya Helamani, ahubwo ndashaka kuvuga impera y’igitabo cya Nefi, nakuyemo inkuru yose nanditse.\n\n", "hel 3": "[center][font_size=26]Igice cya 3[/font_size][/center]\n\n[i]Abanefi benshi bimukira mu majyaruguru y’igihugu—Bubaka amazu ya sima kandi babika inyandiko nyinshi—Amacumi y’ibihumbi bahinduka kandi bakabatizwa—Ijambo ry’Imana riyobora abantu ku gakiza—Nefi mwene Helamani ajya ku ntebe y’urubanza. Ahagana 49–39 M.K.[/i]\n\n1 Nuko ubwo habayeho ko mu mwaka wa mirongo ine na gatatu w’ingoma y’abacamanza, nta makimbirane yariho mu bantu ba Nefi uretse ubwirasi bukeya bwari mu itorero, bwateye amacakubiri makeya mu bantu, ibyo bibazo byakemuwe mu mpera y’umwaka wa mirongo ine na gatatu.\n\n2 Kandi nta makimbirane yabayeho mu bantu mu mwaka wa mirongo ine na kane; nta n’ubwo habayeho amakimbirane menshi mu mwaka wa mirongo ine na gatanu.\n\n3 Kandi habayeho mu mwaka wa mirongo ine na gatandatu, koko, habayeho amakimbirane menshi n’amacakubiri menshi; muri yo habayemo benshi bakomeye bihebuje bavuye mu gihgugu cya Zarahemula, nuko bajya mu majyaruguru y’igihugu kuzungura igihugu.\n\n4 Nuko bagenda urugendo rurerure bikabije, ku buryo bageze ku bizenga by’amazi n’imigezi myinshi.\n\n5 Koko, kandi ndetse bakwiriye mu bice byose by’igihugu, mu bice ibyo aribyo byose kitagizwe itongo kandi kitarimo ibiti, kubera abaturage benshi bari barazunguye icyo gihugu.\n\n6 Kandi ubwo nta gice cy’igihugu cyari itongo, uretse ku birebana n’biti; ariko kubw’ugukomera kw’irimburwa ry’abantu bari baratuye mbere mu gihugu cyiswe itongo.\n\n7 Kandi kubera ko hariho ibiti bikeya gusa mu gihugu, nyamara abantu bagiyeyo bahindutse inzobere bikabije mu murimo wa sima; kubera iyo mpamvu, bubatse amazu ya sima, batuyemo.\n\n8 Kandi habayeho ko bororotse kandi barakwirakwira, nuko bava mu mu majyepfo y’igihugu bajya mu majyaruguru y’igihugu, maze barakwirakwira ku buryo batangiye kwuzura isi uko yakabaye, uhereye ku nyanja yo hepfo kugeza ku nyanjya ya haruguru, uhereye ku nyanja y’iburasirazuba kugeza ku nyanjya y’iburasirazuba.\n\n9 Kandi abantu bari mu majyaruguru y’igihugu batuye mu mahema, no mu mazu ya sima, kandi bemereye igiti icyo aricyo cyose cyamera mu gihugu ko cyakura, kugira ngo mu gihe bazashobore kubona ibiti byo kubakisha amazu yabo, koko, imirwa yabo, n’ingoro zabo, n’amasinagogi yabo, n’insengero zabo, n’uburyo bwose bw’inyubako zabo.\n\n10 Kandi habayeho ko kubera ko imbaho zari ingume mu majyaruguru y’igihugu, boherezaga nyinshi mu nzira y’ubwato.\n\n11 Kandi bityo bahaye ubushobozi abantu mu majyaruguru y’igihugu kugira ngo bashobore kwubaka imirwa myinshi, haba iz’imbaho n’iza sima.\n\n12 Kandi habayeho ko hariho benshi mu bantu ba Amoni, bari Abalamani kubw’ivuko, nabo bagiye muri iki gihugu.\n\n13 Kandi ubu hariho inyandiko nyinshi zishyinguwe z’ibikorwa by’aba bantu, na benshi b’aba bantu, zikaba ari umwimerere kandi ngari, zirebana nabo.\n\n14 Ariko dore, icy’ijana cy’ibikorwa by’aba bantu, koko, inkuru y’Abalamani n’iy’Abanefi, n’intambara zabo, n’amakimbirane yabo, n’amacakubiri yabo, n’ukubwiriza kwabo, n’ubuhanuzi bwabo, n’amato yabo n’ubwubatsi bwabo bw’ubwato, n’ubwubatsi bwabo bw’ingoro, n’ubw’amasinagogi n’insengero zabo, n’ubukiranutsi bwabo, n’ubugome bwabo, n’ubuhotozi bwabo, n’ubwambuzi bwabo, n’ubusahuzi bwabo, n’uburyo bwose bw’amahano n’uburaya, ntibishobora gushyirwa muri uyu muzingo.\n\n15 Ariko dore, hariho ibitabo byinshi n’inyandiko nyinshi za buri bwoko, kandi byashyinguwe mu buryo bwubashywe n’Abanefi.\n\n16 Kandi zahererekanyijwe n’Abanefi kuva ku gisekuruza kugeza ku kindi, ndetse kugeza ubwo bagwaga mu gicumuro maze bagahotorwa, bagasahurwa, nuko bagahigwa, kandi bakirukanwa, kandi bakicwa, kandi bagatatana ku isi, maze bakivanga n’Abalamani kugeza ubwo batongeye kwitwa ukundi Abanefi, bahinduka abagome, n’ibikoko, n’inkazi, koko, ndetse bahinduka Abalamani.\n\n17 Kandi ubu nongeye kugaruka ku nkuru yanjye; kandi none, ibyo navuze byari byarabayeho nyuma y’uko hari haramaze kubaho amakimbirane akomeye, n’imidugararo, n’intamabara, n’amacakubiri, mu bantu ba Nefi.\n\n18 Umwaka wa mirongo ine na gatandatu w’ingoma y’abacamanza wararangiye;\n\n19 Kandi habayeho ko hari hakiriho amakimbirane akomeye mu gihugu, koko, ndetse mu mwaka wa mirongo ine na karindwi, ndetse no mu mwaka wa mirongo ine n’umunani.\n\n20 Nyamara Helamani yagiye ku ntebe y’ubucamanza n’ubutabera n’uburinganire; koko, yazirikanye kubahiriza amateka, n’imanza, n’amategeko y’Imana; kandi yakoraga igikiranutse mu maso y’Imana ubudahwema; kandi yagendaga mu nzira za se, ku buryo yatunganiwe mu gihugu.\n\n21 Kandi habayeho ko yari afite abahungu babiri. Yahaye uw’imfura izina rya Nefi, naho umutoya, izina rya Lehi. Nuko batangira gukurira Imana.\n\n22 Kandi habayeho ko intambara n’amakimbirane byatangiye guhosha, mu rugero rutoya, mu bantu b’Abanefi, mu mpera ya nyuma y’umwaka wa mirongo ine n’umunani w’ingoma y’abacamanza ku bantu ba Nefi.\n\n23 Kandi habayeho mu mwaka wa mirongo ine n’icyenda w’ingoma y’abacamanza, ko hariho amahoro arambye yimitswe mu gihugu, uretse udutsiko tw’ibanga Gadiyantoni umwambuzi yari yarashyizeho mu bice by’igihugu bituwe kurushaho, twari muri icyo gihe tutazwi n’abari ku mutwe w’ubutegetsi; kubera iyo mpamvu ntitwarimbuwe burundu mu gihugu.\n\n24 Kandi habayeho ko muri uyu mwaka nyine hariho ugutunganirwa gukomeye bihebuje mu itorero, ku buryo hariho ibihumbi byifatanyaga n’itorero kandi bakabatizwa kugira ngo bihane.\n\n25 Nuko ugutunganirwa kw’itorero kwari gukomeye cyane, kandi imigisha yasutswe ku bantu, ku buryo ndetse abatambyi bakuru n’abigisha batangaye ubwabo birenze urugero.\n\n26 Kandi habayeho ko umurimo wa Nyagasani watunganye ku bantu benshi, kubera ko babatijwe kandi bakifatanya n’itorero ry’Imana, koko ndetse amacumi y’ibihumbi.\n\n27 Bityo dushobora kubona ko Nyagasani ari umunyepuhwe ku bazishaka bose, mu kuri kw’imitima yabo, mutabaze izina rye ritagatifu.\n\n28 Koko, bityo tubona ko amarembo y’ijuru afunguye kuri bose, ndetse no ku bazemera izina rya Yesu Kristo, ari we Mwana w’Imana.\n\n29 Koko, tubona ko uwo ari we wese azashobora kuzirikana ijambo ry’Imana, rikomeye kandi rifite ububasha, rizashwanyuza amayeri yose n’imitego n’uburiganya bya sekibi, maze rikayobora umuntu wa Kristo mu nzira y’impatanwa kandi ifunganye muri icyo kigobe kidashira cy’agahinda gakabije cyateguriwe kuyongobeza abagome—\n\n30 Maze rikageza roho zabo, koko, roho zabo zidapfa, mu kuboko kw’Imana mu bwami bw’ijuru, kugira ngo zicarane na Aburahamu, na Isaka, na Yakobo, n’abasogokuruza bacu batagatifu, ubutazajya hanze ukundi.\n\n31 Kandi muri uyu mwaka hariho umunezero urambye mu gihugu cya Zarahemula, no mu turere twose tuyikikije, ndetse no mu gihugu cyose cyari cyarigaruriwe n’Abanefi.\n\n32 Kandi habayeho ko hariho amahoro n’umunezero ukomeye bihebuje mu gice gisigaye cy’umwaka wa mirongo ine n’icyenda; koko, ndetse hariho amahoro arambye n’umunezero ukomeye mu mwaka wa mirongo itanu w’ingoma y’abacamanza.\n\n33 Kandi mu mwaka wa mirongo itanu n’umwe w’ingoma y’abacamanza habayeho amahoro na none, uretse ko ubwibone bwatangiye kwinjira mu itorero—atari mu itorero ry’Imana, ahubwo mu mitima y’abantu bibwiraga ko babarirwaga mu itorero ry’Imana.\n\n34 Kandi bari barizamuye mu bwibone, ndetse kugeza ku gutotezwa benshi b’abavandimwe babo Ubwo ubu bwari ubugome bukomeye, bwateye igice cy’abantu biyoroheje kurushaho kwihanganira amatotezwa akomeye, no kunyura mu mubabaro mwinshi.\n\n35 Icyakora biyirizaga ubusa kandi bagasenga kenshi, kandi bagiye bagira imbaraga mu bwiyoroshye bwabo, kandi bagiye bakomera mu kwizera muri Kristo, kugeza buzuje roho zabo umunezero n’ihumure, koko, ndetse kugeza ku gusukurwa n’ukwezwa kw’imitima yabo, ukwezwa kubaho kubera ukwegurira kwabo imitima yabo Imana.\n\n36 Kandi habayeho ko umwaka wa mirongo itanu na kabiri warangiye mu mahoro nawo, uretse ko ubwibone bukomeye bikabije bwari bwaragiye mu mitima y’abantu; kandi byari ukubera ubutunzi bukomeye bikabije n’ugutunganirwa kwabo mu gihugu; kandi bwakuraga kuri bo umunsi ku munsi.\n\n37 Kandi habayeho ko mu mwaka wa mirongo itanu na gatatu w’ingoma y’abacamanza. Helamani yapfuye, maze umuhungu we w’imfura Nefi atangira kuyobora mu kigwi cye. Kandi habayeho ko yabaye ku ntebe y’ubucamanza mu butabera n’uburinganire; koko, yubahirizaga amategeko y’Imana, kandi akagendera mu nzira za se.\n\n", "hel 4": "[center][font_size=26]Igice cya 4[/font_size][/center]\n\n[i]Abanefi biyomoye n’Abalamani bashyira hamwe ingabo maze bagafata igihugu cya Zarahemula—Ugutsindwa kw’Abanefi kwabayeho kubera ubugome bwabo—Itorero rihenebera, maze abantu bagahinduka abanyantegenke nk’Abalamani. Ahagana 38–30 M.K.[/i]\n\n1 Kandi habayeho ko mu mwaka wa mirongo itanu na kane habayeho amacakubiri menshi mu itorero, ndetse habayeho amakimbirane mu bantu, ku buryo habayeho imivu y’amaraso.\n\n2 Kandi igice cyigometse cyarishwe maze kirukanwa mu gihugu, nuko bajya ku mwami w’Abalamani.\n\n3 Kandi habayeho ko bagerageje gukangurira Abalamani kurwana n’Abanefi; ariko dore, Abalamani bari bafite ubwoba bikabije, ku buryo batashakaga kumvira amagambo y’abo biyomoye.\n\n4 Ariko habayeho ko mu mwaka wa mirongo itanu na gatandatu w’ingoma y’abacamanza, habayeho abiyomoye bazamutse bava mu Banefi bajya mu Balamani; kandi bagize intsinzi hamwe n’abo bandi mu kubakangurira kugirira umujinya Abanefi; kandi bose barimo muri uyu mwaka kwitegurira intambara.\n\n5 Kandi mu mwaka wa mirongo itanu na karindwi bamanukiye kurwana n’Abanefi, nuko batangira umurimo wo kwica; koko, ku buryo mu mwaka wa mirongo itanu n’umunani w’ingoma y’abacamanza bagize intsinzi mu kwigarurira igihugu cya Zarahemula; koko, ndetse n’ibihugu byose, ndetse kugeza ku gihugu cyari hafi y’igihugu cyitwaga Aharumbuka.\n\n6 Nuko Abanefi n’ingabo za Moroniha barirukanwa ndetse kugeza mu gihugu cy’Aharumbuka.\n\n7 Nuko aho bakomeza ibihome bibambira Abalamani, uhereye ku nyanjya y’iburengerazuba, ndetse kugeza iburasirazuba; hakaba hari urugendo rw’umunsi ku Munefi, kugera ku murongo bari barakomeje n’ibihome n’aho bari barakambitse ingabo zabo zo kurwanira igihugu cyabo cyo mu majyaruguru.\n\n8 Maze bityo abo biyomoye ku Banefi, bafashijwe n’ingabo nyinshi z’Abalamani, bari barigaruriye Abanefi bose mu gihugu cyo mu majyepfo. Kandi ibi byose byakozwe mu mwaka wa mirongo itanu n’umunani na mirongo itanu n’icyenda w’ingoma y’abacamanza.\n\n9 Kandi habayeho ko mu mwaka wa mirongo itandatu w’ingoma y’abacamanza, Moroniha yagize intsinzi hamwe n’ingabo ze mu kubona ibice byinshi by’igihugu; koko, bisubije imirwa myinshi yari yaraguye mu maboko y’Abalamani.\n\n10 Kandi habayeho ko mu mwaka wa mirongo itandatu n’umwe w’ingoma y’abacamanza bagize intsinzi mu kwisubiza ndetse icya kabiri cy’aho bari barigaruriye.\n\n11 Ubwo uku gutakaza gukomeye kw’Abanefi, n’ugutikiza kwabaye muri bo, ntikuba kwarabayeho iyo bitaba kubw’ubugome bwabo n’amahano yabo yari muri bo; koko, kandi byari no mu bemezaga ko babarirwa mu itorero ry’Imana.\n\n12 Kandi byari ukubera ubwibone bw’imitima yabo, kubera ubutunzi bwabo bukabije, koko, byari ukubera ugutsikamira abakene kwabo, bima ibiryo byabo abashonji, bima imyenda yabo abambaye ubusa, kandi bakubita abavandimwe babo boroheje ku matama, basebya ibyeraga, bahakana roho w’ubuhanuzi n’uwo uguhishurirwa, bahotora, basahura, babeshya, biba, bakora ubusambanyi, kubera ko bahagurukiye mu makimbirane, kandi barengera mu gihugu cya Nefi, mu Balamani—\n\n13 Kandi kubera ubu bugome bukomeye, n’ubwirasi mu mbaraga zabo, barekewe mu mbaraga zabo bwite; kubera iyo mpamvu ntibatunganiwe, ahubwo barababajwe kandi barakubitwa, maze birukanwa imbere y’Abalamani, kugeza ubwo bari bamaze kwamburwa hafi y’ibihugu byabo byose.\n\n14 Ariko dore, Moroniha yabwirizaga ibintu byinshi abantu kubera ubukozi bw’ibibi bwabo, ndetse Nefi na Lehi, bari abahungu ba Helamani, bigishaga ibintu byinshi abantu, koko, kandi babahanuriraga ibintu byinshi byerekeye ubukozi bw’ibibi bwabo, n’ibizabageraho niba batihannye ibyaha byabo.\n\n15 Kandi habayeho ko bihannye, kandi ku buryo uko bihanaga batangiye gutunganirwa.\n\n16 Kuko ubwo Moroniha yabonaga ko bihanaga yagerageje kubayobora bava ahantu bajya ahandi, no kuva mu murwa bajya mu wundi, ndetse kugeza ubwo bari bamaze kwisubiza icya kabiri cy’umutungo wabo n’icya kabiri cy’ibihugu byabo byose.\n\n17 Kandi uko niko warangiye umwaka wa mirongo itandatu n’umwe w’ingoma y’abacamanza.\n\n18 Kandi habayeho ko mu mwaka wa mirongo itandatu na kabiri w’ingoma y’abacamanza, Moroniha atashoboye kugira ibyo yigarurira ku Balamani.\n\n19 Kubera iyo mpamvu baretse umugambi wabo kugira ngo babone ibyasigaye mu bihugu byabo, kuko benshi cyane bari Abalamani ku buryo bitashobotse ku Banefi kubona ububasha buruseho kuri bo; kubera iyo mpamvu Moroniha yakoresheje ingabo ze zose mu kubungabunga ibyo bice yari yarafashe.\n\n20 Kandi habayeho, kubera ubwinshi bw’umubare w’Abalamani Abanefi bari mu bwoba bukomeye, ngo hato batazarushwa imbaraga, nuko bakanyukanyukirwa hasi, kandi bakicwa, maze bakarimburwa.\n\n21 Koko, batangiye kwibuka ubuhanuzi bwa Aluma, ndetse n’amagambo ya Mosaya; nuko babona ko bari barabaye abantu b’ijosi rishinze, kandi ko bari baragize ubusa amategeko y’Imana.\n\n22 Kandi ko bari barahinduye kandi bararibatiye munsi y’ibirenge byabo amategeko ya Mosaya, cyangwa ibyo Nyagasani yamutegetse guha abantu; kandi babonye ko amategeko yabo yari yarangijwe, kandi ko bari barahindutse abantu b’abagome, ku buryo bari abagome ndetse nk’Abalamani.\n\n23 Kandi kubera ubukozi bw’ibibi bwabo itorero ryari ryaratangiye guhenebera; kandi baratangiye guhakana roho w’ubuhanuzi na roho w’ihishurirwa; kandi imanza z’Imana zirabareba mu maso.\n\n24 Kandi babonye ko bari barahindutse abanyantegenke, nk’abavandimwe babo, Abalamani, kandi ko Roho wa Nyagasani atabarengeye ukundi; koko, yari yarabavuyemo kubera ko Roho wa Nyagasani adatura mu ngoro zidatagatifuye—\n\n25 Kubera iyo mpamvu Nyagasani yaretse kubarengeresha ubu bubasha bw’igitangaza kandi butagereranwa, kuko bari baraguye mu miterere y’ukutemera n’ubugome buteye ubwoba; kandi babonye ko Abalamani bari benshi bikabije kurushaho, kandi keretse bifatanyije na Nyagasani Imana yabo naho ubundi bazashira nta kabuza.\n\n26 Kuko dore, babonye ko imbaraga z’Abalamani zari zikomeye kimwe n’imbaraga zabo, ndetse umuntu ku wundi. Kandi uko niko bari baraguye muri iki gicumuro gikomeye; koko, uko niko bari barahindutse abanyantegenke, kubera igicumuro cyabo, mu gihe cy’imyaka itari myinshi.\n\n", "hel 5": "[center][font_size=26]Igice cya 5[/font_size][/center]\n\n[i]Nefi na Lehi batangira kubwiriza—Amazina yabo abasaba gutangaho ubuzima bwabo urugero bakurikije abasogokuruza babo—Kristo acungura abihana—Nefi na Lehi bahindura benshi maze bagafungwa, kandi umuriro ukabagota—Igicu cy’umwijima gitwikira abantu ibihumbi bitatu—Isi inyeganyega, nuko ijwi rigategeka abantu kwihana—Nefi na Lehi baganira n’abamarayika, maze imbaga ikagotwa n’umuriro. Ahagana 30 M.K.[/i]\n\n1 Kandi habayeho ko muri uyu mwaka, dore, Nefi yahaye intebe y’ubucamanza umugabo witwa Sizoramu.\n\n2 Kuko nk’uko amategeko n’ubutegetsi bwabo bwashyizweho n’ijwi rya rubanda, kandi abahisemo ikibi bari benshi cyane kuruta abahisemo icyiza, kubera iyo mpamvu barimo gushya bashyira ukurimbuka, kuko amategeko yari yarangiritse.\n\n3 Koko, kandi ibi ntibyari ibyo gusa; bari abantu b’ijosi rishinze, ku buryo batashoboye gutegekwa kubw’itegeko cyangwa ubutabera, uretse kuyoborwa ku irimbuka.\n\n4 Kandi habayeho ko Nefi yari yarananiwe kubera ubukozi bw’ibi bwabo; nuko yegura ku ntebe y’ubucamanza, maze yiyemeza kubwiriza ijambo ry’Imana mu minsi ye yari isigaye, ndetse n’umuvandimwe we Lehi, iminsi ye yose yari isigaye,\n\n5 Kuko bibukaga amagambo se Helamani yababwiye. Kandi aya niyo magambo yavuze:\n\n6 Dore, bana banjye, ndifuza ko muzibuka kubahiriza amategeko y’Imana, kandi ndashaka ko muzatangariza abantu aya magambo. Dore, nabahaye amazina y’ababyeyi bacu ba mbere baturutse mu gihugu cya Yerusalemu; kandi ibi nabikoze kugira ngo igihe mwibutse amazina yanyu mushobore kubibuka; kandi igihe mubibutse mushobore kwibuka imirimo yabo; nuko nimwibuka imirimo yabo mushobore kumenya ko yavuzwe, ndetse yanditswe, ko yari myiza.\n\n7 Kubera iyo mpamvu, bana banjye, ndashaka ko muzakora ibiri byiza, kugira ngo bizabavugweho, ndetse byandikwe, ndetse nk’uko byabavuzweho kandi byabanditsweho.\n\n8 None ubu bana banjye, dore hari icyo mfite na none mbifuzaho, icyo cyifuzo kikaba, ko mutakora ibi bintu kugira ngo mwirate, ahubwo ko mwakora ibi bintu kugira ngo mwibikire ubutunzi mu ijuru, koko, buhoraho, kandi ntibute agaciro; koko, kugira ngo mushobore kugira iyo mpano y’agaciro gakomeye y’ubuzima buhoraho, dufite impamvu yo gutekereza ko yahawe abasogokuruza bacu.\n\n9 O nimwibuke, nimwibuke, bana banjye, amagambo umwami Benyamini yabwiye abantu be; koko, nimwibuke ko nta yindi nzira iriho nta n’uburyo umuntu yakirizwamo, keretse binyuze mu maraso y’impongano ya Yesu Kristo, uzaza; koko, nimwibuke ko aje gucungura isi.\n\n10 Ndetse nimwibuke amagambo Amuleki yabwiye Zeziromu, mu murwa wa Amoniha; kuko yamubwiye ko Nyagasani rwose azaza gucungura abantu be, ariko ko atazaza kubacungurira mu byaha byabo, ahubwo kubacungura ngo bave mu byaha byabo.\n\n11 Kandi afite ububasha yahawe na Se kugira ngo abacungure bave mu byaha byabo kubera ukwihana; kubera iyo mpamvu yohereje abamarayika be gutangaza inkuru nziza n’ibisabwa bijyanye n’ukwihana, kuzana abantu ku bubasha bw’Umucunguzi, kubw’agakiza ka roho zabo.\n\n12 None ubu, bana banjye, nimwibuke, nimwibuke ko ari ku rutare rw’Umucunguzi wacu, ari we Kristo, Umwana w’Imana, mugomba kwubakaho urufatiro; kugira ngo ubwo sekibi azohereza imiyaga ye ikomeye, koko, imyambi ye muri serwakira, koko, ubwo amahindu ye n’ishuheri bizagukubitaho, ntizabagiraho ububasha bwo kubakururira hasi mu kigobe cy’agahinda gakabije n’ingorane zitagira iherezo, kubera urutare mwubatseho, arirwo rufatiro rutajegajega, urufatiro iyo abantu babatseho badashobora kugwa.\n\n13 Kandi habayeho ko aya yari amagambo Helamani yigishije abahungu be; koko, yabigishije ibintu byinshi bitanditswe. ndetse n’ibintu byinshi byanditswe.\n\n14 Kandi bibutse amagambo ye; nuko kubera iyo mpamvu bagiye, bubahiriza amategeko y’Imana, kwigisha ijambo ry’Imana mu bantu bose ba Nefi, batangiriye ku murwa witwaga Urumbutse.\n\n15 Kandi uhereye aho kugeza mu murwa wa Gidi; no kuva mu murwa wa Gidi kugeza mu murwa wa Muleki.\n\n16 Kandi ndetse uhereye mu murwa umwe kugeza mu wundi, kugeza ubwo bari bagiye mu bantu bose ba Nefi bari mu majyepfo y’igihugu; no kuva aho kugeza mu gihugu cya Zarahemula, mu Balamani.\n\n17 Kandi habayeho ko babwirizanyije umurava ukomeye, ku buryo bakojeje isoni benshi mu batavugarumwe nabo bari baravuye mu Banefi, ku buryo baje nuko bakatura ibyaha byabo maze bakabatizwa ngo bihane, kandi ako kanya basubiraga mu Banefi kugerageza gusana amakosa babakoreye.\n\n18 Kandi habayeho ko Nefi na Lehi babwirije Abalamani n’umurava ukomeye n’ubushobozi, kuko bari bafite umurava n’ubushobozi bahawe kugira ngo bashobore kuvuga, ndetse bari bafite ibyo bashobora kuvuga byabahawe—\n\n19 Kubera iyo mpamvu baravuze batungura Abalamani, kugeza babemeje, ku buryo hariho ibihumbi umunani by’Abalamani bari mu gihugu cya Zarahemula n’ibikikije barabatijwe ngo bihane, kandi bumvishijwe iby’ubugome bwa gakondo z’abasogokuruza babo.\n\n20 Kandi habayeho ko Nefi na Lehi bakomereje aho kugira ngo bajye mu gihugu cya Nefi.\n\n21 Kandi habayeho ko bafashwe n’ingabo z’Abalamani maze bajugunywa mu nzu y’imbohe; koko, ndetse muri iyo nzu y’imbohe nyine Amoni n’abavandimwe be bari bajugunywemo n’abagaragu ba Limuhi.\n\n22 Nuko nyuma y’uko bari bamaze kujugunywa mu nzu y’imbohe iminsi myinshi nta biryo, dore, binjiiye mu nzu y’imbohe kubafata kugira ngo bashobore kubica.\n\n23 Kandi habayeho ko Nefi na Lehi bari bameze nk’abagoswe n’umuriro, ndetse ku buryo batahangaye kubarambikaho ibiganza byabo kubw’ubwoba ko hato bashobora gushya. Nyamara, Nefi na Lehi ntibahiye; kandi bari bahagaze rwagati mu muriro kandi batahiye.\n\n24 Kandi ubwo babonaga ko bari bagoswe n’inkingi y’umuriro, kandi ko utabatwitse, imitima yabo yagize umurava.\n\n25 Kuko babonye ko Abalamani batahangaye kubarambikaho ibiganza byabo; nta n’ubwo bahangaye kuza hafi yabo, ahubwo bahagaze nk’aho bagobwe n’ugutangara.\n\n26 Kandi habayeho ko Nefi na Lehi bigiye imbere maze batangira kubabwira, bavuga bati: Mwigira ubwoba, kuko dore, ni Imana yaberetse iki kintu gitangaje, mwerekewemo ko mudashobora kuturambikaho ibiganza kugira ngo mutwice.\n\n27 Kandi dore, ubwo bari bamaze kuvuga aya magambo, isi yaranyeganyeze bikabije, nuko insika z’inzu y’imbohe zinyeganyega nka’aho ziri hafi yo kurindimukira ku butaka; ariko dore, ntizaguye. Kandi dore, abari mu nzu y’imbohe bari Abalamani n’Abanefi bari baritandukanyije n’ababo.\n\n28 Kandi habayeho ko bakingirijwe n’igicu cy’umwijima, nuko ubwoba bwinshi bubazamo.\n\n29 Kandi habayeho ko haje ijwi nk’aho ryari hejuru y’igicu cy’umwijima, rivuga riti: Nimwihane, Nimwihane, kandi ntimugerageze ukundi kurimbura abagaragu banjye naboherereje ngo batangaza inkuru nzinza.\n\n30 Kandi habayeho ko ubwo bumvaga iri jwi, kandi bakumva ko ritari ijwi ry’inkuba, ritari n’ijwi rikomeye ry’urusaku ruhinda, ahubwo dore, ryari ijwi rituje ry’ubworohere butagira inenge, nk’aho ryari ukwongorera, kandi ryahinguranyije ndetse buri roho—\n\n31 Kandi uretse ubworohere bw’ijwi, dore isi yaranyeganyeze bikabije, n’insika z’inzu y’imbohe zongera guhinda umushyitsi, nk’aho yari hafi kurindimukira ku butaka; kandi dore igicu cy’umwijima, cyari cyabatwikiriye, nticyavuyeho—\n\n32 Kandi dore ijwi ryarongeye riraza, rivuga riti: Nimwihane, Nimwihane, kuko ubwami bw’ijuru buri hafi; kandi ntimugerageze ukundi kurimbura abagaragu banjye. Nuko habayeho ko isi yongeye kunyeganyega, kandi insika zihinda umushyitsi.\n\n33 Ndetse na none ubwa gatatu ijwi ryaraje, kandi ribabwira amagambo atangaje adashobora kuvugwa n’umuntu; kandi insika zongeye guhinda umushyitsi, maze isi inyeganyega nk’aho iri hafi yo gushwanyuka.\n\n34 Kandi habayeho ko Abalamani batashoboye guhunga kubera igihu cy’umwijima cyari cyabatwikiriye; koko, ndetse ntibanyeganyegagaga kubera ubwoba bwari bwabatashyemo.\n\n35 Ubwo harimo umwe muri bo wari Umunefi kubw’ivuko, wari warigeze kubarirwa mu itorero ry’Imana ariko yari yarabiyomoyeho.\n\n36 Nuko habayeho ko yahindukiye, maze dore, abona mu gicu cy’umwijima amasura ya Nefi na Lehi; kandi dore, barabengeranaga bihebuje, ndetse nk’amasura y’abamarayika. Nuko abona ko bari bazamuriye amaso yabo ku ijuru; kandi bari bitwaye nk’aho bavuganaga cyangwa barangururiga amajwi yabo ikiremwa runaka barebaga.\n\n37 Kandi habayeho ko uyu mugabo, yingingiye imbaga, ko bakwiriye guhindukira maze bakareba. Kandi dore, hari ububasha bahawe ku buryo bahindukiye maze bakareba; nuko babona amasura ya Nefi na Lehi.\n\n38 Maze babwira uwo mugabo bati: None se, ni iki ibi bintu byose bisobanura, kandi ni nde aba bagabo barimo kuganira nawe?\n\n39 Ubwo izina ry’uwo mugabo ryari Aminadabu Nuko Aminadabu arababwira ati: Baraganira n’abamarayika b’Imana.\n\n40 Nuko habayeho ko Abalamani bamubwiye bati: Turakora iki, kugira ngo iki gicu cy’umwijima gishobore kuvanwaho ntikidutwikire?\n\n41 Nuko Aminadabu arababwira atii: Mugomba kwihana, kandi mugatakambira iryo jwi, ndetse kugeza ubwo mugira ukwizera muri Kristo, mwigishijwe na Aluma, na Amuleki, na Zeziromu; nuko nyuma yo gukora ibi, igicu cy’umwijima kiravanwaho ntikibatwikire,\n\n42 Nuko habayeho ko bose batangiye gutakambira iryo jwi ry’uwari yanyeganyeje isi; koko, baratakambye ndetse kugeza ubwo igicu cy’umwijima cyayoyotse.\n\n43 Kandi habayeho ko ubwo bararanganyaga amaso hirya no hino, nuko bakabona ko igicu cy’umwijima cyayoyotse kitakibatwikiriye, dore, babonye ko bari bagoswe hirya no hino, koko buri muntu, n’inkingi y’umuriro.\n\n44 Kandi Nefi na Lehi bari rwagati muri bo; koko, bari bagoswe hirya no hino; koko, bari nk’aho bari rwagati mu muriro waka, nyamara ntiwabagiriye nabi, nta nubwo wafashe insika z’inzu y’imbohe; kandi bari buzujwe wa munezero utavugwa kandi wuzuye ikuzo.\n\n45 Kandi dore, Roho Mutagatifu w’Imana yamanutse mu ijuru, nuko yinjira mu mitima yabo, maze buzuzwa nk’aho ari umuriro, maze bashobora gutangaza amagambo atangaje.\n\n46 Kandii habayeho ko haje ijwi kuri bo, koko, ijwi rishimishije, nk’iryongorera, rivuga riti:\n\n47 Amahoro, amahoro abe muri mwe, kubera ukwizera kwanyu mufite mu Mwana wanjye Nkunda Cyane, wariho uhereye ku iremwa ry’isi.\n\n48 Kandi ubwo, igihe bumvaga ibi bararanganyije amaso nko kugira ngo barebe aho iryo ijwi ryavaga; nuko dore, babona amajuru afunguye, n’abamarayika bamanuka mu ijuru maze barabahumuriza.\n\n49 Kandi hari hafi y’abantu magana atatu babonye kandi bumva ibi bintu; kandi bategetswe kugenda no kudatangara, cyangwa ngo bashidikanye.\n\n50 Kandi habayeho ko bagiye, kandi bigisha abantu, batangaza mu turere twose tubakikije ibintu byose bari bumvise kandi babonye, ku buryo igice kinini cy’Abalamani cyabyemejwe, kubera ugukomera kw’ibimenyetso bari bahawe.\n\n51 Nuko abenshi bemejwe bashyize hasi intwaro zabo z’intambara, ndetse n’urwango rwabo na gakondo y’abasogokuruza babo.\n\n52 Kandi habayeho ko beguriye Abanefi ibihugu bari barigaruriye.\n\n", "hel 6": "[center][font_size=26]Igice cya 6[/font_size][/center]\n\n[i]Abalamani b’abakiranutsi babwiriza Abanefi b’abagome—Amoko yombi aratunganirwa mu gihe cy’amahoro n’uburumbuke—Lusiferi, inkomoko y’icyaha, ahwiturira imitima y’abagome n’abambuzi ba Gadiyantoni ubuhotozi n’ubugome—Abambuzi bafata ubutegetsi bw’Abanefi. Ahagana 29–23 M.K.[/i]\n\n1 Kandi habayeho ko ubwo umwaka wa mirongo itandatu na kabiri w’ingoma y’abacamanza wari urangiye, ibi bintu byose byari byarabayeho kandi Abalamani bari barahindutse, igice kinini cyabo, abantu b’abakiranutsi, ku buryo ubukiranutsi bwabo bwarenze ubw’Abanefi, kubera ukutajegajega kwabo n’ugushikama kwabo mu kwizera.\n\n2 Kuko dore, hariho benshi mu Banefi bari barinangiye n’inticuza kandi ari abagome bikabije, ku buryo bahakanye ijambo ry’Imana n’inyigisho yose n’ubuhanuzi bwabajemo.\n\n3 Nyamara, abantu b’itorero bagize umunezero ukomeye kubera uguhinduka kw’Abalamani, koko, kubera itorero ry’Imana, ryari ryarashyizwe muri bo. Nuko bagirana umubano umwe ku wundi, kandi baranezerwa umwe ku wundi, maze bagira umunezero ukomeye.\n\n4 Kandi habayeho ko benshi mu Balamani bamanukiye mu gihugu cya Zarahemula, nuko batangariza abantu b’Abanefi uburyo bw’uguhinduka kwabo, kandi babingingira kwizera no kwihana.\n\n5 Koko, kandi benshi babwirije n’ububasha n’ubushobozi bihebuje, kugeza ubwo bamanuriye benshi mu bwiyoroshye, kugira ngo babe abayoboke biyoroheje b’Imana na Ntama.\n\n6 Kandi habayeho ko benshi mu Balamani bagiye mu majyaruguru y’igihugu; ndetse na Nefi na Lehi bajya mu majyaruguru y’igihugu, kubwiriza abantu. Kandi uko niko warangiye umwaka wa mirongo itandatu na gatatu.\n\n7 Kandi dore, habayeho amahoro mu gihugu cyose, ku buryo Abanefi bajyaga mu gice icyo aricyo cyose cy’igihugu bashakaga, haba mu Banefi cyangwa Abalamani.\n\n8 Kandi habayeho ko Abalamani nabo bajyaga aho ariho hose bashakaga, haba mu Balamani cyangwa mu Banefi; kandi bityo bagiranye imigenderanire isesuye umwe ku wundi, yo kugura no kugurisha, no kubona inyungu, bijyanye n’icyifuzo cyabo.\n\n9 Kandi habayeho ko babaye abatunzi bihebuje, haba Abalamani cyangwa Abanefi; kandi bagize ubwinshi bwa zahabu bihebuje, n’ubwa feza, n’ubwo ubwoko bwose b’amabuye y’agaciro gakomeye, haba mu gihugu cyo mu majyepfo cyangwa mu gihugu cyo mu majyaruguru.\n\n10 Ubwo igihugu cyo mu majyepfo kitwaga Lehi, naho igihugu cyo mu majyaruguru kitwaga Muleki, bakitirira umuhungu wa Zedekiya; kuko Nyagasani yazanye Muleki mu gihugu cyo mu majyaruguru, na Lehi mu gihugu cyo mu majyepfo.\n\n11 Kandi dore, hariho uburyo bwose bwa zahabu mu bihugu byombi, na feza, n’ubw’amabuye y’agaciro y’ubwoko bwose, kandi hariho na none abakora umurimo unoze, bacuraga uburyo bwose bw’amabuye kandi bakayatunganya, nuko bityo bahinduka abatunzi.\n\n12 Bateye impeke mu gisagirane, haba mu majyaruguru no mu majyepfo; kandi barereje bibebuje, haba mu majyaruguru no mu majyepfo. Nuko barororoka kandi barakomera bihebuje mu gihugu. Kandi boroye amashyo menshi n’imikumbi, koko, imishishe myinshi.\n\n13 Dore abagore babo barashishikaraga maze bakaboha, kandi bakoraga ubwoko bwose bw’imyenda, y’ubwoya buboshye neza n’umwenda wa buri bwoko, wo kwambika ubwambure bwabo. Kandi ni uko umwaka wa mirongo itandatu na kane wagenze mu mahoro.\n\n14 Nuko mu mwaka wa mirongo itandatu na gatanu nabwo bagize umunezero ukomeye n’amahoro, koko, inyigisho nyinshi n’ubuhanuzi bwinshi bwerekeye ibyari kuzaza. Kandi ni uko wagenze umwaka wa mirongo itandatu na gatanu.\n\n15 Kandi habayeho ko mu mwaka wa mirongo itandatu na gatandatu w’ingoma y’abacamanza, dore, Sizoramu yahotowe n’ukuboko kutazwi ubwo yari yicaye ku ntebe y’ubucamanza. Kandi habayeho ko muri uwo mwaka nyine, umuhungu we, wari warashyizweho na rubanda mu kigwi cye, nawe yahotowe. Kandi uko niko warangiye umwaka wa mirongo itandatu na gatandatu.\n\n16 Kandi mu ntangiriro y’umwaka wa mirongo itandatu na karindwi abantu batangiye kuba abagome bikabije na none.\n\n17 Kuko dore, Nyagasani yari yarabahaye umugisha igihe kirekire w’ubutunzi bw’isi ku buryo batari barakongejwemo umujinya, intambara, cyangwa umuvu w’amaraso; kubera iyo mpamvu batangiye gushyira imitima yabo ku butunzi bwabo; koko, batangiye gushaka kubona indonke kugira ngo bashobore kuzamurwa umwe hejuru y’undi; kubera iyo mpamvu batangiye ubuhotozi bwa rwihishwa, no kwambura no gusahura, kugira ngo bashobore kubona indonke.\n\n18 Kandi ubwo dore, abo bahotozi n’abasahuzi bari agatsiko kari karakozwe na Kishikumeni na Gadiyantoni. Kandi ubwo byari byarabayeho ko harimo benshi, ndetse no mu Banefi, bari mu gatsiko ka Gadiyantoni. Ariko dore, bari benshi kurushaho mu gice cy’abagome cyane b’Abalamani. Nuko bakitwa abambuzi n’abasahuzi ba Gadiyantoni.\n\n19 Kandi nibo bari barishe umucamanza mukuru Sizoramu, n’umuhungu we, bari ku ntebe y’ubucamanza; kandi dore, ntibabonetse.\n\n20 Nuko ubwo habayeho ko ubwo Abalamani babonaga ko harimo abambura muri bo bagize ishavu bikabije; maze bakoresha uburyo bwose bwari mu bushobozi bwabo kugira ngo babarimbure ku isi.\n\n21 Ariko dore, Satani yakongeje imitima y’igice kinini cy’Abanefi, ku buryo bifatanyije n’utwo dutsiko tw’abambuzi, maze bagakora ibihango n’indahiro zabo, ko bazarinda kandi bakarengerana umwe ku wundi mu bihe bikomeye ibyo aribyo byose bashobora kuzajyamo, ko batazababazwa n’ubuhotozi bwabo, n’ubusahuzi bwabo, n’ubujura bwabo.\n\n22 Kandi habayeho ko bari bafite ibimenyetso byabo, koko, ibimenyetso byabo by’ibanga, n’amagambo yabo y’ibanga, kandi ibi kugira ngo bashobore gutandukanya umuvandimwe winjiye mu gihango, kugira ngo ubugome ubwo aribwo bwose umuvandimwe yakora atazagirirwa nabi n’umuvandimwe we, cyangwa n’ababarizwa muri aka gatsiko, kamaze kugirana iki gihango.\n\n23 Nuko bityo ko bashobora guhotora, no gusahura, no kwiba, no gusambana n’uburyo bwose bw’ubugome, bihabanye n’amategeko y’igihugu cyabo ndetse n’amategeko y’Imana yabo.\n\n24 Kandi uwo ari we wese muri abo babarirwaga mu gatsiko kabo washoboraga guhishurira isi iby’ubugome bwabo n’amahano yabo, yagombaga kuburanishwa, hadakurikijwe amategeko y’igihugu cyabo, ahubwo hakurikijwe amategeko y’ubugome bwabo, bari barahawe na Gadiyantoni na Kishukumeni.\n\n25 Ubu dore, ni izi ndahiro z’ibanga n’ibihango Aluma yategetse umuhungu we ko adakwiriye guhishurira isi, ngo hato bitazaba uburyo bwo kugusha abantu mu irimbukiro.\n\n26 Ubwo dore, ayo mabanga n’ibihango ntibyageze kuri Gadiyantoni bivuye mu nyandiko zari zarashyikirijwe Helamani; ahubwo dore, byari byarashyizwe mu mutima wa Gadiyantoni n’icyo kiremwa nyine cyashukashutse ababyeyi bacu ba mbere ngo bafate ku rubuto rubujijwe—\n\n27 Koko, icyo kiremwa nyine cyari cyaragambanye na Gahini, ko nazica umuvandimwe we Abeli bitazamenywa n’isi. Kandi yagambanye na Gahini n’abambari be uhereye icyo gihe na nyuma y’aho.\n\n28 Ndetse ni icyo kiremwa nyine cyashyize mu mitima y’abantu kwubaka umunara muremure bihagije kugira ngo bashobore gushyikira ijuru. Kandi cyari icyo kiremwa cyariganyije abantu bavuye kuri uwo munara baza muri iki gihugu; cyakwirakwije imirimo y’umwijima n’amahano hose mu gihugu, kugeza ubwo yamanuriye abantu mu irimbuka, n’ukuzimu kudashira.\n\n29 Koko, ni icyo kiremwa nyine cyashyize mu mutima wa Gadiyantoni kugira ngo agumye akomeze umurimo w’umwijima, n’uw’ubuhotozi bw’ibanga; kandi yarabishyigikiye uhereye mu ntangiriro ya muntu ndetse kugeza iki gihe.\n\n30 Kandi dore, nicyo cyatangije icyaha cyose. Kandi dore, gikomeje imirimo y’umwijima n’ubuhotozi bw’ibanga, kandi kigahererekanya ubugambanyi bwabo, n’indahiro zabo, n’ibihango byabo, n’imigambi yabo y’ubugome buteye ubwoba, uko ibisekuruza bisimburana bijyanye n’uko yashoboraga kwifatira imitima y’abana b’abantu.\n\n31 Kandi ubwo dore, yari yarifatiye imitima y’Abanefi; koko. ku buryo bari barahindutse abagome bikabije; koko, igice kinini cyabo cyari cyaravuye mu nzira y’ubukiranutsi, kandi cyararibatiye munsi y’ibirenge amategeko y’Imana, nuko bahindukirira mu nzira zabo bwite, maze biyubakira ibigirwamana bya zahabu yabo na feza.\n\n32 Kandi habayeho ko ubukozi bw’ibibi bwose bwabajeho mu gihe cy’imyaka itari myinshi, ku buryo igice kinini cyabwo cyari cyarabajeho mu mwaka wa mirongo itandatu na karindwi w’ingoma y’abacamanza ku bantu ba Nefi.\n\n33 Ndetse bakuriyemu bukozi bw’ibibi bwabo mu mwaka wa mirongo itandatu n’umunani, mu ishavu n’amaganya y’abakiranutsi.\n\n34 Kandi bityo tubona ko Abanefi batangiye guhenebera mu kutizera, kandi bakuza ubugome n’amahano, mu gihe Abalamani batangiye gukerebuka bihebuje mu bumenyi bw’Imana yabo, koko, batangiye kubahiriza amahame yayo n’amategeko, no kugendera mu kuri n’ubukiranutsi.\n\n35 Kandi uko niko tubona ko Roho wa Nyagasani yatangiye kuva mu Banefi, kubera ubukozi bw’ibibi n’ukwinangira kw’imitima yabo.\n\n36 Kandi uko niko tubona ko Nyagasani yatangiye gusuka Roho we ku Balamani, kubera ubworohe n’ugushaka ko kwemera amagambo ye.\n\n37 Kandi habayeho ko Abalamani bahize ako gatsiko k’abambuzi ba Gadiyantoni; kandi babwirije ijambo ry’Imana mu gice cy’abagome cyane muri bo, ku buryo aka gatsiko k’abambuzi karimbuwe burundu mu Balamani.\n\n38 Kandi habayeho ku rundi ruhande, ko Abanefi babubatse kandi barabashyigikira, batangiriye ku gice cy’abagome cyane muri bo, kugeza ubwo bari bamaze gukwirakwira hose mu gihugu cy’Abanefi, kandi bamaze kwoshya igice kinini cy’abakiranutsi kugeza ubwo bari bamaze gucogora mu kwemera imirimo yabo no gusangira iminyago, no kwifatanya na bo mu buhotozi bwabo bw’ibanga n’udutsiko.\n\n39 Kandi uko niko babonye imicungire bikubiye y’ubutegetsi, ku buryo baribatiye munsi y’ibirenge byabo kandi bagakubita kandi bagashwanyaguza maze bagatera imigongo yabo abakene n’abagwaneza, n’abayoboke boroheje b’Imana.\n\n40 Kandi bityo turabona ko bari mu mibereho iteye ubwoba, kandi yashyaga ishyira irimbuka ridashira.\n\n41 Kandi habayeho ko uko ariko warangiye umwaka wa mirongo itandatu n’umunani w’ingoma y’abacamanza ku bantu ba Nefi.\n\n", "hel 7": "Ubuhanuzi bwa Nefi, Umuhungu wa Helamani—Imana ikanga abantu ba Nefi ko izabagenderera mu mujinya wayo, kubw’ukurimburwa kwabo kwa burundu keretse nibihana ugubome bwabo. Imana ikubitisha abantu ba Nefi icyorezo; barihana kandi barayihindukirira. Samweli, w’Umulamani, ahanurira Abanefi.\n\nBiri mu bice 7 kugeza 16.\n\n[center][font_size=26]Igice cya 7[/font_size][/center]\n\n[i]Nefi yirukanwa mu majyaruguru maze agasubira i Zarahemula—Asengera ku munara w’ubusitani bwe nuko noneho agahamagarira abantu kwihana cyangwa bagashira. Ahagana 23–21 M.K.[/i]\n\n1 Dore, ubwo habayeho mu mwaka wa mirongo itandatu n’icyenda w’ingoma y’abacamanza ku bantu b’Abanefi, ko Nefi, umuhungu wa Helamani, yasubiye mu gihugu cya Zarahemula avuye mu majyaruguru y’igihugu.\n\n2 Kuko yari yarabaye mu bantu bari mu majyaruguru y’igihugu, kandi yabigishije ijambo ry’Imana, kandi yabahanuriye ibintu byinshi.\n\n3 Kandi bahakanye amagambo ye yose, ku buryo atashoboye kuba muri bo, ahubwo yongeye kugaruka mu gihugu cy’amavuko ye.\n\n4 Kandi ubwo yabonaga abantu mu miterere y’ubugome nk’ubwo buteye ubwoba, n’abo bambuzi ba Gadiyantoni bajya ku ntebe z’urubanza—bari barambuye ububasha n’ubushobozi bw’igihugu; bizibukira amategeko y’Imana, kandi nta kimwe bukiranutsemo imbere yayo; ngo bakorere ubutabera abana b’abantu.\n\n5 Bacira urubanza abakiranutsi kubera ubukiranutsi bwabo; bakareka abahamwa n’icyaha n’abagome bigendera badahanwe kubera ifeza yabo; kandi byongeyeho bakarekerwa mu mwanya w’icyubahiro ku mutwe w’ubutegetsi, ngo bategeke kandi bakore hakurikijwe ugushaka kwabo, kugira ngo bashobore kubona inyungu n’ikuzo ry’isi, kandi, byongeyeho, kugira ngo bashobore biboroheye kurushaho gukora ubusambanyi, no kwiba, no kwica, no gukora ugushaka kwabo.\n\n6 Ubwo ubu bukozi bw’ibibi bukomeye bwari bwaraje ku Banefi, mu gihe cy’imyaka itari myinshi; kandi ubwo Nefi yabibonaga, umutima we wabyimbishijwe n’ishavu mu gituza cye; kandi yatangariye mu ntimba ya roho ye.\n\n7 O, iyaba nari narashoboye kubaho ubwo data Nefi yavaga bwa mbere mu gihugu cya Yerusalemu, kugira ngo mbe narashoboye kwishimana na we mu gihugu cy’isezerano; mu gihe abantu be bicishaga bugufi ngo bagirwe inama, batajegajega mu kubahiriza amategeko y’Imana, kandi bagatinda gushorwa mu bukozi bw’ibibi; kandi bihutiraga kwumvira amagambo y’Imana.\n\n8 Koko, iyo iminsi yanjye iba yarabaye muri iyo minsi, ubwo roho yanjye yari kuba yaragize umunezero mu bukiranutsi bw’abavandimwe banjye.\n\n9 Ariko dore, nagenewe ko iyi minsi ari yo minsi yanjye, kandi ko roho yanjye izuzura ishavu kubera ubu bugome bw’abavandimwe banjye.\n\n10 Kandi dore, ubwo habayeho ko hari ku munara, wari mu busitani bwa Nefi, bwari hafi y’inzira nyabagendwa yaganaga ku iguriro rikuru, ryari mu murwa wa Zarahemula; kandi ubwo, Nefi yari yunamye hejuru y’umunara wari mu busitani bwe, ariwo munara wari na none hafi y’irembo ryaganwagaho n’inzira nyabagendwa.\n\n11 Kandi habayeho ko hariho abagabo barimo guhita hafi aho maze babona Nefi ubwo yarimo gusuka roho ku Mana hejuru y’umunara; nuko bariruka maze babwira abantu ibyo bari babonye, nuko abantu bazira hamwe mu bivunge kugira bashobore kumenya impamvu y’umuborogo ukomeye utyo kubw’ubugome bw’abantu.\n\n12 Nuko ubwo, igihe Nefi yahagurukaga yabonye imbaga z’abantu bari bakoraniye hamwe.\n\n13 Kandi habayeho ko yafunguye akanwa ke maze arababwira ati: Dore, kuki mwikoranyirije hamwe? Kugira ngo nshobore kubabwira iby’ubukozi bw’ibibi bwanyu?\n\n14 Koko, kubera ko nagiye hejuru y’umunara wanjye kugira ngo nshobore gusuka roho yanjye ku Mana, kubera ishavu rikabije ry’umutima wanjye, rikaba ari ukubera ubukozi bw’ibibi bwanyu!\n\n15 Kandi kubera amarira yanjye n’amaganya mwikoranyirije hamwe, nuko muratangara; koko, kandi mukeneye cyane gutangara; mukwiriye gutangara kubera ko mwaratawe ku buryo sekibi yifatiye bikomeye imitima y’abantu.\n\n16 Koko, mwaba mwarahaye mute inzira ibishukashuko by’ushaka kujugutira roho zanyu hasi mu gahinda gakabije n’ibyago bitagira iherezo.\n\n17 O nimwihane, nimwihane! Kuki mwapfa? Nimuhindukire, muhindukirire Nyagasani Imana yanyu. Kuki yabaretse?\n\n18 Ni ukubera ko mwanangiye imitima yanyu; koko, ntimuzumvira ijwi ry’umwungeri mwiza; koko, mwamusemburiye kubarakarira.\n\n19 Kandi dore, aho kwikoranya, keretse nimuzihana, dore, azabatatanya kugira ngo muzahinduke inyama z’imbwa n’ibikoko by’agasozi.\n\n20 O, mwaba mwarashoboye kwibagirwa mute Imana yanyu ku munsi yabagobotoyeho.\n\n21 Ariko dore, ni ukugira ngo mubone inyungu, musingizwe n’abantu, koko, no kugira ngo mushobore kubona zahabu na feza. Kandi mwashyize imitima yanyu ku butunzi n’ibintu by’amanjwe by’iyi si, kubw’ibyo murahotora, kandi mugasahura, kandi mukiba, kandi mukabeshyera umuturanyi wanyu, kandi mugakora uburyo bwose bw’ubukozi bw’ibibi.\n\n22 Kandi kubw’iyi mpamvu ibyago bizabazaho keretse nimwihana. Kuko nimutihana, dore, uyu murwa ukomeye, ndetse iyo mirwa yose ikomeye iri hirya no hino, iri mu gihugu twigaruriye, izafatirwa kugira ngo mutazagira umwanya muri yo; kuko dore, Nyagasani ntazabaha imbaraga, nk’uko kugeza ubu yabikoze, zo guhangana n’abanzi banyu.\n\n23 Kuko dore, uko niko Nyagasani avuga: Sinzagaragariza umugome imbaraga zanjye, umwe kurusha undi, keretse, ku bihana ibyaha byabo, kandi bakumvira amagamabo yanjye. Ubu rero, ndashaka ko mukwiriye kureba, bavandimwe banjye, ko bizaba byiza ku Balamani kuruta mwebwe keretse nimwihana.\n\n24 Kuko dore, ni abakiranutsi kubarusha, kuko batakoreye icyaha bwa bumenyi bukomeye mwahawe; kubera iyo mpamvu Nyagasani azababera umunyempuhwe; koko, azongera iminsi yabo kandi azagwiza urubyaro rwabo, ndetse mu gihe muzarimburwa burundu keretse nimuzihana.\n\n25 Koko, ibyago bibabayeho kubera ayo mahano akomeye yabajemo; kandi mwifatanyije nayo, koko, n’ako gatsiko k’ibanga kashyizweho na Gadiyantoni!\n\n26 Koko, ibyago bizababaho kubera ubwo bwibone mwemereye ko bwinjira mu mitima yanyu, bwabashyize hejuru birenze ikiza kubera ubutunzi bwanyu bukomeye bikabije.\n\n27 Koko, ibyago nibibabeho kubera ubugome bwanyu n’amahano!\n\n28 Kandi keretse nimwihana naho ubundi muzashira; koko, ndetse ibihugu byanyu bizabamburwa, kandi muzarimburwa ku isi.\n\n29 Dore ubu, simvuga ko ibi bintu bizabaho, ku bwanjye, kubera ko atari ku bwanjye nzi ibi bintu; ahubwo dore, nzi ko ibi bintu ari iby’ukuri kubera Nyagasani Imana yabimenyesheje, kubera iyo mpamvu, ndahamya ko bizabaho.\n\n", "hel 8": "[center][font_size=26]Igice cya 8[/font_size][/center]\n\n[i]Abacamanza bangiritse bashaka kwangisha abantu Abanefi—Aburahamu, Mose, Zenosi, Zenoki, Izayasi, Yesaya, Yeremiya, Lehi na Nefi bose bahamya Kristo—Kubw’uguhumekwamo Nefi amenyekanisha uguhotorwa kw’umucamanza mukuru. Ahagana 23–21 M.K.[/i]\n\n1 Kandi ubwo habayeho ko igihe Nefi yari amaze kuvuga aya magambo, dore, aho hari abantu bari abacamanza, nabo babarirwaga mu gatsiko k’ibanga ka Gadiyantoni, kandi bari barakaye, nuko basakuza, babwira abantu bati: Kuki mudafata uyu mugabo ngo mumuzane, kugira ngo ashobore gucirwa urubanza bijyanye n’icyaha yakoze?\n\n2 Kuki murebera uyu mgabo, kandi mukamwumviriza atuka aba bantu ndetse n’itegeko?\n\n3 Kuko dore, Nefi yari yarababwiye ibyerekeye ukwangirika kw’itegeko ryabo, koko, ibintu byinshi Nefi yababwiye bidashobora kwandikwa; kandi nta kintu yababwiye cyari gihabanye n’amategeko y’Imana.\n\n4 Kandi abo bacamanza bari baramurakariye kubera ko yababwiye yeruye ibyerekeye imirimo y’umwijima y’ibanga yabo, icyakora, ntibahangaye kumukozaho amaboko yabo, kuko bagiriye ubwoba abantu ko hato bashobora kubavugiriza induru.\n\n5 Kubera iyo mpamvu, batakambiye abantu, bavuga bati: Kuki mwemerera uyu muntu kudutuka? Kuko dore aracira urubanza aba bantu bose, ndetse rw’irimbuka; koko, ndetse ko iyi mirwa yacu ikomeye izatunyagwa, ko nta mwanya tuzagira muri yo.\n\n6 Kandi ubu tuzi neza ko ibi bidashoboka, kuko dore, turi abanyabubasha, n’imirwa yacu irakomeye, kubera iyo mpamvu abanzi bacu nta bubasha batugiraho.\n\n7 Kandi habayeho ko bityo bakongeje umujinya mu bantu wo kurwanya Nefi, nuko batangiza amakimbirane muri bo, kuko hari bamwe muri bo basakuzaga bavuga bati: Nimureke uyu muntu, kuko ari umuntu mwiza, kandi ibyo bintu yavuze mu by’ukuri bizabaho keretse nitwihana.\n\n8 Koko, dore, imanza zose yadutangajeho zizatugeraho, kuko tuzi ko yatangaje mu by’ukuri ibyerekeye ubukozi bw’ibibi bwacu. Kandi dore ni bwinshi, kandi azi na none ibintu byose bizatugwirira nk’uko azi iby’ubukozi bw’ibibi bwacu;\n\n9 Koko, kandi dore, iyo yari kuba atari umuhanuzi ntiyari gushobora guhamya ibyerekeranye b’ibyo bintu.\n\n10 Kandi habayeho ko abo bantu bagerageje kurimbura Nefi babujijwe kubera ubwoba bwabo, ko batamurambikaho ibiganza byabo, kubera iyo mpamvu yongeye gutangira kubabwira, kubera ko yabonaga ko yari yagiriwe ubutoni mu maso ya bamwe, ku buryo abari basigaye muri bo bagize ubwoba.\n\n11 Kubera iyo mpamvu yumvise ahatiwe kubabwira ibiruseho avuga ati: Dore, bavandimwe banjye, ntabwo se mwasomye ko Imana yahaye ububasha umuntu umwe, ndetse Mose, bwo gukubita ku mazi y’Inyanja Itukura, maze akigabanyamo amwe akajya ukwayo n’andi ukwayo, ku buryo Abisirayeli, bari ba sogokuruza bacu, bambukiye ku butaka bwumye, nuko amazi agafungirana ingabo z’Abanyegiputa maze akabamira?\n\n12 None ubu dore, niba Imana yarahaye uyu muntu ububasha nk’ubwo, ubwo ni kuki mugomba kugira impaka hagati yanyu, maze mukavuga ko nta bubasha yampaye bwatuma nshobora kumenya ibyerekeye imanza zizabazaho keretse mwihannye?\n\n13 Ariko, dore ntimuhakana gusa amagambo yanjye, ahubwo muranahakana amagambo yavuzwe n’uyu muntu, Mose, wari ufite ububasha bukomeye nk’ubwo yahawe, koko, amagambo yavuze yerekeye ukuza kwa Mesiya.\n\n14 Koko, none se ntiyatanze ubuhamya ko Umwana w’Imana agomba kuzaza? Nuko uko yazamuraga inzoka ikozwe mu muringa mu gasi, ni nk’uko azazamurwa ugomba kuzaza.\n\n15 Kandi uko abenshi bazareba kuri iyo nzoka bazabaho, ni nako uko abenshi bazareba ku Mwana w’Imana n’ukwizera, bafite roho ishengutse, bazashobora kubaho, ndetse kugeza muri ubwo buzima buhoraho.\n\n16 Kandi ubu, dore, Mose ntiyatanze wenyine ubuhamya bw’ibi bintu, ahubwo n’abahanuzi bose, uhereye mu minsi ye ndetse kugeza mu minsi ya Aburahamu.\n\n17 Koko, kandi dore, Aburahamu yabonye iby’ukuza kwe, nuko yuzuye ibyishimo kandi yaranezerewe.\n\n18 Koko, kandi dore, ndababwira, ko atari Aburahamu wenyine wamenye gusa iby’ibi bintu, ahubwo habayeho benshi mbere y’iminsi ya Aburahamu bahamagawe n’uburyo bw’Imana, koko, ndetse bikurikije uburyo bw’Umwana wayo, kandi ibi kugira ngo bigaragarizwe abantu, imyaka ibihumbi byinshi cyane mbere y’ukuza kwe, ko ndetse n’ugucungurwa kuzabageraho.\n\n19 None ubu nashakaga ko mumenya, ko ndetse uhereye mu minsi ya Aburahamu habayeho abahanuzi benshi bahamije ibi bintu, koko, dore, umuhanuzi Zenosi yahamije ashize amanga, ibyo yarinze kwicirwa.\n\n20 Kandi dore, na Zenoki, ndetse na Izayasi, ndetse na Yesaya, na Yeremiya, (Yeremiya niwe wa muhanuzi nyine wahamije iby’ukurimburwa kwa Yerusalemu) none ubu tuzi ko Yerusalemu yarimbutse bijyanye n’amagambo ya Yeremiya. O none se kuki Umwana w’Imana ataza, bijyanye n’ubuhanuzi bwe?\n\n21 None se ubu muzajya impaka ko Yerusalemu itarimbuwe? Muzavuga se ko abahungu ba Sedekiya batishwe, bose uretse Muleki? Koko, kandi se ntimureba ko urubyaro rwa Sedekiya ruri kumwe natwe, kandi birukanywe ku gihugu cya Yerusalemu. Ariko dore, si ibi gusa—\n\n22 Sogokuruza Lehi yirukanywe muri Yerusalemu kubera ko yahamije iby’ibi bintu. Nefi nawe yahamije iby’ibi bintu, ndetse abasogokuruza bacu hafi ya bose, ndetse kugeza muri iki gihe, koko, bahamije iby’ukuza kwa Kristo, kandi barategereje, kandi banejejwe n’igihe cye kigomba kuzaza.\n\n23 Kandi dore, ni Imana, kandi ari kumwe nabo, kandi yarabigaragarije, ko bacunguwe na we; kandi bamuhaye ikuzo, kubera ibyo bigomba kuza.\n\n24 None ubu, kubera ko tubona ko muzi ibi bintu kandi mudashobora kubihakana keretse nimuzabeshya, kubera iyo mpamvu muri ibi mwakoze ibyaha, kuko mwahakanye ibi bintu byose, nyamara ibimenyetso byinshi cyane mwarabibonye; koko, ndetse mwabonye ibintu byose, haba ibintu byo mu ijuru, n’ibintu byose biri ku isi, nk’ikimenyetso ko ari iby’ukuri.\n\n25 Ariko dore, mwahakanye ukuri, kandi mwigometse ku Mana yanyu ntagatifu; kandi ndetse muri iki gihe, aho kwibikira ubutunzi mu ijuru, aho nta kintu na kimwe kibwangiza, kandi aho nta kintu gishobora kuhagera gihumanya, murimo kwirundaho umujinya wo ku munsi w’urubanza.\n\n26 Koko, ndetse muri iki gihe murimo gushya mushyira, kubera ubuhotozi n’ubusambanyi bwanyu n’ubugome, ukurimbuka kurambye; koko kandi keretse nimwihana naho ubundi kuzabageraho vuba.\n\n27 Koko, dore ndetse kuri ku miryango yanyu; koko, nimugane ku ntebe y’ubucamanza, maze mwicukumburire; kandi dore, umucamanza wanyu yahotowe, kandi aryamye mu maraso ye; kandi yahotowe n’umuvandimwe we, ushaka kwicara mu ntebe y’ubucamanza.\n\n28 Kandi dore, bombi babarizwa mu gatsiko kanyu k’ibanga, inkomoko yako ikaba Gadiyantoni n’umubi ushaka kurimbura roho z’abantu.\n\n", "hel 9": "[center][font_size=26]Igice cya 9[/font_size][/center]\n\n[i]Intumwa zasanze umucamanza mukuru yapfiriye mu ntebe y’ubucamanza—Barafunzwe nuko nyuma barafungurwa—Kubw’uguhumekwaho Nefi arondora Seyantumu nk’umuhotozi—Nefi yemerwa na bamwe nk’umuhanuzi. Ahagana 23–21 M.K.[/i]\n\n1 Dore, ubu habayeho ko ubwo Nefi yari yavuze aya magambo, abantu bamwe bari muri bo birukiye ku ntebe y’ubucamanza, koko, ndetse habayeho batanu bagiye, noneho barabwirana, uko bagendaga bati:\n\n2 Dore, ubu tuzamenya by’ukuri niba uyu muntu ari umuhanuzi kandi Imana yamutegetse guhanura ibintu bitangaje nk’ibyo kuri twe. Dore, ntitwemera ko yabaye, koko, ntitwemera ko ari umuhanuzi, nyamara, niba iki kintu yavuze cyerekeranye n’umucamanza mukuru ari icy’ukuri, ko yapfuye, noneho turemera ko n’andi magambo yavuze ari ay’ukuri.\n\n3 Kandi habayeho ko birutse mu bushobozi bwabo, nuko bagera ku ntebe y’ubucamanza; nuko dore, umucamanza mukuru yari yaguye ku butaka, kandi yaryamye mu maraso ye.\n\n4 Kandi ubu dore, ubwo babonaga ibi baratangaye bihebuje, ku buryo baguye ku butaka, kuko batari baremeye amagambo Nefi yari yaravuze byerekeranye n’umucamanza mukuru.\n\n5 Ariko ubwo, igihe babibonaga baremeye, kandi ubwoba bwabajemo ngo hato imanza zose Nefi yari yavuze zitazagera ku bantu; kubera iyo mpamvu bahinze umushyitsi, kandi bari bamaze kugwa ku butaka.\n\n6 Ubwo, ako kanya igihe umucamanza yari amaze guhotorwa—kubera ko yari yatewe inkota n’umuvandimwe we wari wiyoberanyije, kandi agahunga, noneho abagaragu barirukanse maze babwira abantu, batangaza ko habayeho ubuhotozi muri bo;\n\n7 Nuko dore abantu bikoranyirije hamwe mu mwanya w’intebe y’ubucamanza—kandi dore, batangajwe nuko babonye ko abo bagabo batanu bari baguye ku butaka.\n\n8 Kandi ubwo dore, abantu nta kintu bamenye cyerekeranye n’imbaga yari yakoraniye mu busitani bwa Nefi; kubera iyo mpamvu barabwiranye bati: Aba bagabo nibo bahotoye umucamanza, kandi Imana yabakubise kugira ngo bataducika.\n\n9 Kandi habayeho ko babafashe, nuko barabahambira maze babajugunya mu nzu y’imbohe. Kandi habayeho itangazo ryoherejwe ahantu hose rivuga ko umucamanza yishwe, kandi ko abahotozi bari bamaze gufatwa kandi bajugunywe mu nzu y’imbohe.\n\n10 Kandi habayeho ko bukeye bw’aho abantu biteranyirije hamwe kugira ngo barire kandi biyirize, mu ishyingurwa ry’umucamanza mukuru ukomeye wari wishwe.\n\n11 Kandi kubera iyo mpamvu ndetse n’abo bacamanza bari mu busitani bwa Nepfi, kandi bumvise amagambo ye, bari nabo bakoraniye hamwe mu ishyingurwa.\n\n12 Nuko habayeho ko babajije mu bantu, bavuga bati: Bari hehe ba batanu bari boherehejwe kubaza ibyerekeye umucamanza niba yapfuye? Nuko barasubiza kandi baravuga bati: Ibyerekeranye na batanu muvuga ko mwohereje, ntacyo tubiziho; ariko hariho batanu b’abahotozi, aribo nabo twajugunye mu nzu y’imbohe.\n\n13 Kandi habayeho ko abacamanza bifuje ko bazanwa; nuko barazanwa, kandi dore bari abatanu bari boherejwe; nuko dore abacamanza babasabye kumenya ibyerekeye icyo kibazo, nuko bababwira bose icyo bakoze, bavuga bati:\n\n14 Twarirukanse maze tugera ku mwanya w’intebe y’ubucamanza, nuko ubwo twabonaga ibintu byose ndetse nk’uko Nefi yabihamije, twaratangaye ku buryo twaguye ku butaka; nuko ubwo twavaga muri ubwo kumiro, dore batujugunye mu nzu y’imbohe.\n\n15 Ubu, ku byerekeye urupfu rw’uyu muntu, ntabwo tuzi uwabikoze; none gusa icyo tuzi, ni uko twirukanse kandi tukahagera nk’uko mwabyifuje, kandi dore yari yapfuye, bijyanye n’amagambo ya Nefi.\n\n16 Kandi ubwo habayeho ko abacamanza basobanuriye abantu icyo kibazo, nuko bamagana, bavuga bati: Dore, tuzi ko uyu Nefi agomba kuba yumvikanye n’umuntu kugira ngo yice umucamanza, kandi noneho agomba kubidutangariza, kugira ngo ashobora kuduhindurira mu ukwizera kwe, kugira ngo ashobore kwizamura ngo abe umuntu ukomeye, watoranyijwe n’Imana, n’umuhanuzi.\n\n17 Kandi ubu dore, turashyira ku karubanda uyu muntu, maze yature ikosa rye kandi atumenyeshe umuhotozi nyakuri w’umucamanza.\n\n18 Kandi habayeho ko ba batanu barekuwe ku munsi w’ugushyingurwa. Nyamara, bagaye abacamanza kubw’amagambo bavuze kuri Nefi, kandi barashyamiranye umwe ku wundi, ku buryo bakozwe n’isoni.\n\n19 Nyamara, batumye Nefi afatwa maze arabohwa nuko azanwa imbere y’imbaga, maze batangira kumubaza mu nzira zitandukanye ku buryo butandukanye kugira ngo bashobore kumuvuguruza, kugira ngo bamushinje apfe.\n\n20 Bamubwira bati: Uri umugambanyi; uyu muntu ni nde wakoze ubu buhotozi? Ubu tubwire, kandi wemere amafuti yawe; bavuga bati: Dore ngiyi feza; ndetse tuzaguha n’ubuzima bwawe nutubwira, kandi ukemera ubwumvikane mwagiranye nawe.\n\n21 Ariko Nefi arababwira ati: O mwa bapfu mwe, mwa batarakebwe mu mutima mwe, mwa mpumyi mwe, kandi na mwe bantu b’amajosi ashinze, mwaba muzi igihe Nyagasani Imana yanyu izabihanganira kugira ngo muzakomeze muri iyi nzira yanyu y’icyaha?\n\n22 O mukwiriye gutangira kuboroga no kurira, kubera irimbuka rikomeye muri iki gihe ribategereje, keretse nimwihana.\n\n23 Dore muravuga ko numvikanye n’umuntu kugira ngo azice Sizoramu, umucamanza mukuru wacu. Ariko dore, ndababwira, ko ibyo ari ukubera ko nabibahamirije kugira ngo mushobore kumenya ibyerekeye iki kintu; koko, ndetse nk’ikimenyetso kuri mwe, ko nari nzi iby’ubukozi bw’ibibi n’amahano ari muri mwebwe.\n\n24 Kandi kubera ko nakoze ibi, muravuga ko numvikanye n’umuntu kugira ngo azakore iki kintu; koko, kubera ko naberetse iki kimenyetso mwandakariye, none murashaka kurimbura ubuzima bwanjye.\n\n25 Kandi ubu dore, ndabereka ikindi kimenyetso, maze murebe niba muri iki kintu mushaka kundimbura.\n\n26 Dore ndababwira: Nimujye kwa Siyantumu, akaba n’umuvandimwe wa Sizoramu, maze mumubwire—\n\n27 Yaba Nefi, wiyita umuhanuzi, umwe uhanura ibibi cyane byerekeye aba bantu, mwarumvikanye, kubera ibyo ukaba warahotoye Sizoramu, umuvandimwe wawe?\n\n28 Kandi dore, azababwira, Oya.\n\n29 Nuko muzamubwire muti: Wishe se umuvandimwe wawe?\n\n30 Nuko azahagarara afite ubwoba, maze ayoberwe icyo avuga. Kandi dore, azabahakanira; kandi azamera nk’aho atangaye; icyakora, azabatangariza ko ari umwere.\n\n31 Ariko dore, muzamwitegereze, kandi muzabona amaraso ku binyita by’igishura cye.\n\n32 Kandi nimuba mubonye ibi, mumubwire muti: Ni hehe aya maraso yaturutse? Ntituzi se ko aya ari amaraso y’umuvandimwe wawe?\n\n33 Nuko azahinda umushyisti, kandi azasa n’uwerurutse, ndetse nk’aho urupfu rwari rwamutashye.\n\n34 Nuko noneho muzamubwire muti: Kubera ubu bwoba n’uku kweruruka kwaje ku isura yawe, dore, tuzi ko wakoze icyaha.\n\n35 Nuko ubwoba bwinshi buzamutaha; nuko noneho azabaturire, kandi ye guhakana ukundi ko atakoze ubu buhotozi.\n\n36 Nuko noneho azababwira, ko njyewe, Nefi, nta kintu nzi cyerekeranye n’iki kibazo uretse ko nabihawe n’ububasha bw’Imana. Nuko noneho mumenye ko ndi umuntu w’inyangamugayo, kandi ko naboherejwemo n’Imana.\n\n37 Kandi habayeho ko bagiye kandi bakora, ndetse nk’uko Nefi yari yababwiye. Kandi dore, amagambo yari yavuze yari ay’ukuri; kuko bijyanye n’amagambo yarahakanye; ndetse bijyanye n’amagambo yaratuye.\n\n38 Kandi yatewe kugaragaza ko we ubwe yari umuhotozi nyawe, ku buryo ba batanu bahawe ubwisanzure, ndetse na Nefi.\n\n39 Kandi hariho bamwe mu Banefi bemeye ku magambo ya Nefi; kandi hariho bamwe na none, bemeye kubera ubuhamya bwa batanu, kuko bari barahindutse igihe bari mu nzu y’imbohe.\n\n40 Noneho ubu hariho bamwe mu bantu, bavuze ko Nefi yari umuhanuzi.\n\n41 Kandi hariho n’abandi bavuze bati: Dore, ni imana, kuko uretse kuba yari imana ntiyashoboraga kumenya iby’ibintu byose, Kuko dore, yatubwiye ibitekerezo by’imitima yacu, ndetse yatubwiye ibintu; kandi ndetse yatumenyesheje umuhotozi nyakuri w’umucamanza wacu mukuru.\n\n", "hel 10": "[center][font_size=26]Igice cya 10[/font_size][/center]\n\n[i]Nyagasani aha Nefi ububasha bwo guhambiranya—Ahabwa ububasha bwo guhambira no guhambura ku isi no mu ijuru—Ategeka abantu kwihana cyangwa bakarimbuka—Roho imutwara ava mu mbaga ajya mu mbaga. Ahagana 21–20 M.K.[/i]\n\n1 Kandi habayeho ko havutse ukwitandukanya mu bantu, ku buryo bigabanyijemo hirya no hino maze baca inzira zabo, basize Nefi wenyine, ubwo yari ahagaze hagati yabo.\n\n2 Kandi habayeho ko Nefi yanyuze inzira ye yerekeza ku rugo rwe, atekereza byimbitse ku bintu Nyagasani yari yamweretse.\n\n3 Nuko habayeho ubwo yarimo gutekereza byimbitse—kubera ko yari yacitse intege kubera ubugome bw’abantu b’Abanefi, imirimo yabo y’umwijima y’ibanga, n’ubuhotozi bwabo, n’ubusahuzi bwabo, n’ubwoko bwose bw’ubukozi bw’ibibi—kandi habayeho ubwo yarimo bityo gutekereza byimbitse mu mutima we, dore, ijwi ryamusanze rimubwira riti:\n\n4 Urahirwa, Nefi, kubera ibyo bintu wakoze; kuko nabonye ko mu budacogora watangarije ijambo, naguhaye, aba bantu. Kandi ntiwabatinye, kandi ntiwashatse kurengera ubuzima bwawe, ahubwo washatse ugushaka kwanjye, no kubahiriza amategeko yanjye.\n\n5 None ubu, kubera ko wakoranye ibi bintu ubudacogora nk’ubu, dore, nzaguha umugisha ubuziraherezo; kandi nzakugira umunyabubasha mu ijambo bo mu gikorwa, mu kwizera no mu mirimo; koko, ndetse kugira ngo ibintu byose bizagukorerweho bikurikije ijambo ryawe, kuko ntuzasaba ikibusanye n’ugushaka kwanjye.\n\n6 Dore, uri Nefi, nanjye ndi Imana. Dore, ndabigutangarije imbere y’abamarayika banjye, ko uzagira ububasha kuri aba bantu, kandi uzakubitisha isi inzara, n’icyorezo, n’ukurimbuka, bikurikije ubugome bw’aba bantu.\n\n7 Dore, nguhaye ububasha, kugira ngo icyo ari cyo cyose uzahambirira ku isi kizabe gihambiriye mu ijuru; kandi icyo aricyo cyose uzahambura ku isi kizahamburwe no mu ijuru, nuko bityo uzagire ububasha muri aba bantu.\n\n8 Nuko bityo, nuzabwira iyi ngoro ko isadukamo kabiri, bizakoreka.\n\n9 Kandi nuzabwira uyu musozi uti: Ika kandi uringanire, bizakoreka.\n\n10 Kandi dore, nuzavuga ko Imana izakubita aba bantu, bizabaho.\n\n11 None ubu dore, ngutegetse, ko uzagenda maze ugatangariza aba bantu, ko bityo Nyagasani Imana, ikaba Ushoborabyose ivuze iti: Keretse nimwihana naho ubundi muzakubitwa, ndetse kugeza ku irimbuka.\n\n12 Kandi dore, ubwo habayeho ko igihe Nyagasani yari amaze kubwira aya magambo Nefi, yarahagaze maze ntiyajya mu rugo rwe bwite, ahubwo yasubiye mu mbaga zari zitataniye birya no hino ku isi, nuko atangira kubatangariza ijambo rya Nyagasani yari amaze kumubwira, ryerekeye ukurimbuka kwabo niba batihannye.\n\n13 Ubwo dore, birengagije icyo gitangaza gikomeye Nefi yari yarakoze ababwira ibyerekeye urupfu rw’umucamanza mukuru, banangiye imitima yabo kandi ntibumvira amagambo ya Nyagasani.\n\n14 Kubera iyo mpamvu Nefi yabatangarije ijambo rya Nyagasani avuga ati: Keretse nimwihana, ni uko Nyagasani avuze, naho ubundi muzakubitwa ndetse kugeza ku irimbuka.\n\n15 Kandi habayeho ko ubwo Nefi yari amaze kubatangariza ijambo, dore, bagumye kunangira imitima yabo kandi ntibashaka kumvira amagambo ye; kubera iyo mpamvu baramututse, kandi bashaka kumushyiraho amaboko yabo kugira ngo bashobore kumujugunya mu nzu y’imbohe.\n\n16 Ariko dore, ububasha bw’Imana bwari hamwe nawe, nuko ntibashobora kumujugunya mu nzu y’imbohe, kuko yatwawe na Roho maze avanwa rwagati muri bo.\n\n17 Kandi habayeho ko bityo yatambagiye muri Roho, ava mu mbaga ajya mu mbaga, atangaza ijambo ry’Imana, ndetse kugeza ubwo yari amaze kuribatangariza bose, cyagwa yaryohereje mu bantu bose.\n\n18 Kandi habayeho ko batashatse kwumvira amagambo ye; nuko hatangira kubaho amakimbirane, ku buryo biciyemo ibice ubwabo maze batangira kwicanisha inkota.\n\n19 Kandi uko niko warangiye umwaka wa mirongo irindwi n’umwe w’ingoma y’abacamanza ku bantu ba Nefi.\n\n", "hel 11": "[center][font_size=26]Igice cya 11[/font_size][/center]\n\n[i]Nefi yemeza Imana gusimbuza intambara inzara—Abantu benshi barimbuka—Barihana, nuko Nefi yingingira Imana imvura—Nefi na Lehi babona amahishurwa menshi—Abambuzi ba Gadiyantoni bashinga imizi mu gihugu. Ahagana 20–6 M.K.[/i]\n\n1 Kandi habayeho mu mwaka wa mirongo irindwi na kabiri w’ingoma y’abacamanza ko amakimbirane yiyongereye, ku buryo habayeho intambara hose mu gihugu cyose mu bantu ba Nefi.\n\n2 Kandi iryo ryari ibanga ry’agatsiko k’abambuzi bakoraga uyu murimo wo kurimbura n’ubugome. Kandi iyi ntambara yamaze uwo mwaka wose; kandi n’umwaka wa mirongo irindwi na gatatu yarawumaze.\n\n3 Kandi habayeho ko muri uyu mwaka Nefi yatakambiye Imana, avuga ati:\n\n4 O Nyagasani, ntiwemere ko aba bantu bazarimburwa n’inkota, ariko O Nyagasani, ahubwo reka habeho inzara mu gihugu, yo kubakangurira kwibuka Nyagasani Imana yabo.\n\n5 Kandi ni uko byakozwe, hakurikijwe amagambo ya Nefi. Nuko habayeho inzara ikomeye mu gihugu, mu bantu bose ba Nefi. Kandi bityo mu mwaka wa mirongo irindwi na kane inzara yarakomeje, maze umurimo wo kurimbura uhagarara kubw’inkota ahubwo utoneka kubw’inzara.\n\n6 Kandi uyu murimo wo kurimbura wakomeje kandi mu mwaka wa mirongo irindwi na gatanu. Kuko isi yarakubiswe ku buryo yumye, kandi ntiyera impeke mu gihe cy’impeke; kandi isi uko yakabaye yarakubiswe, ndetse mu Balamani kimwe no mu Banefi, ku buryo bakubiswe maze barimbuka ari ibihumbi mu bice birusha ibindi ubugome by’igihugu.\n\n7 Kandi habayeho ko abantu babonye ko bagiye kurimburwa n’inzara, nuko batangira kwibuka Nyagasani Imana yabo; maze batangira kwibuka amagambo ya Nefi.\n\n8 Nuko abantu batangira kwinginga abacamanza babo bakuru n’abayobozi babo, kugira ngo babwire Nefi bati: Dore, tuzi ko uri umuntu w’Imana, none kubera iyo mpamvu takambira Nyagasani Imana yacu kugira ngo yigize hirya yacu inzara, hato amagambo yose wavuze yerekeye ukurimbuka kwacu adasohora.\n\n9 Kandi habayeho ko abacamanza babwiye Nefi, bijyanye n’amagambo yari yifujwe. Nuko habayeho ko ubwo Nefi yabonaga ko abantu bamaze kwihana kandi biyorohereje mu bigunira, yongeye gutakambira Nyagasani, avuga ati:\n\n10 O Nyagasani, dore aba bantu barihana; kandi batsembye agatsiko ka Gadiyantoni muri bo ku buryo bazimye, kandi batabye amabanga y’ibanga mu butaka.\n\n11 None, O Nyagasani, kubera ko uku kwiyoroshya kwabo wakwigiza hirya uburakari bwawe, kandi kugatuma uburakari bwawe bucubishwa n’ukurimbuka kw’abo bantu b’abagome wamaze kurimbura.\n\n12 O Nyagasani, wakwigiza hirya uburakari bwawe, koko, uburakari bwawe bw’inkazi, maze ugatuma iyi nzara ishobora guhosha muri iki gihugu.\n\n13 O Nyagasani, ntega matwi, kandi utume bikorwa ibijyanye n’amagambo yanjye, kandi ugushe imvura ku isi, kugira ngo ishobore kwera imbuto zayo, n’impeke zayo mu gihe cy’impeke.\n\n14 O Nyagasani, wateze ugutwi amagambo yanjye ubwo navugaga nti: Reka habeho inzara, kugira ngo icyorezo cy’inkota gihoshe; kandi nzi ko, ndetse n’iki gihe, watega ugutwi amagambo yanjye, kuko wavuze uti: Aba bantu nibihana nzabatabara.\n\n15 Koko, O Nyagasani, kandi urabona ko bihannye, kubera inzara n’icyorezo n’ukurimbuka byabagezeho.\n\n16 None ubu, O Nyagasani, wakwigiza hirya uburakari bwawe, maze ukongera ukagerageza niba bazagukorera? Kandi bibayeho, O Nyagasani, ushobora kubaha umugisha ujyanye n’amagambo yawe wavuze.\n\n17 Kandi habayeho ko mu mwaka wa mirongo irindwi na gatandatu Nyagasani yigije uburakari kure y’abantu, maze atuma imvura igwa ku isi, ku buryo yeze imbuto mu gihe cy’imbuto. Kandi habayeho ko yeze impeke zayo mu gihe cy’impeke.\n\n18 Nuko dore, abantu barishimye kandi bakuza Imana, kandi igihugu uko cyakabaye cyuzuye umunezero; maze ntibongera gushaka ukundi kurimbura Nefi, ahubwo bamwemera nk’umuhanuzi ukomeye, n’umuntu w’Imana, ufite ububasha bukomeye n’ubushobozi yahawe n’Imana.\n\n19 Kandi dore, Lehi, umuvandimwe we, ntiyavaga inyuma ku byerekeye ibintu birebana n’ubukiranutsi.\n\n20 Nuko bityo habayeho ko abantu ba Nefi batangiye kwongera gutunganirwa mu gihugu, maze batangira kwubaka amatongo yabo, kandi batangira kwororoka no gukwirakwira, ndetse kugeza ubwo bavumbuye igihugu uko cyakabaye, haba mu majyaruguru no mu majyepfo, uhereye ku nyanja y’iburengerazuba kugeza ku nyanja y’iburasirazuba.\n\n21 Kandi habayeho ko umwaka wa mirongo irindwi na gatandatu warangiye mu mahoro. Nuko umwaka wa mirongo irindwi na karindwi utangira mu mahoro; kandi itorero rikwira hose mu gihugu cyose; kandi igice kinini cy’abantu, haba Abanefi n’Abalamani, babariwe mu itorero; kandi bagize amahoro akomeye bihebuje mu gihugu; kandi uko niko umwaka wa mirongo irindwi na karindwi warangiye.\n\n22 Ndetse bagize amahoro mu mwaka wa mirongo irindwi n’umunani, uretse ko habayeho amakimbirane makeya yerekeranye n’ingingo z’inyigisho zari zarashyizweho n’abahanuzi.\n\n23 Kandi mu mwaka wa mirongo irindwi n’icyenda hatangiye kubaho impaka nyinshi. Ariko habayeho ko Nefi na Lehi, na benshi b’abavandimwe babo bari bazi ibyerekeranye n’izo ngingo eshatu z’inyigisho, kubera ko bagiraga amahishurirwa buri munsi, niyo mpamvu babwirije abantu, ku buryo barangije impaka muri uwo mwaka nyine.\n\n24 Kandi habayeho ko mu mwaka wa cumi n’umunani w’ingoma y’abacamanza ku bantu ba Nefi, habayeho umubare umwe w’abari bariyomoye ku bantu ba Nefi, wari wararengeye mu myaka ya mbere mu Balamani, nuko biyitirira izina ry’Abalamani, ndetse umubare umwe wari abakomokaga by’ukuri ku Balamani, kubera ko bari barakongejwemo umujinya na bo, cyangwa n’abo bari barabiyomoyeho, kubera iyo mpamvu batangiye intambara n’abavandimwe babo.\n\n25 Nuko bakora ubuhotozi n’ubusahuzi; kandi noneho bakajya basubira inyuma mu misozi, no mu gasi n’ahantu h’ibanga, bihisha kugira ngo badashobora kuvumburwa, kubera ko babonaga buri munsi inyongera ku mibare yabo, kubera ko habayeho abari bariyomoye babasanze.\n\n26 Nuko bityo mu gihe, koko, ndetse mu gihe cy’imyaka itari myinshi, bahindutse agatsiko gakomeye bikabije k’abambuzi, kandi bacukumbuye imigambi y’ibanga yose ya Gadiyantoni; maze bityo bahinduka abambuzi ba Gadiyantoni.\n\n27 Ubwo dore, aba bambuzi baciye igikuba gikomeye, koko, ndetse ukurimbuka gukomeye mu bantu ba Nefi, ndetse no mu bantu b’Abalamani.\n\n28 Kandi habayeho ko byari ngombwa ko habaho ihagarikwa ry’uyu murimo w’ukurimbura; kubera iyo mpamvu bohereje umutwe w’ingabo zikomeye mu gasi no hejuru y’imisozi gushakisha aka gatsiko k’abambuzi, no kubarimbura.\n\n29 Ariko dore, habayeho ko muri uwo mwaka nyine bashushubikanyirijwe ndetse mu bihugu byabo bwite. Kandi uko niko warangiye umwaka wa mirongo inani w’ingoma y’abacamanza ku bantu ba Nefi.\n\n30 Kandi habayeho ko mu ntangiriro y’umwaka wa mirongo inani n’umwe bongeye gutera aka gatsiko k’abambuzi, nuko barimbura benshi; kandi bagezweho na none n’ukurimbuka kwinshi.\n\n31 Kandi na none bagombaga kuva mu gasi no mu misozi bakagaruka mu bihugu byabo bwite, kubera ko ubwinshi bukabije bw’imibare y’abo bambuzi bwari bwaranduje imisozi n’agasi.\n\n32 Kandi habayeho ko ari uko warangiye uyu mwaka. Kandi abambuzi bagumye kwiyongera kandi barakomera, ku buryo basuzuguye ingabo uko zakabaye z’Abanefi, ndetse n’iz’Abalamani; kandi batumye ubwoba bukomeye buza ku bantu mu gihugu cyose.\n\n33 Koko, kuko bagendereye ibice byinshi by’igihugu, kandi barabirimbuye bikomeye; koko, bishe benshi, kandi bajyanye abandi bunyago mu gasi, koko, n’ibindi cyane cyane abagore babo n’abana babo.\n\n34 Ubwo ibi byago bikomeye, byaje ku bantu kubera ubukozi bw’ibibi bwabo, bwongeye kubakangurira kwibuka Nyagasani Imana yabo.\n\n35 Kandi uko niko warangiye umwaka wa mirongo inani n’umwe w’ingoma y’abacamanza.\n\n36 Kandi mu mwaka wa mirongo inani na kabiri bongeye gutangira kwibagirwa Nyagasani Imana yabo. Nuko mu mwaka wa mirongo inani na gatatu batangira gukomera mu bukozi bw’ibi. No mu mwaka wa mirongo inani na kane, ntibahinduye inzira zabo.\n\n37 Kandi habayeho ko mu mwaka wa mirongo inani na gatanu barushijeho gukomera mu bwibone bwabo, no mu bugome bwabo; kandi bityo bongeye gushya bashyira ukurimbuka.\n\n38 Kandi uko niko warangiye umwaka wa mirongo inani na gatanu.\n\n", "hel 12": "[center][font_size=26]Igice cya 12[/font_size][/center]\n\n[i]Abantu barahinduka, baba abapfapfa kandi bihutira gukora ikibi—Nyagasani acyaha abantu Be—Ubusa bw’abantu bugereranywa n’ububasha bw’Imana—Ku munsi w’urubanza, abantu bazaronka ubugingo buhoraho cyangwa ugucirwaho iteka guhoraho. Ahagana 6 M.K.[/i]\n\n1 Kandi bityo dushobora gusobanukirwa ikinyoma, ndetse n’ukujarajara kw’imitima y’abana b’abantu; koko, dushobora kubona ko Nyagasani mu bwiza bwe bukomeye budashira aha umugisha n’ugutunganirwa abashyira ukwizera kwabo muri we.\n\n2 Koko, kandi dushobora kubonera mu gihe nyacyo ubwo aha ugutunganirwa abantu be, koko, mu ukwiyongera kw’ibikingi byabo, amashyo yabo n’imikumbi yabo, zahabu, ’feza, nubwoko bwose bw’ibintu by’agaciro gakomeye bya buri kintu n’ubugeni; akiza ubuzima bwabo, kandi abagobotora mu maboko y’abanzi babo; yoroshya imitima y’abanzi babo kugira ngo badashobora gutangaza intambara kuri bo; koko, nuko muri make, akora ibintu byose kubw’imibereho myiza n’ibyishimo by’abantu be; koko, noneho ubwo nicyo gihe banangira imitima yabo, kandi bakibagirwa Nyagasani Imana yabo, maze bakaribatira munsi y’ibirenge byabo Mutagatifu Rukumbi—koko, kandi ibi kubera ihumure ryabo, n’ugutunganirwa kwabo gukomeye bihebuje.\n\n3 Kandi bityo tubona ko uretse kuba Nyagasani yacyahisha abantu be imibabaro myinshi, koko, uretse kuba yabasurisha urupfu n’ubwoba, hamwe n’inzara hamwe n’ubwoko bwose bw’ibyorezo, ntibazamwibuka.\n\n4 O mbega ukuntu abana b’abantu ari abapfafa, kandi mbega uko ari amanjwe, kandi mbega uko ari babi, n’abanyabibi, kandi mbega uko bihutira ubukozi bw’ibibi, nyamara bagatinda gukora icyiza; koko, mbega uko bihutira kumvira amagambo y’umubi, kandi bakerekeza imitima yabo ku bintu by’amanjwe by’isi!\n\n5 Koko, mbega uko bihutira kwizamura mu bwibone; koko, mbega uko bihutira kwirata, no gukora uburyo bwose bw’ubukozi bw’ibibi; kandi mbega uko batinda kwibuka Nyagasani Imana yabo, no gutega ugutwi inama ze, koko, mbega gutinda kugenda mu tuyira tw’ubushishozi.\n\n6 Dore, ntibifuza ko Nyagasani Imana yabo, yabaremye, yabategeka kandi ikaba ku ngoma muri bo; nubwo ubwiza bwayo bukomeye n’impuhwe zayo kuri bo, bagira ubusa inama zayo, kandi ntibashaka ko yaba umujyanama wabo.\n\n7 O mbega uko bukomeye ubusa bw’abana b’abantu; koko, ndetse bari hasi y’umukungugu wo ku isi.\n\n8 Kuko dore, umukungugu wo ku isi ugenda hirya no hino, ku buryo usatagura, ku itegeko ry’Imana yacu ikomeye kandi Ihoraho.\n\n9 Koko, dore ku ijwi rye udusozi n’imisozi biratitira kandi bigahinda umushyitsi.\n\n10 Kandi kubw’ububasha bw’ijwi ryayo birashwanyuka, maze bikaringanira, koko, ndetse nk’ikibaya.\n\n11 Koko, kubw’ijwi ryayo isi uko ingana iranyeganyega;\n\n12 Koko, kubw’ububasha bw’ijwi ryayo, imfatiro z’urutare ziranyeganyega, ndetse kugeza rwagati muri zo.\n\n13 Koko, kandi iyo ibwiye isi iti—Genda—iragenda.\n\n14 Koko, iyo ibwiye isi iti—Urasubira inyuma, kugira ngo yongere umunsi ho amasaha menshi—birakoreka.\n\n15 Kandi bityo, bijyanye n’ijambo ryayo isi ijya inyuma, nuko bikagaragarira umuntu ko izuba rihamye hamwe; koko, dore, ibi niko biri; mu by’ukuri ni isi igenda ntabwo ari izuba.\n\n16 Kandi dore, na none, ibwiye amazi maremare iti—Kama—birakoreka.\n\n17 Dore, ibwiye uyu musozi iti—Igira hejuru nuko wambuke maze ugwire uriya murwa, kugira ngo utabwe burundu—dore birakoreka.\n\n18 Kandi dore, umuntu nahisha ubutunzi mu gitaka, nuko Imana ikavuga iti—Nikivumwe, kubera ubukozi bw’ibibi bw’uwagishishe—dore, kizavumwa.\n\n19 Kandi Nyagasani navuga ati—uravumwe, kugira ngo hatagira umuntu uzakubona kuva magingo aya n’iteka ryose—dore, nta muntu uzakubona nyuma y’aho n’iteka ryose.\n\n20 Kandi dore, Nyagasani nabwira umuntu ati—Kubera ubukozi bw’ibibi bwawe, uravumwe iteka ryose—bizakoreka.\n\n21 Kandi Nyagasani navuga ati—Kubera ubukozi bw’ibibi bwawe uzacibwa imbere yanjye, azatuma bizabaho gutyo.\n\n22 Kandi aragowe uwo azabwira ibi, kuko bizamubaho uzagira ubukozi bw’ibibi, kandi ntashobora gukizwa; none, kubera iyo mpamvu, kugira ngo abantu bashobore gukizwa, ukwihana kwarabwirijwe.\n\n23 Kandi bityo, hahirwa abazihana kandi bakumvira ijwi rya Nyagasani Imana yabo; kuko abo aribo bazakizwa.\n\n24 Kandi iyaba Imana yemeraga, mu bwiza bwayo bukomeye, ko abantu bashobora kuzanwa ngo bihane kandi bagire imirimo myiza, kugira ngo bagarurirwe inema kubw’inema, bijyanye n’imirimo yabo.\n\n25 Kandi ndashaka ko abantu bose bashobora gukizwa. Ariko dusoma ko ku munsi wa nyuma ukomeye hazabaho bamwe bazacibwa, koko, bazacibwa imbere ya Nyagasani.\n\n26 Koko, abazacirwaho imiterere y’agahinda kadashira, byuzuza amagambo avuga ati: Abakoze ibyiza bazabona ubugingo buhoraho; naho abakoze ibibi bazacirwaho iteka. Kandi bibe bityo. Amena.\n\n", "hel 13": "Ubuhanuzi bwa Samweli w’Umulamani ku Banefi.\n\nBiri mu bice 13 kugeza 15.\n\n[center][font_size=26]Igice cya 13[/font_size][/center]\n\n[i]Samweli w’Umulamani ahanura ukurimbuka kw’Abanefi keretse nibihana—Bo n’abatunzi babo baravumwa—Birukanye kandi batera amabuye abahanuzi, bagotwa n’amashitani, kandi bashakisha amahoro bagira ubukozi bw’ibibi. Ahagana 6 M.K.[/i]\n\n1 Kandi habayeho mu mwaka wa mirongo inani na gatandatu, Abanefi bakomeje kuguma mu bugome, koko, mu bugome bukomeye, mu gihe Abalamani bo bazirikanye kubahiriza amategeko y’Imana, bijyanye n’itegeko rya Mose.\n\n2 Kandi habayeho ko muri uyu mwaka hariho uwitwa Samweli, Umulamani, yaje mu gihugu cya Zarahemula, nuko atangira kwigisha abantu. Kandi habayeho ko yigishije, iminsi myinshi, abantu kwihana, maze baramwirukana, kandi yendaga gusubira mu gihugu cye bwite.\n\n3 Ariko dore, ijwi rya Nyagasani ryamujeho, kugira ngo yongere agaruke, kandi ahanurire abantu ibintu ibyo aribyo byose biza mu mutima we.\n\n4 Kandi habayeho ko bamwangiye ko yakwinjira mu murwa; kubera iyo mpamvu yaragiye maze agera ku nkike zawo, nuko arambura ukuboko kwe maze asakuza n’ijwi riranguruye, kandi ahanurira abantu ibintu ibyo aribyo byose Imana yamushyize mu mutima.\n\n5 Nuko arababwira ati: Dore, njyewe, Samweli, Umulamani, ndavuga amagambo ya Nyagasani ashyira mu mutima wanjye; kandi dore yayashyize mu mutima wanjye kugira ngo mbwire aba bantu ko inkota y’ubutabera inagana hejuru y’aba bantu; kandi imyaka magana ane ntizashira keretse inkota y’ubutabera iguye kuri aba bantu.\n\n6 Koko, ukurimbuka kuremereye gutegereje aba bantu, kandi kuje rwose kuri aba bantu, kandi nta kintu gishobora gukiza aba bantu uretse ukwihana n’ukwizera Nyagasani Yesu Kristo, mu by’ukuri uzaza mu isi, kandi akazihanganira ibintu byinshi maze akazicwa kubw’aba bantu.\n\n7 Kandi dore, umumarayika wa Nyagasani yarabintangarije, kandi yazanye ubutumwa bwiza muri roho yanjye. Kandi dore, naboherejwemo kubatangariza namwe, ko mushobora kubona ubutumwa bwiza; ariko dore mwanze kunyakira.\n\n8 Kandi dore, niko Nyagasani avuga: Kubera ukunangira kw’imitima y’abantu n’Abanefi, keretse nibihana nzabambura ijambo ryanjye, kandi nzakuramo Roho yanjye, kandi sinzabihanganira ukundi, kandi nzahindukiriza imitima y’abavandimwe babo kubarwanya.\n\n9 Kandi imyaka ibihumbi bine ntizahita mbere y’uko nzabateza ko mukubitwa; koko, nzabagenderera n’inkota, n’inzara ndetse n’icyorezo.\n\n10 Koko, nzabagenderera mu burakari bwanjye bw’inkazi, kandi hazabaho abo mu gisekuru cya kane bazabaho, bo mu banzi banyu, kugira ngo barebe ukurimbuka kwanyu kwa burundu kandi ibi mu by’ukuri bizabageraho keretse nimwihana, niko Nyagasani avuga; kandi abo mu gisekuruza cya kane bazabatera.\n\n11 Ariko nimuzihana kandi mukagarukira Nyagasani Imana yanyu nzigizayo uburakari bwanjye, niko Nyagasani avuga, koko, ni uko Nyagasani avuga: hahirwa abazihana kandi bakampindukirira, ariko hagowe utazihana.\n\n12 Koko, hagowe uyu murwa ukomeye wa Zarahemula; Kuko dore, wakijijwe kubera abakiranutsi barimo; koko, hagowe uyu murwa ukomeye, kuko ndabona, niko Nyagasani avuga, ko harimo benshi, koko, ndetse igice kinini cy’uyu murwa, bazanangira imitima yabo, niko Nyagasani avuga.\n\n13 Ariko harahirwa abazihana, kuko nzabarokora. Ariko dore iyo bitaba kubw’abakiranutsi bari muri uyu murwa, dore, nari gutuma umuriro umanuka mu ijuru maze ukawurimbura.\n\n14 Ariko dore, ni kubw’abakiranutsi warokowe. Ariko dore, igihe kiraje, niko Nyagasani avuga, kugira ngo ubwo muzaca abakiranutsi muri mwe, noneho muzashya mushyira ukurimbuka; koko, hagowe uyu murwa ukomeye, kubera ubugome n’amahano awurimo.\n\n15 Koko, kandi hagowe umurwa wa Gidiyoni, kubw’ubugome n’amahano awurimo.\n\n16 Koko, kandi hagowe imirwa yose iri mu gihugu hirya no hino, yegukanywe n’Abanefi, kubera ubugome n’amahano ayirimo.\n\n17 Kandi dore, umuvumo uzaza ku gihugu, niko Nyagasani Nyiringabo avuga, kubw’abantu bari mu gihugu, koko kubera ubugome n’amahano yabo.\n\n18 Kandi bizabaho, niko Nyagasani Nyiringabo avuga, koko, Imana yacu ikomeye kandi y’ukuri, ko uzahisha ubutunzi mu butaka atazongera kububona ukundi, kubera umuvumo ukomeye mu gihugu, keretse naba umuntu w’umukiranutsi kandi akazawuhisha kuri Nyagasani,\n\n19 Kuko nifuza, niko Nyagasani avuga, ko babumpishaho; kandi bavumwe abatampishaho ubutunzi bwabo; kuko ntawe umpishaho ubutunzi bwe keretse ari umukiranutsi; kandi utampishaho ubutunzi bwe, navumwe, ndetse n’ubwo butunzi, kandi ntawe uzabumugarurira kubera umuvumo w’igihugu.\n\n20 Kandi umunsi uzaza ubwo bazahisha ubutunzi bwabo, kubera ko berekeje imitima yabo ku butunzi; kandi kubera ko berekeje imitima yabo ku butunzi, kandi bakazahisha ubutunzi bwabo ubwo bazahunga imbere y’abanzi babo; kubera ko batazabumpishaho, nibavumwe ndetse n’ubutunzi bwabo; kandi kuri uwo munsi bazakubitwa, niko Nyagasani avuga.\n\n21 Nimurebe, abantu b’uyu murwa ukomeye, kandi mwumvire amagambo yanjye; koko, nimwumvire amagambo Nyagasani avuga; kuko, dore, aravuga ko muvumwe kubera ubutunzi bwanyu, ndetse n’ubutunzi bwanyu buravumwe kubera mwerekeje imitima yanyu kuri bwo, kandi ntimwumviye amagambo y’uwabubahaye.\n\n22 Ntimwibuka Nyagasani Imana yanyu mu bintu yabahayemo umugisha, ahubwo muhora mwibuka ubutunzi bwanyu, atari ukugira ngo mushimire Nyagasani Imana yanyu kubwabwo, koko, imitima yanyu yagiye kure ya Nyagasani, ahubwo ikabyimbishwa n’ubwibone bukomeye, kugeza ku bwirasi, no kugeza kukwibyimbisha gukomeye, amashyari, amahane, uburyarya, akarengane, n’ubuhotozi, n’uburyo bwose bw’ubukozi bw’ibibi.\n\n23 Kubera iyi mpamvu Nyagasani Imana yatumye umuvumo uza mu gihugu, ndetse no ku butunzi bwanyu, kandi ibi kubera ubukozi bw’ibibi bwanyu.\n\n24 Koko, hagowe aba bantu, kubera iki gihe cyageze, kugira ngo mwirukane abahanuzi, kandi mukabasuzugura, nuko mukabica, kandi mukabakorera uburyo bwose bw’ubukozi bw’ibibi, ndetse nk’uko aba kera babikoraga.\n\n25 None ubu iyo muganira, muravuga muti: Iyo iminsi yacu iba yarabaye mu minsi y’abasogokoruza ba kera, ntitwari kwica abahanuzi; ntitwari kubatera amabuye, no kubirukana.\n\n26 Dore muri babi kubarusha; kuko nk’uko Nyagasani ariho, iyo umuhanuzi aje muri mwe nuko akabatangariza ijambo rya Nyagasani, rihamya iby’ibyaha byanyu n’ubukozi bw’ibibi, muramurakarira, maze mukamwirukana kandi mugashakisha uburyo bw’inzira zo kumurimbura; koko, mukavuga ko ari umuhanuzi w’ikinyoma, kandi ko ari umunyabyaha, n’uwa sekibi, kubera ko ahamya ko ibikorwa byanyu ari bibi.\n\n27 Ariko dore, umuntu naza muri mwe maze akavuga ati: Nimukore iki, kandi nta bukozi bw’ibibi burimo; nimukore biriya kandi ntacyo bitwaye, koko, azavuga ati: Nimugendere mu bwibone bw’imitima yanyu bwite; koko, nimugendere mu bwibone bw’amaso yanyu, kandi mukore ibyo aribyo byose umutima wanyu wifuza—kandi umuntu naza muri mwe nuko akavuga ibi, muzamwakira, maze muvuge ko ari umuhanuzi.\n\n28 Koko, muzamuzamura, kandi muzamuha ku byo mutunze; muzamuha kuri zahabu yanyu, no kuri feza yanyu, kandi muzamwambika imyenda ihenze cyane; kandi kubera ko ababwira amagambo aryohereye, kandi akavuga ko byose ari byiza, ubwo ntimuzabona ikosa kuri we.\n\n29 O mwa bagome mwe kandi mwa gisekuru mwe cyayobye; mwe mwinangiye kandi mwebwe bantu b’ijosi rishinze, ni igihe kingana iki muzatekereza ko Nyagasani azabihanganira? Koko, ni igihe kingana iki muzihanaganira kuyoborwa n’abayobozi b’abapfapfa kandi b’impumyi? Koko, ni igihe kingana iki muzahitamo umwijima aho guhitamo urumuri?\n\n30 Koko, dore, uburakari bwa Nyagasani bwamaze gukongezwa kuri mwe, dore, yavumye igihugu kubera ubukozi bw’ibibi bwanyu.\n\n31 Kandi dore, igihe kiraje kugira ngo avume ubutunzi bwanyu, kugira ngo bunyerere, kugira ngo mudashobora kubukomeza; kandi mu minsi y’ubukene bwanyu mudashobora kubuhamana.\n\n32 Kandi mu minsi y’ubukene bwanyu muzatakambira Nyagasani; kandi mutakambirire ubusa, kuko ugusenyuka kwanyu kwamaze kubageraho, kandi ukurimbuka kwanyu kwagizwe impamo; nuko noneho muzarire kandi muboroge kuri uwo munsi, niko Nyagasani Nyiringabo avuga. Nuko ubwo muzaganya, maze muvuge muti:\n\n33 O ko twari twarihannye, kandi ko tutari twarishe abahanuzi, kandi tutabateye amabuye, kandi tutabirukanye. Koko, kuri uwo munsi muzavuga muti: O ko twari twaributse Nyagasani Imana yacu ku munsi yaduhayeho ubutunzi bwacu, kandi bityo ntibwari kunyerera ku buryo twabubura; kuko dore, ubutunzi bwacu bwaducitse.\n\n34 Dore, turashyira igikoresho aha noneho ku munsi ukurikiyeho kikaba cyagiye; kandi dore, inkota zacu zatwawe ku munsi twazishakiraga kurwana.\n\n35 Koko, twahishe ubutunzi bwacu none bwaduhise mu myanya y’intoki, kubera umuvumo w’igihugu.\n\n36 O iyo tuba twari twarihannye mu munsi ijambo rya Nyagasani ryatugeragaho; kuko dore igihugu kiravumwe, kandi ibintu byose biraduca mu myanya y’intoki, kandi ntidushobora kubifatira.\n\n37 Dore, dukikijwe n’amashitani, koko, tugoswe n’abamarayika b’uwashakishije kurimbura roho zacu. Dore, ubukozi bw’ibibi bwacu burakomeye. O Nyagasani, ntiwakwigiza hirya uburakari bwawe udufitiye? Kandi iyi niyo izaba imvugo yanyu muri iyo minsi.\n\n38 Ariko dore, iminsi yanyu y’igeragezwa yararangiye; mwasubitse umunsi w’agakiza kanyu kugeza ubwo byarangiye ubuziraherezo, kandi ukurimbuka kwayu kwabaye impamo; koko, kuko mwagerageje iminsi yose y’ubuzima bwanyu kugira ibyo mutazashobora kubona; kandi mwashakiye ibyishimo mu kugira ubukozi bw’ibibi, icyo kintu kikaba gihabanye na kamere y’ubwo bukiranutsi aribwo buba mu Mutwe wacu ukomeye kandi Uhoraho.\n\n39 O mwa bantu mwe b’igihugu, nimutege ugutwi amagambo yanjye! Kandi ndasenga ngo uburakari bwa Nyagasani bwigizwe kure yanyu, kandi ngo mwihane maze mukizwe.\n\n", "hel 14": "[center][font_size=26]Igice cya 14[/font_size][/center]\n\n[i]Samweli ahanura urumuri mu ijoro n’inyenyeri nshya ku ivuka rya Kristo. Kristo acungura abantu ku rupfu rw’umubiri n’urwa roho—Ibimenyetso by’urupfu Rwe birimo iminsi itatu y’umwijima, ugusaduka kw’ibitare, n’imidugararo y’ibyaremwe. Ahagana 6 M.K.[/i]\n\n1 Kandi habayeho ko Samweli, Umulamani, yahanuye ibintu byinshi bikomeye kurushaho bidashobora kwandikwa.\n\n2 Kandi dore, yarababwiye ati: Dore, mbahaye ikimenyetso; mu gihe cy’imyaka itanu igiye kuza, kandi dore, noneho azaza Umwana w’Imana gucungura abazemera bose izina rye.\n\n3 Kandi dore, ibi ndabibaha nk’ikimenyetso mu gihe cy’ukuza kwe; kuko dore hazabaho urumuri rwinshi mu ijuru, ku buryo mu ijoro ribanziriza ko aza nta mwijima uzabaho, ku buryo bizagaragarira umuntu nk’aho byaba ari ku manywa y’ihangu.\n\n4 Kubera iyo mpamvu, hazaba umunsi umwe n’ijoro rimwe n’umunsi, nk’aho byaba ari umunsi umwe kandi nta joro ryabayeho; kandi ibi bizababera ikimenyetso; kuko muzamenya iby’ukurasa kw’izuba ndetse n’ukurenga kwaryo; kubera iyo mpamvu bazamenya by’ukuri ko hazabaho iminsi ibiri n’ijoro rimwe; nyamara ijoro ntirizijima; kandi bizaba ijoro mbere y’uko avuka.\n\n5 Kandi dore, hazabaho inyenyeri nshya izarasa, nk’iyo mutigeze mubona; kandi ibi nabyo bizababera ikimenyetso.\n\n6 Kandi dore si ibi gusa, hazabaho ibimenyetso byinshi n’ibitangaza mu ijuru.\n\n7 Kandi hazabaho ko muzumirwa mwese, kandi mutangare, ku buryo muzagwa ku butaka.\n\n8 Kandi hazabaho ko uwo ari we wese azemera Umwana w’Imana, uwo nyine azagira ubugingo buhoraho.\n\n9 Kandi dore, niko Nyagasani yantegetse, binyuze ku mumarayika we, ko ngomba kuza maze nkababwira iki kintu; koko, yantegetse ko ngomba kubahanurira ibi bintu; koko, yarambwiye ati: Takambira aba bantu uvuga uti: Nimwihane kandi mutegure inzira ya Nyagasani.\n\n10 Kandi ubu, kubera ko ndi Umulamani, kandi nkaba nababwiye amagambo Nyagasani yantegetse, kandi kubera ko abakomereye, murandakarira nuko mushake kundimbura, maze munyirukane muri mwe.\n\n11 Kandi muzumva amagambo yanjye, kuko, kubw’iyi mpamvu naje ku nkike z’uyu murwa, kugira ngo mushobore kumva no kumenya iby’imanza z’Imana zibategereje kubera ubukozi bw’ibibi bwanyu, ndetse kugira ngo mushobore kumenya ingingo zo kwihana.\n\n12 Ndetse kugira ngo mushobore kumenya iby’ukuza kwa Yesu Kristo, Umwana w’Imana, Se w’ijuru n’ isi, Umuremyi w’ibintu byose uhereye ku ntangiriro; no kugira ngo mushobore kumenya ibimenyetso by’ukuza kwe, ku mpamvu yo kugira ngo mushobore kwemera izina rye.\n\n13 Kandi nimwemera izina rye muzihana ibyaha byanyu byose, kugira ngo bityo mushobore kubibabarirwa binyuze mu mihigo ye.\n\n14 Kandi dore, byongeye, ikindi kimenyetso mbaha, koko, ikimenyetso cy’urupfu rwe.\n\n15 Kuko dore, mu by’ukuri agomba gupfa kugira ngo agakiza gashobore kuza; koko, biramukwiriye kandi ni ngombwa ko apfa, kugira ngo atume umuzuko w’abapfuye ubaho, kugira ngo bityo abantu bashobore kuzanwa imbere ya Nyagasani.\n\n16 Koko, uru rupfu rutuma umuzuko ubaho, kandi rugacungura inyokomuntu yose ku rupfu rwa mbere—urwo rupfu rwa roho; kuko inyokomuntu yose, kubw’ukugwa kwa Adamu kubera ko yaciwe imbere ya Nyagasani, ifatwa nk’aho yapfuye, haba ku bintu by’isi no ku bintu bya roho.\n\n17 Ariko dore, umuzuko wa Kristo ucungura inyokomuntu, koko, ndetse inyokomuntu yose, kandi rukabagarura imbere ya Nyagasani.\n\n18 Koko, kandi rutuma habaho ingingo yo kwihana, kugira ngo uwo ari we wese wihannye adatemwa maze akajugunywa mu muriro; ahubwo uwo ari we wese wihannye ye gutemwa kandi ngo ajugunywe mu muriro; kandi hongere haze kuri bo urupfu rwa roho, koko, urupfu rwa kabiri, kuko bongeye gucibwa ku bintu byerekeranye n’ubukiranutsi.\n\n19 Kubera iyo mpamvu nimwihane, nimwihane, hato kubw’ukumenya ibi bintu kandi ntimubikore mutazigora ubwanyu mugacirwaho iteka, kandi mukagushwa muri uru rupfu rwa kabiri.\n\n20 Ariko dore, uko mbabwira ibyerekeye ikindi kimenyetso, ikimenyetso cy’urupfu rwe, dore, kuri uwo munsi azababazwaho n’urupfu izuba rizijima kandi ryange kubaha urumuri rwaryo; ndetse n’ukwezi n’inyenyeri; kandi nta rumuri ruzaba muri iki gihugu, ndetse uhereye igihe azababarizwa n’urupfu, mu gihe cy’iminsi itatu, kugeza igihe azongera kuzamuka mu bapfuye.\n\n21 Koko, mu gihe azatanga hazabaho inkuba n’imirabyo mu gihe cy’amasaha menshi, kandi isi izajegajega kandi ihinde umushyitsi; kandi ibitare biri kuri iyi si, biri hejuru y’isi no hasi yayo, muzi muri iki gihe ko bikomeye, cyangwa igice kinini cyayo ariwo mubumbe ukomeye, bizashwanyuka;\n\n22 Koko, bizasadukamo kabiri, kandi iteka ryose bizahora biriho imitutu n’imisate, kandi byashwanyutsemo ibimene ku isi uko yakabaye, koko, haba hejuru no hasi.\n\n23 Kandi dore, hazabaho imihengeri ikomeye, kandi hazabaho imisozi myinshi izaryamishwa, nk’ikibaya, kandi hazabaho ahantu henshi ubu hitwa ibibaya hazahinduka imisozi, ifite ubutumburuke bunini.\n\n24 Kandi inzira nyinshi zizacika, kandi imirwa myinshi izahinduka amatongo.\n\n25 Kandi imva nyinshi zizafunguka, nuko zirekure benshi mu bapfuye bazo; kandi abera benshi bazigaragariza benshi.\n\n26 Nuko dore, uko niko umumarayika yambwiye; kuko yambwiye ko hazabaho inkuba n’imirabyo mu gihe cy’amasaha menshi.\n\n27 Kandi yambwiye ko mu gihe inkuba n’umurabyo bizamara, n’umuhengeri, ko ibi bintu bizabaho, kandi ko umwijima uzatwikira isi uko yakabaye mu gihe cy’iminsi itatu.\n\n28 Kandi umumarayika yambwiye ko benshi bazabona ibintu bikomeye kurusha ibi, kubw’impamvu yo kugira ngo bashobore kwemera ko ibi bimenyetso n’ibi bitangaza bizabaho muri iki gihugu cyose, kubw’impamvu yo kugira ngo hatazabaho impamvu y’ukutemera mu bana b’abantu—\n\n29 Kandi ibi kubw’impamvu y’uko uwo ari we wese uzemera azashobore gukizwa, kandi uwo ari we wese utazemera, urubanza rw’intabera ruzabazeho; ndetse nibacirwaho iteka bazabe bizaniye ubwabo ugucirwaho iteka kwabo bwite.\n\n30 None ubu nimwibuke, nimwibuke, bavandimwe banjye, ko uwo ari we wese urimbuka, arimbuka ku bwe; kandi uwo ari we wese ugira ubukozi bw’ibibi, abukora ku bwe; kuko dore, murigenga; mwemerewe kwikorera ku bwanyu; kuko dore, Imana yabahaye ubumenyi kandi yabahaye ubwigenge.\n\n31 Yabahaye ko mushobora kumenya icyiza ku kibi, kandi yabahaye ko mushobora guhitamo ubuzima cyangwa urupfu; kandi mushobora gukora icyiza kandi mukagarurirwa icyiza; cyangwa mukabona icyiza kibagaruriwe; cyangwa mushobora gukora ikibi, maze mukabona ikibi kibagaruriwe.\n\n", "hel 15": "[center][font_size=26]Igice cya 15[/font_size][/center]\n\n[i]Nyagasani yacyashye Abanefi kubera ko Yabakundaga—Abalamani bahindutse ntibajegajega kandi barashikamye mu kwizera—Nyagasani azabera Abalamani umunyempuhwe mu minsi ya nyuma. Ahagana 6 M.K.[/i]\n\n1 None ubu, bavandimwe banjye bakundwa, dore ndabatangariza ko keretse nimwihana naho ubundi amazu yanyu azabasigirwa ari amatongo.\n\n2 Koko, keretse nimwihana, naho ubundi abagore banyu bazagira impamvu ikomeye yo kurira umunsi bazaba bonsa; kuko muzagerageza guhunga kandi nta hantu hazabaho h’ubuhungiro; koko, kandi hagowe abazaba bafite abana, kuko bazaba baremerewe maze bananirwe guhunga; bazaribatirwa hasi kandi basigarire kurimbuka.\n\n3 Koko, hagowe aba bantu bitwa abantu ba Nefi keretse nibazihana, ubwo bazabona ibi bimenyetso byose n’ibitangaza bizaberekwa; kuko dore, babaye ubwoko bwatoranyijwe; koko, abantu ba Nefi yarabakunze, ndetse yarabacyashye; koko, mu minsi y’ubukozi bw’ibibi bwabo yarabacyashye kubera yabakundaga.\n\n4 Ariko dore bavandimwe, Abalamani yangaga kubera ibikorwa byabo babaye babi ududahwema, kandi ibi kubera ubukozi bw’ibibi bwa gakondo z’abasogokuruza babo. Ariko dore, agakiza kabagezeho binyuze mu kubwiriza kw’Abanefi; kandi kubw’iyi mpamvu Nyagasani yongereye iminsi yabo.\n\n5 Kandi ndashaka ko mubona ko igice kinini cyabo kiri mu nzira y’inshingano yabo, kandi bagenda bitonze imbere y’Imana, kandi bazirikana kubahiriza amategeko yayo n’amahame yayo n’imanza zayo hakurikijwe itegeko rya Mose.\n\n6 Koko, ndababwira, ko igice kinini cy’abo barimo gukora ibi, kandi barimo gukora iyo bwabaga n’umuhate kugira ngo bashobore kumenyesha ukuri abasigaye b’abavandimwe babo; kubera iyo mpamvu hariho benshi biyongera ku mibare yabo buri munsi.\n\n7 Kandi dore, muzi ibyanyu, kuko mwabihamije, ko uko benshi muri bo bamenyeshwa iby’ukuri, kandi bakamenya ibya gakondo z’ubugome n’amahano y’abasogokuruza babo, kandi bakayoborwa kwemera ibyanditswe bitagatifu, koko, ubuhanuzi bw’abahanuzi batagatifu, bwanditswe, bubayobora k’ukwizera Nyagasani, no kwihana, uko kwizera n’ukwihana bibazanira impinduka y’umutima.\n\n8 Kubera iyo mpamvu, abenshi bageze kuri ibi, muzi ubwanyu ko mutajegajega kandi mushikame mu kwizera, no mu kintu cyabahesheje ubwigenge.\n\n9 Kandi muzi na none ko bashyinguye intwaro zabo z’intambara, kandi batinya kuzegura ngo hato ku buryo ubwo aribwo bwose batazakora icyaha; koko, mushobora kubona ko batinya gukora icyaha—kuko dore bihanganira ubwabo ko babaribatira hasi kandi bakicwa n’abanzi babo, kandi ntibazegura inkota zabo ngo babarwanye, kandi ibi kubera ukwizera kwabo muri Kristo.\n\n10 None ubu, kubera ugushikama kwabo mu gihe bemera icyo kintu bemera, mu yandi magambo kubera ukutajegajega kwabo nyuma yo kuba barigeze gusobanukirwa, dore, Nyagasani azabaha umugisha kandi yongere iminsi yabo, yirengagize ubukozi bw’ibibi bwabo.\n\n11 Koko, ndetse nibazahenebera mu kutemera Nyagasani azongera iminsi yabo, kugeza ubwo igihe kizazira cyavuzwe n’abasogokuruza bacu, ndetse n’umuhanuzi Zenosi, n’abandi bahanuzi benshi, cyerekeranye no kongera kumenyesha ukuri abavandimwe bacu, Abalamani—\n\n12 Koko, ndababwira, ko mu bihe bya nyuma isezerano rya Nyagasani rizagezwa no ku bavandimwe bacu, Abalamani; kandi hatitaweho imibabaro myinshi bazagira, kandi nubwo bazajarajazwa ku isi, kandi bagahigwa, kandi bagakubitwa kandi bagatatanira mu mahanga, badafite ahantu h’ubuhungiro, Nyagasani azababera umunyempuhwe.\n\n13 Kandi ibi bijyanye n’ubuhanuzi, ko bazongera bazamenyeshwa ubumenyi nyakuri, aribwo bumenyi bw’Umucunguzi wabo, n’umushumba wabo w’ukuri kandi ukomeye, maze babarirwe mu ntama ze.\n\n14 Kubera iyo mpamvu ndababwira, bizaba byiza kuri bo kuruta kuri mwebwe keretse nimwihana.\n\n15 Kuko dore, niba imirimo ikomeye yari yaraberetswe nk’uko yeretswe mwebwe, koko, kuri bo bahenebereye m’ukutizera kubera gakondo z’abasogokuruza babo, mushobora kubona ubwanyu ko batazigera bongera guhenebera mu ukutizera.\n\n16 Kubera iyo mpamvu, ni uko Nyagasani avuga: Sinzabarimbura burundu, ahubwo nzatuma kuri uwo munsi w’ubushishozi bwanjye bazongera kungarukira, niko Nyagasani avuga.\n\n17 Kandi ubu dore, niko Nyagasani avuga, ku byerekeye abantu b’Abanefi: Nibatazihana, kandi ngo bazirikane gukora ugushaka kwanjye, nzabarimbura burundu, niko Nyagasani avuga, kubera ukutemera kwabo nubwo nakoreye imirimo myinshi ikomeye muri bo; kandi nk’uko mu by’ukuri Nyagasani ariho ibi bintu bizaba, niko Nyagasani avuga.\n\n", "hel 16": "[center][font_size=26]Igice cya 16[/font_size][/center]\n\n[i]Abanefi bemeye Samweli babatizwa na Nefi—Samweli ntashobora kwicwa n’imyambi n’amabuye y’Abanefi batihana—Bamwe banangira imitima yabo, kandi abandi babona abamarayika—Abatemera bavuga ko nta mpamvu yo kutemera Kristo n’Ukuza Kwe muri Yerusalemu. Ahagana 6–1 M.K.[/i]\n\n1 Kandi ubwo, habayeho ko hariho benshi bumvise amagambo ya Samweli, Umulamani, yavugiye ku nkike z’umurwa. Kandi uko benshi bemeye ijambo rye baragiye nuko bashaka Nefi; kandi ubwo bari bamaze kuza kandi bamubonye bamwaturiye ibyaha byabo kandi ntibahakana, bifuza ko bashobora kubatirizwa Nyagasani.\n\n2 Ariko abenshi bari bahari batemeye amagambo ya Samweli baramurakariye; kandi bamutereye amabuye ku nkike, ndetse n’imyambi isongoye ubwo yari ahagaze ku nkike; ariko Roho wa Nyagasani yari kumwe nawe, ku buryo batashoboye kumuhamya amabuye yabo cyangwa n’imyambi yabo.\n\n3 Noneho ubwo babonaga ko batashoboye kumuhamya, habayeho benshi kurushaho bemeye amagambo ye, ku buryo bagiye kwa Nefi kubatizwa.\n\n4 Kuko dore, Nefi yarabatizaga, kandi agahanura, kandi akabwiriza, atakambira abantu ngo bihane, abereka ibimenyetso n’ibitangaza, akora ibitangaza mu bantu, kugira ngo bashobore kumenya ko Kristo agomba kuza vuba—\n\n5 Ababwira ibintu bigomba kuzaba vuba, kugira ngo bashobore kumenya no kwibuka mu gihe cy’ukuza kwabo ko babimenyeshejwe kare, kubw’ingamba yo kugira ngo bashobore kwemera; kubera iyo mpamvu abenshi bemeye amagambo ya Samweli baramusanze kugira babatizwe, kuko baje bihana kandi batura ibyaha byabo.\n\n6 Ariko igice kinini cyabo nticyemeye amagambo ya Samweli; kubera iyo mpamvu ubwo babonaga ko batashoboye kumuhamya n’amabuye yabo n’imyambi yabo, batakambiye abatware b’ingabo babo, bavuga bati: Nimufate uyu mugabo maze mumubohe, kuko dore afite umudayimoni; kandi kubera ububasha bw’umudayimoni umurimo ntidushobora kumuhamya n’amabuye yacu n’imyambi yacu; kubera iyo mpamvu nimumufate maze mumubohe, kandi mumujyane kure.\n\n7 Kandi uko bamwegeraga kugira ngo bamufate, dore, yihanantuye ku nkike, maze ahungira hanze y’ibihugu byabo, koko, ndetse mu gihugu cye bwite, nuko atangira kubwiriza no guhanura mu bantu be bwite.\n\n8 Kandi dore, ntiyigeze yumvikana ukundi mu Banefi kandi ibyo byabaye ibibazo by’abantu.\n\n9 Kandi uko niko warangiye umwaka wa mirongo inani na gatandatu w’ingoma y’abacamanza ku bantu ba Nefi.\n\n10 Kandi uko niko warangiye umwaka wa mirongo inani na karindwi w’ingoma y’abacamnaza, igice kinini cy’abantu gihama mu bwibone bwabo n’ubugome, n’igice gitoya kirushaho kugenda cyitonze imbere y’Imana.\n\n11 Kandi ibi byabaye ibibazo nabyo, mu mwaka wa mirongo inani n’umunani w’ingoma y’abacamanza.\n\n12 Kandi habayeho impinduka nkeya cyane mu bibazo by’abantu, uretse ko abantu batangiye kurushaho kwinangira mu bukozi bw’ibibi, kandi bakagenda barushaho gukora ibyari bihabanye n’amategeko y’Imana, mu mwaka wa mirongo inani n’icyenda w’ingoma y’abacamanza.\n\n13 Ariko habayeho mu mwaka wa mirongo cyenda w’ingoma y’abacamanza, habayeho ibimenyetso bikomeye byahawe abantu, n’ibitangaza; n’amagambo y’abahanuzi yatangiye kuzuzwa.\n\n14 Kandi abamarayika bagaragariye abantu, abantu b’abashishozi, kandi babatangariza ubutumwa bwiza bw’umunezero ukomeye; bityo muri uyu mwaka ibyanditswe byatangiye kuzuzwa.\n\n15 Nyamara, abantu batangiye kunangira imitima yabo, bose uretse igice cyabo cyemeraga kurusha abandi, haba Abanefi ndetse n’Abalamani, kandi batangiye kwishingikiriza imbaraga zabo bwite n’ubushishozi bwabo bwite, bavuga bati:\n\n16 Ibintu bimwe bashobora kuba barabifinduye neza, muri byinshi cyane; ariko dore, tuzi ko iyi mirimo yose itangaje kandi ikomeye yavuzeho idashobora kubaho.\n\n17 Kandi batangiye kuganira no kujya impaka muri bo ubwabo, bavuga bati:\n\n18 Biriya ntibyumvikana ko umuntu nk’uwo nka Kristo yazaza; bibaye bityo, kandi akaba Umwana w’Imana, Se w’ijuru n’isi, nk’uko byavuzwe, kuki atatwigaragariza, kimwe n’abazaba bari i Yerusalemu?\n\n19 Koko, kuki atakwigaragaza muri iki gihugu kimwe no gihugu cya Yerusalemu?\n\n20 Ariko dore, tuzi ko iyi ari gakondo y’ubugome, abasogokuruza bacu bahererekanyije kugera kuri twe, kugira ngo idutere ko twakwemera ikintu kimwe gitangaje kandi gikomeye kizabaho, ariko atari muri twe, ahubwo mu gihugu kiri kure, igihugu tutazi, kubera iyo mpamvu bagashobora kuduhamisha mu bujiji, kuko ntidushobora guhamya n’amaso yacu bwite ko ari iby’ukuri.\n\n21 Kandi, kubw’amayeri y’uburiganya kandi y’amayobera y’umubi, bazakora iyobera rikomeye tutashobora gusobanukirwa, rizaduhamisha hasi kugira ngo tube abagaragu b’amagambo yabo, ndetse abagaragu babo, kuko twishyigikiriza kuri bo ngo batwigishe ijambo; kandi bityo bazaduhamishe mu bujiji nitubiyegurira, iminsi yose y’ubuzima bwacu.\n\n22 N’ibintu bindi byinshi abantu batekereje mu mitima yabo, byari iby’ubupfapfa n’impfabusa; kandi bari bahungabanye, kuko Satani yabakongejemo kugira ubukozi bw’ibibi ubudahwema; koko, yagiye hirya no hino akwirakiza ibihuha n’amakimbirane mu gihugu cyose, kugira ngo ashobore kunangira imitima y’abantu ku kiri icyiza no ku kizaza.\n\n23 Kandi birengagije ibimenyetso n’ibitangaza byari byakorewe mu bantu ba Nyagasani, n’ibitangaza byinshi bakoze, Satani yafatiriye imitima y’abantu b’igihugu cyose.\n\n24 Kandi ni uko warangiye umwaka wa mirongo iicyenda w’ingoma y’abacamanza ku bantu ba Nefi.\n\n25 Kandi ni uko cyarangiye igitabo cya Helamani, bijyanye n’inyandiko ya Helamani n’abahungu be.\n\n", "3-ne 1": "[center][font_size=26]Nefi wa Gatatu[/font_size][/center]\n\n[center][font_size=26]Igitabo cya Nefi mwene Nefi, Wari Umuhungu wa Helamani[/font_size][/center]\n\nKandi Helamani yari mwene Helamani, wari mwene Aluma, wari umuhungu wa Aluma, wari mwene Aluma, wakomokaga kuri Nefi wari mwene Lehi, waturutse muri Yerusalemu mu mwaka wa mbere w’ingoma ya Zedekiya, umwami wa Yuda.\n\n[center][font_size=26]Igice cya 1[/font_size][/center]\n\n[i]Nefi, mwene Helamani ava mu gihugu, kandi umuhungu we Nefi akomeza inyandiko—Ibimenyetso bikarishye n’ibitangaza birasagirana, umugambi w’abagome wo kwica abakiranutsi—Ijoro ry’ivuka rya Kristo riragera—ikimenyetso kiratangwa, nuko inyenyeri nshya irarasa—Ibinyoma n’ibihendesho biriyongera, kandi abasahuzi ba Gadiyantoni batikiza benshi. Ahagana 1–4 N.K.[/i]\n\n1 Ubwo habayeho ko umwaka wa mirongo icyenda na rimwe wari umaze guhita kandi yari imyaka magana atandatu uhereye igihe Lehi yaviriye i Yerusalemu; kandi hari mu mwaka Lakoniyasi wari umucamanza mukuru n’umutegetsi mu gihugu.\n\n2 Kandi Nefi, mwene Helamani, yari yaravuye mu gihugu cya Zarahemula, ahaye inshingano umuhungu we Nefi, wari umuhungu we mukuru, yerekeranye n’ibisate by’umuringa, n’inyandiko zose zari zarabitswe, n’ibyo bintu byose byari byarakomeje kwezwa uhereye igihe Lehi yavaga i Yerusalemu.\n\n3 Ubwo yavuye mu gihugu, kandi aho yagiye, nta muntu uhazi; kandi umuhungu we Nefi yakomeje inyandiko mu kigwi cye, koko, inyandiko y’abantu be.\n\n4 Kandi habayeho ko mu ntangiriro ry’umwaka wa mirongo cyenda na kabiri, dore, ubuhanuzi bw’abahanuzi bwatangiye gusohora byuzuye kurushaho; kuko hatangiye kuba ibimenyetso birushaho gukomera n’ibitangaza birushaho gukomera byakozwe mu bantu.\n\n5 Ariko habayeho bamwe batangiye kuvuga ko igihe cyarangiye ngo amagambo yuzuzwe, ayavuzwe na Samweli, w’Umulamani.\n\n6 Kandi batangiye kunezerwa ku bavandimwe babo, bavuga bati: Dore igihe cyarangiye, kandi amagambo ya Samweli ntiyasohoye; kubera iyo mpamvu, umunezero wanyu n’ukwizera kwanyu birebana n’iki kintu byabaye impfabusa.\n\n7 Kandi habayeho ko bateye imidugararo mu gihugu hose; nuko abantu bemeye batangira kugira ishavu ryinshi, ko hato kubw’uburyo ubwo aribwo bwose ibyo bintu byari byaravuzwe byashobora kutabaho.\n\n8 Ariko dore, bategereje bashikamye uwo munsi n’iryo joro kandi uwo munsi uzaba nk’umunsi umwe nk’aho nta joro ryabayeho, kugira ngo bashobore kumenya ko ukwizera kwabo kutabaye impfabusa.\n\n9 Ubwo habayeho ko hariho umunsi wateguwe n’abatemera, kugira ngo abo bose bemeye izo gakondo bazicwe keretse ikimenyetso nikizabaho, icyari cyaravuzwe na Samweli w’umuhanuzi.\n\n10 Ubwo habayeho ko igihe Nefi, mwene Nefi, yabonye ubugome bw’abantu be, umutima we wagize ishavu bikabije.\n\n11 Kandi habayeho ko yasohotse nuko apfukama ku butaka, maze atakambira Imana n’imbaraga zose kubw’abantu be, koko, abari hafi yo kurimburwa kubera ukwizera kwabo gakondo y’abasogokuruza babo.\n\n12 Kandi habayeho ko yatakambiye Nyagasani n’imbaraga zose uwo munsi wose; kandi dore, ijwi rya Nyagasani ryamujeho, rivuga riti:\n\n13 Unamuka kandi wishime; kuko dore, igihe kiri hafi, kandi muri iri joro ikimenyetso kiratangwa, nuko ejo nzaze mu isi, kwereka isi ko nzuzuza byose ibyo natumye bivugwa n’akanwa k’abahanuzi batagatifu.\n\n14 Dore, naje ku bwanjye, kuzuza ibintu byose namenyesheje abana b’abantu uhereye ku ntangiriro y’isi, no gukora ugushaka, haba kwa Data no kwa Mwana—kwa Data kubera njyewe, nokwa Mwana kubera umubiri wanjye. Kandi dore, igihe kiri hafi, kandi iri joro ikimenyetso kiratangwa.\n\n15 Kandi habayeho ko amagambo yaje kuri Nefi yuzujwe, bijyanye nk’uko yari yaravuzwe; kuko dore, ku irenga ry’izuba harabaho umwijima; nuko abantu batangira kumirwa kubera ko nta mwijima wabayeho igihe ijoro ryagwaga.\n\n16 Kandi habayeho benshi, bemeye amagambo y’abahanuzi, baguye ku butaka nuko bahinduka nk’aho bari bapfuye, kuko bamenye ko umugambi ukomeye w’ukurimbuka bari barateguriye abemeye amagambo y’abahanuzi wari waburijwemo; kuko ikimenyetso cyari cyaratanzwe cyari cyamaze kugera hafi.\n\n17 Kandi batangiye kumenya ko Umwana w’Imana agomba kugaragara vuba; koko, muri make, abantu bose ku isi uko yakabaye uhereye iburengerazuba kugeza iburasirazuba, haba mu gihugu cy’amajyaruguru ndetse no mu gihugu cy’amajyepfo, barumiwe bihebuje ku buryo baguye ku butaka.\n\n18 Kuko bamenye ko abahanuzi bari bahamije iby’ibi bintu mu gihe cy’imyaka myinshi, kandi ko ikimenyetso cyari cyaratanzwe cyari cyamaze kugera hafi; nuko batangira gutinya kubera ubukozi bw’ibibi bw’abo n’ukutizera kwabo.\n\n19 Kandi habayeho ko nta mwijima wabayeho muri iryo joro ryose, ahubwo hariho urumuri nk’aho byari kuba ari ku manwa y’ihangu. Kandi habayeho ko izuba ryongeye kurasa mu gitondo, bijyanye n’uburyo bwaryo bukwiye; nuko bamenya ko wari umunsi Nyagasani agomba kuvukiraho, kubera ikimenyetso cyari cyaratanzwe.\n\n20 Kandi habayeho, koko, ibintu byose, buri cyose, bijyanye n’amagambo y’abahanuzi.\n\n21 Kandi habayeho ko na none ko inyenyeri nshya yagaragaye, bijyanye n’ijambo.\n\n22 Kandi habayeho ko uhereye iki gihe na nyuma y’aho hatangiye kubaho ibinyoma byoherezwaga mu bantu, na Satani, kunangira imitima yabo, ku bw’impamvu yo kugira ngo bashobore kutemera ibyo bimenyetso n’ibitangaza bari barabonye; ariko nubwo ibi binyoma n’ibihendesho igice kinini cy’abantu cyaremeye, kandi gihindukirira Nyagasani.\n\n23 Kandi habayeho ko Nefi yagiye mu bantu, ndetse n’abandi benshi, babatiza kugira ngo bihane, muri byo habayemo ukubabarirwa ibyaha. Kandi bityo abantu bongeye gutangira kugira amahoro mu gihugu.\n\n24 Kandi nta makimbirane yabayeho; uretse ko habayeho bakeya batangiye kwigisha, bagerageza kugaragaza kubw’ibyanditswe ko bitakiri ngombwa kuzirikana itegeko rya Mose. Ubu muri iki kintu bakoze ikosa, kubera ko batasobanukirwaga ibyanditswe.\n\n25 Ariko habayeho ko nyuma y’aho bahindutse, kandi bumva neza ikosa bakoze, kuko bari bagaragarijwe ko itegeko ryari ritaruzuzwa, kandi ko rigomba kuzuzwa muri buri, kandi ko ari ngombwa kuzuzwa muri buri cyose; koko, ako kantu cyangwa inyito ntibishobora gushira kugeza ubwo byose bizuzuzwa; kubera iyo mpamvu muri uyu mwaka nyine bamenyeshejwe iby’amakosa yabo.\n\n26 Kandi uko niko umwaka wa mirongo icyenda na kabiri wahise, uzana inkuru nziza mu bantu kubera ibimenyetso byari byabayeho, bijyanye n’amagamo y’ubuhanuzi bw’abahanuzi batagatifu bose.\n\n27 Kandi habayeho ko umwaka wa mirongo icyenda na gatatu nawo wahise mu mahoro, uretse ibyerekeranye n’abasahuzi ba Gadiyantoni, babaga mu misozi, banduje igihugu; kuko ibihome byabo byari bikomeye cyane kandi ahantu habo h’ibanga ku buryo abantu batashobora kubatsinda; kubera iyo mpamvu bakoze ubuhotozi bwinshi, kandi batikije cyane abantu.\n\n28 Kandi habayeho ko mu mwaka wa mirongo cyenda na kane batangiye kwiyongera mu rugero ruhambaye, kubera ko hariyo abiyomoye benshi b’Abanefi babahungiyeho, bikaba byarateye ishavu ryinshi abo Banefi bari barasigaye mu gihugu.\n\n29 Kandi hariho na none impamvu y’ishavu ryinshi mu Balamani; kuko dore, bari bafite abana benshi bakuze kandi bakomeye mu myaka, ku buryo ngo bibeshagaho nuko babeshywa na bamwe bari Abazoramu, n’ibinyoma byabo n’amagambo aryohereye, kugira ngo bifatanye n’abasahuzi ba Gadiyantoni.\n\n30 Kandi bityo na none Abalamani barababaye nabo, kandi batangiye gucogora ku byerekeye ukwizera kwabo n’ubukiranutsi, kubera ubugome bw’urungano rubyiruka.\n\n", "3-ne 2": "[center][font_size=26]Igice cya 2[/font_size][/center]\n\n[i]Ubugome n’amahano byiyongera mu bantu—Abanefi n’Abalamani bifatanya kugira ngo birwaneho ku basahuzi ba Gadiyantoni—Abalamani bahindukiye bagira uruhu rukeye kandi bitwa Abanefi. Ahagana 5–16 N.K.[/i]\n\n1 Kandi habayeho ko bityo umwaka wa mirongo cyenda na gatanu nawo wahise, nuko abantu batangira kwibagirwa ibyo bimenyetso n’ibitangaza bari barumvise, maze batangira gahoro gahoro kutumirwa ku kimenyetso cyangwa igitangaza cy’ijuru, ku buryo batangiye kugira imitima inangiye, kandi bahuma mu mitekerereze yabo, kandi batangiye kutemera ibyo bari barumvise byose kandi babonye—\n\n2 Batekereza ikintu kimwe cy’impfabusa mu mitima yabo, ko byakozwe n’abantu n’ububasha bwa sekibi, kugira ngo ayobye kandi yongere ahende imitima y’abantu, ku buryo inyigisho ya Kristo yari ikintu cy’ubupfafa n’impfabusa.\n\n3 Kandi habayeho ko abantu batangiye gukomera mu bugome n’amahano; kandi ntibemeye ko hazongera gutangwa ukundi ibimenyetso ibyo aribyo byose n’ibitangaza; kandi Satani yaciye hirya no hino, ayobya imitima y’abantu, abagerageza kandi abatera kuzakora ubugome bukomeye mu gihugu.\n\n4 Kandi uko niko umwaka wa mirongo cyenda na gatandatu wahise; ndetse n’umwaka wa mirongo cyenda na karindwi; ndetse n’umwaka wa mirongo cyenda n’umunani, ndetse n’umwaka wa mirongo cyenda n’icyenda,\n\n5 Ndetse imyaka ijana yarahise uhereye mu minsi ya Mosaya, wari umwami ku bantu b’Abanefi.\n\n6 Kandi imyaka magana atandatu n’icyenda yari yarahise kuva Lehi avuye i Yerusalemu.\n\n7 Kandi imyaka icyenda yari yarahise uhereye igihe ubwo ikimenyetso cyatangwaga, cyari cyavuzwe n’abahanuzi, ko Kristo agomba kuza mu isi.\n\n8 Ubwo Abanefi batangiye kubara igihe cyabo uhereye iki gihe ubwo ikimenyetso cyatangwaga, cyangwa uhereye k’ukuza kwa Kristo; kubera iyo mpamvu, imyaka icyenda yari yarahise.\n\n9 Kandi Nefi, wari se wa Nefi, wari warahawe inshingano y’inyandiko, ntiyagarutse mu gihugu cya Zarahemula, kandi nta hantu yashoboye kuboneka mu gihugu cyose.\n\n10 Kandi habayeho ko abantu bakomeje guhama mu bugome, batitaye ku nyigisho nyinshi n’ubuhanuzi bwoherejwe muri bo; kandi ni uko umwaka wa cumi nawo wahise; kandi umwaka wa cumi na rimwe nawo wahise bari mu bukozi bw’ibibi.\n\n11 Kandi habayeho mu mwaka wa cumi na gatatu hatangiye kubaho intambara n’amakimbirane hose mu gihugu cyose; kuko abasahuzi ba Gadiyantoni bari barabaye benshi cyane, kandi bishe benshi cyane mu bantu, kandi bagize amatongo imirwa myinshi, kandi bakwirakwije urupfu rwinshi cyane n’itsembwa hose mu gihugu, ku buryo byabaye ngombwa ko abantu bose, haba Abanefi n’Abalamani, begura intwaro kuri bo.\n\n12 Kubera iyo mpamvu, Abalamani bose bari barahindukiriye Nyagasani bifatanyije n’abavandimwe babo, Abanefi, kandi bahatiwe, kubw’umutekano w’ubuzima bwabo n’abagore babo n’abana babo, kwegura intwaro kuri abo basahuzi ba Gadiyantoni, koko, ndetse kugira ngo babungabunge uburenganzira bwabo, n’ubwizimbe bw’itorero ryabo n’ugusenga kwabo, n’ubwisanzure bwabo n’umudendezo wabo.\n\n13 Kandi habayeho ko mbere y’uyu mwaka wa cumi na gatatu wari warahise Abanefi bakangishijwe ukurimbuka kwa burundu kubera iyi ntambara, yari yaraciye ibintu bikabije.\n\n14 Kandi habayeho ko abo Balamani bari barifatanyije n’Abanefi babaruriwe mu Banefi.\n\n15 Kandi umuvumo wabo wabakuweho, n’uruhu rwabo ruracya bahinduka nk’Abanefi;\n\n16 Kandi abasore babo n’abakobwa babo bahindutse beza bihebuje, kandi babaruriwe mu Banefi, nuko bitwa Abanefi. Kandi ni uko warangiye umwaka wa cumi na gatatu.\n\n17 Kandi habayeho mu ntangiriro y’umwaka wa cumi na kane, intambara hagati y’abasahuzi n’abantu ba Nefi yarakomeje kandi ica ibintu; icyakora, abantu ba Nefi barushije ingufu abasahuzi, ku buryo babirukanye mu bihugu byabo babashushubikanyiriza mu misozi n’ahantu habo h’ibanga.\n\n18 Kandi uko niko warangiye umwaka wa cumi na kane. Kandi mu mwaka wa cumi na gatanu bateye abantu ba Nefi; kandi kubera ubugome bw’abantu ba Nefi, n’amakimbirane menshi n’amacakubiri, abasahuzi ba Gadiyantoni babonye intinzi nyinshi kuri bo.\n\n19 Kandi uko niko umwaka wa cumi na gatatu warangiye, kandi ni uko abantu bari mu mibabaro myinshi; kandi inkota y’ukurimbuka yanaganaga hejuru yabo, ku buryo bari hafi yo gukubitwa hasi nayo, kandi ibi kubera ubukozi bw’ibibi bwabo.\n\n", "3-ne 3": "[center][font_size=26]Igice cya 3[/font_size][/center]\n\n[i]Gidiyani, umuyobozi wa Gadiyantoni, asaba ko Lakoniyasi n’Abanefi kwitanga n’ibihugu byabo—Lakoniyasi atoranya Gijidoni nk’umutware mukuru w’ingabo—Abanefi bateranira muri Zarahemula no muri Aharumbutse kugirango birwaneho ubwabo. Ahagana 16–18 N.K.[/i]\n\n1 Kandi ubwo habayeho ko mu mwaka wa cumi na gatandatu uhereye ku’kuza kwa Kristo, Lakoniyasi, umutegetsi w’igihugu, yakiriye urwandiko ruvuye ku muyobozi n’umutegetsi w’aka gatsiko k’abasahuzi; kandi aya yari amagambo yari yanditse, avuga ati:\n\n2 Lakoniyasi, nyiricyubahiro kandi mutegetsi w’igihugu, dore, nkwandikiye uru rwandiko, kandi nguhaye icyubahiro gikomeye bihebuje kubera ukutajegajega kwawe, ndetse n’ukutajegajega kw’abantu bawe, mu kubungabunga icyo mutekereza ko ari uburenganzira bwanyu n’umudendezo; koko, muhagaze neza, nk’aho mushyigikiwe n’ukuboko kw’imana, mu kurwanirira umudendezo wanyu, n’umutungo wanyu, n’igihugu cyanyu, cyangwa icyo mwita mutyo.\n\n3 Kandi mbona bibabaje, nyiricyubahiro Lakoniyasi, ko mwaba abapfapfa cyane n’abirasi bo gutekereza ko mushobora guhangana n’ingabo z’intarumikwa ziri ku itegeko ryanjye, ubu muri iki gihe ziteguye n’intwaro zazo, kandi zitegereje n’igihunga gikomeye ijambo—Mumanukire ku Banefi maze mubarimbure.\n\n4 Kandi njyewe, kubera ko nzi iby’ubutwari bwabo budatsindwa, kandi kubera ko nabageragereje ku rugamba, kandi nkaba nzi iby’urwango rudashira rwabo kuri mwebwe kubera amafuti menshi mwabakoreye, kubera iyo mpamvu nibabamanukiraho bazabagenderera n’ukurimbuka kwa burundu.\n\n5 Kubera iyo mpamvu nkwandikiye uru rwandiko, kandi ndufungishije akaboko kanjye, kuko mfitiye igishyika imibereho myiza yanyu, kubera ukutajegajega kwanyu mu byo mwemera ko ari iby’ukuri, na roho yanyu y’ubutwari ku rugamba.\n\n6 Kubera iyo mpamvu nkwandikiye, nifuza ko mwakwiyegurira aba bantu banjye, imirwa yanyu, ibihugu byanyu, n’imitungo yanyu, kuruta ko babagenderera n’inkota maze uko kurimbuka kukazabageraho.\n\n7 Cyangwa mu yandi magambo, nimutwiyegurire, kandi mwifatanye natwe maze mumenye imirimo yacu y’ibanga, kandi muhinduke abavandimwe bacu kugira ngo mushobore kuba nkatwe—atari abacakara, ahubwo abavandimwe bacu kandi abafatanyabikorwa mu byo dutunze byose.\n\n8 Kandi dore, ndakurahiye, nimuzakora ibi, hamwe n’indahiro, ntimuzarimburwa; ariko ibi nimutazakora, ndakurahiye n’indahiro, ko mu kwezi gutaha nzategeka ko ingabo zanjye zizabamanukiraho, kandi ntibazifata kandi ntizizabasiga, ahubwo zizabica, kandi zizareka inkota ibagwe hejuru ndetse kugeza igihe muzazimirira.\n\n9 Kandi dore, ndi Gidiyani; kandi ndi umutegetsi w’uyu muryango w’ibanga wa Gadiyantoni; umuryango n’imirimo yawo nziho kuba byiza; kandi bikaba ari ibya kera kandi byarahererekanyijwe kugeza kuri twebwe.\n\n10 Kandi nanditse uru rwandiko, Lakoniyasi, kandi niringiye ko muzarekura ibihugu byanyu n’imitungo yanyu, hatabayeho umuvu w’amaraso, kugira ngo aba bantu bashobore gusubirana uburenganzira bwabo n’ubuyobozi, bari barambuwe kubera ubugome bwanyu mu kubavanaho uburenganzira bwabo bw’ubuyobozi, kandi keretse nimukora ibi, naho ubundi nzahora amafuti yabo. Ni njyewe Gidiyani.\n\n11 Kandi ubwo habayeho igihe Lakoniyasi yakiraga uru rwandiko yarumiwe bikabije, kubera ubukana bwa Gidiyani asaba kwegurirwa igihugu cy’Abanefi, ndetse n’ubwo gukanga abantu no guhora amafuti y’abari batarakoze amakosa, uretse ko bari barikoreye ubwabo amafuti biyomora kuri abo bagome n’abasahuzi b’amahano.\n\n12 Ubu dore, uyu Lakoniyasi, umutegetsi mukuru, yari umuntu w’intabera, kandi ntiyashoboraga guterwa ubwoba n’ibisabwa kandi ibikangisho by’umusahuzi; kubera iyo mpamvu ntiyitaye ku rwandiko rwa Gidiyani, umutegetsi mukuru w’abasahuzi, ariko yatumye abantu batakambira Nyagasani kugira ngo babone imbaraga zo kwitegura igihe abasahuzi bazabamanukiraho.\n\n13 Koko, yohereje itangazo mu bantu bose, kugira ngo bazakoranyirize hamwe abagore babo, n’abana babo, n’ibintu byabo byose batunze, uretse igihugu cyabo, ahantu hamwe.\n\n14 Kandi yatumye ibihome byubakwa hirya no hino yabo, kandi imbaraga zabyo zikagomba gukomera bihebuje. Kandi yatumye ingabo, haba iz’Abanefi n’iz’Abalamani, cyangwa iz’ababaruriwe bose mu Banefi, zishyirwa nk’abarinzi hirya no hino kugira ngo babarebe, kandi babarinde abasahuzi ijoro n’umunsi.\n\n15 Koko, yarababwiye ati: Nk’uko Nyagasani ariho, keretse nimwihana ubukozi bw’ibibi bwose bwanyu, kandi mugatakambira Nyagasani, naho ubundi nta kundi muzagobotorwa mu maboko y’abasahuzi ba Gadiyantoni.\n\n16 Kandi amagambo n’ubuhanuzi bwa Lakoniyasi byari bikomeye cyane kandi bitangaje ku buryo byatumye ubwoba buza mu bantu bose; nuko baritanga n’imbaraga zabo zose kugira ngo bakore bijyanye n’amagambo ya Lakoniyasi.\n\n17 Kandi habayeho ko Lakoniyasi yashyizeho abatware bakuru mu ngabo zose z’Abanefi, bo kubategeka mu gihe abasahuzi bazabamanukiraho baturutse mu gasi.\n\n18 Ubwo usumba abandi mu batware bakuru n’umutegetsi ukomeye w’ingabo zose z’Abanefi yari yashyizweho, kandi izina rye ryari Gijidoni.\n\n19 Ubwo wari umuco mu Banefi bose wo gutoranya abatware babo bakuru, (keretse mu bihe byabo b’ubugome) umuntu wabaga afite roho y’ihishurirwa ndetse n’ubuhanuzi; kubera iyo mpamvu, uyu Gijidoni yari umuhanuzi ukomeye muri bo, nk’uko na none yari umucamanza mukuru.\n\n20 Ubwo abantu babwiye Gijidoni bati: Senga Nyagasani, maze ureke tujye hejuru mu misozi no mu gasi, kugira ngo tugwe hejuru y’abasahuzi maze tubarimburire mu bihugu byabo bwite.\n\n21 Ariko Gijidoni yarababwiye ati: Nyagasani yambujije; kuko nituzamuka tukabatera Nyagasani arabatugabiza mu maboko yabo; kubera iyo mpamvu tuzitegurire rwagati mu bihugu byacu, nuko tuzakoranyirize ingabo zose hamwe, kandi ntituzabatera, ariko tuzabategereza kugeza baduteye; kubera iyo mpamvu nk’uko Nyagasani ariho, nidukora ibi azabatugabiza mu maboko yacu.\n\n22 Kandi habayeho mu mwaka wa cumi na karindwi, mu mpera ya nyuma y’umwaka, itangazo rya Lakoniyasi ryari ryamaze kugera hose mu gihugu cyose, kandi bari barafashe amafarashi yabo, n’amagare y’intambara, n’amatungo yabo, n’amashyo yabo yose, n’imikumbi yabo, n’impeke zabo, n’ibyo batunze byabo byose, nuko bagenda ari ibihumbi n’amacumi y’ibihumbi, kugeza ubwo bose bari bamaze kugera ahantu hari haratonyijwe kugira ngo bazahikoranyirize hamwe, ngo birwaneho ku banzi babo.\n\n23 Kandi igihugu cyari cyaratoranyijwe cyari igihugu cya Zarahemula, n’igihugu cyari hagati y’igihugu cya Zarahemula n’igihugu cyitwa Aharumbutse, koko, kugeza ku murongo wari hagati y’igihugu cyitwa Aharumbutse n’igihugu cyitwa Rwamatongo.\n\n24 Kandi hari abantu ibihumbi byinshi bitwaga Abanefi, bikoranyirije hamwe muri iki gihugu. Ubwo Lakoniyasi yategetse ko bagomba kwikoranyiriza hamwe mu majyepfo y’igihugu, kubera umuvumo ukomeye wari ku majyaruguru y’igihugu.\n\n25 Kandi bakomeje ibihome birinda abanzi babo; kandi batuye mu gihugu kimwe, no mu mutwe umwe, kandi batinye amagambo yari yaravuzwe na Lakoniyasi, ku buryo bihannye ibyaha byabo byose; kandi bazamuye amasengesho yabo kuri Nyagasani Imana yabo, kugira ngo azabagobotore mu gihe abanzi babo bazabamanukiraho kubarwanya.\n\n26 Kandi bari bafite ishavu bikabije kubera abanzi babo. Kandi Gijidoni yategetse ko bagomba gukora intwaro z’intambara z’ubwoko bwose, kandi bagomba gukomera n’ibyuma byo kwikingira, hamwe n’ingabo nini, hamwe n’ingabo ntoya, mu buryo bw’ibwiriza rye.\n\n", "3-ne 4": "[center][font_size=26]Igice cya 4[/font_size][/center]\n\n[i]Ingabo z’Abanefi batsinda abasahuzi ba Gadiyantoni—Gidiyani yicwa, kandi umusimbura we, Zemunariha, akamanikwa—Abanefi basingiza Nyagasani kubw’intsinzi zabo. Ahagana 19–22 N.K.[/i]\n\n1 Kandi habayeho ko mu mpera ya nyuma y’umwaka wa cumi n’umunani izo ngabo z’abasahuzi zari zariteguriye kurwana, kandi batangiye kumanuka no guturumbuka mu dusozi, no mu misozi, no mu gasi, no mu bihome byabo, n’ahantu habo h’ibanga, kandi baratangiye kwigarurira ibihugu, byose byari mu gihugu cy’amajyepfo kandi byari mu gihugu cy’amajyaruguru, kandi batangira kwigarurira ibihugu byose byari byarasizwe n’Abanefi, n’imirwa yari yarasizwe ari amatongo.\n\n2 Ariko dore, nta bikoko by’agasozi cyangwa n’utunyamaswa muri ibyo bihugu byari byarasizwe n’Abanefi, kandi abasahuzi nta tunyamaswa twari duhari keretse mu gasi.\n\n3 Kandi abasahuzi ntibashoboraga kubaho keretse mu gasi, kubera kubura ibiryo; kuko Abanefi bari baravuye mu bihugu byabo by’amatongo, kandi bari barakoranyije amashyo n’imikumbi yabo n’ibyabo batunze byose, kandi bari mu mutwe umwe.\n\n4 Kubera iyo mpamvu, nta mahirwe ku bambuzi yo gusahura no kubona ibiryo, uretse kuzamukira kurwana ku mugaragaro n’Abanefi; kandi kubera ko Abanefi bari mu mutwe umwe, kandi bafite umubare munini cyane, kandi baribikiye ibibatunga, n’amafarashi, n’amatungo, n’amashyo ya buri bwoko, kugira ngo bashobore kubaho mu gihe cy’imyaka irindwi, igihe biringiye kurimbura abambuzi mu gihugu; kandi uko niko umwaka wa cumi n’umunani warangiye.\n\n5 Kandi habayeho ko mu mwaka cumi n’icyenda Gidiyani yabonye ko byari ngombwa ko yazamukira kurwanya Abanefi, kuko nta nzira yariho bari gushoboramo kubaho uretse gusahura no kwambura no guhotora.\n\n6 Kandi ntibatinyutse kwikwirakwiza mu gihugu kugira ngo bashobore guhinga impeke, ngo hato Abanefi batabazamukiraho maze bakabica; kubera iyo mpamvu Gidiyani yahaye itegeko ingabo ze kugira ngo uyu mwaka bazashobore kuzamukira kurwanya Abanefi.\n\n7 Kandi habayeho ko bazamukiye kurwana; kandi hari mu kwezi kwa gatandatu; kandi dore, wari ukomeye kandi uteye ubwoba umunsi bazamukiyeho kurwana; kandi bari bambaye mu buryo bw’abambuzi; kandi bari bafite uruhu rw’intama bitamirije ibyaziha byabo, kandi bari bisize amaraso, kandi imitwe yabo yari yogoshe, kandi bari bafite ibisahani byo ku mutwe kuri bo; kandi kwari gukomeye kandi guteye ubwoba ukugaragara kw’ingabo za Gidiyani, kubera ibyuma byabo byo kwikingira, no kubera ukwisiga amaraso kwabo.\n\n8 Kandi habayeho ko ingabo z’Abanefi, ubwo babonaga uko ingabo za Gidiyani zasaga, bose baguye ku butaka, nuko bazamura imiborogo yabo kuri Nyagasani Imana yabo, kugira ngo abarengere kandi abagobotore mu maboko y’abanzi babo.\n\n9 Kandi habayeho ko ubwo ingabo za Gidiyani zabonaga ibi zatangiye gusakuza n’ijwi riranguruye, kubera umunezero wabo, kuko bari baratekereje ko Abanefi bari baragushijwe n’ubwoba kubera ubwoba bukomeye bw’ingabo zabo.\n\n10 Ariko muri iki kintu bagize isoni, kuko Abanefi batabatinye; ahubwo batinye Imana yabo kandi barayinginze ngo ibarinde; kubera iyo mpamvu, ubwo ingabo za Gidiyani zabihutiragaho bari biteguriye guhura nabo; koko, mu mbaraga za Nyagasani barabakiriye.\n\n11 Kandi urugamba rwatangiye mu kwezi kwa gatandatu; kandi rwari rukomeye kandi ruteye ubwoba urugamba rwabo, koko, bwari bukomeye kandi buteye ubwoba ubuhotozi bwabo, ku buryo hatigeze hamenyekana ubuhotozi bukomeye butyo mu bantu bose ba Lehi kuva yava i Yerusalemu.\n\n12 Kandi nubwo ibikangisho n’indahiro Gidiyani yari yarakoze, dore, Abanefi barabakubise, ku buryo basubiye inyumba imbere yabo.\n\n13 Kandi habayeho ko Gijidoni yategetse ko ingabo ze zabakurikira kugeza ku mbibi z’agasi, kandi ko batazasiga uwo ari we wese uzagwa mu maboko yabo mu nzira; kandi bityo barabakurikiye kandi barabica, kugeza ku mbibi z’agasi, ndetse kugeza igihe bazuzuriza itegeko rya Gijidoni.\n\n14 Kandi habayeho ko Gidiyani, wari warahagurutse maze akarwana ashize amanga, yakurikiwe ubwo yahungaga; kandi kubera ko yari ananiwe kubera imirwano myinshi yarashyikiriwe maze aricwa. Kandi iyo niyo yabaye impera y’umwambuzi Gidiyani.\n\n15 Kandi habayeho ko ingabo z’Abanefi zongeye kugaruka ahantu h’umutekano. Kandi habayeho ko umwaka wa cumi n’icyenda wahise, kandi abambuzi ntibongeye kuza kurwana; nta nubwo bongeye kuza mu mwaka wa makumyabiri.\n\n16 Kandi mu mwaka wa makumyabiri na makumyabiri n’umwe ntibaje kurwana, ariko baturutse impande zose bagota abantu ba Nefi; kuko batekerezaga ko bazaca abantu ba Nefi mu bihugu byabo, kandi babakubakuba kuri buri ruhande, maze bakabambura uburyo bwabo bwose bwo gusohoka, kugira ngo bibatere kwitanga nk’uko babyifuzaga.\n\n17 Ubwo bari baritoranyirije undi muyobozi, izina rye rikaba ryari Zemunariha; kubera iyo mpamvu yari Zemunariha watumye iri gotwa ribaho.\n\n18 Ariko dore, ibi byari inyungu ku Banefi; kuko bitari gushobokera abambuzi kugota igihe kirekire bihagije kugira ngo bigire ingaruka ku Banefi, kubera ibibatunga byinshi bari barashyize mu bubiko.\n\n19 Kandi kubera ukubera kw’ibibatunga mu bambuzi; kuko dore, nta kintu bari bafite uretse inyama nk’ibiryo byabo, inyama bakuraga mu gasi.\n\n20 Kandi habayeho ko utunyamaswa tw’agasozi twabaye imbonekarimwe mu gasi ku buryo abambuzi bari hafi yo gutsembwa n’inzara.\n\n21 Kandi Abanefi bagenze ubutitsa umunsi n’ijoro, nuko bagwa ku ngabo zabo, maze babica ari ibihumbi n’ibihumbagiza.\n\n22 Kandi bityo byahindutse icyifuzo cy’abantu ba Zemunariha kureka umugambi wabo, kubera ukurimbuka gukomeye kwabagezeho ijoro n’amanywa.\n\n23 Kandi habayeho ko Zemunariha yahaye itegeko abantu be ko bagomba kwivana mu birindiro, maze bakajya mu bice bya kure by’amajyaruguru y’igihugu.\n\n24 Kandi ubwo, Gijidoni kubera ko yari azi iby’umugambi wabo, kandi kubera ko yari azi iby’intege nkeya zabo kubera ukubura kw’ibiryo, n’ubuhotozi bukomeye bwari bwarababayemo, kubw’ iyo mpamvu yohereza ingabo ze mu ijoro, nuko babicira inzira yo gusubira inyuma, maze ashyira ingabo ze mu nzira yabo yo gusubira inyuma.\n\n25 Kandi ibi babikoze mu ijoro, nuko batangira urugendo rwabo kure y’abambuzi, kugira ngo ku munsi ukurikiraho, ubwo abambuzi bazaba batangiye urugendo rwabo, bahure n’ingabo z’Abanefi haba imbere yabo n’inyuma yabo.\n\n26 Nuko abambuzi bari bari mu majyepfo bicirwa inzira ahantu habo ho gusubirira inyuma. Kandi ibi bintu byose byakozwe ku itegeko rya Gijidoni.\n\n27 Kandi habayeho ibihumbi byinshi byitanze nk’imbohe ku Banefi, nuko abasigaye muri bo baricwa.\n\n28 Kandi umuyobozi wabo, Zemunariha, yarafashwe nuko amanikwa ku giti, koko, ndetse ku mutwe wacyo kugeza apfuye. Nuko ubwo yari amaze kumanikwa kugeza apfuye bagushije igiti ku butaka, maze baratakamba n’ijwi riranguruye, bavuga bati:\n\n29 Uwaduha Nyagasani akarengera abantu be mu bukiranutsi no mu butagatifu bw’umutima, kugira ngo bashobore kugusha ku butaka bose abashaka kubica kubera ububasha n’udutsiko tw’ibanga, ndetse nk’uko uyu mugabo yaguye ku butaka.\n\n30 Kandi baranezerewe maze barongera baratakamba n’ijwi rimwe, bavuga bati: Uwaduha Imana ya Aburahamu, n’Imana ya Isaka, n’Imana ya Yakobo, ikarinda aba bantu mu bukiranutsi, igihe cyose uko bazahamagara izina ry’Imana yabo kubw’uburinzi.\n\n31 Kandi habayeho ko baturagaye, bose nk’umuntu umwe, bararirimba, kandi bahimbaza Imana yabo kubw’ikintu gikomeye yari imaze kubakorera, ibarinda kugwa mu maboko y’abanzi babo.\n\n32 Koko, batakambye bavuga bati: Hozana ku Mana Isumbabyose. Kandi batakambye bavuga bati: Hasingizwe izina rya Nyagasani Imana Ishoborabyose, Imana Isumbabyose.\n\n33 Kandi imitima yabo yabyimbishijwe n’umunezero, kugeza ubwo batembye amarira menshi, kubera ubwiza bukomeye bw’Imana mu kubagobotora mu maboko y’abanzi babo; kandi bari babizi ko ari ukubera ukwihana kwabo n’ukwiyoroshya kwabo bagobotowe ukurimbuka kudashira.\n\n", "3-ne 5": "[center][font_size=26]Igice cya 5[/font_size][/center]\n\n[i]Abanefi bihana kandi bakava mu byaha byabo—Morumoni yandika amateka y’abantu be kandi akabatangariza ijambo rihoraho—Isirayeli izakoranyirizwa hamwe ivanwe mu butatane. Ahagana 22–26 N.K.[/i]\n\n1 Kandi ubwo dore, nta muntu muzima wariho mu bantu bose b’Abanefi washidikanyije ku magambo ya nyuma y’abahanuzi batagatifu bose bari baravuze, kuko bari bazi ko ari ngombwa ko agomba kuzuzwa.\n\n2 Kandi bari bazi ko byari ngombwa ko Kristo yaba yaraje, kubera ibimenyetso byinshi byari byaratanzwe, bijyanye n’amagambo y’abahanuzi; kandi kubera ibintu byari byarabayeho bari basanzwe bazi ko ari ngombwa ko ibintu byose bigomba kuzabaho bijyanye n’ibyari byaravuzwe.\n\n3 Kubera iyo mpamvu banze ibyaha byabo byose, n’amahano yabo, n’ubusambanyi bwabo, kandi bakoreye Imana n’umurava wose umunsi n’ijoro.\n\n4 Kandi ubwo habayeho ko igihe bari bamaze gufata abambuzi bose b’imbohe, ku buryo nta n’umwe wacitse utarishwe, bajugunye imbohe zabo mu nzu y’imbohe; kandi batumye ijambo ry’Imana baryigishwa; kandi benshi bihannye ibyaha byabo maze binjira mu gihango kugira ngo batazahotora ukundi bahawe umudendezo.\n\n5 Ariko abenshi bari bahari batinjiye mu gihango, kandi bari bagikomeje kugira ubuhotozi bw’ibanga mu mitima yabo, koko, abenshi bagaragaye bavuga ibikangisho ku bavandimwe babo baciriwe urubanza kandi barahanwa binjyanye n’itegeko.\n\n6 Kandi bityo barangije abo bagome bose, kandi b’ibanga, n’udutsiko tw’amahano, barimo ubugome bwinshi cyane, n’abahotozi babyiyemeje benshi cyane.\n\n7 Kandi uko niko umwaka wa makumyabiri na kabiri wahise, ndetse n’umwaka wa makumyabiri na gatatu, n’uwa makumyabiri na kane, n’uwa makumyabiri na gatanu; kandi bityo imyaka makumyabiri n’itanu yari imaze guhita.\n\n8 Kandi habayeho ibintu byinshi, byo mu maso ya bamwe, byabaye ibikomeye kandi bitangaje; nyamara, ntibishoboka byose kwandikwa muri iki gitabo; koko, iki gitabo ntigishobora kujyamo ndetse n’icy’ijana cy’ibakozwe mu bantu benshi cyane mu gihe cy’imyaka makumyabiri n’itanu;\n\n9 Ariko dore hariho inyandiko zirimo ibikorwa byose by’aba bantu; kandi inkuru ngufi kurusha izindi kandi y’ukuri yatanzwe na Nefi.\n\n10 Kubera iyo mpamvu nakoze inyandiko yanjye y’ibi bintu bijyanye n’inyandiko ya Nefi, yari yaraharagaswe ku bisate byitwaga ibisate bya Nefi.\n\n11 Kandi dore, ndakora inyandiko ku bisate nakoze n’ibiganza byanjye ubwanjye.\n\n12 Kandi dore, nitwa Morumoni, kubera ko nitiriwe igihugu cya Morumoni, igihugu Aluma yashinzemo itorero mu bantu, koko, itorero rya mbere ryashinzwe muri bo nyuma y’igicumuro.\n\n13 Dore, ndi umwigishwa wa Yesu Kristo, Umwana w’Imana. Nahamagawe na we kugira ngo ntangaze ijambo rye mu bantu be, kugira ngo bashobore kubona ubugingo budashira.\n\n14 Kandi byabaye ngombwa ko njyewe, bijyanye n’ugushaka kw’Imana, kugira ngo amasengesho y’abagiye, bahoze ari abatagatifu, ashobore kuzuzwa bijyanye n’ukwizera kwabo, nshobore gukora inyandiko y’ibi bintu byakozwe—\n\n15 Koko, inyandiko ntoya y’ibyabaye uhereye igihe Lehi yaviriye i Yerusalemu, ndetse kugeza iki gihe.\n\n16 Kubera iyo mpamvu ndakora inyandiko yanjye mpereye ku nkuru zatanzwe n’ababayeho mbere yanjye, kugeza ku ntangiriro y’umunsi wanjye.\n\n17 Kandi noneho ndakora inyandiko y’ibintu nabonye n’amaso yanjye bwite.\n\n18 Kandi nzi ko inyandiko nkora ari inyandiko ikwiriye kandi y’ukuri; nyamara hariho ibintu byinshi, bijyanye n’ururimi rwacu, tudashobora kwandika.\n\n19 Kandi ubu ndangije ijambo rinyerekeyeho, ryanjye ubwanjye, kandi nkomeje gutanga inkuru yanjye y’ibintu byabayeho mbere yanjye.\n\n20 Njyewe Morumoni, kandi nkomoka mu rubyaro rwa Lehi. Mfite impamvu yo gusingiza Imana yanjye n’Umukiza wanjye Yesu Kristo, kubera ko yavanye abasogokuruza bacu mu gihugu cya Yerusalemu, (kandi ntawabimenye uretse yo ubwayo n’abo yavanye muri icyo gihugu) kandi ko yampaye n’abantu banjye ubumenyi bwinshi cyane bwerekeye agakiza ka roho zacu.\n\n21 Mu by’ukuri yahaye umugisha inzu ya Yakobo, kandi yabereye umunyempuhwe urubyaro rwa Yozefu.\n\n22 Kandi igihe cyose abana ba Lehi bubahirije amategeko ye yabahaye umugisha kandi abaha gutunganirwa bijyanye n’ijambo rye.\n\n23 Koko, kandi mu by’ukuri azongera ageze urubyaro rwa Yozefu ku bumenyi bwa Nyagasani Imana yabo.\n\n24 Kandi nk’uko mu by’ukuri Nyagasani ariho, azavana mu bice bine by’isi igisigisigi cyose cy’urubyaro rwa Yakobo, cyari cyaratataniye mu mahanga ku isi yose.\n\n25 Kandi nk’uko yagiranye igihango n’inzu yose ya Yakobo, ndetse ni nk’uko igihango yagiranye n’inzu ya Isirayeli kizuzuzwa mu gihe gikwiriye cyayo bwite, kugeza agaruye inzu yose ya Yakobo ku bumenyi bw’igihango yagiranye nabo.\n\n26 Kandi bityo bazamenya Umucunguzi wabo, ari we Yesu Kristo, Umwana w’Imana; nuko noneho bazavanwe mu bice bine by’isi maze bakoranire ku isi mu bihugu byabo bwite, aho bari baravanywe bakanyanyagizwa; koko, nk’uko Nyagasani ariho niko bizabaho. Amena.\n\n", "3-ne 6": "[center][font_size=26]Igice cya 6[/font_size][/center]\n\n[i]Abanefi baratunganirwa—Ubwibone, ubutunzi, n’ubusumbane mu byiciro by’abantu buvuka—Itorero ricagagurwa n’amacakubiri—Satani ashora abantu mu bwigomeke bugaragara—Abahanuzi benshi ba kwihana kandi baricwa—Abahotozi babo bagambana kugira ngo bigarurire ubutegetsi. Ahagana 26–30 N.K.[/i]\n\n1 Kandi ubwo habayeho ko abantu b’Abanefi basubiye mu bihugu byabo bwite mu mwaka wa makumyabiri na gatandatu, buri mugabo, hamwe n’umuryango we, amashyo ye n’imikumbi, amafarashi ye n’inka ze, n’ibintu ibyo aribyo byose byabo.\n\n2 Kandi habayeho ko bari bataramaze ibibatunga byabo byose; kubera iyo mpamvu batwaye ibyo batari barariye byose, iby’impeke za buri bwoko, na zahabu yabo, na feza yabo, n’ibintu byose by’agaciro gakomeye, maze basubira mu bihugu byabo bwite no mu mitungo yabo, haba mu majyarugu no mu majyepfo, haba mu gihugu cyo mu majyaruguru no mu gihugu cyo mu majyepfo.\n\n3 Kandi bemereye abo bambuzi bari baragiranye igihango cyo kubungabunga amahoro mu gihugu, bifuzaga kugumya kuba Abalamani, bijyanye n’imibare yabo, ko bashobora kubona, ibihugu, kubw’imirimo yabo, yabatunga, kandi bityo bimakaje amahoro mu gihugu cyose.\n\n4 Kandi bongeye gutangira gutunganirwa no gukomera; nuko imyaka ya makumyabiri na gatandatu na karindwi yarahise, kandi habayeho umutekano mu gihugu; nuko bakora amategeko yabo bijyanye n’uburinganire n’ubutabera.\n\n5 Kandi icyo gihe nta kintu cyabayeho mu gihugu cyose cyo gukoma mu nkokora abantu mu gutunganirwa ubudahwema, keretse iyo bagwa mu gicumuro.\n\n6 Kandi ubwo yari Gijidoni, n’umucamanza, Lakoniyasi, n’abari baratorewe kuba abayobozi, bari barimakaje aya mahoro akomeye mu gihugu.\n\n7 Kandi habayeho ko imirwa myinshi yubatswe bushya, kandi habayeho imirwa ishaje myinshi yasanwe.\n\n8 Kandi habayeho inzira nyabagendwa zutunganyijwe, n’imihanda myinshi yakozwe, yavaga mu murwa ijya mu wundi, no kuva mu gihugu ijya mu kindi, no kuva ahantu ijya ahandi.\n\n9 Kandi uko niko wahise umwaka wa makumyabiri n’umunani, kandi abantu bari bafite amahoro arambye.\n\n10 Ariko habayeho ko mu mwaka wa makumyabiri n’icyenda hatangiye kubaho intonganya ziringaniye mu bantu; kandi bamwe bizamuriye mu ubwibone n’ubwirasi kubera ubutunzi bwabo bukomeye bikabije, koko, ndetse n’amatotezwa akomeye.\n\n11 Kuko habayeho abacuruzi benshi mu gihugu, ndetse abanyamategeko benshi, n’abategetsi benshi.\n\n12 Kandi abantu batangiye gutandukanywa hakurikijwe ibyiciro, bijyanye n’ubutunzi bwabo n’amahirwe yabo yo kwiga; koko, bamwe bari injiji kubera ubukene bwabo, n’abandi babonye inyigisho zikomeye kubera ubutunzi bwabo.\n\n13 Bamwe bizamuriye mu bwibone, naho abandi bariyoroshyaga bihebuje; bamwe basubizanya igitutsi ku gitutsi, mu gihe abandi batukwaga kandi bagatotezwa n’uburyo bwose bw’imibabaro, kandi ntibasubize kandi ntibongere gutukana, ahubwo bakiyoroshya kandi bakicuza imbere y’Imana.\n\n14 Kandi uko niko haje ubusumbane bukomeye mu gihugu cyose, ku buryo itorero ryatangiye gucikagurika; koko, ku buryo mu mwaka wa mirongo itatu itorero ryacikaguritse mu gihugu cyose uretse mu Balamani bakeya bari barahindukiriye ukwizera nyakuri; nuko ntibakuvaho, kuko bari bahamye, bashikamye, kandi batanyeganyega, bashaka n’umurava wose kubahiriza amategeko ya Nyagasani.\n\n15 Ubwo impamvu y’ubu bukozi bw’ibibi bw’abantu yari iyi—Satani yari afite ububasha bukomeye, ku buryo yakongeje mu bantu gukora uburyo bwose bw’ibibi no kwibyimbisha mu bwibone, aboshya ngo bashake ububasha, n’ubushobozi, n’ubutunzi, n’ibintu by’amanjwe by’isi.\n\n16 Kandi uko niko Satani yayobeje imitima y’abantu kugira ngo bakore uburyo bwose bw’ubukozi bw’ibibi; kubera iyo mpamvu bari barishimiye amahoro mu gihe cy’imyaka mikeya yonyine.\n\n17 Kandi uko niko, mu ntangiriro y’umwaka wa mirongo itatu—abantu baragobotowe mu mwanya w’igihe kirekire ku buryo bajyanywe mu bishuko bya sekibi aho yashatse hose kuba kubajyana, no gukora ibibi ibyo aribyo byose yashakaga ko bakora—nuko bityo mu ntangiriro y’ibi, mu mwaka wa mirongo itatu, bari mu miterere y’ubugome buteye ubwoba.\n\n18 Ubwo ntibakoraga icyaha mu buryo bw’ubujiji, kuko bari bazi ugushaka kw’Imana kuri bo, kuko bari barabyigishijwe; kubera iyo mpamvu ku bushake bigometse ku Mana.\n\n19 Kandi ubwo byari mu minsi ya Lakoniyasi, mwene Lakoniyasi, kuko Lakoniyasi yasimbuye se ku ntebe kandi yategetse abantu muri uwo mwaka.\n\n20 Kandi hatangiye kubaho abantu bahumekewemo n’ijuru kandi boherejwe, bahagaze mu bantu mu gihugu cyose, babwiriza kandi bahamya bashize amanga iby’ibyaha n’ubukozi bw’ibibi bw’abantu, kandi babahamiriza ibyerekeye ugucungurwa Imana yakoreye abantu bayo, cyangwa mu yandi magambo umuzuko wa Kristo; kandi bahamije bashize amanga iby’urupfu rwe n’imibabaro.\n\n21 Ubwo hariho abantu benshi bari barakaye bikabije kubera abo bahamije ibi bintu; kandi abari barakaye bari ahanini abacamanza bakuru, n’abari barabaye abatambyi bakuru n’abanyamategeko; koko, abari abanyamategeko bose bari barakariye abo bahamije iby’ibyo bintu.\n\n22 Ubwo nta munyamategeko cyangwa umucamanza cyangwa umutambyi mukuru washoboraga kugira ububasha bwo gucira urubanza uwo ari we wese rwo gupfa keretse ukwemezwa icyaha gusinywe n’umutegetsi w’igihugu.\n\n23 Ubwo hariho benshi b’abo bahamyaga iby’ibyo bintu byerekeranye na Kristo, babihamyaga bashize amanga, batwawe maze bicwa urwo gupfa mu ibanga n’abacamanza, ku buryo ukumenyekana kw’urupfu rwabo rwageze ku mutegetsi w’igihugu mbere y’urupfu rwabo.\n\n24 Ubwo dore, ibi byari bihabanye n’amategeko y’igihugu, ko umuntu uwo ari we wese yashobora kwicwa keretse bafite ububasha buvuye ku mukuru w’igihugu.\n\n25 Kubera iyo mpamvu ikirego cyaravutse mu gihugu cya Zarahemula, ku mutegetsi w’igihugu, kirega aba bacamanza bari baraciriye urubanza rw’urupfu abahanuzi ba Nyagasani, bitajyanye n’itegeko.\n\n26 Ubwo habayeho ko bafashwe nuko bazanwa imbere y’umucamanza, kugira ngo bacirwe urubanza rw’icyaha bari barakoze, bakurikije itegeko bari barahawe n’abantu.\n\n27 Ubwo habayeho ko abo bacamanza bari bafite inshuti nyinshi na bene wabo; nuko abasigaye, koko, ndetse hafi y’abanyamategeko bose, bikoranyirije hamwe, maze bifatanya na bene wabo w’abo bacamanza bari bagiye gucirwa urubanza hakurikijwe itegeko.\n\n28 Kandi bagiranye igihango umwe ku wundi, koko, ndetse cya gihango cyatanzwe n’abakuru, icyo gihango cyatanzwe kandi cyayobowe na sekibi, kugira ngo agambanire ubukiranutsi bwose.\n\n29 Kubera iyo mpamvu bagambaniye abantu ba Nyagasani kandi bagirana igihango cyo kubarimbura, no kugobotora abahamwaga n’ubuhotozi mu maboko y’ubutabera, bwari bugiye gukorwa hakurikije itegeko.\n\n30 Kandi baciye inyuma itegeko n’uburenganzira bw’igihugu cyabo; kandi bagiranye igihango umwe ku wundi cyo kurimbura umuyobozi, maze bagashyiraho umwami mu gihugu, kugira ngo igihugu kitazabona ukundi umudendezo ahubwo kiyoborwe n’abami.\n\n", "3-ne 7": "[center][font_size=26]Igice cya 7[/font_size][/center]\n\n[i]Umucamanza mukuru yicwa, ubutegetsi burimbuka, n’abantu bigabanya mu miryango—Yakobo, wari Umu Anti-Kristo, ahinduka umwami w’agatsiko k’ibanga—Nefi yigisha ukwihana n’ukwizera muri Kristo—Abamarayika bamwigisha buri munsi, kandi agahagurutsa umuvandimwe we mu bapfuye—Benshi bihana kandi bakabatizwa. Ahagana 30–33 N.K.[/i]\n\n1 Ubwo dore, nzabereka ko batashyizeho umwami mu gihugu; ahubwo muri uwo mwaka nyine, koko, umwaka wa mirongo itatu, biciye ku ntebe y’ubucamanza, koko, bishe umucamanza mukuru w’igihugu.\n\n2 Kandi abantu bari barigabanyije umwe ku wundi; kandi baritandukanyirije umwe ku wundi mu miryango, buri muntu akurikije umuryango we na mwene wabo n’inshuti; nuko bityo barimbura ubutegetsi bw’igihugu.\n\n3 Kandi buri muryango watoranyije umukuru cyangwa umuyobozi kuri bo; nuko bityo bahinduka imiryango n’abayobozi b’imiryango.\n\n4 Ubwo dore, nta mugabo wari muri bo keretse iyo yabaga afite umuryango na bene wabo benshi n’inshuti; kubera iyo mpamvu imiryango yabo yarakomeye bihebuje.\n\n5 Ubwo ibi byose byarakozwe, kandi nta ntambara yari yakaba muri bo; kandi ubu bukozi bw’ibibi bwose bwari bwaraje ku bantu kubera ko biyeguriye ububasha bwa Satani.\n\n6 Kandi amabwiriza y’ubutegetsi yararimbuwe, kubera agatsiko k’ibanga k’inshuti na bene wabo b’abishe abahanuzi.\n\n7 Kandi bateje umurwano mu gihugu, ku buryo igice kinini cy’abantu bakiranutse bendaga bose guhinduka abagome; koko, hariho gusa abantu b’abakiranutsi bakeya muri bo.\n\n8 Kandi uko niko imyaka itandatu yahise uhere igihe igice kinini cy’abantu cyari cyarateye umugongo ubukiranutsi, nk’uko imbwa isubira ku birutse byayo, cyangwa nk’uko ingurube isubira kwigaragura mu bisogororo byayo.\n\n9 Ubwo aka gatsiko k’ibanga, kari karazanye ubukozi bw’ibibi bukomeye cyane mu bantu, bikoranyirije hamwe, nuko bashyira ku mutwe wabo umugabo bari barise Yakobo;\n\n10 Nuko bamwita umwami wabo; kubera iyo mpamvu yabaye umwami ku mutwe w’abagome; kandi yari umwe mu bakomeye cyane wari waratanze ijwi rye arwanya abahanuzi bahamije ibya Kristo.\n\n11 Kandi habayeho ko batari bakomeye cyane mu mubare nk’imiryango y’abantu, bifatanyije uretse abayobozi bashyizeho amategeko yabo, buri wese bijyanye n’umuryano we; nyamara bari abanzi; nubwo batari abantu b’abakiranutsi, ariko bari bifatanyije mu rwango rw’abari baragiranye igihango cyo kurimbura ubutegetsi.\n\n12 Kubera iyo mpamvu, kubera ko Yakobo yabonye ko abanzi be bari benshi kubarusha, kubera ko yari umwami w’umutwe, kubw’iyo mpamvu yategetse abantu be ko bagomba guhungira mu gice cya kure cy’amajyaruguru y’igihugu, nuko aho bakiyubakirayo ubwami, kugeza ubwo bazasangwayo n’abitandukanyije, (kuko yababeshyabeshyaga ko hazabaho abitandukanyije benshi) maze bagakomera bihagije kugirango barwane n’imiryango y’abantu; kandi babikoze batyo.\n\n13 Kandi urugendo rwabo rwagize umuvuduko mwinshi ku buryo bitashobotse ko babuzwa kugeza ubwo bari bamaze kugera kure y’abantu. Kandi uko niko warangiye umwaka wa mirongo itatu, kandi ni uko byabaye ibibazo by’abantu ba Nefi.\n\n14 Kandi habayeho mu mwaka wa mirongo itatu na rimwe ko bigabanyijemo imiryango, buri muntu akurikije umuryango we, bene wabo n’inshuti ze; icyakora bari baragize ubwumvikane ko batazajya kurwana umwe n’undi; ariko ntibari bifatanyije ku byerekeranye n’amategeko yabo, n’ubwoko bw’ubutegetsi, kuko bari barashyizweho bijyanye n’ibyifuzo by’abari abakuru babo n’abayobozi babo. Ahubwo bashyizeho amategeko adakuka na gatoya ko umuryango utagomba guhemukira undi, ku buryo ku rugero rumwe bari bafite amahoro mu gihugu; icyakora, imitima yabo yari yarateye umugongo Nyagasani Imana yabo, kandi bateye amabuye abahanuzi kandi babirukana muri bo.\n\n15 Kandi habayeho ko Nefi—kubera ko yari yaragendererewe n’abamarayika ndetse n’ijwi rya Nyagasani, kubw’iyo mpamvu kubera ko yari yarabonye abamarayika, kandi yari yarabyiboneye n’amaso ye, kandi kubera ko yari yarabonye ububasha yahawe kugira ngo ashobore kumenya ibyerekeranye n’umurimo wa Kristo, ndetse yariboneye n’amaso ye ugutera umugongo ubukiranutsi bwabo bagasubira mu bugome bwabo n’amahano.\n\n16 Kubera iyo mpamvu, kubera ko yari atewe impungenge n’ukwinangira kw’imitima yabo n’ubuhumyi bw’ibitekerezo byabo—yarabasanze muri uwo mwaka nyine, nuko atangira guhamya, ashize amanga, ukwihana n’ukubabarirwa kw’ibyaha binyuze mu ukwizera Nyagasani Yesu Kristo.\n\n17 Nuko yabigishije ibintu byinshi; kandi byose uko bingana ntibishobora kwandikwa, kandi igice cyabyo nticyaba gihagije, kubera iyo mpamvu ntibyanditse muri iki gitabo. Na Nefi yigishanyije ububasha n’ubushobozi bukomeye.\n\n18 Kandi habayeho ko bamurakariye, ahanini kubera ko yari afite ububasha bukomeye kubarusha, kuko ntibyari gushoboka ko bashobora kutemera amagambo ye, kuko kwari gukomeye cyane ukwizera kwe muri Nyagasani Yesu Kristo ku buryo abamarayika bamwigishaga umunsi ku wundi.\n\n19 Kandi mu izina rya Yesu yirukanye amadayimoni na roho mbi; ndetse umuvandimwe we yamuhagurukije mu bapfuye, nyuma y’uko yari amaze guterwa amabuye no kwicwa n’abantu.\n\n20 Kandi abantu barabibonye, nuko barabihamya, kandi baramurakariye kubera ububasha bwe; ndetse yanakoze ibitangaza byinshi, mu maso y’abantu, mu izina rya Yesu.\n\n21 Kandi habayeho ko umwaka wa mirongo itatu n’umwe wahise, kandi habayeho bakeya gusa bahindukiriye Nyagasani; ariko abenshi bahindutse basobanuriye mu by’ukuri abantu ko bari baragenderewe n’ububasha na Roho y’Imana, yari muri Yesu Kristo, bemera.\n\n22 Kandi benshi birukanywemo amadayimoni, kandi bakijijwe indwara zabo n’ubumuga bwabo, bagaragarije mu by’ukuri abantu ko bari bakozweho na Roho w’Imana, kandi bari bakijijwe; ndetse berekanye ibimenyetso kandi bakoze ibitangaza mu bantu.\n\n23 Uko niko umwaka wa mirongo itatu na kabiri nawo wahise. Kandi Nefi yatakambiye abantu mu ntangiriro y’umwaka wa mirongo itatu na gatatu; kandi yabigishije ukwihana n’ukubabarirwa kw’ibyaha.\n\n24 Ubwo nashakaga ko namwe mwibuka, ko nta n’umwe wamenyeshejwe ukwihana utarabatijwe n’amazi.\n\n25 Kubera iyo mpamvu, himitswe na Nefi, abantu muri uyu murimo, kugira ngo abantu bose nk’aho bazabasanga bazabatizwe n’amazi, kandi ibi nk’ikimenyetso n’ubuhamya imbere y’Imana, n’abantu, ko bari barihannye kandi bakiriye ukubabarirwa kw’ibayaha byabo.\n\n26 Kandi habayeho benshi mu ntangiriro y’uyu mwaka babatijwe kugira ngo bihane; kandi uko niko igice kinini cy’umwaka cyahise.\n\n", "3-ne 8": "[center][font_size=26]Igice cya 8[/font_size][/center]\n\n[i]Imihengeri, imitingito, imiriro, serwakira, n’imidugararo ifatika bitanga ikimenyetso cy’ibambwa rya Kristo—Abantu benshi barimbuka—Umwijima utwikira igihugu mu gihe cy’iminsi itatu—Abasigaye barizwa n’ibyababayeho. Ahagana 33–34 N.K.[/i]\n\n1 Kandi ubwo habayeho ko bijyanye n’inyandiko yacu, kandi tuzi ko inyandiko yacu ari iy’ukuri, kuko dore, yari umugabo w’umukiranutsi wabungabunze inyandiko—kuko mu by’ukuri yakoze ibitangaza byinshi mu izina rya Yesu; kandi nta muntu uwo ari we wese washoboraga gukora igitangaza mu izina rya Yesu keretse yarasukuwe kuri buri kintu cyose cy’ubukozi bw’ibibi bwe—\n\n2 Nuko ubwo habayeho ko, niba nta kosa ryakozwe n’uyu mugabo mu ibarura ry’igihe cyacu, umwaka wa mirongo itatu na gatatu wari umaze guhita.\n\n3 Nuko abantu batangira gushakisha n’umwete ukomeye ikimenyetso cyari cyaratanzwe n’umuhanuzi Samweli, w’Umulamani, koko, bibaza ku igihe cyagombaga kubamo umwijima mu gihe cy’iminsi itatu mu gihugu.\n\n4 Kandi hatangiye kubaho urwikekwe rukomeye n’impaka mu bantu, nubwo ibimenyetso byinshi cyane byari byaratanzwe.\n\n5 Kandi habayeho ko mu mwaka wa mirongo itatu na kane, mu kwezi kwa mbere, mu munsi wa kane w’ukwezi, hazamutse ishuheri ikomeye, nk’imwe itari yarigeze kumenyekana mu gihugu cyose.\n\n6 Kandi habayeho na none umuhengeri ukomeye kandi uteye ubwoba; kandi habayeho inkuba iteye ubwoba, ku buryo yanyeganyeje isi uko yakabaye nk’aho yari igiye gusadagurika.\n\n7 Kandi habayeho imirabyo ityaye bikabije, nk’itarigeze imenyekana mu gihugu cyose.\n\n8 Kandi umurwa wa Zarahemula wafashwe n’umuriro.\n\n9 N’umurwa wa Moroni urigitira mu ndiba y’inyanja, n’abaturage bawo baramirwa.\n\n10 Kandi isi yajyanywe ku murwa wa Moroniha, kugira ngo mu mwanya w’umurwa hahinduke umusozi munini cyane.\n\n11 Kandi habayeho ukurimbuka gukomeye kandi guteye ubwoba mu gihugu cy’amajyepfo.\n\n12 Ariko dore, habayeho ukurimbuka gukomeye kurushaho kandi guteye ubwoba mu gihugu cy’amajyaruguru; kuko dore, igihugu uko cyakabaye cyarahindutse, kubera umuhengeri na za serwakira, n’inkuba n’imirabyo, n’umutingito ukomeye bikabije w’isi uko yakabaye.\n\n13 Kandi amayira nyabagendwa yaracikaguritse, n’imihanda irambaraye yarononekaye, n’ahantu henshi haringaniye hahindutse imanga.\n\n14 Kandi imirwa myinshi ikomeye kandi y’ingenzi yararigise, kandi imyinshi yarahiye, n’indi myinshi yaranyeganyejwe kugiza ubwo inyubako zayo zari zaguye ku butaka, n’abaturage bayo bishwe, kandi uturere twasizwe ari amatongo.\n\n15 Kandi habayeho imirwa imwe yasigaye; ariko igihombo cyayo cyari gikomeye bikabije, kandi habayeho benshi muri yo bishwe.\n\n16 Nuko habayeho bamwe bajyanywe muri serwakira; kandi aho bagiye nta muntu uhazi, uretse ko bazi ko bajyanywe.\n\n17 Kandi bityo isi uko yakabaye yahinduye isura, kubera imihengeri, n’inkuba, n’imirabyo, n’umutingito.\n\n18 Kandi dore, ibitare byasadutsemo kabiri; byarashwanyaguritse ku isi uko yakabaye, ku buryo byagaragaye mu bimene byashwanyaguritse, no mu mitutu no mu bisate, ku isi hose.\n\n19 Kandi habayeho ko ubwo inkuba, n’imirabyo, n’ishuheri, n’umuhengeri, n’imitingito byahoshaga—kuko dore, byamaze igihe cy’amasaha hafi atatu; kandi byavugwaga na bamwe ko igihe cyari gikomeye kurushaho; nyamara, ibi bintu byose bikomeye kandi biteye ubwoba byakozwe mu gihe cy’amasaha hafi atatu—kandi noneho dore, habayeho umwijima mu isi.\n\n20 Kandi habayeho ko umwijima ubuditse ku isi yose, ku buryo abaturage bayo batari baraguye bashoboraga kumva igihu cy’umwijima.\n\n21 Kandi ntihashoboraga kubaho urumuri, kubera umwijima, ntawari kwatsa inkongi; cyangwa amafumba, nta nubwo hashoboye kubaho umuriro wakijwe n’inkwi zabo nziza kandi zikabije kuma, kugira ngo hadashobora kubaho urumuri urwo ari rwo rwose na busa.\n\n22 Kandi nta rumuri urwo ariwo rwose rwabonekaga, cyangwa umuriro, cyangwa akanyenyeretso, nta zuba, cyangwa ukwesi, cyangwa inyenyeri, kuko byari bikomeye ibihu by’umwijima byari mu gihugu.\n\n23 Kandi habayeho ko hamaze igihe cy’amasaha atatu nta rumuri rubonetse; kandi habayeho amarira menshi n’umuborogo n’amarira mu bantu bose ubudahwema; koko, yarikomeye iminiho y’abantu, kubera umwijima n’ukurimbuka gukomeye kwari kwabajeho.\n\n24 Kandi ahantu hamwe bumvikanaga barira, bavuga bati: O iyo tuba twarihannye mbere y’uyu munsi ukomeye kandi uteye ubwoba, maze bityo abavandimwe bacu bakaba bararokotse, kandi ntibaba baratwikiwe muri uriya murwa ukomeye wa Zarahemula.\n\n25 Kandi ahandi hantu bumvikanaga barira kandi baniha, bavuga bati: O iyo tuba twarihannye mbere y’uyu munsi ukomeye kandi uteye ubwoba, kandi ntitube twarishe kandi twarateye amabuye abahanuzi, kandi twarabirukankanye; bityo ba mama n’abakobwa bacu beza, n’abana bacu baba bararokotse, maze ntibabe barahambwe muri uriya murwa ukomeye wa Moroniha. Kandi uko niko imiborogo y’abantu yari ikomeye kandi iteye ubwoba.\n\n", "3-ne 9": "[center][font_size=26]Igice cya 9[/font_size][/center]\n\n[i]Mu mwijima, ijwi rya Kristo ritangaza ukurimbuka kw’abantu benshi n’imirwa kubera ubugome bwabo—Yatangaje na none ubumana Bwe, atangaza ko itegeko rya Mose ryuzujwe, kandi ahamagarira abantu kumusanga maze bagakizwa. Ahagana 34 N.K.[/i]\n\n1 Nuko habayeho ko ijwi ryumvikanye mu baturage bose b’isi, mu gihugu cyose, rivuga riti:\n\n2 Baragowe, baragowe, baragowe aba bantu; baragowe abaturage b’isi uko yakabaye keretse nibihana; kuko sekibi araseka, n’abamarayika be baranezerewe, kubera ukwicwa kw’abahungu n’abakobwa beza b’abantu banjye; kandi ni ukubera ubukozi bw’ibibi bwabo n’amahano baguye!\n\n3 Dore, uriya murwa ukomeye wa Zarahemula nawutwikishije umuriro, n’abaturage bawo.\n\n4 Kandi dore, uriya murwa ukomeye wa Moroni nawuteje kurigitira mu ndiba z’inyanja, n’abaturage bawo kumirwa.\n\n5 Kandi dore, uriya murwa ukomeye wa Moroniha nawutwikirije ubutaka, n’abaturage bawo, kugira ngo mpishire ubukozi bw’ibibi n’amahano yabo imbere yanjye, kugira ngo amaraso y’abahanuzi n’abera atazangeraho ukundi abashinja.\n\n6 Kandi dore, umurwa wa Giligali nawuteje kurigita, n’abaturage bawo kugira ngo batabwe mu ndiba z’isi.\n\n7 Koko, n’umurwa wa Oniha n’abaturage bawo, n’umurwa wa Mokumu n’abaturage bawo, n’umurwa wa Yerusalemu n’abaturage bawo; n’amazi nayategetse kujya mu mwanya wayo, kugira ngo mpishire ubugome bwabo n’amahano imbere y’amaso yanjye, kugira ngo amaraso y’abahanuzi n’abera atazangeraho ukundi abashinja.\n\n8 Kandi dore, umurwa wa Gadiyandi, n’umurwa wa Gadiyomuna, n’umurwa wa Yakobo, n’umurwa wa Gimugimuno, iyi yose nayiteje kurigita, maze nshyira udusozi n’ibibaya mu kigwi cyayo; kandi abaturage bayo nabatabye mu ndiba z’isi, kugira ngo mpishire ubugome bwabo n’amahano imbere yanjye, kugira ngo amaraso y’abahanuzi n’abera atazangeraho abashinja.\n\n9 Kandi dore, uriya murwa ukomeye wa Yakobugati, wari utuwe n’abantu b’umwami Yakobo, nawuteje gutwikwa n’umuriro kubera ibyaha byabo n’ubugome bwabo, byari hejuru y’ubugome bwose bw’isi uko yakabaye, kubera abahotozi bayo b’ibanga n’udutsiko; kuko nibyo byatsembye amahoro y’abantu banjye n’ubutegetsi bw’igihugu; kubera iyo mpamvu nabateje gushya, kugira ngo mbarimbure imbere yanjye, kugira ngo amaraso y’abahanuzi n’abera atazangeraho ukundi abashinja.\n\n10 Kandi dore, umurwa wa Lamani, n’umurwa wa Yoshi, n’umurwa wa Gadi, n’umurwa wa Kishikumeni, nayiteje gutwikwa n’umuriro, n’abantu bayo, kubera ubugome bwabo mu kwirukankana abahanuzi, no gutera amabuye abo nohereje kubatangariza ibyerekeye ubugome bwabo n’amahano yabo.\n\n11 Kandi kubera ko babirukankanye bose, kugira ngo hatabamo umukiranutsi n’umwe muri bo, namanuye umuriro maze ndabarimbura, kugira ngo ubugome bwabo n’amahano bishobore guhishwa imbere yanjye, kugira ngo amaraso y’abahanuzi n’abera naboherejemo atandirira mu gitaka abashinja.\n\n12 Kandi nateje amarimbuka menshi akomeye kuza muri iki gihugu, no kuri aba bantu, kubera ubugome bwabo n’amahano yabo.\n\n13 O mwebwe mwese mwarokotse kubera ko mwari abakiranutsi kubarusha, noneho se ntimuzangarukira, kandi mukihana ibyaha byanyu, maze mugahinduka, kugira ngo mbakize?\n\n14 Koko, mu by’ukuri ndababwira, nimunsanga muzabona ubugingo buhoraho. Dore, ukuboko kwanjye kw’impuhwe kurabaramburiwe, kandi uwo ari we wese uzaza, nzamwakira; kandi barahirwa abansanga.\n\n15 Dore, ndi Yesu Kristo, Umwana w’Imana. Naremye amajuru n’isi, n’ibindi byose bibirimo. Nari hamwe na Data uhereye mu ntangiriro. Ndi muri Data, na Data muri njye; kandi muri njye Data yahesheje ikuzo izina rye.\n\n16 Naje mu banjye bwite, kandi abanjye ntibanyakiriye. Kandi ibyanditswe byerekeranye n’ukuza kwanjye byarujujwe.\n\n17 Kandi abenshi banyakiriye, nabahaye guhinduka abana b’Imana; kandi uko niko nzabikorera abenshi bazemera izina ryanjye, kuko dore, kubwanjye ugucungurwa kuraje, kandi muri njye itegeko rya Mose ryuzurijwemo.\n\n18 Ndi urumuri n’ubugingo by’isi. Ndi Alufa na Omega, intangiriro n’iherezo.\n\n19 Kandi ntimuzantambira ukundi umuvu w’amaraso; koko, ibitambo byanyu n’ibitambo byotswa bizahagarara, kuko sinzemera amaturo yanyu n’ibitambo byanyu byotswa.\n\n20 Kandi muzantambire igitambo cy’umutima umenetse na roho ishengutse. Kandi uwo ari we wese unsangana umutima umenetse na roho ishengutse, nzamubatiza n’umuriro na Roho Mutagatifu, ndetse nk’Abalamani, kubera ukwizera kwabo muri njye mu gihe cy’uguhinduka kwabo, babatirishijwe umuriro na Roho Mutagatifu, kandi ntibabimenye.\n\n21 Dore, naje mu isi kugira ngo nzanire isi incugu, yo gukiza isi icyaha.\n\n22 Kubera iyo mpamvu, uwihana wese kandi akansanga nk’umwana mutoya, nzamwakira, kuko ubwami bw’Imana ari ubwe. Dore, kubwabo nashyize ubugingo bwanjye hasi, kandi narongeye ndabusubirana; kubera iyo mpamvu nimwihane, nuko munsange mwebwe mpera z’isi, maze mukizwe.\n\n", "3-ne 10": "[center][font_size=26]Igice cya 10[/font_size][/center]\n\n[i]Habaho ituze mu gihugu mu gihe cy’amasaha menshi—Ijwi rya Kristo risezeranya gukoranya abantu Be nk’uko inkoko ikoranya imishwi yayo—Igice kinini cy’abakiranutsi kirengerwa. Ahagana 34–35 N.K.[/i]\n\n1 Kandi ubwo dore, habayeho ko abantu bose bo mu gihugu bumvise aya magambo, kandi barabyiboneye. Nuko nyuma y’aya magambo habayeho ituze mu gihugu mu gihe cy’amasaha menshi;\n\n2 Kuko kwari gukomeye cyane ugutangara kw’abantu ku buryo baretse kuganyira no kuborogera urupfu rwa bene wabo bari bamaze kwicwa; kubera iyo mpamvu habayeho ituze mu gihugu hose mu gihe cy’amasaha menshi.\n\n3 Nuko habayeho ko hongeye kuza ijwi ku bantu, kandi abantu bose barabyumvise, kandi barabyibonera, rivuga riti:\n\n4 O mwebwe bantu b’iyi mirwa ikomeye yaguye, mukaba abakomoka kuri Yakobo, koko, mukaba muri ab’inzu ya Isirayeli, ni kangahe nababundikiye nk’uko inkoko ibundikira imishwi yayo munsi y’amababa yayo, kandi nkabagaburira.\n\n5 Kandi byongeye, ni kangahe nashatse kubabundikira nk’uko inkoko ibundikirira imishwi yayo munsi y’amababa yayo, koko, O mwebwe bantu b’inzu ya Isirayeli, mwaguye; koko, O mwebwe bantu b’inzu ya Isisrayeli, mwebwe mutuye i Yerusalemu, kimwe namwe mwaguye; koko, ni kangahe nashatse kubabundikira nk’uko inkoko ibundikira imishwi yayo, kandi ntimunkundire.\n\n6 O mwebwe nzu ya Isirayeli narokoye, ni kangahe nzakubundikira nk’uko inkoko ibundikirira imishwi yayo munsi y’amababa yayo, nimwihana kandi mukangarukira n’umutima wanyu wose.\n\n7 Ariko bitabayeho, O nzu ya Isirayeli, ahantu mutuye hazahinduka amatongo kugeza igihe cy’isohora ry’ igihango nagiranye n’abasogokuruza banyu.\n\n8 Kandi ubwo habayeho ko nyuma y’uko abantu bari bamaze kumva aya magambo, dore, batangiye kongera kurira no kuboroga kubera urupfu rwa bene wabo n’inshuti.\n\n9 Kandi habayeho ko uko ariko iminsi itatu yahise. Kandi hari mu gitondo, nuko umwijima uyoyoka ku isi, n’isi ireka guhinda umushyitsi, n’ibitare bireka gusaduka, n’iminiho iteye ubwoba irahagara, kandi urusaku rw’umuriri rwose rwaracecetse.\n\n10 Kandi isi yongeye kwifatanya, ku buryo yasubiranye; kandi umuborogo, n’amarira, n’amaganya by’abantu bari barokotse byahosheje; nuko umuborogo wabo wahindutsemo umunezero, kandi amaganya yabo ahinduka ibisingizo n’amashimwe kuri Nyagasani Yesu Kristo, Umucunguzi wabo.\n\n11 Kandi kugeza aho ibyanditswe byari byujujwe byari byaravuzwe n’abahanuzi.\n\n12 Kandi cyari igice kinini gikiranutse cy’abantu barokotse, kandi nibo bakiriye abahanuzi kandi batabateye amabuye, kandi nibo batamennye amaraso y’abera, barokowe.\n\n13 Kandi bararokotse nuko ntibarigita kandi ngo barengweho n’isi; kandi ntibamizwe n’indiba z’inyanja; kandi ntibatwitswe n’umuriro, nta nubwo baguye kandi ngo bahonyorwe n’urupfu; kandi ntibajyanywe kure na serwakira; nta nubwo barushijwe imbaraga n’umwuka w’umwotsi n’uwo umwijima.\n\n14 Kandi ubwo, uwo ari we wese usoma aya magambo, reka ayasobanukirwe; ufite ibyanditswe, reka abicukumbure, nuko arebe kandi abone niba izi mpfu zose n’ukurimburwa n’umuriro, n’umwotsi, n’imihengeri, na serwakira, n’ukwasama kw’isi ngo ibamire, n’ibi bintu byose atari iby’iyuzuzwa ry’ubuhanuzi bw’abahanuzi batagatifu benshi.\n\n15 Dore, ndakubwira, Koko, benshi batanze ubuhamya bw’ibi bintu igihe cy’ukuza kwa Kristo, kandi barishwe kubera ko batanze ubuhamya bw’ibi bintu.\n\n16 Koko, umuhanusi Zenosi yatanza ubuhamya bw’ibi bintu, ndetse Zenoki yavuze ibyerekeranye n’ibi bintu, kubera ko batanze ubuhamya by’umwihariko bwerekeranye natwe, turi igisigisigi cy’urubyaro rwabo.\n\n17 Dore, sogokuruza Yakobo nawe yatanze ubuhamya bwerekeranye n’urubyaro rwa Yozefu. Kandi dore, none se ntituri igisigisigi cy’urubyaro rwa Yozefu? Kandi ibi bintu bihamya ibyacu, ntibyanditse se ku bisate by’umuringa sogokuruza Lehi yavanye i Yerusalemu?\n\n18 Kandi habayeho ko mu mpera y’umwaka wa mirongo itatu na gatatu na mirongo itatu na kane, dore, nzabereka ko abantu ba Nefi barokowe, ndetse n’abari bariswe Abalamani, bari bararokowe, bagiriwe ubuntu bukomeye, ku buryo nyuma gatoya y’ukuzamuka kwa Kristo mu ijuru mu by’ukuri yarabibagaragarije—\n\n19 Abereka umubiri we, kandi arabigisha; kandi inkuru y’umurimo we izatangwa nyuma y’aha. Kubera iyo mpamvu muri iki gihe ndangije amagambo yanjye.\n\n", "3-ne 11": "Yesu Kristo yiyeretse abantu ba Nefi, ubwo imbaga yari yakoraniye mu gihugu cyitwa Aharumbutse, kandi yarabigishije; kandi uko niko yabiyeretse.\n\nBitangirira n’ igice cya 11.\n\n[center][font_size=26]Igice cya 11[/font_size][/center]\n\n[i]Data ahamya iby’Umwana we Akunda—Kristo agaragara kandi agatangaza Impongano Ye—Abantu bakora ku bimenyetso by’ibikomere mu biganza Bye n’amaguru n’imbavu—Barangurura Hosana—Asobanura imikorere n’uburyo bw’umubatizo—Imitekerereze y’amakimbirane ni iya sekibi—Inyigisho ya Kristo ni uko abantu bagomba kwemera kandi bakabatizwa maze bakabona Roho Mutagatifu. Ahagana 34 N.K.[/i]\n\n1 Kandi ubwo habayeho ko hari hari imbaga ngari yikoranyirije hamwe, y’abantu ba Nefi, hirya no hino y’ingoro yari mu gihugu cyitwa Aharumbuka; kandi baratangaraga kandi bakabazanya, kandi berekana impinduka ikomeye kandi itangaje yari yarabayeho.\n\n2 Ndetse baganiraga ibyerekeye uyu Yesu Kristo, wari waratangiwe ikimenyetso cyerekeranye n’urupfu rwe.\n\n3 Kandi habayeho ko mu gihe baganiraga batyo hagati yabo, bumvise ijwi nk’aho rivuye mu ijuru; nuko bararanganya amaso yabo hirya no hino, kuko batasobanukiwe ijwi bumvise; kandi ntiryari ijwi ry’ubukana, nta n’ubwo ryari ijwi riranguruye; nyamara, kandi nubwo ryari ijwi ritoya ryahinguranyije mu mutima abaryumvise, ku buryo nta gice cy’umubiri wabo ritatumye gihinda umushyitsi; koko, ryarabahinguranyije kugeza kuri roho ubwayo, kandi ryateye imitima yabo gushya.\n\n4 Kandi habayeho ko bongeye kumva ijwi, ariko ntibarisobanukiwe.\n\n5 Kandi na none ubwa gatatu bumvise ijwi, nuko bafungura amatwi yabo kugira ngo baryumve; kandi amaso yabo yari yerekeye aho rivugira; kandi barebaga nta guhumbya ku ijuru, aho ijwi ryaturuka.\n\n6 Kandi dore, ubwa gatatu basobanukiwe ijwi bumvise; nuko rirababwira riti:\n\n7 Dore Umwana wanjye Nkunda, nishimira cyane, nahesherejemo ikuzo izina ryanjye—Nimumwumvire.\n\n8 Kandi habayeho ko, ubwo bari basobanukiwe bongeye kuzamura amaso ku ijuru; nuko dore, babona Umuntu umanuka ava mu ijuru; kandi yari yambaye igishura cy’umweru; nuko amanukira hasi maze ahagarara hagati yabo; kandi amaso y’imbaga yari amuhanzweho, nuko ntibahangara kubumbura iminwa yabo, ndetse nta washoboye kuvugana n’undi, kandi ntibamenye icyo bisobanuye, kuko batekereje ko yari umumarayika wari wababonekeye.\n\n9 Kandi habayeho ko yarambuye ukuboko kwe maze avugisha abantu, avuga ati:\n\n10 Dore, ni njyewe Yesu Kristo, uwo abahanuzi bahamije ko azaza mu isi.\n\n11 Kandi dore, ndi urumuri n’ubugingo by’isi; kandi nasogongeye kuri kiriya gikombe Data yampaye, kandi nahesheje ikuzo Data nikorera ibyaha by’isi, muri byo nemeye ugushaka kwa Data mu bintu byose uhereye mu ntangiriro.\n\n12 Kandi habayeho ko ubwo Yesu yari amaze kuvuga aya magambo imbaga uko yakabaye yaguye ku butaka; kuko bibutse ko byari byarahanuwe ko Kristo azabiyereka nyuma y’ukuzamuka kwe mu ijuru.\n\n13 Kandi habayeho ko Nyagasani yababwiye avuga ati:\n\n14 Nimuhaguruke kandi munyegere, kugira ngo mushyire ibiganza byanyu mu mbavu zanjye, ndetse ko mushobora kumva ibimenyetso by’imisumari mu biganza byanjye no mu birenge byanjye, kugira ngo mushobore kumenya ko ndi Imana ya Isirayeli, n’Imana y’Isi uko yakabaye, kandi nishwe kubw’ibyaha by’isi.\n\n15 Kandi habayeho ko imbaga yamwegereye, nuko bashyira ibiganza byabo mu mbavu ze, maze bumva ibimenyetso by’imisumari mu biganza bye no mu birenge bye; kandi ibi babikoze, bamwegera umwe umwe kugeza ubwo bari bamaze bose kumwegera, kandi babonye n’amaso yabo kandi bumva n’ibiganza byabo, kandi barabimenye mu by’ukuri kandi barabihamya, ko yari we, wanditswe n’abahanuzi, ko azaza.\n\n16 Kandi ubwo bari bamaze kumwegera bose kandi bamaze kwibonera kubwabo, barangururiye rimwe, bavuga bati:\n\n17 Hozana! Nihasingizwe izina ry’Imana Isumbabyose. Kandi baguye hasi ku birenge bya Yesu, nuko baramuramya.\n\n18 Kandi byabayeho ko yabwiye Nefi (kuko Nefi yari mu mbaga) maze amutegeka ko amwegera.\n\n19 Nuko Nefi arahaguruka maze aramwegera, nuko yunama imbere ya Nyagasani maze asoma ibirenge bye.\n\n20 Nuko Nyagasani amutegeka ko ahaguruka. Nuko arahaguruka maze ahagara imbere ye.\n\n21 Nuko Nyagasani aramubwira ati: Nguhaye ububasha kugira ngo uzabatize aba bantu mu gihe mba nongeye kuzamuka mu ijuru.\n\n22 Kandi Nyagasani yongeye guhamagara abandi, nuko ababwira kimwe; maze abaha ububasha bwo kubatiza. Kandi yarababwiye ati: Uko niko muzabatiza; kandi nta mpaka zizaba muri mwe.\n\n23 Mu by’ukuri ndababwira, ko uwo ari we wese wihana ibyaha bye binyuze mu magambo yanyu, kandi akifuza kubatizwa mu izina ryanjye, uko niko muzababatiza—Dore, muzamanuke maze muhagarare mu mazi, nuko mu izina ryanjye muzababatize.\n\n24 Kandi ubu dore, aya niyo magambo muzavuga, mubahamagaye mu izina; muvuga muti:\n\n25 Kubera ko nahawe ubushobozi na Yesu Kristo, ndakubatije mu izina rya Data, n’irya Mwana, n’irya Roho Mutagatifu. Amena.\n\n26 Nuko noneho muzamwibize mu mazi, maze mwongere mumuzane hejuru y’amazi.\n\n27 Kandi ni muri ubu buryo muzababatiza mu izina ryanjye; kuko dore, mu by’ukuri ndababwira, ko Data, na Mwana, na Roho Mutagatifu ari umwe; kandi ndi muri Data, kandi Data ari muri njye, kandi Data na njye turi umwe.\n\n28 Kandi uko niko mbategetse ni uko muzabatiza. Kandi nta mpaka zizaba muri mwe, nk’uko kugeza byabayeho; nta n’ubwo hazabaho impaka muri mwe zerekeranye n’ibintu by’inyigisho, nk’uko kugeza ubu byabayeho.\n\n29 Kuko mu by’ukuri, mu by’ukuri ndababwira, ufite roho y’amakimbirane si uwanjye, ahubwo ni uwa sekibi, ari we se w’amakimbirane, kandi agakongereza imitima y’abantu gushyamirana n’uburakari, umwe ku wundi.\n\n30 Dore, iyi si inyigisho yanjye, yo gukongeza uburakari mu mitima y’abantu, umwe ngo arwanye undi; ahubwo iyi niyo nyigisho yanjye, ko ibintu nk’ibyo bigomba kwigizwa kure.\n\n31 Dore, mu by’ukuri, mu by’ukuri, ndababwira, nzabatangariza inyigisho yanjye.\n\n32 Kandi iyi niyo nyingisho yanjye, kandi ni inyigisho Data yampaye; kandi mpamya Data, na Data akampamya, kandi Roho Mutagatifu ahamya Data na njye; kandi ndahamya ko Data ategeka abantu bose, ahantu hose, kwihana no kunyemera.\n\n33 Kandi uwo ari we wese unyemera, kandi akabatizwa, uwo niwe uzakizwa; kandi abo ni bo bazaragwa ubwami bw’Imana.\n\n34 Kandi uwo ari we wese utanyemera, kandi ntabatizwe, azacirwaho iteka.\n\n35 Mu by’ukuri, mu by’ukuri, ndababwira, ko iyi ari yo nyigisho yanjye, kandi ndahamya ko ituruka kuri Data; kandi unyemera yemera Data nawe; kandi Data azamuhamiriza ibyanjye, kuko azamugendera n’umuriro hamwe na Roho Mutagatifu.\n\n36 Kandi uko niko Data azampamya, na Roho Mutagatifu azamuhamiriza ibya Data na njye; kuko Data, na njye, na Roho Mutagatifu turi umwe.\n\n37 Kandi byongeye ndababwira, mugomba kwihana, nuko mugahinduka nk’umwana mutoya, maze mukabatizwa mu izina ryanjye, cyangwa se ntimugire ukundi mwashobora kwakira ibi bintu.\n\n38 Kandi byongeye ndababwira, mugomba kwihana, kandi mukabatizwa mu izina ryanjye, nuko mugahinduka nk’umwana mutoya, cyangwa se ntimugire ukundi mwashobora kuragwa ubwami bw’Imana.\n\n39 Mu by’ukuri, mu by’ukuri, ndababwira, ko iyi ari yo nyigisho yanjye, kandi uwubatse kuri ibi yubatse ku rutare rwanjye, kandi imiryango y’ikuzimu ntizabaherana.\n\n40 Kandi uzatangaza ibiruseho cyangwa ibikeya kuri ibi, maze akemeza ko ibyo ari inyigisho yanjye, uwo aturuka kuri sekibi, kandi ntiyubatse ku rutare rwanjye; ahubwo yubatse ku rufatiro rw’umusenyi, kandi imiryango ikinguriye kwakira abo igihe imivu itembye n’imiyaga ikabahuha.\n\n41 Kubera iyo mpamvu, nimujye muri aba bantu, maze mutangaze ibyo navuze, kugera ku mpera z’isi.\n\n", "3-ne 12": "[center][font_size=26]Igice cya 12[/font_size][/center]\n\n[i]Yesu ahamagara kandi agaha ububasha intumwa cumi n’ebyiri—Abwira Abanefi ijambo risa n’Inyigisho yo ku Musozi—Avuga Abahirwa—Inyingisho ze zirenze kandi zisimbura itegeko rya Mose—Abantu bategetswe kuba intungane nk’uko We na Se ari intungane—Gereranya na Matayo 5. Ahagana 34 N.K.[/i]\n\n1 Kandi habayeho ko ubwo Yesu yari amaze kubwira Nefi aya magambo, n’abari bamaze guhamagarwa, (ubwo umubare w’abo bari bamaze guhamagarwa, no guhabwa ububasha n’ubushobozi bwo kubatiza, wari cumi na babiri) kandi dore, yarambuye ukuboko kwe yerekeza ku mbaga, nuko abarangururira, avuga ati: Murahirwa niba muzitondera amagambo y’aba cumi na babiri natoranyije muri mwe kugira ngo babigishe, kandi babe abagaragu banyu; kandi nabahaye ububasha bwanjye kugira ngo bashobore kubabatirisha amazi; kandi nyuma y’uko mubatirishwa amazi, dore nzababatirisha umuriro na Roho Mutagatifu; kubera iyo mpamvu murahirwa niba muzanyemera kandi mukabatizwa, nyuma y’uko mwambonye kandi muzi ko ndiho.\n\n2 Kandi byongeye, harahirwa birenzeho abazemera amagambo yanyu kubera ko muzahamya ko mwambonye, kandi muzi ko ndiho. Koko, hahirwa abazemera amagambo yanyu, nuko bakishyira hasi mu ndiba y’ubwiyoroshye maze bakabatizwa, kuko bazagerwaho n’umuririo na Roho Mutagatifu, kandi bazabona ukubabarirwa kw’ibyaha byabo.\n\n3 Koko, hahirwa abakene mu mutima bansanga, kuko ubwami bw’ijuru ari ubwabo.\n\n4 Kandi byongeye, hahirwa abarira bose, kuko bazahozwa.\n\n5 Kandi hahirwa abagwa neza, kuko bazahabwa isi.\n\n6 Kandi hahirwa bose abafite inzara n’inyota y’ubukiranutsi, kuko bazuzuzwa Roho Mutagatifu.\n\n7 Kandi hahirwa abanyempuhwe, kuko bazagirirwa impuhwe.\n\n8 Kandi hahirwa bose abakeye mu mutima, kuko bazabona Imana.\n\n9 Kandi hahirwa bose abakunda amahoro, kuko bazitwa abana b’Imana.\n\n10 Kandi hahirwa bose abarenganyirizwa izina ryanjye, kuko ubwami bw’ijuru ari ubwabo.\n\n11 Kandi murahirwa ubwo abantu bazabatuka kandi bakabarenganya, kandi bakabavugaho ubwoko bwose bw’ibibi bababeshyera, babampora;\n\n12 Kuko muzagira umunezero ukomeye kandi mukishima bihebuje, kuko ibihembo byanyu mu ijuru bizaba byinshi.\n\n13 Ni ukuri, ni ukuri, ndababwira, mbahaye kuba umunyu w’isi; ariko umunyu nuzatakaza icyanga cyawo, isi izaryoshywa n’iki? Umunyu ntacyo uzaba ukimaze, uretse kujugunywa no gukandagirirwa munsi y’ibirenge by’abantu.\n\n14 Ni ukuri, ni ukuri, ndababwira, mbahaye kuba urumuri rw’aba bantu. Umurwa wubatse mu mpinga y’agasozi ntushobora guhishwa.\n\n15 Dore, none se abantu bakongeza itabaza maze bakaripfundikiza intonga? Oya, ahubwo barishyira ku gitereko cyaryo, maze rikamurikira abari mu nzu bose;\n\n16 Kubera iyo mpamvu nimureke urumuri rwanyu rushashagirane imbere y’abantu, kugira ngo bashobore kubona imirimo yanyu myiza kandi baheshe ikuzo So uri mu ijuru.\n\n17 Ntimutekereze ko nazanywe no kurimbura itegeko cyangwa abahanuzi. Sinazanywe no kurimbura ahubwo nazanywe no kuzuza.\n\n18 Kuko ni ukuri ndababwira, nta kantu na gatoya cyangwa inyuguti imwe byakuwe ku itegeko, ahubwo muri njye byose byarujujwe.\n\n19 Kandi dore, mbahaye itegeko n’amategeko ya Data, kugira ngo muzanyemere, kandi muzihana ibyaha byanyu byose, kandi munsange n’umutima umenetse na roho ishengutse. Dore, mufite amategeko yose imbere yanyu, kandi itegeko ryarujujwe.\n\n20 Kubera iyo mpamvu nimunsange maze mukizwe; kuko ni ukuri ndababwira, ko keretse nimuzubahiriza amategeko yanjye, nabategetse muri iki gihe, naho ubundi nta kuntu muzinjira mu bwami bw’ijuru.\n\n21 Mwumvise ko byavuzwe n’aba kera, kandi na none byanditswe imbere yanyu, ko mutazica, kandi uzica azahanirwa mu rubanza rw’Imana.\n\n22 Ariko ndababwira, ko uzakarira umuvandimwe we azahanishwa urubanza rwe. Kandi uzabwira umuvandimwe we ati: Wa mupfu we, azahanirwa mu rukiko; kandi uzavuga ati; Wa gicucu we, azahanirwa mu muriro w’ikuzimu.\n\n23 Kubera iyo mpamvu, nimuzansanga, cyangwa mukifuza kunsanga, kandi mukibuka ko umuvandimwe wanyu hari icyo apfa namwe—\n\n24 Nimugende musange umuvandimwe wanyu, maze bwa mbere mwiyunge n’umuvandimwe wanyu, nuko noneho munsange n’umutima wanyu wose, kandi nzabakira.\n\n25 Mwikiranure n’umuburanyi wanyu bwangu mu gihe muri mu nzira nawe, ngo hato igihe icyo aricyo cyose atabafatisha, maze mukajugunya mu nzu y’imbohe.\n\n26 Ni ukuri, ni ukuri, ndababwira, nta kuntu muzava aho kugeza mumaze kwishyura isenina rya nyuma. Kandi mu gihe muzaba muri mu nzu y’imbohe mushobora se kwishyura nibura n’isenina imwe? Ni ukuri, ni ukuri, ndababwira, Oya.\n\n27 Dore byanditswe n’aba kera, ko mutazasambana;\n\n28 Ariko ndababwira, ko umuntu wese ureba umugore, akamwifuza, aba yamaze gukora ubusambanyi mu mutima we.\n\n29 Dore, mbahaye itegeko, ko mutazemerera na kimwe muri ibi bintu kwinjira mu mutima wanyu.\n\n30 Kuko ni byiza ko mwahanakanira ubwanyu ibi bintu, mwikorera umusaraba wanyu, kurusha uko mwajugunywa ikuzimu.\n\n31 Byaranditswe, ko uzasenda umugore, azamuha urwandiko rw’ubutane.\n\n32 Ni ukuri, ni ukuri, ndababwira, ko uzasenda umugore we, uretse kubw’impamvu y’ubusambanyi, aba amuteye gusambana; kandi uzacyura uwasenzwe azaba asambanye.\n\n33 Byongeye kandi biranditse, ngo ntuzarahire ibinyoma, ahubwo uzakorere Imana yawe ibyo wayirahiriye;\n\n34 Ariko ni ukuri, ni ukuri, ndababwira, ntimukarahire rwose, na busa, niyo ryaba ijuru kuko ariryo ntebe y’Imana.\n\n35 Cyangwa isi kuko ari yo ntebe y’ibirenge byayo;\n\n36 Kandi ntimuzarahire umutwe wanyu, kuko mutashobora kweza cyangwa kwirabuza agasatsi kamwe;\n\n37 Ahubwo ijambo ryanyu ribe Yego, yego; Oya, oya; kuko ibirenze ibi bituruka ku mubi.\n\n38 Kandi dore, biranditse, ngo ijisho rihorerwe irindi, n’iryinyo rihorerwe irindi;\n\n39 Ariko ndababwira, ko mutazabuza umubi kubagirira nabi, ahubwo uzabakubita ku itama ry’iburyo, muzamuhereze n’irindi naryo;\n\n40 Kandi umuntu uwo ari we wese nakuburanya ikanzu yawe, uzamuhe n’umwitero nawo;\n\n41 Kandi uzagutegeka kujyana nawe igikingi kimwe, uzamujyane no mu cya kabiri.\n\n42 Ukwaka umuhe, kandi ugutira ntuzamutere umugongo.\n\n43 Kandi dore, biranditse na none, o uzakunde mugenzi wawe maze wange umwanzi wawe;\n\n44 Ariko dore ndababwira, mukunde abanzi banyu, musabire ababavuma, mugirire neza ababanga, kandi musabire ababarenganya kandi babatoteza;\n\n45 Kugira ngo mushobore kuba abana ba So uri mu ijuru; kuko ategeka izuba rye rirasira ababi n’abeza.\n\n46 Kubera iyo mpamvu ibyo bintu bya kera, byagengwaga n’itegeko, muri njye byarujujwe.\n\n47 Ibintu bya kera byararangiye, kandi ibintu byose byahindutse bishya.\n\n48 Kubera iyo mpamvu ndashaka ko mwaba intungane ndetse nka njye, cyangwa So uri mu ijuru w’intungane.\n\n", "3-ne 13": "[center][font_size=26]Igice cya 13[/font_size][/center]\n\n[i]Yesu yigisha Abanefi Isengesho rya Nyagasani—Bagomba kwibikira ubutunzi mu ijuru—Abigishwa cumi na babiri mu murimo wabo bategekwa kudatekereza ku bintu by’isi—Gereranya na Matayo 6 Ahagana 34 N.K.[/i]\n\n1 Ni ukuri, ni ukuri, ndababwira ko nshaka ko mugirira ubuntu abakene; ariko mwirinde gukorera ibyiza imbere y’abantu kugira ngo babarebe; bitabaye bityo ntimuzabona ingororano ya Data uri mu ijuru.\n\n2 Kubera iyo mpamvu nimugira ubuntu ntimukavuze ihembe imbere yanyu, nk’uko indyarya zibigira mu masinagogi no mu nzira, kugira ngo bashimwe n’abantu. Ni ukuri ndababwira, bafite ingororano yabo.\n\n3 Ariko nimugira ubuntu ukuboko kwanyu kw’ibumoso ntikumenye icyo ukuboko kwanyu kw’iburyo gukora;\n\n4 Kugira ngo ubuntu bwawe bukorwe wiherereye; kandi So ureba ibyiherereye, ubwe azakugororera ku mugaragaro.\n\n5 Nimusenga ntimukamere nk’indyarya, kubera ko bakunda gusenga, bahagaze mu masinagogi no mu nzira, kugira ngo barebwe n’abantu. Ni ukuri ndababwira, bafite ingororano yabo.\n\n6 Ariko mwebwe, nimusenga, mujye mwinjira mu nzu, maze nimumara gukinga urugi, musenge So wiherereye; kandi So, urebera ahiherereye, azakugororera ku mugaragaro.\n\n7 Ariko nimusenga, ntimukavuge amagambo muyasubiramo, nk’umupagani, kuko batekereza ko bazumvirwa kubw’amagambo yabo menshi.\n\n8 Ntimugase na bo, kuko So azi ibintu mukeneye mbere y’uko mumusaba.\n\n9 Kubera iyo mpamvu nimujye musenga muri ubu buryo: Data wa twese uri mu ijuru, izina ryawe ryubahwe.\n\n10 Ibyo ushaka bikorwe mu isi nk’uko bikorwa mu ijuru.\n\n11 Kandi utubabarire imyenda yacu, nk’uko tubabarira abadufitiye imyenda.\n\n12 Kandi ntudutererane mu bitwoshya, ahubwo udukize umubi.\n\n13 Kuko ubwami, n’ububasha, n’ikuzo ari ibyawe iteka ryose. Amena.\n\n14 Kuko nimubabarira abantu ibicumuro byabo So wo mu ijuru namwe azababarira.\n\n15 Ariko nimutababarira abantu ibicumuro byabo na So wo mu ijuru ntazababarira ibicumuro byanyu.\n\n16 Byongeye, nimwiyiriza ubusa ntimukabe nk’indyarya, zigaragaza umubabaro, kuko bihindura amasura yabo kugira ngo bereke abantu ko biyirije ubusa. Ni ukuri ndababwira, bafite ingororano yabo.\n\n17 Ariko mwebwe, nimwiyiriza ubusa, mwisige amavuta mu mutwe, maze mwiyuhagire mu maso.\n\n18 Kugira ngo abantu batamenya ko mwiyirije, keretse So uri ahiherereye; kandi So, ureba ibyiherereye, azakugororera ku mugaragaro.\n\n19 Ntimukibikire ubutunzi bwanyu mu isi, aho inyenzi n’ingese ziburya, kandi abajura bacukura bakabwiba;\n\n20 Ahubwo mwibikire ubutunzi mu ijuru, aho nta nyenzi cyangwa ingese ziburya, n’abajura ntibacukure ngo babwibe.\n\n21 Kuko aho ubutunzi bwanyu buri ari naho umutima wanyu uba.\n\n22 Itabaza ry’umubiri ni ijisho, ijisho ryanyu nirireba neza, umubiri wanyu wose uzaba ufite umucyo.\n\n23 Ariko ijisho ryanyu nirireba nabi, umubiri wanyu wose uzaba ufite umwijima. Niba, kubera iyo impamvu, umucyo ukurimo ubaye umwijima, mbega uwo mwijima uko ari mwinshi!\n\n24 Nta muntu ushobora gukeza abatware babiri, kuko yakunda umwe kandi akanga undi, cyangwa se yaguma kuri umwe agasuzugura undi. Ntimushobora gukorera Imana n’Ubutunzi.\n\n25 Kandi habayeho ko ubwo Yesu yari amaze kuvuga aya magambo yarebye aba cumi na babiri yari amaze gutoranya, nuko arababwira ati: Mwibuke amagambo nababwiye. Kuko dore, muri abo natoranyije kugira ngo mufashe aba bantu. Kubera iyo mpamvu ndababwira, ntimukiganyire ngo mutekereze ubugingo muti: tuzarya iki, cyangwa tuzanywa iki; ntimwiganyire ngo mutekereze iby’umubiri wanyu ngo tuzambara iki? Mbese ubugingo ntiburuta ibyo kurya, kandi umubiri nturuta imyambaro?\n\n26 Dore ibiguruka byo mu kirere, ntibibiba, nta nubwo bisarura cyangwa ngo bihunike mu bigega; nyamara So wo mu ijuru arabigaburira nabyo. None se ntimubiruta cyane?\n\n27 Ni nde muri mwe wiganyira uzashobora kwiyunguraho umukono umwe?\n\n28 None se ni iki gituma mwiganyira mu myambaro? Mutekereze uburabyo bwo mu gasozi uko bumera; ntibugira umurimo, ntibuboha imyenda;\n\n29 Kandi nyamara ndababwira, ko ndetse na Salomoni, mu cyubahiro cye cyose, atarimbaga nk’akarabyo kamwe ko muri ubu.\n\n30 Kubera iyo mpamvu, niba Imana yambika ubwatsi bwo mu gasozi ityo, buriho none, ejo bakabujugunya mu muriro, ntizarushaho kubambika mwa bafite ukwizera guke mwe?\n\n31 Kubera iyo mpamvu ntimukiganyire, muvuga muti: Tuzarya iki? cyangwa, Tuzanywa iki? cyangwa, Tuzambara iki?\n\n32 Kuko So wo mu ijuru azi ibyo ko mukeneye ibi bintu byose.\n\n33 Ahubwo mubanze mushake ubwami bw’Imana n’ubukiranutsi bwayo, maze ibi bintu byose bizabongererwe.\n\n34 Kubera iyo mpamvu ntimukiganyire iby’ejo, kuko ab’ejo baziganyira iby’ejo ubwabo. Umunsi wose ukwiranye n’ibibi byawo.\n\n", "3-ne 14": "[center][font_size=26]Igice cya 14[/font_size][/center]\n\n[i]Yesu ategeka ati: Ntimugacire urubanza abandi; mujye musaba Imana; mumenye ko hariho abahanuzi b’ibinyoma—Asezeranya agakiza abakora ugushaka kwa Data—Gereranya na Matayo 7. Ahagana 34 N.K.[/i]\n\n1 Kandi ubwo habayeho ubwo Yesu yari amaze kubabwira aya magambo yahindukiriye imbaga, nuko arongera ababwira, avuga ati: Ni ukuri, ni ukuri, ndababwira, ntimugacire urubanza abandi, kugira ngo namwe mutazarucirwa.\n\n2 Kuko urubanza muca, nirwo muzacirwa namwe; kandi urugero mugeramo nirwo namwe muzagererwamo.\n\n3 Ni iki gituma ubona agatotsi kari mu ijisho ry’umuvandimwe wawe, ariko ntiwite ku mugogo uri mu ijisho ryawe?\n\n4 Cyangwa wabasha ute kubwira umuvandimwe wawe uti: Reka ngutokore agatotsi mu jisho ryawe—kandi ureba, ugifite umugogo mu jisho ryawe?\n\n5 Mwa ndyarya mwe, nimubanze mwitokore umugogo uri ma maso yanyu; nuko noneho murebe neza kugira ngo mubone gutokora umugogo w’ijisho ry’umuvandimwe wanyu.\n\n6 Ntimugahe imbwa ibyatagatifujwe, kandi ntimukajugunye amasimbi yanyu imbere y’ingurube, kugira ngo hato zitaziribatira munsi y’ibirenge byazo, nuko zigahindukira maze zikagucagagura.\n\n7 Musabe, kandi muzahabwa; mushake, kandi muzabona; mukomange, kandi muzakingurirwa.\n\n8 Kuko umuntu wese usaba, ahabwa; kandi ushaka, abona; n’ukomanga, agakingurirwa.\n\n9 Mbese muri mwe hari umuntu umwana we yasaba umutsima, akamuha ibuye?\n\n10 Cyangwa yamusaba ifi, akamuha inzoka?\n\n11 Niba muri babi, kandi mukaba muzi guha ibyiza abana banyu, none So wo mu ijuru ntazarushaho guha ibyiza ababimusabye?\n\n12 Kubera iyo mpamvu, ibintu byose mushaka ko abantu babagirira, mube aribyo namwe mubakorera, kuko iri niryo itegeko n’ibyahanuwe.\n\n13 Munyure mu irembo rifunganye, kuko irembo ari rigari, n’inzira ijyana abantu kurimbuka ari nini, kandi abayinyuramo ni benshi.\n\n14 Kuko irembo rifunganye, n’inzira ijya mu bugingo ni impatanwa, kandi abayinyuramo ni bake.\n\n15 Mwirinde abahanuzi b’ibinyoma baza aho muri biyambitse imyenda y’intama, ariko imbere ari amasega aryana.\n\n16 Muzabamenyera ku mbuto zabo. Mbese hari abasoroma imizabibu ku migenge, cyangwa imbuto z’umutini ku gitovu?\n\n17 Ndetse igiti cyose cyiza cyera imbuto nziza; ariko igiti kibi cyera imbuto mbi.\n\n18 Igiti cyiza ntigishobora kwera imbuto mbi; kandi n’igiti kibi ntigishobora kwera imbuto nziza.\n\n19 Igiti cyose cyitera imbuto nziza kiracibwa, kikajugunywa mu muriro.\n\n20 Kubera iyo mpamvu, muzabamenyera ku mbuto zabo.\n\n21 Ntabwo buri wese umbwira ati: Nyagasani, Nyagasani, ari we uzinjira mu bwami bwo mu ijuru, keretse ukora ibyo Data wo mu ijuru ashaka.\n\n22 Benshi bazambaza kuri uwo munsi bati: Mwami, Mwami, ntitwahanuraga mu izina ryawe, ntitwirukanaga amadayimoni mu izina ryawe, ntitwakoraga ibitangaza byinshi mu izina ryawe?\n\n23 Nuko ubwo nibwo nzaberurira nti: Sinigeze mbamenya, nimumve imbere mwa nkozi z’ibibi mwe.\n\n24 Kubera iyo mpamvu, umuntu wese wumva ayo magambo yanjye akayakomeza, azaba nk’umushishozi wubatse inzu ye ku rutare.\n\n25 Kandi imvura iragwa, imivu iratemba, n’umuyaga urahuha, byose byikubita kuri iyo nzu ntiyagwa, kuko yari ishinzwe ku rutare.\n\n26 Kandi umuntu wese wumva aya magambo yanjye ntayakomeze, azaba ari nk’umupfapfa wubatse inzu ye ku musenyi—\n\n27 Nuko imvura iragwa, imivu iratemba, n’umuyaga urahuha, byose byikubita kuri iyo nzu iragwa, kandi kugwa kwayo kwari gukomeye.\n\n", "3-ne 15": "[center][font_size=26]Igice cya 15[/font_size][/center]\n\n[i]Yesu atangaza ko itegeko rya Mose ryujurijwe muri We—Abanefi ni izindi ntama yavugaga i Yerusalemu—Kubera ubukozi bw’ibibi, abantu ba Nyagasani b’i Yerusalemu ntibazi iby’intama zatatanye za Isirayeli. Ahagana 34 N.K.[/i]\n\n1 Kandi ubwo habayeho ko igihe Yesu yari amaze kurangiza aya magambo yararanganyije amaso hirya no hino mu mbaga, nuko arababwira ati: Dore, mwumvise ibintu nigishije mbere y’uko nzamuka kwa Data; kubera iyo mpamvu, uwibuka wese aya magambo yanjye kandi akayakurikiza, nzamuzamura ku munsi wa nyuma.\n\n2 Kandi habayeho ko ubwo Yesu yari amaze kuvuga aya magambo yabonye ko hari bamwe muri bo batangaye, kandi bakibaza icyo ashaka ko bakora cyerekeranye n’itegeko rya Mose; kuko batasobanukiwe ijambo rivuga ko ibintu bya kera byahise, kandi ko ibintu byose byamaze guhinduka bishya.\n\n3 Kandi yarababwiye ati: Mwitangara ko nababwiye ko ibintu bya kera byahise, kandi ko ibintu byose byamaze guhinduka bishya.\n\n4 Dore, ndababwira ko itegeko ryahawe Mose ryujujwe.\n\n5 Dore, ni njyewe watanze itegeko, kandi ni njyewe wagiranye igihango n’abantu banjye Isirayeli; kubera iyo mpamvu, itegeko ryujurijwe muri njye, kuko nazanywe no kuzuza itegeko; kubera iyo mpamvu rifite impera.\n\n6 Dore, sindimbura abahanuzi, kuko abenshi ntibujurijwe muri njye, ni ukuri ndababwira, byose bizuzuzwa.\n\n7 Kandi kubera ko nababwiye ko ibintu bya kera byahise, sindimbura ibyavuzwe byerekeranye n’ibintu bizaza.\n\n8 Kuko dore, igihango nagiranye n’abantu banjye nticyuzuye cyose; ahubwo itegeko ryahawe Mose rizarangirira muri njye.\n\n9 Dore, ni njye tegeko, n’urumuri. Nimumpugukire, nuko mwihangane kugeza ku ndunduro, maze muzabeho; kuko uwihangana nzamuha ubugingo buhoraho.\n\n10 Dore, nabahaye amategeko; kubera iyo mpamvu nimukomere ku mategeko yanjye. Kandi iri ni itegeko n’abahanuzi, kuko ni ukuri barampamije.\n\n11 Kandi ubwo habayeho ko igihe Yesu yari amaze kuvuga aya magambo, yabwiye aba cumi na babiri yari amaze gutoranya ati:\n\n12 Muri abigishwa banjye; kandi muri urumuri rw’aba bantu, aribo gisigisigi cy’inzu ya Yozefu.\n\n13 Kandi dore, iki ni igihugu cy’umurage wanyu; kandi Data yarakibahaye.\n\n14 Kandi nta gihe Data yampaye itegeko ku buryo ngomba kuribwira abavandimwe banyu i Yerusalemu.\n\n15 Nta n’igihe Data yampaye itegeko ku buryo ngomba kubabwira ibyerekeye indi miryango y’inzu ya Isirayeli, Data yaherekeje hanze y’igihugu.\n\n16 Ibi nibyo gusa Data yantegetse, ko ngomba kubabwira:\n\n17 Izo ntama zindi mfite zitari muri iki kiraro; nazo ngomba kuzizana, kandi zizumva ijwi ryanjye; kandi hazabaho ikiraro kimwe, n’umushumba umwe.\n\n18 Kandi ubwo, kubera ijosi rishinze n’ukutemera ntibasobanukiwe ijambo ryanjye, kubera iyo mpamvu nategetswe na Data kutababwira ukundi iki kintu.\n\n19 Ariko, ni ukuri, ndababwira ko Data yantegetse, kandi ndabibabwira, ko mwatandukanyijwe nabo kubera ubukozi bw’ibi bwabo; kubera iyo mpamvu ni ukubera ubukozi bw’ibibi bwabo batabazi.\n\n20 Kandi ni ukuri, ndongera kubabwira ko indi miryango Data yayitandukanyije nabo; kandi ni ukubera ubukozi bw’ibibi bwabo batabazi.\n\n21 Kandi ni ukuri ndababwira, ko muri abo navugaga: Izindi ntama mfite zitari muri iki kiraro; nazo ngomba kuzizana. Kandi bazumva ijwi ryanjye; kandi bazaba ikiraro kimwe, n’umushumba umwe.\n\n22 Kandi ntibanyumva, kuko batekereza ko ari Abanyamahanga; kuko ntibasobanukiwe ko Abanyamahanga bazahinduka binyuze mu kubwiriza kwabo.\n\n23 Kandi ntibanyumvise igihe navugaga ko bazumva ijwi ryanjye; kandi ntibanyumvise ko Abanyamahanga bazumva igihe icyo aricyo cyose ijwi ryanjye—ko ntazabigaragariza uretse kubwa Roho Mutagatifu.\n\n24 Ariko dore, mwembi mwumvise ijwi ryanjye, kandi mwarambonye; kandi muri intama zanjye, kandi mubarirwa mu bo Data yampaye.\n\n", "3-ne 16": "[center][font_size=26]Igice cya 16[/font_size][/center]\n\n[i]Yesu azagenderera izindi mu ntama zazimiye za Isirayeli—Mu minsi ya nyuma inkuru nziza izajya mu Banyamahanga nyuma ijye mu nzu yai Isirayeli—Abantu ba Nyagasani bazabonana amaso ku yandi ubwo Azongera kuzana Siyoni. Ahagana 34 N.K.[/i]\n\n1 Kandi ni ukuri, ni ukuri, ndababwira ko mfite izindi ntama zitari muri iki gihugu, ntizibe no mu gihugu cya Yerusalemu, ntizibe no mu bindi bice by’icyo gihugu hirya no hino aho nabaye mfasha.\n\n2 Kuko abo mvuga ni abaturumva ijwi ryanjye kugeza ubu; nta n’igihe na kimwe nabigaragarije.\n\n3 Ariko nahawe itegeko na Data ko nzabasanga, kandi ko bazumva ijiwi ryanjye, nuko bakazabarurirwa mu ntama zanjye, kugira ngo hazabeho ikiraro kimwe n’umushumba umwe; kubera iyo mpamvu ngiye kubiyereka.\n\n4 Kandi mbategetse ko muzandika aya magambo nyuma y’uko nzaba nagiye, kugira ngo nibibaho ko abantu banjye i Yerusalemu, bo bambonye kandi twabanye mu murimo, badasaba Data mu izina ryanjye, ko bashobora kubamenya kubwa Roho Mutagatifu, ndetse n’indi miryango mutazi, kugira ngo aya magambo muzandika azabikwe kandi azerekwe Abanyamahanga, kugira ngo binyuze mu bwuzure bw’Abanyamahanga, igisigisigi cy’urubyaro rwabo, kizatatanira ku isi kubera ukutemera kwabo, gishobore kugarurwa, cyangwa gishobore kumenya njyewe, Umucunguzi wabo.\n\n5 Kandi noneho nzabakoranya bavuye mu bice bine by’isi; nuko noneho nzuzuze igihango Data yagiranye n’abantu bose b’inzu ya Isirayeli.\n\n6 Kandi hahirwa Abanyamahanga, kubera ukunyemera kwabo, muri no kubwa Roho Mutagatifu, ubaha ubuhamya bwanjye n’ubwa Data.\n\n7 Dore, kubera ukunyemera kwabo, niko Data avuga, kandi kubera ukutemera kwanyu, O nzu ya Isirayeli, ku munsi wa nyuma ukuri kuzagera ku Banyamahanga, kugira ngo ubwuzure bw’ibi bintu buzabamenyeshwe.\n\n8 Ariko baragowe, niko Data avuga, Abanyamahanga batemera—kuko nubwo baje muri iki gihugu, kandi bagatatanya abantu banjye aribo nzu ya Isirayeli; kandi abantu bo mu nzu ya Isirayeli bashushubikanyijwe muri bo, kandi bakaribatirwa munsi y’ibirenge byabo.\n\n9 Kandi kubera impuhwe za Data ku Banyamahanga, ndetse n’imanza za Data ku bantu bo mu nzu ya Isirayeli, ni ukuri, ni ukuri, ndababwira, ko nyuma y’ibi byose, kandi natumye abantu banjye bo mu nzu ya Isirayeli bakubitwa, kandi bababazwa, kandi bicwa, kandi birukanwa muri bo; kandi bangwa na bo, kandi bahinduka ukwimyoza n’iciro ry’umugani muri bo.\n\n10 Kandi uko niko Data yategetse ko ngomba kubabwira. Kuri uwo munsi ubwo Abanyamahanga bazakora icyaha kirwanya inkuru nziza yanjye, kandi bakazahakana ubwuzure bw’inkuru nziza, kandi bakazishyira hejuru mu bwibone bw’imitima yabo hejuru y’amahanga yose, no hejuru y’abantu bose b’isi uko ingana, kandi bakazuzura ubwoko bwose bw’ibinyoma, n’ubw’ububeshyi, n’ubw’ububi, n’uburyo bwose bw’uburyarya, n’ubuhotozi, n’ubutambyi bw’indonke, n’ubusambanyi, n’udutsiko tw’ibanga; kandi niba bazakora ibyo bintu byose, kandi bakazahakana ubwuzure bw’inkuru nziza yanjye, dore, niko Data avuga, nzabazanira ubwuzure bw’inkuru nziza muri bo.\n\n11 Kandi noneho nzibuka igihango cyanjye nagiranye n’abantu banjye, O nzu ya Isirayeli, kandi nzabazanira inkuru nziza yanjye.\n\n12 Kandi nzabereka, O nzu ya Isirayeli, ko Abanyamahanga batazagira ububasha kuri mwe; ahubwo nzibuka igihango cyanjye kuri mwe, O nzu ya Isirayeli, kandi muzamenya iby’ubwuzure bw’inkuru nziza yanjye.\n\n13 Ariko niba Abanyamahanga bazihana kandi bakangarukira, niko Data avuga, dore bazabarirwa mu bantu banjye, O nzu ya Isirayeli.\n\n14 Kandi sinzemerera abantu banjye, bo mu nzu ya Isirayeli, kubanyuramo, no kubanyukanyukira hasi, niko Data avuga.\n\n15 Ariko nibatangarukira, kandi ngo bumvire ijwi ryanjye, nzabemerera, koko, nzemerera abantu banjye, O nzu ya Isirayeli, ko babanyuramo, kandi babanyukanyukire hasi, kandi bazamera nk’umunyu watakaje icyanga cyawo, ukaba icyo gihe nta kintu umaze uretse kujugunywa, no kuribatirwa munsi y’ibirenge by’abantu banjye, O nzu ya Isirayeli.\n\n16 Ni ukuri, ni ukuri, ndababwira, uko niko Data yantegetse—ko ngomba guha aba bantu iki gihugu kubw’umurage wabo.\n\n17 Nuko noneho amagambo y’umuhanuzi Yesaya azuzuzwa, avuga ati:\n\n18 Abarinzi bawe bazarangurura ijwi; bazaririmba mu ijwi rimwe, kuko bazabona ijisho ku rindi ubwo Nyagasani azongera kugarura Siyoni.\n\n19 Nimuturagare mu munezero, muririmbire hamwe, mwe matongo ya Yerusalemu; kuko Nyagasani yahumurije abantu be, yacunguye Yerusalemu.\n\n20 Nyagasani yahinnye umwambaro w’ukuboko kwe gutagatifu mu maso y’amahanga yose; kandi impera zose z’isi zizabona agakiza k’Imana.\n\n", "3-ne 17": "[center][font_size=26]Igice cya 17[/font_size][/center]\n\n[i]Yesu abwiriza abantu gutekereza byimbitse ku magambo Ye no gusengera kuyasobanukirwa—Akiza abarwayi babo—Asengera abantu, akoresheje ururimi rudashobora kwandikwa—Abamarayika bakora umurimo nuko umuriro uzenguruka abatoya babo. Ahagana 34 N.K.[/i]\n\n1 Dore, ubwo habayeho ko igihe Yesu yari amaze kuvuga aya magambo yongeye kureba hirya no hino mu mbaga, maze arababwira ati: Dore, igihe kirageze.\n\n2 Ndabona muri abanyantege nke, ku buryo mudashobora gusobanukirwa amagambo yanjye yose nategetswe na Data kubabwira muri iki gihe.\n\n3 Kubera iyo mpamvu, nimugende mu ngo zanyu, kandi mutekereze byimbitse ku bintu navuze, maze musabe Data, mu izina ryanjye, kugira ngo musobanukirwe, kandi mutegurire imitima yanyu ejo hazaza, kandi ndongera ngaruke.\n\n4 Ariko ubu ngiye kwa Data, ndetse kwiyereka imiryango yazimiye ya Isirayeli, kuko ntibazimiye kuri Data, kuko azi aho yabajyanye.\n\n5 Kandi habayeho ko ubwo Yesu yari amaze kuvuga atyo, yararanganyije amaso mu mbaga, nuko abona bari mu marira, maze bamuhanga amaso nk’aho bashaka kumusaba gutindana nabo.\n\n6 Nuko arababwira ati: Dore, umutima wanjye wuzuye ibambe kuri mwe.\n\n7 Hari abo mufite barwaye muri mwe? Nimubazane hano. Hari abo mufite bamugaye, cyangwa b’impumyi, cyangwa bacumbagira, cyangwa abacitse ingingo, cyangwa abarwaye ibibembe, cyangwa abarabiranye, cyangwa ab’ibipfamatwi, cyangwa abababaye mu buryo ubwo aribwo bwose? Nimubazane hano maze mbakize, kuko mbafitiye ibambe, ubura bwanjye bwuzuye impuhwe.\n\n8 Kuko nabonye ko mwifuza ko nabereka ibyo nakoreye abavandimwe banyu i Yerusalemu, kuko mbona ko ukwizera kwanyu guhagije ku buryo nabakiza,\n\n9 Kandi habayeho ko ubwo yari amaze kuvuga atyo, imbaga yose, ihurije hamwe, yaramwegereye hamwe n’abarwayi babo n’abababaye babo, n’abamugaye babo, hamwe n’impumyi zabo, hamwe n’ibiragi byabo, hamwe n’abari bababaye mu buryo ubwo aribwo bwose; nuko arabakiza buri wese uko bari bagiye bamuzanirwa.\n\n10 Kandi bose, haba abari bakijijwe n’abari bazima, bapfukamye hasi ku birenge bye, nuko baramuramya; kandi abenshi bashoboye kumwegera mu mbaga basomye ibirenge bye, ku buryo buhagije ibirenge bye amarira yabo.\n\n11 Kandi habayeho ko yategetse ko abana babo batoya bazanwa.\n\n12 Bityo bazanye abana batoya babo nuko babicaza hasi ku butaka bamukikije, nuko Yesu ahagarara rwagati; maze imbaga itanga inzira kugeza ubwo bari bamaze kubamuzanira bose.\n\n13 Kandi habayeho ko ubwo bose bari bamaze kuzanwa, kandi Yesu ahagaze rwagati, yategetse imbaga ko bapfukama hasi ku butaka.\n\n14 Nuko habayeho ko ubwo bari bamaze gupfukama ku butaka, Yesu yanihiye mu mutima, maze aravuga ati: Data, Mpagaritse umutima kubera ubugome bw’abantu bo mu nzu ya Isirayeli.\n\n15 Nuko ubwo yari amaze kuvuga aya magambo, nawe ubwe yapfukamye ku butaka, nuko dore yasenze Se, kandi ibintu yasengaga ntibishobora kwandikwa, kandi imbaga yamwumvise yabitangiye ubuhamya.\n\n16 Kandi ni muri ubu buryo batanze ubuhamya: Ijisho ntiryigeze ribona, nta n’ubwo ugutwi kwigeze kwumva, mbere, ibintu bikomeye kandi bitangaje nk’ibyo twabonye kandi twumvise Yesu abwira Se.\n\n17 Kandi nta rurimi rushobora kuvuga, nta n’ubwo hashobora kwandikwa n’umuntu uwo ari we wese, nta n’ubwo imitima y’abantu ishobora kwiyumvisha ibintu bikomeye kandi bitangaje nk’ibyo twebwe twembi twabonye kandi twumvise Yesu avuga; kandi nta n’umwe ushobora kwiyumvisha iby’umunezero wuzuye roho zacu mu gihe twamwumvaga adusengera kuri Se.\n\n18 Kandi habayeho ko ubwo Yesu yari amaze kurangiza gusenga Data, yarahagurutse; ariko wari mwiza cyane umunezero w’imbaga ku buryo byari byabarenze.\n\n19 Kandi habayeho ko Yesu yababwiye, nuko abategeka guhaguruka.\n\n20 Nuko bahaguruka ku butaka, maze arababwira ati: Murahirwa kubera ukwizera kwanyu. None ubu dore, umunezero wanjye ni wose.\n\n21 Kandi ubwo yari amaze kuvuga aya magambo, yararize, kandi imbaga yabitangiye ubuhamya, nuko afata abana babo batoya, umwe umwe, maze abaha umugisha, kandi arabasengera kuri Se.\n\n22 Nuko ubwo yari amaze gukora ibi yarongeye ararira.\n\n23 Nuko abwira imbaga, kandi arababwira ati: Nimurebe abatoya banyu.\n\n24 Nuko ubwo barebaga kugira ngo babarebe bahanze amaso ku ijuru, nuko babona amajuru arafunguye, kandi babonye abamarayika bamanuka mu ijuru nk’aho bari rwagati mu muriro; nuko baza hasi maze bazenguruka abo batoya, kandi bazengurutswe n’umuriro; kandi abamarayika barabafashije.\n\n25 Kandi imbaga yarabonye kandi yarumvise kandi yatanze ubuhamya; kandi bazi ko ubuhamya bwabo ari ubw’ukuri kuko bose babonye kandi bumvise, buri muntu kubwe; kandi bari mu mubare wegereje abantu ibihumbi bibiri na magana atanu; kandi bari bagizwe n’abagabo, abagore, n’abana.\n\n", "3-ne 18": "[center][font_size=26]Igice cya 18[/font_size][/center]\n\n[i]Yesu atangiza isakaramentu mu Banefi—Bategekwa guhora basenga mu izina Rye—Abarya umubiri We kandi bakanywa amaraso Ye bidakwiriye bacirwaho iteka—Abigishwa bahabwa ububasha bwo gutanga Roho Mutagatifu. Ahagana 34 N.K.[/i]\n\n1 Kandi habayeho ko Yesu yategetse abigishwa be ko bamuzanira umutsima na vino.\n\n2 Nuko mu gihe bari bagiye gushaka umutsima na vino, ategeka imbaga ko bicara hasi ku butaka.\n\n3 Nuko ubwo abigishwa be bari bamaze kuzana umutsima, na vino, yafashe umugati maze arawumanyura kandi awuha umugisha; nuko awuha abigishwa be maze ategeka ko bawuryaho.\n\n4 Nuko ubwo bari bamaze kuryaho kandi bahaze, yabategetse ko bawuhaho n’imbaga.\n\n5 Nuko ubwo imbaga yari imaze kuwuryaho kandi ihaze, yabwiye abigishwa be ati: Dore hari umwe muri mwebwe uzimikwa, kandi nzamuha ububasha kugira azamanyure umutsima nuko awuhe umugisha maze awuhe abantu b’itorero ryanjye, abazemera bose kandi bakabatizwa mu izina ryanjye.\n\n6 Kandi ibi muzahore muzirikana kubikora, nk’uko nabikoze, ndetse nk’uko namanyuye umutsima kandi nkawuha umugisha maze nkawubaha.\n\n7 Kandi ibi muzabikore mu rwibutso rw’ibyo umubiri wanjye, naberetse. Kandi bizaba ubuhamya kuri Data ko muhora munyibuka. Kandi nimuhora munyibuka muzagira Roho wanjye kugira ngo abane namwe.\n\n8 Kandi habayeho ko ubwo yavugaga aya magambo, yategetse abigishwa be ko bafata kuri vino yo mu nkongoro maze bakayinywaho, kandi ko banayihaho imbaga kugira ngo ishobore kuyinywaho.\n\n9 Kandi habayeho ko babikoze batyo, nuko banywaho maze barahaga; kandi bahayeho imbaga, nuko baranywa, maze barahaga.\n\n10 Kandi ubwo abigishwa bari bamaze gukora ibi, Yesu yarababwiye ati: Murahirwa kubw’iki kintu mwakoze, kuko ibi nibyo kuzuza amategko yanjye, kandi ibi birahamiriza Data ko mushaka gukora ibyo nabategetse.\n\n11 Kandi ibi muzahore mubikorera abihana kandi bakabatizwa mu izina ryanjye; kandi muzabikora mu rwibutso rw’amaraso yanjye, namennye kubwanyu, kugira ngo mushobore guhamiriza Data ko muhora munyibuka. Kandi nimuhora munyibuka muzagira Roho wanjye kugira ngo abane namwe.\n\n12 None mbahaye itegeko ngo muzakore ibi bintu. Kandi niba muzahora mukora ibi bintu murahirwa, kuko mwubatse ku rutare rwanjye.\n\n13 Ariko muri mwe abazakora ibiruseho cyangwa bikeya kuri ibi ntibubatse ku rutare rwanjye, ahubwo bubatse ku rufatiro rw’umusenyi; nuko igihe imvura iguye, maze imivu ikaza, n’imiyaga igahuha, maze bikabakubitaho, baragwa, kandi imiryango y’ikuzimu yiteguye kubakira.\n\n14 Kubera iyo mpamvu murahirwa niba muzakomeza amategeko yanjye, Data yantegetse kubaha.\n\n15 Ni ukuri, ni ukuri, ndababwira, mugomba kuba maso no guhora musenga, kugira ngo hato mutazashukwa na sekibi, nuko mugatwarwa bunyago na we.\n\n16 Kandi nk’uko nasengeye muri mwe muzasengere mutyo mu itorero ryanjye, mu bantu banjye bihana kandi bakabatizwa mu izina ryanjye. Dore ndi urumuri; nabahaye urugero.\n\n17 Kandi habayeho ko ubwo Yesu yari amaze kubwira aya magambo abigishwa be, yarongeye arahindukira areba imbaga maze aravuga arababwira ati:\n\n18 Dore, ni ukuri, ni ukuri, ndababwira, mugomba kuba maso kandi mugahora musenga kugira ngo hato mutinjira mu gishuko; kuko Satani yifuza kubabona, kugira ngo ashobore kubagosora nk’ingano.\n\n19 Kubera iyo mpamvu mugomba guhora musenga Data mu izina ryanjye.\n\n20 Kandi icyo muzasaba Data cyose mu izina ryanjye, gikwiriye, mwizeye ko muzahabwa, dore muzagihabwa.\n\n21 Musengere Data mu miryango yanyu, igihe cyose mu izina ryanjye, kugira ngo abagore banyu n’abana banyu bashobore guhabwa imigisha.\n\n22 Kandi dore, muzajye muhurira hamwe kenshi; kandi ntimuzabuze umuntu uwo ari we wese kubasanga mu gihe muzahurira hamwe. Ahubwo mubemerere ko babasanga kandi ntimubabuze.\n\n23 Ahubwo muzabasengere, kandi ntimuzabirukane, kandi nibibaho ko babasanga kenshi muzasenge Data kubwabo, mu izina ryanjye.\n\n24 Kubera iyo mpamvu, nimuzamure urumuri rwanyu kugira ngo rushashagiranire isi. Dore ndi urumuri muzazamura—uko mwambonye mbigenza. Dore murabona ko nasenze Data, kandi mwese mwabyiboneye.\n\n25 Kandi murabona ko nategetse ko nta n’umwe muri mwe ugenda, ahubwo nategetse ko munsanga, kugira ngo mushobore kwumva no kureba; ni nk’uko muzagirira isi; kandi uwo ari we wese wica iri tegeko yiyemerera ubwe kujyanwa mu gishuko.\n\n26 Kandi ubwo habayeho ko igihe Yesu yari amaze kuvuga aya magambo, yongeye guhindukiza amaso areba abigishwa be yari amaze gutoranya, maze arababwira ati:\n\n27 Dore ni ukuri, ni ukuri, ndababwira, mbahaye irindi tegeko, kandi bityo ngomba kujya kwa Data kugira ngo nuzuze andi mategeko yampaye.\n\n28 None ubu dore, iri ni itegeko mbahaye, kugira ngo mutazemerera uwo ari we wese mubizi neza kurya ku mubiri wanjye n’amaraso yanye bidakwiriye, mu gihe muzaba mubiha umugisha;\n\n29 Kuko urya umubiri wanjye kandi akanywa amaraso yanjye bidakwiriye aba ariye kandi anyoye ugucirwaho iteka kwa roho ye; kubera iyo mpamvu, niba muzi ko umuntu adakwiriye kurya ku mubiri wanjye no kunywa ku maraso yanjye muzabimubuze.\n\n30 Icyakora, ntimuzamwirukane muri mwe, ahubwo muzamufashe kandi mumusengere kuri Data, mu izina ryanjye; nuko nibibaho ko yihannye kandi akabatizwa mu izina ryanjye, noneho muzamwakire, maze mumuhe ku mubiri n’amaraso yanjye.\n\n31 Ariko natihana ntazabarirwa mu bantu banjye, kugira ngo atazarimbura abantu banjye, kuko dore nzi intama zanjye kandi zirabaze.\n\n32 Nyamara, ntimuzamwirukane mu masinagogi yanyu, cyangwa ahantu musengera, kuko abo muzakomeza kubafasha; kuko ntimuzi niba bazagaruka nuko bakihana, maze bakansaga n’umutima wabo wose, nuko nkazabakiza; kandi muzaba igikoresho cyo kubazanira agakiza.\n\n33 Kubera iyo mpamvu, mukomeze aya magambo nabategetse kugira ngo mutazacirwaho iteka; kuko aragowe uwo Data aciraho urubanza.\n\n34 Kandi mbahaye aya mategeko kubera impaka zabaye hagati yanyu. Kandi murahirwa niba nta mpaka mufite hagati yanyu.\n\n35 Kandi ubu ngiye kwa Data, kubera ko ari ngombwa ko njya kwa Data kubwanyu.\n\n36 Kandi habayeho ko ubwo Yesu yari amaze kurangiza aya magambo, yakoze n’ikiganza cye ku bigishwa yari yamaze gutoranya, umwe ku wundi, ndetse kugeza ubwo yari amaze kubakoraho bose, kandi yababwiraga uko yabakoragaho.\n\n37 Kandi imbaga ntiyumvise amagambo yavugaga, kubera iyo mpamvu ntibayahamije; ariko abigishwa bahamije ko yabahaye ububasha bwo gutanga Roho Mutagatifu. Kandi nzabereka inyuma ya hano ko ubu buhamya ari ubw’ukuri.\n\n38 Kandi habayeho ko ubwo Yesu yari amaze kubakoraho bose, haje igihu maze gitwikira imbaga kugira ngo batabona Yesu.\n\n39 Nuko igihe bari batwikiriwe yabavuyemo, nuko azamuka mu ijuru. Kandi abigishwa barabibonye kandi bahamya ko yongeye kuzamuka mu ijuru.\n\n", "3-ne 19": "[center][font_size=26]Igice cya 19[/font_size][/center]\n\n[i]Abigishwa cumi na babiri bafasha abantu kandi bagasengera Roho Mutagatifu—Abigishwa babatizwa kandi bakakira Roho Mutagatifu n’umurimo w’abamarayika—Yesu asenga akoresha amagambo adashobora kwandikwa—Yemeza ukwizera gukomeye bihebuje kw’Abanefi. Ahagana 34 N.K.[/i]\n\n1 Kandi ubwo habayeho ko igihe Yesu yari amaze kuzamuka mu ijuru, imbaga yaranyanyagiye, nuko buri mugabo afata umugore we n’abana be maze asubira mu imuhira.\n\n2 Kandi byasakujwe hanze mu bantu ako kanya, mbere yuko bwira, ko imbaga yari yabonye Yesu, kandi ko yabafashije, kandi ko azigaragariza imbaga bukeye bwaho.\n\n3 Koko, kandi mu by’ukuri ijoro ryose ibyerekeye Yesu byasakujwe hanze; kandi batumyeho ku bantu ku buryo babaye benshi, koko, umubare munini bihebuje warakoze bihebuje ijoro ryose, kugira ngo bashobore kuba bukeye bwaho ahantu Yesu yagombaga kwigaragariza imbaga.\n\n4 Kandi habayeho ko bukeye bwaho, ubwo imbaga yari yikoranyirije hamwe, dore, Nefi n’umuvandimwe we yari yarahagurukije mu bapfuye, witwaga Timoteyo, ndetse n’umwana we, witwaga Yona, ndetse na Matoni, na Matoniha, umuvandimwe we, na Kumeni, na Kumenoni, na Yeremiya, na Shemunoni, na Yona, na Zedekiya, na Yesaya—ubwo aya yari amazina y’abigishwa Yesu yari yaratoranyije—kandi habayeho ko bagiye maze bahagarara rwagati mu mbaga.\n\n5 Kandi dore, imbaga yari nini cyane ku buryo bategetse ko batandukanyirizwa mu mitwe cumi n’ibiri.\n\n6 Kandi aba cumi na babiri bigishije imbaga; kandi dore, bategetse ko imbaga igomba gupfukama hasi ku butaka, maze bagasenga Data mu izina rya Yesu.\n\n7 Nuko abigishwa basenga Data nabo mu izina rya Yesu. Kandi habayeho ko bahagurutse nuko bafasha abantu.\n\n8 Nuko ubwo bari bamaze kwigisha ayo magambo nyine Yesu yari yaravuze—nta kintu na kimwe gihindutse ku magambo Yesu yari yaravuze—dore, barongeye bapfukama hasi maze basenga Data mu izina rya Yesu.\n\n9 Kandi basengeye ibyo bifuzaga kurusha ibindi; kandi bifuzaga ko Roho Mutagatifu yabahabwa.\n\n10 Nuko ubwo bari bamaze gusenga batyo bamanukiye ku nkombe y’amazi, kandi imbaga yarabakurikiye.\n\n11 Kandi habayeho ko Nefi yamanukiye mu mazi maze arabatizwa.\n\n12 Nuko azamuka mu mazi maze atangira kubatiza. Kandi yabatije abo Yesu yari yaratoranyije bose.\n\n13 Kandi habayeho ubwo bari bose bamaze kubatizwa kandi bamaze kuzamuka mu mazi, Roho Mutagatifu yabamanukiyeho, nuko buzura Roho Mutagatifu hamwe n’umuriro.\n\n14 Kandi dore, barazengurutswe nk’aho ari umuriro; kandi wamanutse mu ijuru, kandi imbaga yarawiboneye, kandi yarabihamije; kandi abamarayika bamanutse mu ijuru maze barabafasha.\n\n15 Kandi habayeho ko mu gihe abamarayika bari barimo gufasha abigishwa, dore, Yesu yaraje maze ahagarara rwagati muri bo maze arabafasha.\n\n16 Nuko habayeho ko yabwiye imbaga, kandi abategeka ko bakongera gupfukama hasi ku butaka, ndetse ko n’abigishwa bapfukama hasi ku butaka.\n\n17 Nuko habayeho ko ubwo bari bamaze bose gupfukama hasi ku butaka, yategetse abigishwa be ko basenga.\n\n18 Nuko dore, batangiye gusenga; kandi basenze Yesu, bamwiita Nyagasani wabo n’Imana yabo.\n\n19 Nuko habayeho ko Yesu yabavuyemo rwagati, nuko yigira hirya yabo gatoya maze apfukama ubwe ku butaka, maze aravuga ati:\n\n20 Data, ndagushimira ko wahaye Roho Mutagatifu aba natoranyije; kandi ni ukubera ukwemera kwabo bamfitiye nabatoranyije mu isi.\n\n21 Data, ndagusaba ko uha Roho Mutagatifu bose abazemera amagambo yabo.\n\n22 Data, wabahaye Roho Mutagatifu kubera ko banyemera; kandi urabona ko banyemera kubera ko ubumva, kandi baransengera; kandi baransenga kuko ndi kumwe nabo.\n\n23 None ubu Data, ndagusenga kubwabo, ndetse no kubw’abazanyemera kubw’amagambo yabo, kugira ngo bashobore kunyemera, kugira ngo nshobore kuba muri bo nkuko wowe, Data, uri muri njye, kugira ngo dushobore kuba umwe.\n\n24 Kandi habayeho ko ubwo Yesu yari amaze gusenga Data atyo, yasanze abigishwa be, kandi dore, bagumye gukomeza, ubudacogora, kumusenga; kandi ntibungikanyaga amagambo menshi, kuko bahabwaga ibyo basenga, kandi bari buzuye ibyifuzo.\n\n25 Kandi habayeho ko Yesu yabahaye umugisha uko bamusengaga; kandi isura ye yarabasekeraga, nuko umucyo wo mu isura ye ubashashagiranaho, kandi dore barereranaga nk’isura ndetse n’imyambaro ya Yesu; kandi dore umweru wabyo wahebuzaga umweru wose, koko, nta kintu cyabayeho ku isi cyererana cyane nk’umweru wabyo.\n\n26 Nuko Yesu arababwira ati: Nimukomeze musenge, kandi ntibahagaze gusenga.\n\n27 Nuko arahindukira, maze yigira hirya gato maze apfukama ubwe ku butaka; nuko arongera asenga Data, avuga ati:\n\n28 Data, ndagushimira ko wayunguruye abo natoranyije, kubera ukwizera kwabo, kandi ndabasengeye, ndetse no kubw’abazemera kubw’amagambo yabo, kugira ngo bashobore kuyungururirwa muri njye, binyuze mu kwizera kubw’amagambo yabo, nk’uko bayungururiwe muri njye.\n\n29 Data, sinsenga kubw’isi, ahubwo kubw’abo wampaye mu isi, kubera ukwizera kwabo, kugira ngo bashobore kwerezwa muri njye, kugira ngo nshobore kuba muri bo nk’uko wowe, Data uri muri njye, kugira ngo dushobore kuba umwe, kugira ngo nshobora guherwa ikuzo muri bo.\n\n30 Nuko ubwo Yesu yari amaze kuvuga aya magambo yarongeye agaruka ku bigishwa be; kandi dore bamusengaga bashikamye, ubudacogora; maze arongera arabasekera; kandi dore bereranaga nka Yesu.\n\n31 Kandi habayeho ko yongeye kwigira hirya gato nuka asenga Se;\n\n32 Kandi ururimi ntirwashobora kuvuga amagambo yasengagamo, nta nubwo yakwandikwa n’umuntu amagambo yasengagamo.\n\n33 Kandi imbaga yarabyumvise kandi irabihamya; kandi imitima yabo yarafungutse maze basobanukirwa mu mitima yabo amagambo yasengagamo.\n\n34 Icyakora, yari akomeye cyane kandi atangaje amagambo yasengagamo ku buryo atari gushobora kwandikwa, nta nubwo ashobora kuvugwa n’umuntu.\n\n35 Kandi habayeho ko ubwo Yesu yari amaze kurangiza gusenga yarongeye asanga abigishwa be, nuko arababwira ati: Ukwizera gukomeye cyane ntigeze mbona mu Bayuda bose; kubera iyo mpamvu sinashoboye kubagaragariza ibitangaza bikomeye, kubera ukutemera kwabo.\n\n36 Ni ukuri ndababwira, nta n’umwe muri bo wabonye ibintu bikomeye cyane nk’ibyo mwabonye; nta nubwo bigeze bumva ibintu bikomeye cyane nk’ibyo mwumvise.\n\n", "3-ne 20": "[center][font_size=26]Igice cya 20[/font_size][/center]\n\n[i]Yesu atanga umugati na vino mu buryo bw’igitangaza kandi yongera guha umugisha isakaramentu ku bantu—Igisigisigi cya Yakobo kizamenyeshwa Nyagasani Imana yabo kandi kizaragwa Amerika—Yesu ni umuhanuzi nka Mose, kandi Abanefi ni abana b’abahanuzi—Abandi mu bantu ba Nyagasani bazakusanyirizwa i Yerusalemu. Ahagana 34 N.K.[/i]\n\n1 Kandi habayeho ko yategetse imbaga ko bahagarika gusenga, ndetse n’abigishwa be. Ariko yabategetse ko batahagarika gusengera mu mitima yabo.\n\n2 Kandi yabategetse ko bahaguruka maze bagaharara ku maguru yabo. Nuko barahaguruka maze bahagarara ku maguru yabo.\n\n3 Kandi habayeho ko yongeye kumanyura umugati nuko awuha umugisha, maze awuha abigishwa be ngo bawuryeho.\n\n4 Kandi ubwo bari bamaze kurya yabategetse ko bamanyura umugati, maze bakawuhaho imbaga.\n\n5 Nuko ubwo bari bamaze guhaho imbaga yabahaye na none vino kugira ngo banyweho, nuko abategeka ko bahaho imbaga.\n\n6 Ubwo, nta mutsima, nta na vino, byari yazanywe n’abigishwa, cyangwa n’imbaga.\n\n7 Ariko ni ukuri yabahaye umugati ngo barye, ndetse na vino ngo banywe.\n\n8 Kandi yarababwiye ati: Urya uyu mutsima aba ariye ku mubiri wanjye kubwa roho ye; kandi unywa kuri iyi vino aba anyweye ku maraso yanjye kubwa roho ye; kandi roho ye ntizigera isonza cyangwa igira inyota, ahubwo azuzuzwa.\n\n9 Ubwo, igihe imbaga yari imaze yose kurya no kunywa, dore, buzuye Roho; nuko basakuriza icyarimwe, maze baha ikuzo Yesu, babonye kandi bumvise.\n\n10 Kandi habayeho ko ubwo bari bamaze guha ikuzo Yesu, yarababwiye ati: Dore ubu ndangije itegeko Data yantegetse ryerekeye aba bantu, aribo gisigisigi cy’inzu ya Isirayeli.\n\n11 Mwibuke ko nababwiye, kandi navuze ko igihe amagambo ya Yesaya azuzuzwa—dore aranditse, muyafite imbere yanyu, bityo nimuyamenye—\n\n12 Kandi ni ukuri, ni ukuri, ndababwira, ko ubwo azuzuzwa icyo gihe hazaba huzujwe igihango Data yagiranye n’abantu be, O nzu ya Isirayeli.\n\n13 Kandi ubwo ibisigisigi, bizaba byaratataniye ku isi, bizakusanywa kuva mu burasirazuba no kuva mu burengerazuba, no kuva mu majyepfo no kuva mu majyaruguru; kandi bazamenyeshwa Nyagasani Imana yabo, wabacunguye.\n\n14 Kandi Data yantegetse ko mbaha iki gihugu, nk’umurage wanyu.\n\n15 Kandi ndababwira, ko niba Abanyamahanga batihannye nyuma y’umugisha bazahabwa, nyuma yo gutatanya abantu banjye—\n\n16 Icyo gihe mwebwe, muri igisigisigi cy’inzu ya Yakobo, muzabagendamo, kandi muzaba rwagati muri bo, kandi bazaba ari benshi; kandi muzaba muri bo nk’icyana cy’intare mu bikoko by’ishyamba, kandi nk’icyana cy’intare mu mikumbi y’intama, cyo, iyo kinyuzemo kiziribatira hasi kandi kikazicagaguzamo uduce, kandi ntawazitabara.\n\n17 Ukuboko kwawe kuzazamurwa ku banzi banyu, kandi abanzi bawe bose bazacibwa.\n\n18 Kandi nzakoranyiriza hamwe abantu banjye nk’uko umuntu akoranyiriza imiba ku mbuga.\n\n19 Kuko nzatoranya abantu banjye Data yagiranye nabo igihango, koko, nzabagira ihembe ry’icyuma, kandi nzabagira ibinono by’umuringa. Kandi muzatanyaguza abantu benshi; kandi nzeza ubukire bwabo kuri Nyagasani, n’umutungo wabo kuri Nyagasani w’isi uko yakabaye. Kandi dore, ni njyewe ubikoze.\n\n20 Kandi hazabaho, niko Data avuga, ko inkota y’ubutabera bwanjye izanagana hejuru yanyu kuri uwo munsi; kandi keretse nibihana naho ubundi izabagwaho, niko Data avuga, koko, ndetse ku moko yose y’Abanyamahanga.\n\n21 Kandi hazabaho ko nzatuza abantu banjye, O nzu ya Isirayeli.\n\n22 Kandi dore, aba bantu nzabatuza muri iki gihugu, kugira ngo huzuzwe igihango nagiranye na so Yakobo; kandi kizaba Yerusalemu nshya. Kandi ububasha bwo mu ijuru buzaba rwagati muri aba bantu; koko, ndetse nanjye nzaba rwagati muri mwe.\n\n23 Dore, ndi uwo Mose yavuze, avuga ati: Umuhanuzi Nyagasani Imana yanyu azahagurutsa mu bavandimwe banyu, umeze nka njye; muzamwumvire mu bintu byose azababwira. Kandi hazabaho ko buri muntu utazumvira uwo muhanuzi azacibwa mu bantu.\n\n24 Ni ukuri ndababwira, koko, kandi abahanuzi bose uhereye kuri Samweli n’abakurikiyeho nyuma, abenshi bavuze, batanze ubuhamya kuri njye.\n\n25 Kandi dore, muri abana b’abahanuzi; kandi muri abo mu nzu ya Isirayeli; kandi muri abo mu gihango Data yagiranye na ba sogokuruza banyu, abwira Aburahamu ati: Kandi mu rubyaro rwawe amoko yose y’isi azaherwamo umugisha.\n\n26 Data yanzamuye kubwanyu bwa mbere, kandi yanyohereje kugira ngo mbahe umugisha mpindukize buri wese muri mwe ku bukozi bw’ibibi bwe; kandi ibi kubera ko muri abana bo mu gihango—\n\n27 Kandi nyuma y’uko muhawe umugisha nuko mwuzurize Data igihango yagiranye na Aburahamu, avuga ati: Kandi mu rubyaro rwawe amoko yose y’isi azaherwamo umugisha—kugeza ubwo Roho Mutagatifu azasukwa binyuze kuri njye ku Banyamahanga, uwo mugisha ku Banyamahanga ukazabagira abanyembaraga kurusha bose, kugeza ubwo bazatatanya abantu banjye, O nzu ya Isirayeli.\n\n28 Kandi bazaba ikiboko ku bantu b’iki gihugu. Nyamara, igihe bazaba barakiriye ubwuzure bw’inkuru nziza yanjye, icyo gihe nibazanangira imitima yabo kuri njye nzagarura ubukozi bw’ibibi bwabo ku mitwe yabo bwite, niko Data avuga.\n\n29 Kandi nzibuka igihango nagiranye n’abantu banjye; kandi nagiranye nabo igihango kugira ngo nzabakoranyirize hamwe mu gihe cyanjye giteganyije, kugira ngo nzongere mbahe igihugu cy’abasogokuruza babo nk’umurage wabo, aricyo gihugu cya Yerusalemu, kikaba aricyo gihugu cyabasazeranyijwe iteka ryose, niko Data avuga.\n\n30 Kandi hazabaho ko igihe kije, ubwo ubwuzure bw’inkuru nziza yanjye buzabigishwa;\n\n31 Kandi bazanyemera, ko ndi Yesu Kristo, Umwana w’Imana, kandi bazasenga Data mu izina ryanjye.\n\n32 Noneho abarinzi babo bazazamura ijwi ryabo, kandi n’ijwi rimwe bazaririmba; kuko bazirebera amaso ku yandi.\n\n33 Icyo gihe Data azongera kubakoranyiriza hamwe, maze abahe Yerusalemu nk’igihugu cy’umurage wabo.\n\n34 Icyo gihe bazaturagara mu munezero—Muririmbire hamwe, matongo ya Yerusalemu mwe; kuko Nyagasani yahumurije abantu be, yacunguye Yerusalemu.\n\n35 Data yahinnye umwambaro w’ukuboko kwe gutagatifu mu maso y’amahanga; kandi impera zose z’isi zizabona agakiza ka Data, kandi Data na njye turi umwe.\n\n36 Nuko ubwo hazasohora ibyanditswe bivuga biti: Kanguka, ongera ukanguke, kandi wambare imbaraga zawe, O Siyoni; ambara imyambaro yawe y’umurimbo, O Yerusalemu, murwa mutagatifu, kuko uhereye none udakebwe n’uwanduye batazongera kukwinjiramo.\n\n37 Ihungure umukungugu, uhaguruke, wicare, O Yerusalemu; wibohore ingoyi mu ijosi ryawe, O mukobwa w’i Siyoni wajyanywe bunyago.\n\n38 Kuko Nyagasani avuga atya: Mwaguzwe ubusa, none muzacungurwa nta kiguzi.\n\n39 Ni ukuri, ni ukuri, ndababwira, ko abantu banjye bazamenya izina ryanjye; koko, kuri uwo munsi bazamenya ko ari njyewe uvuga.\n\n40 Nuko ubwo bazavuga bati: Mbega ukuntu ibirenge by’ubazaniye ubutumwa bwiza ari byiza ku misozi, akamamaza amahoro; akabazanira ubutumwa bw’ibyiza, akamamaza iby’agakiza; abwira Siyoni ati: Imana yawe iri ku ngoma!\n\n41 Kandi ubwo ijwi rizarangurura rivuga riti: Nimugende, nimugende, musohokemo, ntimukore ku kintu cyose gihumanye; numusohoke rwagati muri yo; nimwiyeze mwebwe muhetse ibikoresho bya Nyagasani.\n\n42 Kuko ntimuzavayo mwihuta cyangwa muhunga, kuko Nyagasani azajya imbere yanyu, kandi Imana ya Isirayeli izabashorera.\n\n43 Dore, umugaragu wanjye azakora iby’ubwenge; azashyirwa hejuru kandi yubahwe kandi azasumbe abandi.\n\n44 Uko benshi bagutangariraga—mu maso he hari hononekaye cyane, kurusha undi muntu uwo ari we wese, kandi n’ishusho yari yononekaye kurusha abana b’abantu.\n\n45 Uko niko azaminjagira amahanga menshi; abami bazumirirwa imbere ye, kuko icyo batari barabwiwe bazakibona; n’icyo batari barumvise bazakimenya.\n\n46 Ni ukuri, ni ukuri, ndababwira, ibi bintu byose mu by’ukuri bizabaho, ndetse nk’uko Data yabintegetse. Icyo gihe iki gihango Data yagiranye n’aba bantu kizuzuzwa; nuko noneho Yerusalemu izongere guturwa n’abantu banjye, kandi kizaba igihugu cy’umurage wabo.\n\n", "3-ne 21": "[center][font_size=26]Igice cya 21[/font_size][/center]\n\n[i]Isirayeli izakoranywa igihe Igitabo cya Morumoni kizaza—Abanyamahanga bazatuzwa nk’abantu bigenga muri Amerika—Bazakizwa nibemera kandi bakumvira; bitabaye bityo, bazacibwa kandi barimburwe—Isirayeli izubaka Yerusalemu Nshya, kandi imiryango yazimiye izagaruka. Ahagana 34 N.K.[/i]\n\n1 Kandi ni ukuri ndababwira, ndabaha ikimenyetso, kugira ngo mushobore kumenya igihe ibi bintu bizaba biri hafi kubaho—kugira ngo nzakoranye abantu banjye, bavuye mu kunyanyagizwa rirerire, O nzu ya Isirayeli, kandi nzongere mbatuze mu Siyoni yanjye.\n\n2 Kandi dore, iki ni ikintu nzabahaho ikimenyetso—kuko ni ukuri ndababwira ko igihe ibi bintu mbatangariza, kandi nzabatangariza nyuma ubwanjye, kandi kubw’ububasha bwa Roho Mutagatifu buzabahabwa na Data, bizamenyeshwa Abanyamahanga kugira ngo bashobore kumenya ibyerekeye aba bantu aribo gisigisigi cy’inzu ya Yakobo, n’ibyerekeye aba bantu banjye bazatatanywa na bo;\n\n3 Ni ukuri, ni ukuri, ndababwira, igihe ibi bintu bizabamenyeshwa na Data, kandi mukabigaragarizwa na Data, bibaturutseho;\n\n4 Kandi ni ubushishozi buri muri Data bazashyirwa muri iki gihugu, nuko bagatuzwa nk’abantu bigenga kubw’ububasha bwa Data, kugira ngo ibi bintu bizagaragarizwe igisigisigi cy’urubyaro rwanyu bibaturutseho, kugira ngo igihango cya Data yagiranye n’abantu be cyuzuzwe, O nzu ya Isirayeli;\n\n5 Kubera iyo mpamvu, igihe iyi mirimo n’imirimo izakorwa muri mwe hanyuma izagaragarizwa mu Banyamahanga, ku rubyaro rwanyu ruzahenebera mu kutizera kubera ubukozi bw’ibibi.\n\n6 Kuko bityo birakwiriye kuri Data ko byaturuka ku Banyamahanga, kugira ngo ashobore kwerekana ububasha bwe ku Banyamahanga, kubw’iyi mpamvu kugira ngo Abanyamahanga, nibazanangira imitima yabo, kugira ngo bashobore kwihana no kunsanga kandi babatizwe mu izina ryanjye kandi bamenye iby’ingingo nyakuri z’inyigisho yanjye, kugira ngo bashobore kubarirwa mu bantu banjye, O nzu ya Isirayeli;\n\n7 Kandi igihe ibi bintu nibibaho ko urubyaro rwanyu ruzatangira kumenya ibi bintu—bizababera ikimenyetso, kugira ngo bamenye ko umurimo wa Data wamaze gutangira ngo huzuzwe igihango yagiranye n’abantu bo mu nzu ya Isirayeli.\n\n8 Kandi igihe uwo munsi uzagera, hazabaho ko abami bazumirwa, kuko icyo batari barabwiwe bazakibona; n’icyo batari barumvise bazakimenya.\n\n9 Kuko kuri uwo munsi, ku bwanjye Data azakora umurimo, uzaba umurimo ukomeye kandi utangaje muri bo; kandi hazabaho muri bo abatazabyemera, nubwo umuntu azabibatangariza.\n\n10 Ariko dore, ubugingo bw’umugaragu wanjye buzaba mu kuboko kwanjye; kubera iyo mpamvu ntacyo bazamutwara, nubwo azononekara kubera bo. Ariko nzamukiza, kuko nzabereka ko ubushishozi bwanjye bukomeye kuruta uburiganya bwa sekibi.\n\n11 Kubera iyo mpamvu hazabaho ko utazemera amagambo yanjye, njywewe Yesu Kristo, uwo Data azategeka kwigaragariza Abanyamahanga, kandi akazamuha ububasha kugira ngo azayamenyeshe Abanyamahanga, (bizakorwa nk’uko Mose yabivuze) bazacibwa mu bantu banjye aribo b’igihango.\n\n12 Kandi abantu banjye aribo gisigisigi cya Yakobo bazaba mu Banyamahanga, koko, rwagati muri bo nk’intare mu bikoko by’ishyamba, nk’icyana cy’intare mu mikumbi y’intama, cyo, iyo kinyuzemo kiziribatira hasi kandi kikazicagaguzamo uduce, kandi ntawazitabara.\n\n13 Ukuboko kwabo kuzazamurwa ku banzi babo, kandi abanzi babo bose bazacibwa.\n\n14 Koko, baragowe Abanyamahanga keretse nibihana; kuko hazabaho ko kuri uwo munsi, niko Data avuga, ko nzicira amafarashi yanyu hagati muri mwe, kandi nzarimbura amagare y’intambara yanyu.\n\n15 Kandi nzarimbura imirwa y’igihugu cyawe, kandi nshwanyaguze ibihome byanyu byose;\n\n16 Kandi nzaca uburozi mu gihugu cyanyu, kandi ntuzagira abapfumu ukundi.\n\n17 Amashusho abaje yanyu nayo nzayaca, n’amashusho ahagaze nzayaca rwagati muri mwe, kandi ntimuzahimbaza ukundi imirimo y’amaboko yanyu.\n\n18 Kandi nzatembagaza inkingi zanyu rwagati muri mwe; bityo nzarimbura imirwa yanyu.\n\n19 Kandi hazabaho ko ibinyoma byose, n’ububeshyi, n’amashyari, n’intonganya, n’ubutambyi bw’indonke, n’ubusambanyi bizavanwaho.\n\n20 Kuko hazabaho, niko Data avuga, ko kuri uwo munsi abatazihana kandi ntibasange Umwana wanjye Nkunda, nzabaca mu bantu banjye, O nzu ya Isirayeli.\n\n21 Kandi nzabasohozaho uguhora n’umujinya, ndetse nko ku bakiranirwa, uko batigeze bumva.\n\n22 Ariko nibazihana kandi bakumvira amagambo yanjye, kandi ntibanangire imitima yabo, nzashyira itorero ryanjye muri bo, kandi bazinjira mu gihango maze babarirwe muri iki gisigisigi cya Yakobo, nahaye iki gihugu nk’umurage wabo;\n\n23 Kandi bazafasha abantu banjye, igisigisigi cya Yakobo, ndetse uko benshi bo mu nzu ya Isirayeli bazaza, kugira ngo bubake umurwa, uzitwa Yerusalemu Nshya.\n\n24 Kandi noneho bazafasha abantu banjye kugira ngo bashobore gukoranyirizwa muri Yerusalemu Nshya, abari baratataniye mu gihugu.\n\n25 Nuko noneho ububasha bw’ijuru buzamanukire muri bo; kandi nanjye nzabe rwagati muri bo.\n\n26 Nuko noneho umurimo wa Data uzatangira kuri uwo munsi, ndetse icyo gihe iyi nkuru nziza izigishwa mu gisigisigi cy’abantu banjye. Ni ukuri ndababwira, kuri uwo munsi umurimo wa Data uzatangira mu bantu banjye bose banyanyagijwe, koko, ndetse amoko yazimiye, Data yavanywe muri Yerusalemu.\n\n27 Koko, umurimo uzatangizwa na Data mu banyanyagijwe mu bantu banjye, kugirango hategurwe inzira izabangezaho, kugira ngo bashobore gusaba Data mu izina ryanjye.\n\n28 Koko, kandi noneho umurimo uzatangizwa, na Data mu moko yose mu gutegura inzira abantu be bashobora gukoranyirizwa iwabo mu gihugu cy’umurage wabo.\n\n29 Kandi bazaturuka mu moko yose; kandi ntibazavayo bihuta, cyangwa bahunga, kuko nzagenda imbere yabo, niko Data avuga, kandi nzabashorera.\n\n", "3-ne 22": "[center][font_size=26]Igice cya 22[/font_size][/center]\n\n[i]Mu minsi ya nyuma, Siyoni n’imambo zayo bizubakwa, kandi Isirayeli izakoranyirizwa mu mpuhwe n’ubwuzu—Bizatsinda Yesaya 54. Ahagana 34 N.K.[/i]\n\n1 Kandi ibyanditswe bizabaho: Singiza, wa ngumba we, wowe utabyara, turagara uririmbe, utere hejuru, wowe utaramukwa; kuko abana b’ingumba baruta ubwinshi abana b’umugeni warongowe, niko Nyagasani avuga.\n\n2 Agura ikibanza cy’ihema ryawe, kandi urege inyegamo zo mu mazu yawe zigireyo, ntugarukire hafi wungure imigozi yawe kandi ushimangire imambo zawe;\n\n3 Kuko uzarambura ujya iburyo n’ibumoso, kandi urubyaro rwawe ruzahindura Abanyamahanga kandi ruzatuza abantu mu mirwa yabaye amatongo.\n\n4 Witinya kuko utazashoberwa; nta nubwo uzakorwa n’isoni; kuko ntuzamwara; kuko uzibagirwa isoni zo mu buto bwawe, kandi ntuzibuka umugayo wo mu buto bwawe, kandi ntuzibuka ukundi umugayo w’ubupfakazi bwawe.\n\n5 Kuko umuremyi wawe ari we mugabo wawe, Nyagasani Nyiringabo niryo zina rye; n’Umucunguzi wawe, Mutagatifu Rukumbi wa Isirayeli—Imana y’isi yose niko azitwa.\n\n6 Kuko Nyagasani yaguhamagaye nk’umugore w’igishubaziko ufite agahinda mu mutima nk’umugore wo mu busore, iyo asenzwe, niko Nyagasani avuga.\n\n7 Kuko nabaye nkuretse akanya gato, ariko nzagukoranya ngufitiye impuhwe nyinshi.\n\n8 Nakurakariye uburakari bwinshi bituma nkwima amaso akanya gato, ariko nzakubabarira nkugirire impuhwe, niko Nyagasani Umucunguzi wawe avuga.\n\n9 Kuko ibi, ndabihwanya n’iby’umwuzure wo mu gihe cya Nowa, kuko nk’uko narahiriye ko umwuzure wo mu gihe cya Nowa utazongera kubaho ku isi, niko narahiriye ko ntazakurakarira.\n\n10 Kuko imisozi izavaho n’udusozi tuzavanwaho, ariko imbabazi zanjye ntizizakuvaho, kandi n’igihango cyanjye cy’amahoro nagusezeranyije ntikizavaho, niko Nyagasani ugufite impuhwe avuga.\n\n11 Yewe urengana, ugahungabanywa n’umuhengeri ntuhumurize! O yewe urengana, ugahungabanywa n’inkubi y’umuyaga ntuhumurizwe, amabuye yawe nzayateraho amabara meza, kandi imfatiro zawe nzazishingisha safiro.\n\n12 Kandi iminara yawe nzayubakisha amabuye abengerana kandi urugabano rwawe nzarushingisha amabuye anezeza.\n\n13 Kandi abana bawe bose bazigishwa na Nyagasani; kandi bazagira amahoro menshi.\n\n14 Uzakomezwa n’ubukiranutsi; agahato kazakuba kure kuko utazatinya, kandi uzaba kure y’ibiteye ubwoba kuko bitazakwegera.\n\n15 Dore, mu by’ukuri bazagukoranira ariko ni njyewe uzaba mbakoranyije; uzagukoraniraho wese azagwa ari wowe azize.\n\n16 Dore, ni njye urema umucuzi uvugutira umuriro w’amakara, agakuramo icyuma akoresha umurimo we; kandi umurimbuzi namuremeye kurimbura.\n\n17 Nta ntwaro baremeye kukurwanya izagira icyo igutwara kandi ururimi rwose ruzaguhagurukira kukuburanya uzarutsinda. Ibyo nibyo murage w’abagaragu ba Nyagasani, kandi ubukiranutsi bwabo buturuka kuri njye, niko Nyagasani avuga.\n\n", "3-ne 23": "[center][font_size=26]Igice cya 23[/font_size][/center]\n\n[i]Yesu yemeza amagambo ya Yesaya—Ategeka abantu gucukumbura iby’abahanuzi—Amagambo ya Samweli w’Umulamani yerekeye Umuzuko yongerwa ku nyandiko zabo. Ahagana 34 N.K.[/i]\n\n1 Nuko ubwo, dore, ndababwira, ko mukwiriye gucukumbura ibi bintu. Koko, itegeko mbahaye ko mucukumbura ibi bintu n’umwete; kuko amagambo ya Yesaya ari ingenzi.\n\n2 Kuko mu by’ukuri yavuze akomoza ku bintu byose byerekeranye n’abantu banjye aribo bo mu nzu ya Isirayeli; kubera iyo mpamvu ni ngombwa ko yagombaga no kubwira Abanyamahanga.\n\n3 Kandi ibintu byose yavuze byabayeho kandi bizabaho, ndetse bijyanye n’amagambo yavuze.\n\n4 Kubera iyo mpamvu nimwitondere amagambo yanjye; mwandike ibintu nababwiye; kandi bijyanye n’igihe n’ugushaka kwa Data azagera ku Banyamahanga.\n\n5 Kandi uzumvira amagambo yanjye kandi akihana maze akabatizwa, uwo azakizwa. Nimucukumbure iby’abahanuzi, kuko benshi bazabaho bahamya iby’ibi bintu.\n\n6 Kandi ubwo habayeho ko igihe Yesu yari amaze kuvuga aya magambo yongeye kubabwira, nyuma yo kubataturira ibyanditswe byose bahawe, yarababwiye ati: Dore, ibindi byanditswe ndashaka ko mwakwandika, ibyo mutanditse.\n\n7 Kandi habayeho ko yabwiye Nefi ati: Nzanira inyandiko wabitse.\n\n8 Nuko ubwo Nefi yari amaze kuzana inyandiko, kandi azirambuye imbere yabo, yabakwijemo amaso maze aravuga ati:\n\n9 Ni ukuri ndababwira, nategetse umugaragu wanjye Samweli, w’Umulamani, ko azahamiriza aba bantu, ko ku munsi Data azubahiriza izina rye muri njye ko hariho abera benshi bazahaguruka ku bapfuye, nuko bakigaragariza benshi, kandi bakazabafasha. Kandi yarababwiye ati: Siko se byabaye?\n\n10 Kandi abigishwa be baramusubije kandi baravuga bati: Koko, Nyagasani, Samweli yahanuye ibijyanye n’amagambo yawe, kandi yose yarujujwe.\n\n11 Nuko Yesu arababwira ati: Bishoboka bite ko mutanditse iki kintu, ko abera benshi bahagurutse kandi bakagaragarira benshi kandi bakabafasha?\n\n12 Kandi habayeho ko Nefi yibutse ko iki kintu kitari cyaranditswe.\n\n13 Kandi habayeho ko Yesu yategetse ko cyandikwa; kubera iyo mpamvu cyaranditswe bijyanye n’uko yategetse.\n\n14 Nuko ubwo habayeho ko ubwo Yesu yari amaze gutaturira hamwe ibyanditswe byera byose, bari baranditse, yabategetse ko bazigisha ibintu yabasobanuriye.\n\n", "3-ne 24": "[center][font_size=26]Igice cya 24[/font_size][/center]\n\n[i]Intumwa ya Nyagasani izategura inzira y’Ukuza kwa Kabiri—Yesu azicara mu ntebe y’urubanza—Isirayeli itegetswe kwishyura ibya cumi n’amaturo—Igitabo cy’urwibutso kirakomezwa—Gereranya na Malaki 3 Ahagana 34 N.K.[/i]\n\n1 Kandi habayeho ko yabategetse ko bazandika amagambo Data yari yarahaye Malaki, azababwira. Nuko habayeho ko nyuma y’uko yari yanditswe yayabasonuye. Kandi aya niyo magambo yababwiye, avuga ati: Uko niko Data abwira Malaki—Dore, nzohereza intumwa yanjye, kandi azategura inzira imbere yanjye, kandi Nyagasani ushakisha azaza atunguranye mu ngoro ye, ndetse intumwa y’igihango, mwishimana; dore, iraje, niko Nyagasani Nyiringabo avuga.\n\n2 Ariko ni nde uzashobora kwihangana ku munsi w’ukuza kwe, kandi ni nde uzahagarara ubwo azaboneka? Kuko ameze nk’umuriro w’umucuzi, n’isabune y’abameshi.\n\n3 Kandi azicara nk’ucura feza akayitunganya akayimaramo inkamba, kandi azatunganya abahungu ba Lewi, azabacencura nk’uko bancecura zahabu na feza maze bazature amaturo Nyagasani mu bukiranutsi.\n\n4 Nuko amaturo ya Yuda na Yerusalemu azanezeze Nyagasani, nk’uko yamunezezaga mu minsi ya kera no mu myaka yashize.\n\n5 Kandi nzabegera nce urubanza, kandi nzabangukira gushinja abarozi n’abasambanyi n’abarahira ibinyoma, n’abima abakozi ibihembo byabo, bakarenganya abapfakazi n’impfubyi, n’abagirira nabi umunyamahanga kandi ntibanyubahe, niko Nyagasani Nyiringabo avuga.\n\n6 Kuko ndi Nyagasani, simpinduka; niyo mpamvu mwebwe abahungu ba Yakobo mutamarwaho.\n\n7 Ndetse uhereye mu minsi ya ba sogokuruza banyu mwateshutse ku migenzo yanjye, kandi ntimwayitondeye. Nimungarukire kandi nanjye nzabagarukira, niko Nyagasani Nyiringabo avuga. Ariko muravuga muti: Tuzagaruka dute?\n\n8 Mbese umuntu yakwambura Imana? Nyamara mwarayambuye. Ariko muravuga muti: Twakwambuye dute? Mu bya cumi n’amaturo.\n\n9 Mwavumwe umuvumo, kuko mwanyambuye, ndetse iki gihugu uko kingana.\n\n10 Nimuzane ibya cumi byose mu bubiko, kugira ngo hashobore kuba ibiryo mu nzu yanjye; nuko bingeragereshe, niko Nyagasani Nyiringabo avuga, murebe ko ntazabagomororera imigomero yo mu ijuru. Maze nkabasukaho umugisha ku buryo muzabura aho muwukwiza.\n\n11 Nzacyaha indyanyi nyibahora, kandi ntizarimbura imyaka yo ku butaka bwanyu; nta nubwo umuzabibu wanyu uzaragarika imbuto mu mirima igihe kitaragera. Niko Nyagasani Nyiringabo avuga.\n\n12 Kandi amoko yose azabita abanyamahirwe, kuko muzaba igihugu kinezeza, niko Nyagasani Nyiringabo avuga.\n\n13 Amagambo yanyu aransesereza, niko Nyagasani avuga. Ariko muravuga muti: Twakuvuze iki?\n\n14 Mwaravuze muti: Ntacyo bimaze gukorera Imana, kandi byatumariye iki ko twitonderaga imigenzo yayo tukagenda imbere ya Nyagasani Nyiringabo twambaye ibyo kwirabura?\n\n15 None ubu abibone nibo twita abanyamahirwe, koko, abagome bamerewe neza; koko ndetse n’abagerageza Imana barakizwa.\n\n16 Ubwo abatinya Nyagasani baraganiraga kenshi; maze Nyagasani abatega amatwi kandi arabumva; nuko igitabo cy’urwibutso cyandikirwa imbere ye kubw’abatinya Nyagasani, n’abitaye ku izina rye.\n\n17 Kandi bazaba abanjye, niko Nyagasani Nyiringabo avuga, kuri uwo munsi ubwo nzakoranyaho imirimbo yanjye; nzabarengera nk’uko umuntu arengera umwana we bwite umukorera.\n\n18 Ubwo muzagaruka kandi mumenye gutandukanya abakiranutsi n’abagome, abakorera Imana n’abatayikorera.\n\n", "3-ne 25": "[center][font_size=26]Igice cya 25[/font_size][/center]\n\n[i]Ku gihe cy’Ukuza kwa Kabiri, abibone n’abagome bazatwikwa nk’ibikenyeri—Eliya azagaruka mbere y’uwo munsi ukomeye kandi uteye ubwoba—Gereranya Malaki 4. Ahagana 34 N.K.[/i]\n\n1 Kuko dore, umunsi uraje uzatwika nk’itanura ry’umuriro; kandi abibone bose, koko, n’inkozi z’ibibi zose, bazaba ibishingwe, kandi umunsi uje uzabatwika bose bashire, niko Nyagasani Nyiringabo avuga, ko utazabasigira haba umuzi cyangwa ishami.\n\n2 Ariko kuri mwebwe mutinya izina ryanjye, Umwana w’Ubukiranutsi azahaguruka afite ugukiza mu mababa ye, maze muzasohoke mukinagira kandi mukure nk’inyana zo mu kiraro.\n\n3 Kandi muzaribatira hasi abagome; kuko bazaba ivu munsi y’ibirenge byanyu ku munsi nzakoraho ibi, Niko Nyagasani Nyiringabo avuga.\n\n4 Nimwibuke itegeko rya Mose, umugaragu wanjye, namutegekeye i Horebu kubwa Isirayeli yose, hamwe n’amateka n’amategeko.\n\n5 Dore, nzaboherereza Eliya w’umuhanuzi mbere y’ukuza kw’umunsi ukomeye kandi uteye ubwoba wa Nyagasani.\n\n6 Kandi azagarurira umutima wa ba se ku bana, n’umutima w’abana kuri ba se, ngo hato ntazaza maze ngakubitisha isi umuvumo.\n\n", "3-ne 26": "[center][font_size=26]Igice cya 26[/font_size][/center]\n\n[i]Yesu asobanura ibintu byose uhereye mu ntangiriro kugeza ku ndunduro—Impinja n’abana bavuga ibintu bitangaje bidashobora kwandikwa—Abo mu Itorero rya Kristo bose bafite ibintu bahuriyeho muri bo. Ahagana 34 N.K.[/i]\n\n1 Kandi ubwo habayeho ko igihe Yesu yari amaze kuvuga ibi bintu yabisobanuriye imbaga; kandi yabasobanuriye ibintu byose, haba ibikomeye n’ibitoya.\n\n2 Nuko aravuga ati: Ibi byanditswe, mwari mudafite, Data yategetse ko mbibaha; kuko byari mu bushishozi bwe ko byahabwa ibisekuruza bizaza.\n\n3 Kandi yasobanuye ibintu byose, ndetse uhereye ku ntangiriro kugeza ku gihe azazira mu ikuzo rye—koko, ndetse ibintu byose bigomba kuzabaho ku isi, ndetse kugeza ubwo ibintu bizashongeshwa n’ubushyuhe bugurumana, kandi isi izizingazingira hamwe nk’igitabo, kandi amajuru n’isi bizashira.\n\n4 Kandi ndetse kuri uwo munsi wa nyuma ukomeye, ubwo abantu bose, n’amoko yose, n’amahanga yose n’indimi bazahagarara imbere y’Imana, kugira ngo bacirwe imanza z’imirimo yabo, niba ari myiza cyangwa niba ari mibi.\n\n5 Niba ari myiza, bazabona umuzuko w’ubugingo budashira; kandi niba ari mibi, bazabona umuzuko w’icirwaho iteka; biringaniye, kimwe ku ruhande rumwe n’ikindi ku ruhande rundi, bijyanye n’impuhwe, n’ubutabera, n’ubutagatifu buri muri Kristo, wariho mbere y’uko isi itangira.\n\n6 Kandi ubu ntihashobora kwandikwa muri iki gitabo nibura igice kimwe cy’ijana cy’ibintu Yesu mu by’ukuri yigishije abantu;\n\n7 Ariko dore ibisate bya Nefi biriho igice kinini cy’ibintu yigishije abantu.\n\n8 Kandi ibi bintu nanditse, nibyo gice gitoya cy’ibintu yigishije abantu; kandi nabyanditse ngamije ko byakongera kugarurirwa aba bantu, bivuye mu Banyamahanga, hakurikijwe amagambo Yesu yavuze.\n\n9 Kandi igihe bazaba bamaze kubibona, bikaba ari ngombwa ko babibona mbere, kubw’ukugerageza ukwizera kwabo, noneho byazabaho ko bizera ibi bintu noneho ibintu bikomeye kurushaho bikazabagaragarizwa.\n\n10 Kandi byabaho ko batizera ibi bintu, noneho ibintu bikomeye kurushaho bikabahishwa, kubw’ugicirwaho iteka.\n\n11 Dore, nari ngiye kubyandika, ibyaharagaswe byose ku bisate bya Nefi, ariko Nyagasani yarabimbujije, avuga ati: Nzagerageza ukwizera kw’abantu banjye.\n\n12 Kubera iyo mpamvu njyewe, Morumoni, nanditse ibintu nategetswe na Nyagasani. Kandi ubu, njyewe, Morumoni, ndangije amagambo yanjye, kandi nkomereje ku kwandika ibintu nategetswe.\n\n13 Kubera iyo mpamvu, ndashaka ko mwareba ko mu by’ukuri Nyagasani yigishije abantu, mu gihe cy’iminsi itatu; kandi nyuma y’ibyo yarabigaragarije kenshi, kandi yamanyuye umugati kenshi, nuko akawuha umugisha, maze akawubaha.\n\n14 Kandi habayeho ko yigishije kandi afasha abana b’imbaga yavuzweho, kandi yagobotoye indimi zabo, nuko babwira ba se ibintu bikomeye kandi bitangaje, ndetse birushijeho gukomera kurusha ibyo yari yarahishuriye abantu; kandi yagobotoye indimi zabo kugira ngo bashobore kuvuga.\n\n15 Kandi habayeho ko nyuma y’uko yari amaze kuzamuka mu ijuru—incuro ya kabiri yabigaragarije, kandi amaze kujya kwa Data, nyuma yo gukiza abarwayi babo bose, n’abamugaye babo, no gufungura amaso y’impumyi, no gufungura amatwi y’ibipfamatwi byabo, ndetse yari yarakoze ubwoko bwose bw’ubuvuzi muri bo, kandi yarahagurukije umuntu mu bapfuye, kandi yari yaraberetse ububasha bwe, kandi yari amaze kuzamuka kwa Data—\n\n16 Dore, habayeho bukeye bwaho ko imbaga yikoranyirije hamwe, nuko babona kandi bumva aba bana; koko, ndetse impinja zafunguye iminwa yazo maze zivuga ibintu bitangaje; kandi ibintu zavugaga byari bibujijwe ko hagira umuntu uwo ari we wese ubyandika.\n\n17 Kandi habayeho ko abigishwa Yesu yari yaratoranyije batangiye uhereye icyo gihe kubatiza no kwigisha uko benshi babasangaga; kandi abenshi babatijwe mu izina rya Yesu bari bujujwe na Roho Mutagatifu.\n\n18 Kandi abenshi muri bo babonye kandi bumvise ibintu bitavugwa, bitari byemewe kwandikwa.\n\n19 Kandi barigishije, kandi barafashanya; kandi bari bafite ibintu bahuriyeho hagati yabo, buri muntu akoresha ubutabera, umwe ku wundi.\n\n20 Kandi habayeho ko bakoze ibintu byose nk’uko Yesu yari yarabategetse.\n\n21 Kandi abari barabatijwe mu izina rya Yesu bitwaga Itorero rya Kristo.\n\n", "3-ne 27": "[center][font_size=26]Igice cya 27[/font_size][/center]\n\n[i]Yesu abategeka ko Itorero ryitirirwa Izina Rye—Ubutumwa bwe n’impongano nibyo bikoze Inkuru Nziza ye—Abantu bategetswe kwihana no kubatizwa kugira ngo bashobore kwezwa na Roho Mutagatifu—Bagomba kumera ndetse nka Yesu. Ahagana 34–35 N.K.[/i]\n\n1 Kandi habayeho ko ubwo abigishwa ba Yesu bagendaga kandi bigisha ibintu bari barumvise kandi barabonye, habayeho ko abigishwa bikoranyirije hamwe kandi bibumbira mu isengesho rifite imbaraga nyinshi n’ukwiyiriza.\n\n2 Kandi Yesu yongeye kubigaragariza, kuko barimo gusenga Data mu izina rye; nuko Yesu araza maze ahagarara rwagati muri bo, nuko arababwira ati: Ni iki mushaka ko mbaha?\n\n3 Nuko baramubwira bati: Nyagasani, turashaka ko watubwira izina tuzita iri torero; kuko hariho impaka mu bantu zerekeranye n’iki kibazo.\n\n4 Nuko Nyagasani arababwira ati: Ni ukuri, ni ukuri, ni kuki abantu bakwijujuta kandi bakajya impaka kubera iki kintu.\n\n5 Mbese ntibasomye ibyanditswe byera, bivuga ko mugomba kwitirirwa izina rya Kristo, ariryo zina ryanjye? Kuko iri zina niryo muzahamagarwa ku munsi wa nyuma.\n\n6 Kandi uzitirirwa izina ryanjye, kandi akihangana kugeza ku ndunduro, uwo azakizwa ku munsi wa nyuma.\n\n7 Kubera iyo mpamvu, icyo aricyo cyose muzakora, muzagikore mu izina ryanjye; kubera iyo mpamvu muzitirire itorero izina ryanjye; kandi muzasabe Data mu izina ryanjye kugira ngo azahe umugisha itorero ku bwanjye.\n\n8 None se ryaba itorero ryanjye rite, rititirirwa izina ryanjye? Kuko niba itorero ryitirirwa izina rya Mose ubwo riba ari itorero rya Mose; cyangwa niba ryitiriwe izina ry’umuntu ubwo riba ari itorero ry’umuntu; ariko niba ryitiriwe izina ryanjye ubwo ni itorero ryanjye, niba bibaye ko ryubatswe ku nkuru nziza yanjye.\n\n9 Ni ukuri ndababwira, ko mwubakiye ku nkuru nziza yanjye; kubera iyo mpamvu ibintu byose muzasaba, muzabisabe mu izina ryanjye; kubera iyo mpamvu nimwinginga Data, kubw’itorero, nibiba mu izina ryanjye Data azabumva.\n\n10 Kandi nibiba ko itorero ryubatse ku nkuru nziza yanjye ubwo Data azabagaragariza imirimo ye bwite muri ryo.\n\n11 Ariko niriba ritubatse ku nkuru nziza yanjye, kandi ryubakiye ku mirimo y’abantu, cyangwa ku mirimo ya sekibi, ni ukuri ndababwira ko bafite umunezero mu mirimo yabo mu gihe runaka, kandi mu gihe gitoya indunduro iraje; nuko batemwe maze bajugunywe mu muriro, aho badashobora kugaruka.\n\n12 Kuko imirimo yabo irabakurikira, kuko ni ukubera imirimo yabo batemwe; kubera iyo mpamvu nimwibuke ibintu bababwiye.\n\n13 Dore, nabahaye inkuru nziza yanjye, kandi ibi ni inkuru nziza nabahaye—ko naje mu isi gukora ugushaka kwa Data, kubera ko Data yanyohereje.\n\n14 Kandi Data yaranyohereje kugira ngo nzamurwe hejuru ku musaraba; kandi nyuma y’uko nzaba nzamuwe ku musaraba, nshobore kwiyegereza abantu bose, kugira ngo nk’uko nazamuwe n’abantu ariko n’abantu bazamurwa na Data, kugira ngo bahagararire imbere yanjye, gucirwa urubanza rw’imirimo yabo, niba ari myiza cyangwa niba ari mibi.\n\n15 Kandi ni kubw’uyu mugambi nazamuwe; kubera iyo mpamvu, bijyanye n’ububasha bwa Data nziyegereza abantu bose, kugira ngo bashobore gucirwa urubanza bijyanye n’imirimo yabo.\n\n16 Kandi hazabaho, ko bityo uzihana kandi akabatizwa mu izina ryanjye azuzuzwa; kandi niyihangana kugeza ku ndunduro, dore nzamugira umwere imbere ya Data kuri uwo munsi ubwo nzahagurukira gucira urubanza isi.\n\n17 Kandi utihangana kugeza ku ndunduro, uwo niwe na none utemwa kandi akajugunywa mu muriro, aho badashobora kugaruka, kubera ubutabera bwa Data.\n\n18 Kandi iri niryo jambo yahaye abana b’abantu. Kandi kubw’umugambi yujuje amagambo yatanze, kandi ntabeshya, ahubwo yuzuza amagambo ye yose.\n\n19 Kandi nta kintu cyanduye gishobora kwinjira mu bwami bwe; kubera iyo mpamvu nta kintu kinjira mu buruhukiro bwe keretse abameshe imyambaro yabo mu maraso yanjye, kubera ukwizera kwabo, n’ukwihana ibyaha byabo byose, n’ubudahemuka kugeza ku ndunduro.\n\n20 Ubu iri niryo itegeko: Nimwihane, mwebwe mpera zose z’isi, nuko munsange kandi mubatizwe mu izina ryanjye, kugira ngo mwezwe kubw’ukwakira Roho Mutagatifu, kugira muzashobore guhagarara imbere yanjye kuri uwo munsi.\n\n21 Ni ukuri, ni ukuri, ndababwira, iyi niyo nkuru nziza yanjye; kandi muzi ibintu mugomba gukora mu itorero; kuko imirimo mwabonye nkora namwe muzayikore; kuko ibyo mwabonye nkora abe ari nkabyo muzakora.\n\n22 Kubera iyo mpamvu, nimukora ibi bintu murahirwa, kuko muzazamurwa ku munsi wa nyuma.\n\n23 Nimwandike ibintu mwabonye kandi mwumvise, keretse ibibujijwe.\n\n24 Nimwandike imirimo y’aba bantu, izaba, ndetse nk’uko yanditswe, y’ibyabayeho.\n\n25 Kuko dore, mu bitabo byanditswe, kandi bizandikwa, aba bantu bazacirwa urubanza, kuko ku bwabo imirimo izamenyeshwa abantu.\n\n26 Kandi dore, ibintu byose byanditswe na Data, kubera iyo mpamvu ibyo ibitabo bizandikwamo nibyo isi izahanishwa.\n\n27 Kandi mumenye ko muzaba abacamanza b’ubu bwoko, bijyanye n’urubanza nzabaha, ruzaba intabera. Kubera iyo mpamvu mukwiriye kuba bantu ki? Ni ukuri ndababwira nk’uko, meze.\n\n28 Kandi ubu ngiye kwa Data. Kandi ni ukuri ndababwira, ibintu ibyo aribyo byose muzasaba Data mu izina ryanjye muzabihabwa.\n\n29 Kubera iyo mpamvu, nimusabe kandi muzahabwa; mukomange, kandi muzakingurirwa; kuko usaba, ahabwa; n’ukomanga, akingurirwa.\n\n30 Kandi ubu dore, umunezero wanjye urakomeye, ndetse kugeza ku bwuzure, kubera mwebwe, ndetse n’iki gisekuru; koko, ndetse Data aranezerewe, ndetse n’abamarayika bose, kubera mwebwe n’iki gisekuru; kuko nta n’umwe muri bo wazimiye.\n\n31 Kuko dore, ndashaka ko mwasobanukirwa; kuko ndashaka kuvuga abakiriho b’iki gisekuru; kandi nta n’umwe muri bo wazimiye, kandi muri bo mfitemo ubwuzure bw’umunezero.\n\n32 Ariko dore, mfite ishavu kubera igisekuru cya kane nyuma y’iki gisekuru, kuko bajyanywe bunyago nk’umwana wo kurimbuka; kuko bazangurisha feza na zahabu, n’ibyo inyenzi zirya kandi abajura bashobora gucukura maze bakiba. Kandi kuri uwo munsi nzabagenderera, ndetse mbagerekeho imirimo yabo ku mitwe yabo.\n\n33 Kandi habayeho ko ubwo Yesu yari amaze kurangiza aya magambo yabwiye abigishwa be ati: Nimunyure mu irembo ry’impatanwa, kuko irembo ari impatanwa, kandi inzira igana ku buzima ni imfunganwa, kandi hazabaho bakeya bayibona; ariko ni rigari irembo, kandi ni kivogera inzira ijyana abantu ku rupfu, kandi hariho benshi banyuramo, kugeza ijoro riguye, aho umuntu adashobora gukora.\n\n", "3-ne 28": "[center][font_size=26]Igice cya 28[/font_size][/center]\n\n[i]Icyenda mu bigishwa cumi na babiri bifuza kandi bagasezeranywa umurage mu bwami bwa Kristo igihe bazapfira—Abanefi batatu bifuza kandi bahabwa ububasha ku rupfu ku buryo bazahama ku isi kugeza Yesu yongeye kugaruka—Barimuwe kandi babona ibintu bitemewe kuvugwa, none ubu barimo gufasha mu bantu. Ahagana 34–35 N.K.[/i]\n\n1 Kandi habayeho ubwo Yesu yari amaze kuvuga aya magambo, yabwiye abigishwa be, umwe umwe, ababwira ati: Ni iki munsaba, nyuma y’uko mba nagiye kwa Data?\n\n2 Nuko bose baravuga, uretse batatu, bati: Turifuza ko nyuma y’uko tumaze kubaho igihe cyacu cy’ubuzima bwa muntu, ko umurimo wacu, waduhamagariye, wagira iherezo, kugira ngo dushobore kugusanga bwangu mu bwami bwawe.\n\n3 Nuko arababwira ati: Murahirwa kubera ko munsabye iki kintu, kubera iyo mpamvu, nyuma y’uko mugize imyaka mirongo irindwi n’ibiri muzansanga mu bwami bwanjye; kandi hamwe nanjye muzabona uburuhukiro.\n\n4 Nuko ubwo yari amaze kuvugana nabo, yarahindukiye yerekeza kuri ba batatu, maze arababwira ati: Ni iki mwifuza ko nzabakorera, igihe mba ngiye kwa Data?\n\n5 Nuko bagira ishavu mu mitima yabo, kuko batahangaraga kumubwira ikintu bifuzaga.\n\n6 Nuko arababwira ati: Dore, nzi ibitegekerezo byanyu, kandi mwifuje ikintu Yohana, umukundwa wanjye, wari kumwe na njye mu murimo wanjye, mbere y’uko manikwa n’Abayuda, yansabye.\n\n7 Kubera iyo mpamvu, murahirwa kurushaho, kuko mutazigera mupfa; ahubwo muzabaho kugirango murebe ibikorwa byose bya Data mu bana b’abantu, ndetse kugeza ubwo ibintu byose bizuzuzwa hakurikijwe ugushaka kwa Data, igihe nzazira mu ikuzo ryanjye n’ububasha bw’ijuru.\n\n8 Kandi ntimuzigera mubabazwa n’ububabare bw’urupfu; ahubwo igihe nzazira mu ikuzo ryanjye muzavanwa mu kanya nk’ako guhumbya mu mubiri upfa mujyanwe mu mubiri udapfa; nuko noneho muzahabwe umugisha mu bwami bwa Data.\n\n9 Byongeye kandi, ntimuzagira ububabare mu gihe muzaba mu mubiri, nta n’ishavu uretse kubw’ibyaha by’isi; kandi ibi byose nzabikora kubera ikintu mwansabye, kuko mwifuje ko mwashobora kunzanira roho z’abantu, mu gihe isi ikiriho.\n\n10 Kandi kubw’iyi mpamvu muzagira ubwuzure bw’umunezero; kandi muzakirwa mu bwami bwa Data; koko umunezero wanyu uzaba wuzuye, nk’uko Data yampaye ubwuzure bw’umunezero; kandi muzamera ndetse nkanjye, kandi ndi nka Data; kandi Data nanjye turi umwe.\n\n11 Kandi Roho Mutagatifu ahamya ibya Data nanjye; kandi Data aha Roho Mutagatifu abana b’abantu, kubera njye.\n\n12 Kandi habayeho ko ubwo Yesu yari amaze kuvuga aya magambo, yakoze kuri buri wese muri bo n’urutoki rwe uretse ba batatu bari basigaye, nuko noneho aragenda.\n\n13 Kandi dore, amajuru yari afunguye, kandi bajyanywe mu ijuru, kandi babonye kandi bumva ibintu bitavugwa.\n\n14 Kandi bari babujijwe ko babivuga; nta nubwo bari bahawe ububasha kugira ngo bashobore kuvuga ibintu babonye kandi bumvise.\n\n15 Kandi niyo bari kuba mu mubiri cyangwa batari mu mubiri, ntibashoboraga kubivuga; kuko byababereye nk’ukwihinduranya kwabo, ko bari bavanywe mu mubiri w’inyama bajyanywe mu mimerere y’ukudapfa, kugira ngo bashobore kureba ibintu by’Imana.\n\n16 Kandi habayeho ko bongeye kwigisha ku isi; nyamara ntibigishije iby’ibintu bari barumvise cyangwa barabonye, kubera itegeko ryari ryarabaherewe mu ijuru.\n\n17 Kandi ubwo, niba barapfaga cyangwa badapfa, uhereye ku munsi w’uguhinduranywa kwabo, ntabyo nzi.\n\n18 Ariko icyo nzi, bijyanye n’inyandiko yatanzwe—bagiye mu gihugu, kandi bakorera umurimo mu bantu, bahuza benshi n’itorero uko bemeraga inyigisho yabo; bababatiza, kandi abenshi babatijwe bakiriye Roho Mutagatifu.\n\n19 Kandi bajugunywe mu nzu z’imbohe n’abatarabarirwaga mu itorero. Kandi inzu z’imbohe ntizashoboye kubafata, kuko babaciyemo kabiri.\n\n20 Kandi bajugunywe hasi mu gitaka; ariko bakubitishije isi ijambo ry’Imana, ku buryo kubw’ububasha bwayo bagobotowe mu ndiba z’isi; kandi kubera iyo mpamvu ntibashoboye gucukura imyobo ihagije yo kubafata.\n\n21 Kandi inshuro eshatu bajugunywe mu itanura kandi nta kibi bahuriyemo nacyo.\n\n22 Kandi inshuro ebyiri bajugunywe mu isenga y’ibikoko by’agasozi; kandi dore bakinaga n’ibikoko nk’umwana n’umwana w’intama ucyonka, kandi nta kibi byababayeho.\n\n23 Kandi habayeho ko bityo bagiye mu bantu ba Nefi, nuko bababwiriza inkuru nziza ya Kristo mu bantu bo mu gihugu; kandi bahindukiriye Nyagasani, kandi bihuza n’itorero rya Kristo, nuko bityo abantu b’urwo rungano babona umugisha, bijyanye n’ijambo rya Yesu.\n\n24 Kandi ubu, njyewe, Morumoni, ndekeye aho kuvuga ibyerekeye ibi bintu mu gihe gito.\n\n25 Dore, nari ngiye kwandika amazina y’abo batari kuzigera bapfa, ariko Nyagasani yabimbujije; kubera iyo mpamvu sinyanditse, kuko bahishwe isi.\n\n26 Ariko dore, narababonye, kandi baramfashije.\n\n27 Kandi dore bazaba mu Banyamahanga, kandi Abanyamahanga ntibazabamenya.\n\n28 Bazaba na none no mu Bayuda, kandi Abayuda ntibazabamenya.\n\n29 Kandi hazabaho, Nyagasani nabona bikwiriye mu bushishozi bwe ko bazafasha imiryango ya Isirayeli yose yatatanye, n’amoko yose, imiryango, indimi n’abantu, kandi bazavana muri bo roho nyinshi bazanira Yesu, kugira ngo icyifuzo cyabo gishobore kuzuzwa, ndetse kubera ububasha bwemeza bw’Imana, buri muri bo.\n\n30 Kandi bameze nk’abamarayika b’Imana, kandi nibazasenga Imana mu izina rya Yesu bashobora kwigaragariza umuntu uwo ari we wese babona ko bikwiriye.\n\n31 Kubera iyo mpamvu, imirimo ikomeye kandi itangaje izakorwa na bo, mbere y’umunsi ukomeye kandi uje ubwo abantu bose bagomba rwose guhagarara imbere y’intebe y’urubanza ya Kristo.\n\n32 Koko ndetse mu Banyamahanga hazabamo umurimo ukomeye kandi utangaje wakozwe na bo, mbere y’uwo munsi w’urubanza.\n\n33 Kandi niba mwari mufite ibyanditswe byera byose birimo inkuru y’imirimo yose itangaje ya Kristo, mwamenya, bijyanye n’amagambo ya Kristo, ko ibi bintu bigomba rwose kubaho.\n\n34 Kandi hagowe utazatega amatwi amagambo ya Yesu, ndetse n’abo yatoranyije kandi akabohereza muri bo; kuko utakira amagambo ya Yesu n’amagambo y’abo yohereje atamwakira; kandi kubera iyo mpamvu ntazabakira ku munsi wa nyuma.\n\n35 Kandi byari kuba byiza kurushaho iyo baba bataravutse. Kuko mbese mutekereza ko mushobora kwivanaho ubutabera bw’Imana yasuzuguwe, yaribatiwe munsi y’ibirenge by’abantu, kugira ngo agakiza gashobora kubaho?\n\n36 Kandi ubwo dore, kubera ko navuze ibyerekeye abo Nyagasani yatoranyije, koko, ndetse batatu bajyanywe mu ijuru, ko ntamenye niba barogejweho gupfa ntibazapfe.\n\n37 Ariko dore, kuva nakwandika, nasabye Nyagasani, kandi yarabingaragarije ko hagomba kubaho impinduka ikorwa ku mibiri yabo, cyangwa se hagomba kubaho ko bagomba gupfa.\n\n38 Kubera iyo mpamvu, kugira ngo badashobora gupfa habayeho impinduka yakozwe ku mibiri yabo, kugira ngo batababazwa n’ububabare cyangwa ishavu keretse kubw’ibyaha by’isi.\n\n39 Ubwo iyi mpinduka ntiyareshyaga n’ibizabaho ku munsi wa nyuma; ariko habayeho impinduka yabakozweho, ku buryo Satani itari gushobora kugira ububasha kuri bo, kugira ngo itazashobora kubagerageza; kandi barejejwe mu mubiri, kugira ngo babe abatagatifu, kandi kugira ngo ububasha bw’isi butabafata.\n\n40 Kandi muri iyi miterere bagombaga kugumya kubaho kugeza ku munsi w’urubanza wa Kristo, kandi kuri uwo munsi bagombaga kwakira impinduka ikomeye, kandi bakakirwa mu bwami bwa Data ubutazavayo, ahubwo bakabana n’Imana ubuziraherezo mu majuru.\n\n", "3-ne 29": "[center][font_size=26]Igice cya 29[/font_size][/center]\n\n[i]Ugutangazwa kw’Igitabo cya Morumoni ni ikimenyetso ko Nyagasan yatangiye gukoranya Isirayeli no kuzuza ibihango Bye—Abazahakana amahishurwa Ye yo mu minsi ya nyuma n’impano bazavumwa. Ahagana 34–35 N.K.[/i]\n\n1 Kandi ubwo dore, ndababwira ko ubwo Nyagasani azabona bikwiriye, mu bushishozi bwe, ko aya magambo azagera ku Banyamahanga bijyanye n’ijambo rye, ubwo muzamenye ko igihango Data yagiranye n’abana ba Isirayeli, cyerekeranye n’igarurwa ryabo mu bihugu by’umurage wabo, cyamaze gutangira kwuzuzwa.\n\n2 Kandi mushobora kuzamenya ko amagambo ya Nyagasani, yavuzwe n’abahanuzi batagatifu, azuzuzwa; kandi ntimugomba kuvuga ko Nyagasani atinza ukuza kwe mu bana ba Isirayeli.\n\n3 Kandi ntimugomba gutekereza mu mitima yanyu ko amagambo yavuzwe ari impfabusa, kuko dore, Nyagasani azibuka igihango cye yagiranye n’abantu b’inzu ya Isirayeli.\n\n4 Kandi ubwo muzabona ibi bintu byigaragaza muri mwe, icyo gihe ntimugomba kwongera gutesha agaciro ibikorwa bya Nyagasani, kuko inkota y’ubutabera bwe iri mu kuboko kwe kw’iburyo; kandi dore, kuri uwo munsi, nimuzatesha agaciro ibikorwa bye azatuma ibafata.\n\n5 Aragowe utesha agaciro ibikorwa bya Nyagasani; koko aragowe uzahakana Kristo n’imirimo ye.\n\n6 Koko, aragowe uzahakana amahishurirwa ya Nyagasani, maze akazavuga ko Nyagasani atagikoresha ihishurirwa, cyangwa ubuhanuzi, cyangwa impano, cyangwa indimi, cyangwa ugukiza, cyangwa ububasha bwa Roho Mutagatifu.\n\n7 Koko, kandi aragowe uzavuga kuri uwo munsi, kugira ngo abone indamu, ko hatazabaho ukundi igitangaza cyakozwe na Yesu Kristo; kuko uzakora ibi azahinduka nk’umwana wo kurimbuka, utaragiriwe impuhwe, bijyanye n’ijambo rya Kristo.\n\n8 Koko, kandi ntimugomba kwongera kwimyoza, cyangwa gushungera Abayuda, cyangwa uwo ari we wese w’igisigisigi cy’inzu ya Isisrayeli; kuko dore, Nyagasani aribuka igihango yagiranye nabo, kandi azabakorera ibyo yabarahiriye.\n\n9 Kubera iyo mpamvu ntimugomba gukeka ko mwahindura ukuboko kw’iburyo kwa Nyagasani mu kw’ibumoso, kugira ngo atarangiza urubanza rw’iyuzuzwa ry’igihango yagiranye n’inzu ya Isirayeli.\n\n", "3-ne 30": "[center][font_size=26]Igice cya 30[/font_size][/center]\n\n[i]Abanyamahanga b’ibihe bya nyuma bategekwa kwihana, gusanga Kristo, maze bakabaruranwa n’inzu ya Isirayeli. Ahagana 34–35 N.K.[/i]\n\n1 Nimutege amatwi, O mwa Banyamahanga mwe, kandi mwumve amagambo ya Yesu Kristo, Umwana w’Imana iriho, yantegetse ko nzabavugaho, kuko, dore, yantegetse ko nandika, mvuga nti:\n\n2 Nimuhindukire, mwebwe Banyamahanga mwese, muve mu nzira nzanyu z’ubugome; kandi mwihane ibikorwa byanyu bibi, ibinyoma byanyu n’ububeshyi, n’ubusambanyi bwanyu, n’amahano yanyu y’ibanga, n’ibigirwamana byanyu, n’ubuhotozi bwanyu, n’ubutambyi bwanyu bw’indonke, n’amashyari yanyu, n’impaka zanyu, n’ubugome bwanyu bwose n’amahano, nuko munsange, maze mubatizwe mu izina ryanjye, kugira ngo mushobore kubabarirwa ibyaha byanyu, kandi mwuzuzwe Roho Mutagatifu, kugira ngo mushobore kubarirwa mu bantu bo mu nzu ya Isirayeli.\n\n", "4-ne 1": "[center][font_size=26]Nefi wa Kane[/font_size][/center]\n\n[center][font_size=26]Igitabo cya Nefi Akaba umuhungu wa Nefi—Umwe mu bigishwa ba Yesu Kristo[/font_size][/center]\n\nInkuru y’abantu ba Nefi, bijyanye n’inyandiko ye.\n\n[center][font_size=26]Igice cya 1[/font_size][/center]\n\n[i]Abanefi n’Abalamani bose bahindukiriye Nyagasani—Bafite ibintu bahuriyeho, bakora ibitangaza, kandi baratunganirwa mu gihugu—Nyuma y’ibinyejana bibiri, amacakubiri, ibibi, amatorero y’ibinyoma, n’amatotezwa birahaguruka—Nyuma y’imyaka magana atatu, haba Abanefi n’Abalamani babaye abagome—Amaroni ahisha inyandiko ntagatifu. Ahagana 35–321 N.K.[/i]\n\n1 Kandi habayeho ko umwaka wa mirongo itatu n’icyenda wahise, ndetse n’uwa mirongo itatu na gatanu, kandi dore abigishwa ba Yesu bari baratangiye itorero rya Kristo mu bihugu byose bibakikije. Kandi uko benshi babasangaga, kandi mu by’ukuri bakihana ibyaha byabo, barabatijwe mu izina rya Yesu; ndetse bakiriye Roho Mutagatifu.\n\n2 Kandi habayeho mu mwaka wa mirongo itatu na gatandatu, abantu bahindukiriye Nyagasani, mu gihugu, haba Abanefi n’Abalamani, kandi nta makimbirane n’impaka muri bo, nuko buri muntu akoresha ubutabera umwe ku wundi.\n\n3 Kandi bari bafite ibintu byose bahuriyeho hagati muri bo; kubera iyo mpamvu nta bakire cyangwa abakene bariho, abacakara cyangwa abigenga, ahubwo bose barigengaga, kandi abasangira b’impano y’ijuru.\n\n4 Kandi habayeho ko umwaka wa mirongo itatu na karindwi wahise nawo, kandi hagumye gukomeza kubaho amahoro mu gihugu.\n\n5 Kandi habayeho imirimo ikomeye kandi itangaje yakozwe n’abigishwa ba Yesu, ku buryo bakijije abarwayi, kandi bagahagurutsa abapfuye, nuko bategeka abamugaye kugenda, n’impumyi kubona, n’ibipfamatwi kumva; n’ubwoko bwose bw’ibitangaza bakoreye mu bana b’abantu; kandi nta kintu bakoresheje ibitangaza uretse mu izina rya Yesu.\n\n6 Nuko bityo umwaka wa mirongo itatu n’umunani urahita, ndetse n’uwa mirongo itatu n’icyenda, n’uwa mirongo ine n’umwe, n’uwa mirongo ine na kabiri, koko, ndetse kugeza ubwo imyaka mirongo ine n’icyenda yari imaze guhita, ndetse n’uwa mirongo itanu n’umwe, n’uwa mirongo itanu na kabiri; koko, ndetse kugeza imyaka mirongo itanu n’icyenda yari imaze guhita.\n\n7 Kandi Nyagasani yabahaye gutunganirwa bihebuje mu gihugu; koko, ku buryo bongeye kubaka imirwa ahari hari imirwa yatwitswe.\n\n8 Koko, ndetse umurwa ukomeye wa Zarahemula bategetse ko wongera kwubakwa.\n\n9 Ariko habayeho imirwa ikomeye yari yararengewe, nuko amazi aza hejuru mu mwanya wayo; kubera iyo mpamvu iyi mirwa ntiyashoboye kwongera kwubakwa.\n\n10 Kandi ubwo dore, habayeho ko abantu ba Nefi bakomeye, kandi barororoka bwangu bihebuje, nuko bahinduka abantu beza kandi banejeje.\n\n11 Kandi bararongoraga, kandi bagashyingirwa, kandi bahabwa umugisha bijyanye n’imbaga y’amasezerano Nyagasani yagiranye na bo.\n\n12 Kandi ntibongeye kugendera ukundi mu mikorere n’imigenzo y’itegeko rya Mose; ariko bagendeye mu mategeko bari barahawe na Nyagasani wabo n’Imana yabo, bakomeza kwiyiriza n’isengesho, no guhurira hamwe kenshi kugira ngo basenge kandi bumve ijambo rya Nyagasani.\n\n13 Kandi habayeho ko nta makimbirane yabayeho mu bantu bose, mu gihugu cyose; ahubwo habayeho ibitangaza bifite imbaraga byakorewe mu bigishwa ba Yesu.\n\n14 Kandi habayeho ko umwaka wa mirongo irindwi n’umwe wahise, ndetse n’uwa mirongo irindwi na kabiri. Koko, muri make, kugeza ubwo umwaka wa mirongo irindwi n’icyenda wari umaze guhita; koko, ndetse imyaka ijana yari imaze guhita, n’abigishwa ba Yesu, yari yaratoranyije bari baragiye bose muri paradizo y’Imana, uretse batatu bagombaga gusigara; kandi hariho abandi bimitswe mu kigwi cyabo; ndetse abenshi muri icyo gisekuru cyari cyarashize.\n\n15 Kandi habayeho ko nta makimbirane yabayeho mu gihugu, kubera urukundo rw’Imana rwatuye mu mitima y’abantu.\n\n16 Kandi nta mashyari yariho, cyangwa intonganya, induru, cyangwa ubusambanyi, cyangwa ibinyoma, cyangwa ubuhotozi, cyangwa uburyo bwose bw’ubushizi bw’isoni; kandi mu by’ukuri ntihashoboraga kubaho abantu barushijeho kwishima mu bantu bose bari bararemwe n’ukuboko kw’Imana.\n\n17 Nta bambuzi bariho, cyangwa abahotozi, nta n’Abalamani bari bahari, cyangwa ubwoko ubwo aribwo bwose bw’aba n’aba; ahubwo bari muri umwe, abana ba Kristo, n’abaragwa b’ubwami bw’Imana.\n\n18 Kandi mbega ukuntu bahiriwe! Kuko Nyagasani yabahaye umugisha mu bikorwa byabo byose; koko, ndetse barahiriwe kandi baratunganirwa kugeza ubwo imyaka ijana na cumi yari imaze guhita; kandi igisekuru cya mbere uhereye kuri Kristo cyari kimaze guhita, kandi nta makimbirane mu gihugu cyose.\n\n19 Kandi habayeho ko Nefi, wakomeje iyi nyandiko ya nyuma, (kandi yayikomereje ku bisate bya Nefi) yapfuye, nuko umuhungu we Amosi arayikomeza mu kigwi cye; kandi yayikomereje ku bisate bya Nefi nawe.\n\n20 Kandi yayibitse imyaka mirongo inani n’ine, kandi hari hakiriho amahoro mu gihugu, uretse igice gitoya cy’abantu bari barivumbagatanyije ku itorero maze biyitirira izina ry’Abalamani; kubera iyo mpamvu hatangiye kwongera kubaho Abalamani mu gihugu.\n\n21 Kandi habayeho ko Amosi nawe yapfuye, (kandi hari mu myaka ijana na mirongo icyenda n’ine uhereye ku kuza kwa Kristo) nuko umuhungu we Amosi akomeza inyandiko mu kigwi cye; kandi yayikomereje na none ku bisate bya Nefi; ndetse yandikwa mu gitabo cya Nefi, kikaba ari iki gitabo.\n\n22 Kandi habayeho ko imyaka magana abiri yari yarahise, kandi n’igisekuru cya kabiri cyari cyose cyari cyararangiye uretse ko bari bakeya.\n\n23 Kandi ubu njyewe, Morumoni, ndashaka ko mumenya ko abantu bari bararororotse, ku buryo bari barakwiriye mu gihugu hose, kandi ko bari barahindutse abakire, kubera ugutunganirwa kwabo muri Kristo.\n\n24 Kandi ubwo, muri uyu mwaka wa magana abiri na rimwe hatangiye kubaho muri bo abari barizamuye mu bwibone, nko kwambara imyenda ihenze, n’amoko yose y’amasimbi, n’ibintu byiza by’isi.\n\n25 Kandi uhereye icyo gihe na nyuma yaho ntibongeye kugira ukundi ibintu byabo n’umutungo bahuriraho hagati yabo.\n\n26 Kandi batangiye kwigabanya mu nzego; kandi batangiye kwiyubakira amatorero kugira ngo babone indamu, nuko batangira guhakana itorero ry’ukuri rya Kristo.\n\n27 Kandi habayeho ko ubwo imyaka magana abiri na cumi yari imaze guhita hariho amatorero menshi mu gihugu; koko, hariho amatorero menshi yigishaga kumenya Kristo, kandi nyamara bakanaga ibice binini by’inkuru nziza ye, ku buryo bagize ubwoko bose bw’ubugome, kandi bahaga ibyera abari barabibujijwe kubera inenge.\n\n28 Kandi iri torero ryariyongereye bihebuje kubera ubukozi bw’ibibi kandi kubera ububasha bwa Satani wafatiriye imitima yabo.\n\n29 Byongeye kandi, hariho irindi torero ryahakanaga Kristo; kandi batotezaga itorero ry’ukuri rya Kristo, kubera ubwiyoroshye bwabo n’ukwemera Kristo; kandi barabasuzuguraga kubera ibitangaza byinshi byakorwaga muri bo.\n\n30 Kubera iyo mpamvu bakoreshaga ububasha n’ubushobozi ku bigishwa ba Yesu bari kumwe nabo, kandi babajugunye mu nzu z’imbohe; ariko kubw’ububasha bw’ijambo ry’Imana, bwari muri bo, inzu z’imbohe zaciwemo kabiri, kandi bakomeje gukora ibitangaza bikomeye muri bo.\n\n31 Nyamara, kandi nubwo ibi bitangaza byose, abantu banangiye imitima yabo, kandi bashakaga kubica, nk’uko Abayuda i Yerusalemu bashatse kwica Yesu, bijyanye n’ijambo rye.\n\n32 Kandi babajugunye mu matanura y’umuriro, maze bavamo nta kibi kibabayeho.\n\n33 Ndetse babajugunye mu ndiri z’ibikoko by’agasozi, kandi bakinaga n’ibikoko by’agasozi nk’umwana n’umwana w’intama; kandi bavuye muri byo, nta kibi kibababayeho.\n\n34 Nyamara, abantu banangiye imitima yabo, kuko bashowe n’abatambyi benshi n’abahanuzi b’ibinyoma kubaka amatorero menshi, no gukora ubwoko bwose bw’ubukozi bw’ibibi. Kandi bakubitaga abantu ba Yesu; ariko abantu ba Yesu ntibabakubitaga. Nuko bityo baheneberera mu ukutemera n’ubugome, umwaka ku wundi, ndetse kugeza ubwo imyaka magana abiri na mirongo itatu yari imaze guhita.\n\n35 Kandi ubwo habayeho muri uyu mwaka, koko, muri uwo mwaka wa magana abiri na mirongo itatu, ukwitandukanya gukomeye mu bantu.\n\n36 Kandi habayeho ko muri uyu mwaka hazamutse abantu bitwaga Abanefi, kandi bari abemera nyakuri ba Kristo; kandi muri bo harimo abitwaga Abalamani—Abayakobo, n’Abayozefu, n’Abazoramu.\n\n37 Kubera iyo mpamvu abemera nyakuri ba Kristo, n’abaramya nyakuri ba Kristo, (barimo ba bigishwa batatu ba Yesu bagombaga gusigara) bitwaga Abanefi, n’Abayakobo, n’Abayozefu, n’Abazoramu.\n\n38 Kandi habayeho ko abahakanye inkuru nziza bitwaga Abalamani, n’Abalemuweli, n’Abishimayeli, kandi ntibahenebereye mu ukutemera, ahubwo bigometse nkana ku nkuru nziza ya Kristo; kandi bigishije abana babo ko batagomba kwemera, nk’aba sogokuruza babo, uhereye mu ntangiriro, bahenebereye.\n\n39 Kandi byari ukubera ubugome bwabo n’ishyano ry’abasogokuruza babo, nk’uko byabayeho mu ntangiriro. Kandi bigishijwe kwanga abana b’Imana, nk’uko Abalamani bigishwaga kwanga abana ba Nefi uhereye mu ntangiriro.\n\n40 Kandi habayeho ko imyaka magana abiri na mirongo ine n’ine yari imaze guhita, kandi uko niko byari bimeze ibibazo by’abantu. Kandi igice kinini cy’abantu cyarakomeye, maze bahinduka benshi bihebuje kurusha uko abantu b’Imana banganaga.\n\n41 Kandi bagumye gukomeza kwiyubakira amatorero, kandi barayarimbisha n’ubwoko bwose bw’ibintu by’agaciro gakomeye. Kandi uko niko imyaka magana abiri na mirongo itanu yahise, ndetse n’imyaka magana abiri na mirongo itandatu.\n\n42 Kandi habayeho ko igice cy’abagome cy’abantu cyongeye gutangira gushinga indahiro z’ibanga n’udutsiko twa Gadiyantoni.\n\n43 Ndetse abantu bitwaga abantu ba Nefi batangiye kwibona mu mitima yabo, kubera ubutunzi bwabo bukabije, no kwirata nk’abavandimwe babo, b’Abalamani.\n\n44 Kandi uhereye iki gihe abigishwa batangiye kugira ishavu kubw’ibyaha by’isi.\n\n45 Kandi habayeho ko ubwo imyaka magana atatu yari imaze guhita, haba abantu ba Nefi n’Abalamani bari barahindutse abagome bikabije umwe kimwe n’undi.\n\n46 Kandi habayeho ko abambuzi ba Gadiyantoni bakwiriye mu gihugu cyose; kandi nta n’umwe wari umukiranutsi uretse abigishwa ba Yesu. Na zahabu na feza bazibikaga mu bubiko mu gisagirane, kandi baracuruje mu buryo bwose bw’ubucuruzi.\n\n47 Kandi habayeho ko nyuma y’imyaka magana atatu n’itanu yari imaze guhita, (kandi abantu bagumye guhama mu bugome) Amosi yarapfuye; nuko umuvandimwe we, Amaroni, akomeza inyandiko mu kigwi cye.\n\n48 Kandi habayeho ko ubwo imyaka magana atatu na makumyabiri yari imaze guhita, Amaroni, kubera ko yahatwaga na Roho Mutagatifu, yahishe inyandiko zari ntagatifu—koko, ni ukuri inyandiko zose ntagatifu zari zarahererekanyijwe igisekuru ku kindi, zari ntagatifu—ndetse kugeza mu mwaka wa magana atatu na makumyabiri uhereye ku ukuza kwa Kristo.\n\n49 Kandi yazihishe kuri Nyagasani, kugira ngo zishobore kwongera kuza mu gisigisigi cy’inzu ya Yakobo, bijyanye n’ubuhanuzi n’amasezerano ya Nyagasani. Kandi iryo niryo herezo ry’inyandiko ya Amaroni.\n\n", "morm 1": "[center][font_size=26]Igitabo cya Morumoni[/font_size][/center]\n\n[center][font_size=26]Igice cya 1[/font_size][/center]\n\n[i]Amaroni yigisha Morumoni ibyerekeye inyandiko ntagatifu—Intambara itangira hagati y’Abanefi n’Abalamani—Ba Banefi batatu bajyanwa—Ubugome, ukutemera, ubupfumu, n’uburozi birasagamba. Ahagana 321–326 N.K.[/i]\n\n1 None ubu njyewe, Morumoni, nkoze inyandiko y’ibintu haba ibyo nabonye cyangwa numvise, kandi nyise Igitabo cya Morumoni.\n\n2 Kandi nko mu gihe Amaroni yahishiraga inyandiko Nyagasani, yaransanze, (kubera ko njyewe nari mfite nk’imyaka icumi y’ubukure, nuko ngatangira kugira uko nigishwa mu buryo bw’inyigisho y’abantu banjye) maze Amaroni arambwira ati: Ndabona uri umwana ukerebutse, kandi ushishoza.\n\n3 Kubera iyo mpamvu, ubwo uzaba ufite imyaka makumyabiri n’ine y’amavuko ndashaka ko uzibuka ibintu witegereje byerekeranye n’aba bantu; kandi ubwo uzaba ufite iki kigero uzajye mu gihugu cya Antumu, ku musozi uzitwa Shimu; kandi aho nahabikiye Nyagasani ibyaharagaswe bitagatifu byose byerekeranye n’aba bantu.\n\n4 Kandi dore, uzijyanire ibisate bya Nefi, naho ibisigaye uzabisige ahantu biri; maze uzaharagate ku bisate bya Nefi ibintu byose witegereje byerekeranye n’aba bantu.\n\n5 Kandi njyewe, Morumoni, kubera ko nkomoka kuri Nefi, (kandi izina rya data ryari Morumoni) nibutse ibintu Amaroni yantegetse.\n\n6 Kandi habayeho ko njyewe, kubera ko nari mfite imyaka cumi n’umwe y’amavuko, najyanywe na data mu gihugu cy’amajyepfo, ndetse mu gihugu cya Zarahemula.\n\n7 Igihugu uko cyakabaye cyari cyaruzuyemo inyubako, kandi abantu bendaga kuba benshi, nk’umusenyi w’inyanja.\n\n8 Kandi habayeho ko muri uyu mwaka hatangiye kubaho intambara hagati y’Abanefi, bari bagizwe n’Abanefi n’Abayakobo n’Abayozefu n’Abazoramu; kandi iyi ntambara yari hagati y’Abanefi, n’Abalamani n’Abalemuweli n’Abishimayeli.\n\n9 Ubwo Abalamani n’Abalemuweli n’Abishimayeli bitwaga Abalamani, kandi ibyo bice bibiri byari Abanefi n’Abalamani.\n\n10 Kandi habayeho ko intambara yatangiye kuba muri bo mu mbibi za Zarahemula, hafi y’amariba ya Sidoni.\n\n11 Kandi habayeho ko Abanefi bari barakoranyirije hamwe umubare munini w’ingabo, ndetse barenze umubare w’ibihumbi mirongo itatu. Kandi habayeho ko bagize muri uyu mwaka nyine umubare w’imirwano, aho Abanefi bakubise Abalamani kandi bakica abenshi muri bo.\n\n12 Kandi habayeho ko Abalamani baretse umugambi wabo, nuko amahoro yimakazwa mu gihugu; kandi amahoro yagumyeho mu gihe kiri hafi y’imyaka ine, ku buryo nta mivu y’amaraso yabayeho.\n\n13 Ariko ubugome bwarasugiriye mu gihugu uko cyakabaye, ku buryo Nyagasani yatwaye abigishwa be yakundaga, nuko umurimo w’ibitangaza n’uw’ugukiza birahagarara kubera ubukozi bw’ibibi bw’abantu.\n\n14 Kandi nta mpano zivuye kuri Nyagasani zariho, na Roho Mutagatifu nta n’umwe yajeho, kubera ubugome bwabo n’ukutemera.\n\n15 Kandi njyewe, kubera ko nari mfite imyaka cumi n’itanu y’ubukure, kandi kubera ko hari uburyo nari mfite ibitekerezo bikerebutse, kubw’iyo mpamvu nagenderewe na Nyagasani, maze nsogongera kandi menya iby’ubwiza bwa Yesu.\n\n16 Kandi nagerageje kubwiriza aba bantu, ariko umunwa wanjye warafunzwe, nuko mbuzwa ko mbabwiriza; kuko dore bari barigometse nkana ku Mana yabo; kandi abigishwa yakundaga bavanywe mu gihugu, kubera ubukozi bw’ibibi bwabo.\n\n17 Ariko nabahamyemo, nyamara nabujijwe kubabwiriza, kubera ukwinangira kw’imitima yabo; kandi kubera ukwinangira kw’imitima yabo igihugu cyaravumwe kubwabo.\n\n18 Kandi aba bambuzi ba Gadiyantoni, bari mu Balamani, banduje igihugu, ku buryo abaturage bacyo batangiye guhisha ubutunzi bwabo mu butaka; nuko bubaca mu myanya y’intoki, kubera ko Nyagasani yari yaravumye igihugu, kugira ngo badashobora kubukomeza, cyangwa kongera kubuhamana.\n\n19 Kandi habayeho ko hariho ubupfumu, n’amarozi, n’ubufindo; kandi ububasha bw’umubi bwakoreshejwe mu gihugu cyose, ndetse no kugeza ku iyuzuzwa ry’amagambo yose ya Abinadi, ndetse na Samweli w’Umulamani.\n\n", "morm 2": "[center][font_size=26]Igice cya 2[/font_size][/center]\n\n[i]Morumoni ayobora ingabo z’Abalamani—Amaraso n’iyicwa ry’imbaga byakubuye igihugu—Abanefi baganya kandi bakarizwa n’ishavu ry’abaciriweho iteka—umunsi wabo w’imbabazi warahise—Morumoni abona ibisate bya Nefi—Intambara zikomeza. Ahagana 327–350 N.K.[/i]\n\n1 Kandi habayeho ko muri uwo mwaka hatangiye kongera kubaho intambara hagati y’Abanefi n’Abalamani. Kandi nubwo nari mutoya, nari munini mu gihagararo; kubera iyo mpamvu abantu ba Nefi barantoranyije kugira ngo nzabe umuyobozi wabo, cyangwa umuyobozi w’ingabo zabo.\n\n2 Kubera iyo mpamvu habayeho ko mu mwaka wa cumi na gatandatu nagiye ku mutwe w’ingabo z’Abanefi, kurwanya Abalamani; kubera iyo mpamvu imyaka magana atatu na makumyabiri n’itandatu yari imaze guhita.\n\n3 Kandi habayeho ko mu mwaka wa magana atatu na makumyabiri na karindwi Abalamani baraduteye n’imbaraga zikomeye bikabije, ku buryo bateye ubwoba ingabo zanjye; kubera iyo mpamvu ntibarwanye, kandi batangiye gusubira inyuma berekeza mu bihugu byo mu majyaruguru.\n\n4 Kandi habayeho ko twaje mu murwa wa Angola, nuko twigarurira umurwa, kandi dukora imyiteguro yo kwirwanaho ku Balamani. Kandi habayeho ko twakomeje umurwa n’ubushobozi bwacu bwose; ariko nubwo bwose ibihome byacu byari bikomeye, Abalamani baraduteye nuko batwirukana mu murwa.\n\n5 Kandi na none batwirukanye mu gihugu cya Dawidi.\n\n6 Kandi twaragiye maze tujya mu gihugu cya Yosuwa, cyari mu mbibi z’iburengerazuba hafi y’inkombe.\n\n7 Kandi habayeho ko twakoranyije abantu bacu byihuse uko byashobokaga, kugira ngo dushobore kubashyira hamwe mu mutwe umwe.\n\n8 Ariko dore, igihugu cyari cyuzuye abambuzi n’Abalamani; kandi nubwo ukurimbuka gukomeye kwanaganaga hejuru y’abantu banjye, ntibihannye ibikorwa byabo bibi; kubera iyo mpamvu hariho amaraso n’iyicwa ry’imbaga byakwiriye hose mu gihugu, haba ku ruhande rw’Abanefi ndetse no ku ruhande rw’Abalamani; kandi habayeho amahindura yuzuye hose mu gihugu.\n\n9 Kandi ubwo, Abalamani bari bafite umwami, kandi izina rye ryari Aroni; nuko aradutera hamwe n’umutwe w’ingabo ibihumbi mirongo ine na bine. Kandi dore, nahanganye nawe n’ibihumbi mirongo ine na bibiri. Kandi habayeho ko namukubise n’ingabo zanjye ku buryo yahunze imbere yanjye. Kandi dore, ibi byose byarakozwe; kandi imyaka magana atatu na mirongo itatu yari yarahise.\n\n10 Kandi habayeho ko Abanefi batangiye kwihana ubukozi bw’ibibi byabo, kandi batangiye kurira ndetse nk’uko byahanuwe na Samweli w’umuhanuzi; kuko dore nta muntu wari guhamana ibye bwite. Kuko abajura, n’abambuzi, n’abahotozi, n’ubufindo, n’uburozi byari mu gihugu.\n\n11 Bityo hatangiye kubaho umuborogo n’amaganya mu gihugu cyose kubera ibi bintu, kandi by’umwihariko biruseho mu bantu ba Nefi.\n\n12 Kandi habayeho ko ubwo njyewe, Morumoni, nabonaga amaganya yabo n’umuborogo wabo n’ishavu imbere ya Nyagasani, umutima wanjye watangiye kunezerwa muri njye, kubera ko nari nzi impuhwe n’ukwihangana kwa Nyagasani, kubera iyo mpamvu ntekereza ko azababera umunyempuhwe kugira ngo bongere bahinduke abantu b’abakiranutsi.\n\n13 Ariko dore uyu munezero wanjye ntacyo wari umaze, kuko ishavu ryabo ntiryari iry’ukwihana, kubera ubwiza bw’Imana; ahubwo ryari ishavu ry’abaciriweho iteka, kubera ko Nyagasani atari kubemerera iteka kugirira ibyishimo mu cyaha.\n\n14 Kandi ntibasanze Yesu n’imitima imenetse na roho zishengutse, ahubwo bavumaga Imana, kandi bifuza gupfa. Icyakora barwanishije inkota kubw’ubuzima bwabo.\n\n15 Kandi habayeho ko ishavu ryanjye ryarongeye ringarukamo, nuko mbona ko uwo munsi w’imbabazi wari wahise kuri bo, haba ku by’umubiri cyangwa ku bya roho; kuko nabonye ibihumbi byabo byashiriye hasi mu kwigomeka ku Mana yabo, kandi barundanyijwe nk’ifumbire mu gihugu. Kandi bityo imyaka magana atatu na mirongo ine n’ine yari imaze guhita.\n\n16 Kandi habayeho ko mu mwaka wa magana atatu na mirongo ine na gatanu Abanefi batangiye guhunga imbere y’Abalamani; kandi barakurikiwe kugeza ndetse ubwo baje mu gihugu cya Yashoni, mbere y’uko bishoboka kubahagarika mu gusubira inyuma kwabo.\n\n17 Kandi ubwo, umurwa wa Yashoni wari hafi y’igihugu aho Amaroni yari yarabikiye inyandiko Nyagasani, kugira ngo zidashoboka kwangirika. Kandi dore nari narajyanye n’ijambo rya Amaroni, kandi narafashe ibisatse bya Nefi, nuko nkora inyandiko bijyanye n’amagambo ya Amaroni.\n\n18 Kandi ku bisate bya Nefi nakoreyeho inkuru yuzuye y’ubugome bwose n’amahano; ariko kuri ibi bisate nirinze gukora inkuru yuzuye y’ubugome bwabo n’amahano, kuko dore, ishusho irambye y’ubugome n’amahano yabayeho imbere y’amaso yanjye igihe cyose nari nshoboye kureba inzira za muntu.\n\n19 Kandi ndagowe kubera ubugome bwabo; kuko umutima wanjye wuzuye ishavu kubera ubugome bwabo, iminsi yanjye yose; nyamara, nzi ko nzazamurwa ku munsi wa nyuma.\n\n20 Kandi habayeho ko muri uyu mwaka abantu ba Nefi bongeye guhigwa no kwirukankanwa. Kandi habayeho ko twirukankanywe kugeza ubwo twari tumaze kugera mu majyaruguru y’igihugu cyitwaga Shemu.\n\n21 Kandi habayeho ko twakomeje umurwa wa Shemu, nuko dukoranyirizamo abantu bacu uko twari dushoboye kose, kugira ngo wenda dushobore kubakiza kurimbuka.\n\n22 Kandi habayeho mu mwaka wa magana atatu na mirongo ine na gatandatu ko batangiye kongera kudutera.\n\n23 Kandi habayeho ko nabwiye abantu banjye, kandi mbakangurira n’imbaraga nyinshi, ko bahagarara bashize amanga imbere y’Abalamani maze bakarwanirira abagore babo, n’abana babo, n’amazu yabo, n’ingo zabo.\n\n24 Kandi amagambo yanjye yagize uburyo abazamuramo ubutwari, ku buryo batahunze imbere y’Abalamani ahubwo babarwanya bashize amanga.\n\n25 Kandi habayeho ko twarwanishije umutwe w’ingabo ibihumbi mirongo itatu ku mutwe w’ingabo ibihumbi mirongo itanu. Kandi habayeho ko twabahagaze imbere twemye ku buryo bahunze imbere yacu.\n\n26 Kandi habayeho ko ubwo bari bamaze guhunga twabakurikiye n’ingabo zacu, nuko twongera guhura, kandi twarabakubise; icyakora imbaraga za Nyagasani ntizari kumwe natwe; koko, twari twatereranywe, ku buryo Roho wa Nyagasani atari yahamye muri twe; kubera iyo mpamvu twari twabaye abanyantege nkeya nk’abavandimwe bacu.\n\n27 Kandi umutima wanjye warashavuye kubera ibi byago bikomeye by’abantu banjye, kubera ubugome bwabo n’amahano yabo. Ariko dore, twateye Abalamani n’abambuzi ba Gadiyantoni, kugeza ubwo twari tumaze kongera kwigarurira ibihugu by’umurage wacu.\n\n28 Kandi umwaka wa magana atatu na mirongo ine n’icyenda wari umaze guhita, kandi mu mwaka wa magana atatu na mirongo itanu twagiranye isezerano n’Abalamani n’abambuzi ba Gadiyantoni, ryatumye tugabana ibihugu by’umurage wacu.\n\n29 Kandi Abalamani baduhaye igihugu cy’amajyaruguru, koko, ndetse kugera ku kayira gafunganye kerekeza mu gihugu cyo mu majyepfo. Nuko duha Abalamani igihugu cyose cyo mu majyepfo.\n\n", "morm 3": "[center][font_size=26]Igice cya 3[/font_size][/center]\n\n[i]Morumoni abwiriza Abanefi ukwihana—Bagira intsinzi ikomeye kandi biratana imbaraga zabo bwite—Morumoni yanga kubayobora, kandi abakorera amasengesho atarimo ukwizera—Igitabo cya Morumoni gihamagarira imiryango cumi n’ibiri ya Isirayeli kwemera inkuru nziza. Ahagana 360–362 N.K.[/i]\n\n1 Kandi habayeho ko Abalamani batongeye kuza kurwana kugeza ubwo imyaka icumi yari imaze guhita. Kandi dore, nari narakoresheje abantu banjye, Abanefi, mu gutegurira ibihugu byabo n’intwaro zabo igihe cy’intambara.\n\n2 Kandi habayeho ko Nyagasani yambwiye ati: Hamagarira aba bantu—Nimwihane, kandi munsange, kandi mubatizwe, maze mwongere mwubake itorero ryanjye, maze muzatabarwe.\n\n3 Kandi ninginze aba bantu, ariko byabaye impfabusa; kandi ntibamenye ko yari Nyagasani wari warabatabaye, kandi akabaha amahirwe y’ukwihana. Kandi dore banangiriye imitima yabo Nyagasani Imana yabo.\n\n4 Kandi habayeho ko nyuma y’uko uyu mwaka wa cumi wari umaze guhita, bikagira, byose hamwe, imyaka magana atatu na mirongo itandatu uhereye k’ukuza kwa Kristo, umwami w’Abalamani yanyoherereje urwandiko, rwampaye kumenya ko barimo kwitegura kongera kudutera.\n\n5 Kandi habayeho ko nategetse abantu banjye ko bazikoranyiriza hamwe mu gihugu cya Rwamatongo, mu murwa wari mu mbibi, hafi y’akayira gafunganye kerekeza mu gihugu cy’amajyepfo.\n\n6 Kandi aho niho twashyize ingabo zacu, kugira ngo dushobore guhagarika ingabo z’Abalamani, kugira ngo badashobora kwigarurira na kimwe mu bihugu byacu; kubera iyo mpamvu twubatse ibihome turabarwanya n’imbaraga zacu zose.\n\n7 Kandi habayeho ko mu mwaka wa magana atatu na mirongo ine na gatanu Abanefi batangiye guhunga imbere y’Abalamani; kandi barakurikiwe kugeza ndetse ubwo baje mu gihugu cya Yashoni, mbere y’uko bishoboka kubahagarika mu gusubira inyuma kwabo.\n\n8 Kandi mu mwaka wa magana atatu na mirongo itandatu na kabiri barongeye bamanukira kurwana. Kandi twarongeye turabakubita, maze twica umubare munini wabo, kandi abapfu babo bajugunywe mu nyanja.\n\n9 Kandi ubwo, kubera iki kintu gikomeye abantu banjye, Abanefi, bari barakoze, batangiye kwirata imbaraga zabo bwite, maze batangira kurahirira imbere y’amajuru ko bazahorera amaraso y’abavandimwe babo bari barishwe n’abanzi babo.\n\n10 Kandi barahiriye amajuru, ndetse n’intebe y’ubwami y’Imana, ko bazazamukira kurwanya abanzi babo, kandi bakabaca mu gihugu.\n\n11 Kandi habayeho ko njyewe, Morumoni, nanze burundu uhereye iki gihe na nyuma y’aho kuba umutegetsi n’umuyobozi w’aba bantu, kubera ubugome bwabo n’amahano.\n\n12 Dore, nari narabayoboye, hatitaweho ubugome bwabo nari narabajyanye incuro nyinshi kurwana, kandi nari narabakunze, bijyanye n’urukundo rw’Imana rwari muri njye, n’umutima wanjye wose; kandi umutima wanjye wari warisutse mu isengesho ku Mana umunsi wose kubwabo; nyamara, nta kwizera kwarimo, kubera ukwinangira kw’imitima yabo.\n\n13 Kandi incuro eshatu nabarokoye amaboko y’abanzi babo, kandi ntibihannye ibyaha byabo.\n\n14 Kandi ubwo bari bamaze kurahirira ibyari byarabababariwe byose na Nyagasani n’Umukiza Yesu Kristo, ko bazazamukira kurwanya abanzi babo, kandi bakihorera amaraso y’abavandimwe babo, dore ijwi rya Nyagasani ryaransanze, rivuga riti:\n\n15 Ukwihorera ni ukwanjye, kandi ni njye uzitura; kandi kubera ko aba bantu batihannye nyuma y’uko nari maze kubagobotora, dore, bazacibwa ku isi.\n\n16 Kandi habayeho ko nanze burundu kuzamukira kurwanya abanzi banjye; kandi nakoze nk’uko Nyagasani yari yantegetse; nuko mpagarara nk’umuhamya udafite icyo maze kugira ngo ngaragarize isi ibintu nabonye kandi numvise, bijyanye n’ukwigaragaza kwa Roho yari imaze guhamya iby’ibintu bizaza.\n\n17 Kubera iyo mpamvu ndabandikiye, Banyamahanga, ndetse nawe, nzu ya Isirayeli, igihe umurimo uzatangirira, kugira ngo muzabe muri hafi yo kwitegura kugaruka mu gihugu cy’umurage wanyu.\n\n18 Koko, dore, nandikiye impera zose z’isi; koko, mwebwe, miryango cumi n’ibiri ya Isirayeli, muzacirwa urubanza bijyanye n’imirimo yanyu bikozwe na cumi na babiri Yesu yatoranyirije kuba abigishwa be mu gihugu cya Yerusalemu.\n\n19 Kandi nandikiye na none igisigisigi cy’aba bantu, nacyo kizacirwa urubanza na cumi na babiri Yesu yatoranyije muri iki gihugu; kandi bazacirwa urubanza n’abandi cumi na babiri Yesu yatoranyije mu gihugu cya Yerusalemu.\n\n20 Kandi ibi bintu Roho arabingaragariza; kubera iyo mpamvu ndabandikiye mwese. Kandi kubw’iyi mpamvu mbandikiye, kugira ngo mushobore kumenya ko mugomba guhagarara mwese imbere y’intebe y’urubanza ya Kristo, koko, buri muntu ubarirwa mu muryango w’abantu uko wakabaye wa Adamu; kandi mugomba guhagarara kugira ngo mucirwe urubanza rw’imirimo yanyu, niba ari myiza cyangwa mibi.\n\n21 Ndetse no kugira ngo mushobore kwemera inkuru nziza ya Yesu Kristo, muzabona muri mwe; ndetse kugira ngo Abayuda, abantu b’igihango ba Nyagasani, bazagire ubundi buhamya iruhande rw’uwo babonye kandi bumvise, uwo Yesu, bishe, wari Kristo ubwe n’Imana ubwayo.\n\n22 Kandi ndashaka ko nemeza impera zose z’isi kwihana no kwitegura guhagarara imbere y’intebe y’urubanza ya Kristo.\n\n", "morm 4": "[center][font_size=26]Igice cya 4[/font_size][/center]\n\n[i]Intambara n’iyicwa ry’imbaga birakomeza—Abagome bahana abagome—Ubugome bukomeye busugira kuruta mbere muri Isirayeli—Abalamani batangira gukubura Abanefi imbere yabo. Ahagana 363–375 N.K.[/i]\n\n1 Kandi ubwo habayeho ko mu mwaka wa magana atatu na mirongo itandatu na gatatu Abanefi bazamukanye n’ingabo kurwanyiriza Abalamani, hanze y’igihugu cya Rwamatongo.\n\n2 Kandi habayeho ko ingabo z’Abanefi zongeye gusubizwa inyuma mu gihugu cya Rwamatongo. Kandi mu gihe bari bakinaniwe, umutwe mushyashya w’Abalamani warabateye; nuko bagira intambara ikarishye, ku buryo Abalamani bigaruriye umurwa wa Rwamatongo, maze bica benshi mu Banefi, kandi bafata imbohe nyinshi.\n\n3 Kandi abasigaye barahunze maze bifatanya n’abaturage b’umurwa wa Teyankumu. Ubwo umurwa wa Teyankumu wari mu mbibi hafi y’inkombe; kandi wari na none hafi y’umurwa wa Rwamatongo.\n\n4 Kandi ni ukubera ko ingabo z’Abanefi zazamukiye ku Balamani batangiye gukubitwa; kuko iyo bitaba kubw’ibyo, Abalamani ntibari kugira ububasha kuri bo.\n\n5 Ariko, dore, imanza z’Imana zizakurikirana abagome; kandi abagome bazahanwa n’abagome; kuko ari abagome bakongereza imitima y’abana b’abantu kumena amaraso.\n\n6 Kandi habayeho ko Abalamani bagize imyiteguro yo gutera umurwa wa Teyankumu.\n\n7 Kandi habayeho ko mu mwaka wa magana atatu na mirongo itandatu na kane Abalamani bateye umurwa wa Teyankumu, kugira ngo bashobore kwigarurira nabo umurwa wa Teyankumu.\n\n8 Kandi habayeho ko bigijweyo kandi birukankanwa n’Abanefi. Kandi ubwo Abanefi babonaga ko bari bamaze kwirukankana Abalamani bongeye kwirata imbaraga zabo bwite; nuko baragenda kubw’imbaraga zabo bwite, maze bongera kwigarurira umurwa wa Rwamatongo.\n\n9 Kandi ubwo ibi bintu byose byari bimaze gukorwa, kandi hari barabayeho ibihumbi byishwe ku mpande zombi, haba mu Banefi no mu Balamani.\n\n10 Kandi habayeho ko umwaka wa magana atatu na mirongo itandatu na gatandatu wari umaze guhita, kandi Abalamani barongeye batera Abanefi kubarwanya; kandi nyamara Abanefi ntibihanaga ibibi bari barakoze, ahubwo bahamye mu bugome bwabo ubudahwema.\n\n11 Kandi ntibishobokera ururimi kubisobanura, cyangwa umuntu kwandika igisobanuro kinononsoye cy’ishusho y’amaraso n’iyicwa ry’imbaga ryari mu bantu, haba mu Banefi cyangwa mu Balamani; kandi buri mutima warinangiye, ku buryo bishimiye imenwa ry’amaraso ubudahwema.\n\n12 Kandi ntihari harigeze kubaho ubugome bukomeye cyane mu bana bose ba Lehi, cyangwa ndetse mu nzu yose ya Isirayeli, bijyanye n’amagambo ya Nyagasani, nk’uko byari muri aba bantu.\n\n13 Kandi habayeho ko Abalamani bigaruriye umurwa wa Rwamatongo, kandi ibi kubera ko umubare wabo warutaga umubare w’Abanefi.\n\n14 Kandi na none bagannye mu murwa wa Teyankumu, nuko bawirukanamo abaturage, kandi bafata imbohe nyinshi haba abagore n’abana, kandi babatangaho ibitambo ku bigirwamana byabo.\n\n15 Kandi habayeho ko mu mwaka wa magana atatu na mirongo itandatu na karindwi, Abanefi kubera ko bari barakaye kubera Abalamani bari baratambye abagore babo n’abana babo, bateye Abalamani n’uburakari bwinshi bikabije, ku buryo bongeye gukubita Abalamani, kandi babirukana mu bihugu byabo.\n\n16 Nuko Abalamani ntibongeye gutera Abanefi kugeza mu mwaka wa magana atatu na mirongo irindwi na gatanu.\n\n17 Kandi muri uyu mwaka bamanukiye gutera Abanefi n’imbaraga zabo zose; kandi ntibabarikaga kubera ubwinshi bw’umubare wabo.\n\n18 Kandi uhereye iki gihe na nyuma yaho Abanefi ntibongeye kurusha imbaraga Abalamani, ahubwo batangiye gukuburwa na bo ndetse nk’urume imbere y’izuba.\n\n19 Kandi habayeho ko Abalamani bamanukiye gutera umurwa wa Rwamatongo; nuko harwanwayo intambara ikarishye bikabije mu gihugu cya Rwamatongo, aho bakubitiyemo Abanefi.\n\n20 Kandi barongeye barahunga imbere yabo, maze bagera mu murwa wa Bowazi; kandi aho bahanganye n’Abalamani n’ubukana burenze, ku buryo Abalamani batabakubise kugera ubwo bari bamaze kuza ubwa kabiri.\n\n21 Kandi ubwo bari bamaze kuza bwa kabiri, Abanefi barirukankanywe kandi bicishwa ubuhotozi bukomeye bikabije; abagore babo n’abana babo bongeye gutambirwa ibigirwamana.\n\n22 Kandi habayeho ko Abanefi bongeye guhunga imbere yabo, batwara abaturage bose hamwe nabo, haba mu mijyi no mu midugudu.\n\n23 None ubu njyewe, Morumoni, kubera ko nari nzi ko Abalamani bari hafi yo kurimbura igihugu, niyo mpamvu nagiye ku gasozi ka Shimu, nuko mfata inyandiko zose Amaroni yari yarahishiye Nyagasani.\n\n", "morm 5": "[center][font_size=26]Igice cya 5[/font_size][/center]\n\n[i]Morumoni yongera kuyobora ingabo z’Abanefi mu mirwano y’amaraso n’iyicwa ry’imbaga—Igitabo cya Morumoni kizahishurwa kugira ngo cyemeze Isirayeli yose ko Yesu ari we Kristo—Kubera ukutemera kwabo, Abalamani bazatatanywa, kandi Roho izareka kuruhanya na bo—Bazahabwa inkuru nziza n’Abanyamahanga mu minsi ya nyuma. Ahagana 375–384 N.K.[/i]\n\n1 Kandi habayeho ko nagiye mu Banefi, nuko ndihana kubw’indahiro nari naragize ko ntazongera kubafasha ukundi; nuko bongera kumpa ubutegetsi bw’ingabo zabo, kuko bambonaga nk’aho nashobora kubagobotora mu ngorane zabo.\n\n2 Ariko dore, nta byiringiro nari mfite, kuko nari nzi imanza za Nyagasani zizabazaho, kuko batihannye ubukozi bw’ibibi bwabo, ahubwo barwaniriye ubuzima bwabo batitabaje Uwabaremye.\n\n3 Kandi habayeho ko Abalamani baduteye ubwo twari twarahungiye mu murwa wa Yorudani; ariko dore, barirukankanywe ku buryo batafashe uwo murwa icyo gihe.\n\n4 Kandi habayeho ko bongeye kudutera, kandi twahamanye umurwa. Ndetse hariho n’indi mirwa yahamanywe n’Abanefi, ibihome byarabatangiriye ku buryo batashoboye kwinjira ku gihugu cyari imbere yacu, kugira ngo barimbure abaturage b’igihugu cyacu,\n\n5 Ariko habayeho ko ibihugu ibyo aribyo byose twanyuzemo, kandi abaturage baho ntibakoranyirizwe hamwe, bicwaga n’Abalamani, n’imijyi yabo, n’imidugudu, kandi imirwa yatwikishwaga umuriro; nuko bityo imyaka magana atatu na mirongo irindwi n’icyenda irahita.\n\n6 Kandi habayeho ko mu mwaka wa magana atatu na mirongo inani Abalamani baraduteye kuturwanya, nuko twihagararaho dushize amanga; ariko byose byabaye impfabusa, kuko imibare yabo yari myinshi cyane ku buryo banyukanyukiraga abantu b’Abanefi munsi y’ibirenge byabo.\n\n7 Kandi habayeho ko twongeye gufata iy’ubuhungiro, kandi abo ubuhungiro bwihuse kurusha Abalamani barabacitse, naho abo ubuhungiro butihuse kurusha Abalamani barakubuwe nuko bararimburwa.\n\n8 Kandi ubu dore, njyewe, Morumoni, sinifuza gushengura imitima y’abantu nshyira imbere yabo ishusho iteye ubwoba y’amaraso n’iyicwa ry’imbaga nk’uko yashyizwe imbere y’amaso yanjye; ariko njyewe, kubera ko nzi ko ibi bintu bigomba mu by’ukuri kumenyekana, kandi ko ibintu byose byahishwe bigomba guhishurirwa ku dusongero tw’amazu—\n\n9 Ndetse ko ubumenyi bw’ibi bintu bugomba kugera ku gisigisigi cy’aba bantu, ndetse no ku Banyamahanga, Nyagasani yavuze ko bazatatanya aba bantu, kandi aba bantu bazabarurwa nk’ubusa muri bo—kubera iyo mpamvu nanditse icyegeranyo gitoya, kubera ko ntahangara gutanga inkuru yuzuye y’ibintu nabonye, kubera itegeko nahawe, kandi na none kugira ngo mutagira ishavu rikomeye cyane kubera ubugome bw’aba bantu.\n\n10 Kandi ubwo dore, ibi ndabibwira urubyaro rwabo, ndetse n’Abanyamahanga bitaye ku nzu ya Isirayeli, batekereza kandi bazi aho imigisha yabo ituruka.\n\n11 Kuko nzi abo bazagira ishavu kubw’ibyago by’inzu ya Isirayeli; koko, bazagira ishavu kubw’ukurimbuka kw’aba bantu; bazagira ishavu ko aba bantu batari barihannye kugira ngo babe barashoboye guhoberwa mu maboko ya Yesu.\n\n12 Ubu ibi bintu byandikiwe igisigisigi cy’inzu ya Yakobo; kandi byanditswe muri ubu buryo, kubera ko bizwi n’Imana ko ubugome butazabibagarurira; kandi bigomba guhishirwa Nyagasani kugira ngo bizashobore kugaruka mu gihe cye bwite gikwiriye.\n\n13 Kandi iri ni itegeko nahawe; kandi dore, bizagaruka hakurikijwe itegeko rya Nyagasani, ubwo azabona ko bikwiriye, mu bushishozi bwe.\n\n14 Kandi dore, bizagera ku batemera b’Abayuda; kandi kubw’uyu mugambi bizagenda—kugira ngo bazemezwe ko Yesu ari we Kristo, Umwana w’Imana iriho; ko Data ashobora gusohoza, binyuze mu Mukundwa we uhebuje, umugambi we ukomeye kandi uhoraho, ku buryo agarura Abayuda, cyangwa inzu yose ya Isirayeli, mu gihugu cy’umurage wabo, Nyagasani Imana yabo yabahaye, yuzuza igihango cyayo.\n\n15 Ndetse ku buryo urubyaro rw’aba bantu rushobora kwemera byuzuye kurushaho inkuru ye nziza, izabageraho ivuye mu Banyamahanga; kuko aba bantu bazatatanywa; kandi bazahinduka abantu bijimye, banduye, kandi banuka, birenze igisobanuro cy’ibyaba byarigeze kubaho muri twe, koko, ndetse n’ibyabayeho mu Balamani, kandi ibi kubera ukutemera kwabo no gusenga ibigirwamana.\n\n16 Kuko dore, Roho wa Nyagasani yarekeye aho kuruhanya n’abasogokuruza babo; kandi ntibafite Yesu n’Imana mu isi; maze bakajyanwa hirya no hino nk’umurama mu muyaga.\n\n17 Bahoze ari abantu bashimishije, kandi bari bafite Kristo nk’umushumba wabo; koko, bayoborwaga ndetse n’Imana Data.\n\n18 Ariko ubu, dore barajyanwa hirya no hino na Satani, ndetse nk’uko umurama utwarwa n’umuyaga, cyangwa nk’uko ubwato buzunguzwa n’imiraba, nta bendera cyangwa igitsika; cyangwa n’ikintu icyo aricyo cyose cyo kubutwara; kandi nk’uko buri, niko bameze.\n\n19 Kandi dore, Nyagasani yabikiye imigisha yabo, bari kuba baraboneye mu gihugu, Abanyamahanga bazigarurira igihugu.\n\n20 Ariko dore, hazabaho ko bazirukanwa kandi batatanywe n’Abanyamahanga; kandi nyuma yo kwirukanwa no gutatanywa n’Abanayamahanga, dore, icyo gihe Nyagasani azibuka igihango yagiranye na Aburahamu ndetse n’inzu yose ya Isirayeli.\n\n21 Ndetse Nyagasani azibuka amasengesho y’abakiranutsi, bamutuye kubera bo.\n\n22 Kandi noneho, O mwa Banyamahanga mwe, mushobora gute guhagarara imbere y’ububasha bw’Imana, mutihannye kandi muhindukire muve mu nzira mbi zanyu?\n\n23 Ntimuzi se ko muri mu maboko y’Imana? Ntimuzi se ko ifite ububasha bwose, kandi ku itegeko ryayo rikomeye isi izizingazingira hamwe nk’igitabo?\n\n24 Kubera iyo mpamvu, nimwihane, kandi mwicishe bugufi imbere yayo, hato itazabashinja mu butabera—hato igisigisigi cy’urubyaro rwa Yakobo kitazaza muri mwe nk’intare, maze ikabashwanyuzamo uduce, kandi nta n’umwe uhari wo kubagobotora.\n\n", "morm 6": "[center][font_size=26]Igice cya 6[/font_size][/center]\n\n[i]Abanefi bakoranira mu gihugu cya Kumora mu ntambara za nyuma—Morumoni ahisha inyandiko ntagatifu mu musozi wa Kumora—Abalamani batsinda, nuko ubwoko bw’Abanefi bukarimburwa—Ibihumbi amagana bicishwa inkota. Ahagana 385 N.K.[/i]\n\n1 Kandi ubu ndangije inyandiko yanjye yerekeye ukurimbuka kw’abantu banjye, Abanefi. Kandi habayeho ko twagiye imbere y’Abalamani.\n\n2 Kandi njyewe, Morumoni nandikiye urwandiko umwami w’Abalamani, kandi namusabye ko yatwemerera ko dushobora gukoranyiriza hamwe abantu bacu mu gihugu cya Kumora, hafi y’agasozi kitwaga Kumora, nuko aho tugashobora kurwanira nabo.\n\n3 Kandi habayeho ko umwami w’Abalamani yanyemereye ikintu nari nasabye.\n\n4 Kandi habayeho ko twagiye mu gihugu cya Kumora, nuko tubamba amahema yacu tuzengurutse agasozi ka Kumora; kandi hari mu gihugu cy’amazi menshi, imigezi n’amasoko; kandi aha twari dufite ibyiringiro cyo kubona intsinzi ku Balamani.\n\n5 Kandi ubwo imyaka magana atatu na mirongo inani n’ine yari imaze guhita, twari twarakoranyirije abasigaye bose mu bantu bacu mu gihugu cya Kumora.\n\n6 Kandi habayeho ko igihe twari tumaze gukoranyiriza abantu bacu bose mu mutwe umwe mu gihugu cya Kumora, dore njyewe, Morumoni, natangiye gusaza; kandi kubera ko nari nzi ko uzaba umurwano wa nyuma w’abantu banjye, kandi kubera ko nari narategetswe na Nyagasani ko ntazemera ko inyandiko zari zarahererekanyijwe n’abasogokuruza bacu, zari ntagatifu, zigwa mu maboko y’Abalamani, (kuko Abalamani bazazirimbura) kubera iyo mpamvu nakoze iyi nyandiko nyivanye ku bisate bya Nefi, nuko nahishe mu gasozi ka Kumora inyandiko zose nari narashinzwe n’akaboko ka Nyagasani, uretse ibi bisate bike nahaye umuhungu wanjye Moroni.\n\n7 Kandi habayeho ko abantu banjye, hamwe n’abagore babo n’abana babo, babonye ingabo z’Abalamani ziza zibasanga; nuko hamwe n’ubwo bwoba bwinshi cyane bw’urupfu bwuzuye ibituza by’abagome bose, biteguye kubakira.\n\n8 Kandi habayeho ko baje kuturwanya, kandi buri muntu yari yuzuye ubwoba bwinshi kubera ubwinshi bw’imibare yabo.\n\n9 Kandi habayeho ko baguye ku bantu banjye n’inkota, n’imbugita, hamwe n’imyambi, hamwe n’ishoka, hamwe n’uburyo bwose bw’intwaro z’intambara.\n\n10 Kandi habayeho ko abantu banjye batemewe hasi, koko, ndetse ibihumbi byanjye icumi bari kumwe nanjye, kandi naguye nakomeretse rwagati muri bo; kandi bahise hafi yanjye ku buryo batarangije ubuzima bwanjye.\n\n11 Kandi ubwo bari bamaze guhita kandi bishe abantu banjye uretse twebwe makumyabiri na bane, (harimo umuhungu wanjye Moroni) kandi kubera ko twari twarokotse mu bapfuye b’abantu bacu, nabonye bukeye bwaho, ubwo Abalamani bari basubiye mu nkambi zabo, uhereye ku gasongero k’agasozi ka Kumora, bya bihumbi icumi by’abantu banjye bari bishwe, kubera ko nari nabashyize imbere hafi yanjye.\n\n12 Kandi na none twabonye ibihumbi icumi by’abantu banjye bari bayobowe n’umuhungu wanjye Moroni.\n\n13 Kandi dore, ibihumbi icumi bya Gididona bari baraguye ndetse nawe rwagati muri bo.\n\n14 Kandi Lamahi yari yaraguye hamwe n’ibihumbi icumi bye; na Galigali yari yaraguye hamwe n’ibihumbi icumi bye; na Limuha yari yaraguye hamwe n’ibihumbi icumi bye; na Yenewumu yari yaraguye hamwe n’ibihumbi icumi bye; na Kumeniha, na Moroniha, na Antiyonumu, na Shibuloni, na Shemu, na Yoshi, bari baraguye hamwe n’ibihumbi icumi byayo buri wese.\n\n15 Kandi habayeho ko hariho icumi barengaho bagushijwe n’inkota, hamwe n’ibihumbi icumi byabo buri wese; koko, ndetse n’abantu banjye bose, uretse abo makumyabiri na bane bari hamwe na njye, ndetse na bakeya bari bacikiye mu bihugu byo mu majyepfo, na bakeya bari baradusize basanga Abalamani, bari baraguye; kandi imibiri yabo, n’amagufa, n’amaraso yari hejuru y’ubutaka, basizwe n’amaboko y’ababishe kugira ngo baborere mu gihugu, nuko bashire kandi basubire mu gitaka bavuyemo.\n\n16 Kandi umutima wanjye waciwemo kabiri n’igishyika, kubera iyicwa ry’abantu banjye, kandi nariraga mvuga nti:\n\n17 O mwebwe beza, mwashoboye mute kujya kure y’inzira za Nyagasani! O mwebwe beza, mwashoboye mute guhakana urya Yesu, wahagaze n’amaboko arambuye kugira ngo abakire!\n\n18 Dore, iyo muba mutarakoze ibi, ntimuba mwaraguye. Ariko dore, mwaraguye, none ndaririra ko nababuze.\n\n19 O mwebwe bahungu n’abakobwa beza, mwebwe babyeyi b’abagabo n’abagore, mwebwe bagabo n’abagore, mwebwe beza, byashobotse bite kuba mwaraguye?\n\n20 Ariko dore, mwaragiye, none ishavu ryanjye ntirishobora kubagarura.\n\n21 Kandi umunsi vuba aha uraje ku buryo ugupfa kwanyu kugomba kwambara ukudapfa, nuko iyi mibiri ubu irimo kubora ihinduke vuba aha imibiri itabora; kandi noneho mugomba guhagarara imbere y’intebe y’urubanza ya Kristo, kugira ngo mucirwe urubanza rujyanye n’imirimo yanyu; kandi nibibaho ko muri abakiranutsi, noneho muhabwe umugisha hamwe n’abasogokuruza banyu bajyiye mbere yanyu.\n\n22 O iyo muba mwarihannye mbere y’uko uku kurimbuka gukomeye kubageraho. Ariko dore, mwagiye, kandi Data, koko, Data Uhoraho wo mu ijuru, azi neza imimerere yanyu; kandi arabakorera ibijyanye n’ubutabera bwe n’impuhwe.\n\n", "morm 7": "[center][font_size=26]Igice cya 7[/font_size][/center]\n\n[i]Morumoni ahamagarira Abalamani b’iminsi ya nyuma kwemera Kristo, kwakira inkuru nziza Ye, kandi bagakizwa—Abemera bose Bibiliya bazemera n’Igitabo cya Morumoni. Ahagana 385 N.K.[/i]\n\n1 Kandi ubwo, dore, hari icyo mbwira igisigisigi cy’aba bantu barokotse, bibaye ko Imana yabaha amagambo yanjye, kugira ngo bashobore kumenya iby’ibintu by’abasogokuruza babo; koko, ndababwira, mwebwe gisigisigi cy’inzu ya Isirayeli; kandi aya niyo magambo mvuga:\n\n2 Mumenye ko muri ab’inzu ya Isirayeli?\n\n3 Mumenye ko mugomba kwihana, cyangwa ntimushobore gukizwa.\n\n4 Mumenye ko mugomba kurambika hasi intwaro zanyu z’intambara, maze ntimwongere kwishimira ukundi imenwa ry’amaraso, kandi ntimwongere kuzifata, keretse bibayeho ko Imana izabibategeka.\n\n5 Mumenye ko mugomba kuza ku bumenyi bw’abasogokuruza banyu, kandi mukihana ibyaha byanyu byose n’ubukozi bw’ibibi, kandi mukemera Yesu Kristo, ko ari Umwana w’Imana, kandi ko yishwe n’Abayuda, kandi kubw’ububasha bwa Data yarazutse, bityo yagize intsinzi ku mva; ndetse muri we urubori rw’urupfu rwaramizwe.\n\n6 Kandi yatumye habaho umuzuko w’abapfuye, uzatuma umuntu agomba kuzukira guhagarara imbere y’intebe y’urubanza.\n\n7 Kandi yatumye habaho incungu y’isi, ituma usanzwe ari umwere imbere ye ku munsi w’urubanza ahabwa gutura mu maso y’Imana mu bwami bwayo, aririmbira ubutitsa ibisingizo hamwe n’abaririmbyi bo hejuru, Data, na Mwana, na Roho Mutagatifu, bakaba Imana imwe, mu mimerere y’ibyishimo itagira iherezo.\n\n8 Kubera iyo mpamvu nimwihane, kandi mubatizwe mu izina rya Yesu kandi mukomere ku nkuru nziza ya Kristo, izashyirwa imbere yanyu, atari gusa muri iyi nyandiko ahubwo no mu nyandiko izagera ku Banyamahanga, iyo nyandiko ikazabagezwaho n’Abanyamahanga.\n\n9 Kuko dore, ibi byanditswe kubw’umugambi w’uko mwakwemera ibyo; kandi niba mwemera ko muzemera ibi nabyo; kandi nimwemera ibi muzamenya ibyerekeranye n’abasogokuruza banyu, ndetse n’imirimo itangaje yakozwe n’ububasha bw’Imana muri bo.\n\n10 Ndetse muzamenya ko muri igisigisigi cy’urubyaro rwa Yakobo; kubera iyo mpamvu mubarirwa mu bantu b’igihango cya mbere; kandi nibibaho ko mwemera Kristo, kandi mukabatizwa, ubwa mbere n’amazi, hanyuma n’umuriro na Roho Mutagatifu, mukurikiza urugero rw’Umukiza wacu, bijyanye n’ibyo yadutegetse, bizaba byiza kuri mwe ku munsi w’urubanza. Amena.\n\n", "morm 8": "[center][font_size=26]Igice cya 8[/font_size][/center]\n\n[i]Abalamani bahiga kandi bakarimbura Abanefi—Igitabo cya Morumoni kizahishurwa kubw’ububasha bw’Imana—Ibyago bitangazwa ku bahumeka umujinya n’abarwanya umurimo wa Nyagasani—Inyandiko y’Abanefi izahishurwa ku munsi w’ubugome, uguhenebera, n’ubuyobe Ahagana 400–421 N.K.[/i]\n\n1 Dore njyewe, Moroni, ndangije inyandiko ya Data, Morumoni. Dore, mfite gusa ibintu bikeya byo kwandika, ibyo bintu nabitegetswe na data.\n\n2 Kandi ubwo habayeho ko nyuma y’umurwano ukomeye kandi uteye ubwoba kuri Kumora, dore, Abanefi bari baracikiye mu majyepfo y’igihugu bahizwe n’Abalamani, kugeza ubwo bose barimbuwe.\n\n3 Ndetse na data yishwe nabo, none naho njyewe nsigaye njyenyine kugira ngo nandike inkuru iteye agahinda y’ukurimburwa kw’abantu banjye. Ariko dore, baragiye, none njyewe nduzuza itegeko rya data. Kandi niba bazanyica, simbizi.\n\n4 Kubera iyo mpamvu nzandika kandi mpishe inyandko mu butaka; kandi niba nzagenda ntacyo bitwaye.\n\n5 Dore, data yakoze iyi nyandiko, kandi yanditse impamvu yayo. Kandi dore, nashakaga kuyandika nanjye iyo mba mfite umwanya ku bisate, ariko ntawo mfite; kandi ibuye ntaryo mfite, kuko ndi njyenyine. Data yiciwe mu murwano, na benewacu bose, kandi nta ncuti mfite nta n’aho najya; kandi n’igihe Nyagasani azemera ko nshobora kubaho sinkizi.\n\n6 Dore, imyaka magana ane irahise uhereye ku kuza kwa Nayagasani n’Umukiza wacu.\n\n7 Kandi dore, Abalamani bahize abantu banjye, Abanefi, bava mu murwa bajya mu wundi kandi bava ahantu bajya ahandi, ndetse kugeza bashizeho; kandi ukugwa kwabo kwabaye kubi cyane; koko, ni kubi cyane kandi kuratangaje ukurimburwa kw’abantu banjye, Abanefi.\n\n8 Kandi dore, ni ukuboko kwa Nyagasani kwabikoze. Kandi dore na none, Abalamani bari mu ntambara umwe ku wundi; kandi iki gihugu uko cyakabaye ni uruhererekane rwisubira rw’ubuhotozi n’imivu y’amaraso; kandi nta n’umwe uzi iherezo ry’intambara.\n\n9 Kandi ubu, dore, ndacyo mvuga ukundi kibereyeho, kuko nta n’umwe uhari uretse Abalamani n’abambuzi bari mu gihugu.\n\n10 Kandi nta n’umwe uzi Imana y’ukuri uretse abigishwa ba Yesu, basigaye mu gihugu kugeza ubwo ubugome bw’abantu buzaba bwinshi ku buryo Nyagasani atazihanganira ko basigara hamwe n’abantu; kandi niba bari ku isi nta muntu ubizi.\n\n11 Ariko dore, data na njye twarababonye, kandi baratwigishije.\n\n12 Kandi uzabona iyi nyandiko, kandi ntayinenge kubera ibidatunganye birimo, uwo azamenya ibintu bikomeye kurusha ibi. Dore, ni njyewe Moroni; kandi niba byashobokaga, ko nabamenyesha ibintu byose.\n\n13 Dore, ndangije kuvuga ibyerekeranye n’aba bantu. Ndi umuhungu wa Morumoni, kandi data yakomokaga kuri Nefi.\n\n14 Kandi ndi umwe wahishiye Nyagasani iyi nyandiko, ibisate iriho nta gaciro bifite, kubera itegeko rya Nyagasani. Kuko yavuze mu by’ukuri ko nta n’umwe uzabibona kugira ngo abone indonke; ahubwo inyandiko iriho ifite agaciro gakomeye; kandi uzayishyira ahabona, niwe Nyagasani azaha umugisha.\n\n15 Kuko nta n’umwe ushobora kugira ububasha bwo kuyishyira ahabona keretse abihawe n’Imana; kuko Imana ishaka ko bizakorwa ijisho rirangamiye byonyine ikuzo ryayo, cyangwa ku mibereho myiza y’abantu ba kera b’igihango cya Nyagasani kandi banyanyagijwe igihe kirekire.\n\n16 Kandi azahirwa uzashyira iki kintu ahabona; kuko kizavanwa mu mwijima kijye ahabona, bijyanye n’ijambo ry’Imana; koko, kizavanwa mu gitaka, kandi kizashashagirana kive mu mwijima, kandi kimenywe n’abantu; kandi bizakorwa n’ububasha bw’Imana.\n\n17 Kandi nihabamo amakosa azaba ari amakosa y’umuntu. Ariko dore, nta kosa tuzi; icyakora Imana izi ibintu byose; kubera iyo mpamvu, uyinenga, azabyitondere hato atazagira akaga k’umuriro w’ikuzimu.\n\n18 Kandi uvuga ati: Nyereka, cyangwa uzakubitwa—niyitonde hato adategeka ibyabujijwe na Nyagasani.\n\n19 Kuko dore, umuntu uca urubanza mu buhubutsi nawe azacirwa urubanza mu buhubutsi; kuko ibihembo bye bizajyana n’imirimo ye; kubera iyo mpamvu, ukubita nawe azakubitwa, na Nyagasani.\n\n20 Dore ibyo icyanditswe cyera kivuga—umuntu ntazakubite, ntazanace imanza, kuko guca imanza ni ukwanjye, niko Nyagazani avuga, kandi ukwihorera nako ni ukwanjye, kandi ninjye uzitura.\n\n21 Kandi uhumeka umujinya kandi akarwanya umurimo wa Nyagasani, n’abantu b’igihango cya Nyagasani aribo nzu ya Isirayeli, kandi bakavuga bati: Tuzarimbura umurimo wa Nyagasani, kandi Nyagasani ntazibuka igihango cye yagiranye n’inzu ya Isirayeli—uwo ari mu kaga ko gutemerwa hasi maze akajugunywa mu muriro.\n\n22 Kuko imigambi ihoraho ya Nyagasani izikurikiranya, kugeza ubwo aya masezerano yose azuzuzwa.\n\n23 Musome byimbitse ubuhanuzi bwa Yesaya. Dore, sinshobora kubyandika. Koko, dore ndababwira, ko abo bera bigendeye mbere yanjye, bari bafite iki gihugu, bazarira, koko, ndetse biturutse mu mukungugu bazaririra Nyagasani; kandi nk’uko Nyagasani ariho azibuka igihango yagiranye na bo.\n\n24 Kandi azi amasengesho yabo, ko yabayeho kubw’abavandimwe babo. Kandi azi ukwizera kwabo, kuko mu izina rye bashoboraga kwimura imisozi; kandi mu izina rye bashoboraga gutuma isi inyeganyega; kandi kubw’ububasha bw’ijambo rye batumye inzu z’imbohe zirindimukira ku butaka; koko, ndetse itanura ry’umuriro ugurumana ntiryashoboye kubagirira nabi, cyangwa ibikoko by’agasozi cyangwa inzoka z’ubumara, kubera ububasha bw’ijambo rye.\n\n25 Kandi dore; amasengesho yabo yakozwe na none kubw’uwo Nyagasani azemerera guhishura ibi bintu.\n\n26 Kandi nta n’umwe ugomba kuvuga ko bitazabaho, kuko mu by’ukuri bizabaho, kuko Nyagasani yarabivuze; kuko bizavanwa mu butaka, n’ukuboko kwa Nyagasani, kandi nta n’umwe ushobora kubihagarika; kandi bizabaho umunsi bizaba bivugwaho ko ibitangaza byarangiye; kandi bizabaho ndetse nk’aho umuntu yaba uvugira mu bapfuye.\n\n27 Kandi bizabaho umunsi amaraso y’abera azaririra Nyagasani, kubera udutsiko bw’ibanga n’imirimo y’umwijima.\n\n28 Koko, bizabaho umunsi ububasha bw’Imana buzahakanwa, n’amatorero yaranduye kandi barizamuye mu bwibone bw’imitima yabo; koko, ndetse umunsi abayobozi b’amatorero n’abigisha bazizamura mu bwibone bw’imitima yabo, ndetse kugeza ku mashyari y’ababarizwa mu matorero yabo.\n\n29 Koko, bizabaho umunsi hazumvikana imiriro, n’imihengeri, n’ibihu by’umwotsi mu bihugu by’amahanga.\n\n30 Ndetse hazumvikana intambara, impuha z’intambara, n’imishyitsi ahantu hatandukanye.\n\n31 Koko, bizabaho umunsi hazabaho umwanda mwinshi ku isi; hazabaho abahotozi, n’ubwambuzi, n’ibinyoma, n’ibihendesho, n’ubusambanyi, n’ubwoko bwose bw’amahano; ubwo hazabaho benshi bazavuga bati: Kora ibi, cyangwa kora biriya, kandi ntacyo bitwaye, kuko Nyagasani azashyigikira ibyo ku munsi wa nyuma. Ariko abo baragowe, kuko bari mu ndurwe isharira no ku ngoyi y’ubukozi bw’ibibi.\n\n32 Koko, bizabaho umunsi hazubakwa amatorero azavuga ati: Ngwino iwanjye, kandi kubw’ifeza yawe uzababarirwa ibyaha byawe.\n\n33 O mwa bantu mwe b’abagome kandi bayobye kandi b’ijosi rishinze, kuki mwiyubakiye amatorero kugira ngo mubone indonke? Kuki mwahinduranyije amagambo matagatifu y’Imana, kugira ngo muzanire ugucirwaho iteka roho zanyu? Dore, nimurebe mu byahishuwe n’Imana; kuko dore, igihe kiraje kuri uwo munsi ibi bintu byose bigomba kuzuzuzwa.\n\n34 Dore, Nyagasani yanyeretse ibintu bikomeye kandi bitangaje byerekeye ibizaza vuba, ku munsi ibi bintu bizabageraho.\n\n35 Dore, ndababwira nk’aho mwaba muri hano, kandi nyamara ntimuhari. Ariko dore, Yesu Kristo yarabanyeretse, kandi nzi ibikorwa byanyu.\n\n36 Kandi nzi ko mugendera mu bwibone bw’imitima yanyu; kandi nta n’umwe uretse bakeya gusa batizamura mu bwibone bw’imitima yabo, kugeza ubwo mwambara imyenda myiza cyane, mukagira amashyari, n’intonganya, n’uburyarya, n’akarengane, n’ubwoko bwose bw’ubukozi bw’ibibi; n’amatorero yanyu, koko, ndetse buri wese, yaranduye kubera ubwibone bw’imitima yanyu.\n\n37 Kuko dore, mukunda ifeza, n’umutungo wanyu, n’imyenda myiza yanyu, n’imitako y’insengero zanyu, kurusha uko mukunda abakene n’aboro, abarwayi n’abababaye.\n\n38 O mwa mwanda mwe, mwa ndyarya mwe, mwa bigisha mwe, mwigurisha kubw’yibizabora, kuki mwanduje itorero ritagatifu r’Imana? Kuki mufite isoni zo kwitirirwa izina rya Kristo? Kuki mudatekereza ko agaciro k’ibyishimo bidashira karuta bikomeye ubutindi butigera bupfa—kubera igisingizo cy’isi?\n\n39 Kuki mwitakisha ibidafite ubuzima, kandi nyamara mukihanganira ko abashonje, n’aboro, n’abambaye ubusa, n’abarwayi n’abababaye bahita hafi yanyu, kandi ntimubabone?\n\n40 Koko, kuki mwubaka udutsiko tw’ibanga kugira ngo mubone indonke, kandi mugatuma abapfakazi barira imbere y’Imana, ndetse n’impfubyi zikarira imbere ya Nyagasani, ndetse n’amaraso y’abasogokuruza babo n’abagabo babo akaririra Nyagasani ari mu gitaka, kubw’uguhorerwa ku mitwe yanyu.\n\n41 Dore, inkota y’uguhora iranagana hejuru yanyu; kandi igihe kiraje vuba kugira ngo ahorere amaraso y’abera kuri mwe, kuko ntazihanganira amarira yabo ukundi.\n\n", "morm 9": "[center][font_size=26]Igice cya 9[/font_size][/center]\n\n[i]Moroni ahamagarira abatemera Kristo kwihana—Atangaza Imana y’ibitangaza, itanga amahishurwa kandi igasuka impano n’ibimenyetso ku bakiranutsi—Ibitangaza bihagarara kubera ukutizera—Ibimenyetso bikurikira abamera—Abantu bingingirwa kugira ubushishozi no kubahiriza amategeko. Ahagana 401–421 N.K.[/i]\n\n1 Kandi ubu, ndavuga na none ibyerekeye abatemera Kristo.\n\n2 Dore, muzemera se umunsi muzagendererwa—dore, ubwo Nyagasani azaza, koko, ndetse uwo munsi ukomeye ubwo isi izizingira hamwe nk’igitabo, kandi ibintu bizashongeshwa n’ubushyuhe bugurumana, koko, kuri uwo munsi ukomeye ubwo muzazanwa guhagarara imbere ya Ntama w’Imana—icyo gihe muzavuga se ko nta Mana iriho?\n\n3 Icyo gihe muzongera se guhakana Kristo, cyangwa muzashobora kureba Ntama w’Imana? Mutekereza se ko muzatura hamwe nawe n’umutinamana w’ipfunwe? Mutekereza se ko mushobora kwishimira gutura hamwe n’Uwo mutagatifu, mu gihe roho zanyu zigaragurwa n’umutimanama y’ipfunwe ko mwangije iteka amategeko ye.\n\n4 Dore, ndababwira ko muzababazwa no gutura hamwe n’Imana ntagatifu kandi y’intabera, n’umutimanama w’umwanda imbere yayo, kurusha ko mwatura hamwe na za roho zaciriweho iteka ikuzimu.\n\n5 Kuko dore, ubwo muzazanwa kureba ubwambure bwanyu imbere y’Imana, ndetse n’ikuzo ry’Imana, n’ubutagatifu bwa Yesu Kristo, bizakongeza ikirimi cy’umuriro utazima kuri mwe.\n\n6 O noneho kubera ko mutemera, nimuhindukirire Nyagasani, muririre mwivuye inyuma Data mu izina rya Yesu, kugira ngo wenda mugaragare nta kizinga, mukeye, muri beza, kandi mwera, kubera ko muzaba mwarasukuwe n’amaraso ya Ntama, kuri uwo munsi wa nyuma ukomeye.\n\n7 Kandi byongeye ndabwira mwebwe muhakana amahishurirwa y’Imana, kandi mukavuga ko yarangiye, ko nta mahishurwa ariho, nta n’ubuhanuzi, nta n’impano, nta n’ugukiza, nta n’ukuvuga indimi, n’isobanura ry’indimi.\n\n8 Dore ndababwira, uhakana ibi bintu ntazi inkuru nziza ya Kristo; koko, ntiyasomye ibyanditswe; niba bimeze bityo, ntabwo abisobanukirwa.\n\n9 Kuko ntidusoma se ko Imana ari imwe ejo hashize, uyu munsi, n’iteka ryose, kandi muri yo hatarimo uguhinduka cyangwa igicucu cy’uguhinduka?\n\n10 Kandi ubu, niba mwariterereje imana ihindagurika, kandi muri yo hakabamo igicucu cyo guhinduka, ubwo mwitekerereje imana itari Imana y’ibitangaza.\n\n11 Ariko dore, ndabereka Imana y’ibitangaza, ndetse Imana ya Aburahamu, n’Imana ya Isaka, n’Imana ya Yakobo; kandi ni ya Mana imwe yaremye amajuru n’isi, n’ibintu byose bibirimo.\n\n12 Dore, yaremye Adamu, kandi kubw’Adamu habayeho ukugwa kwa muntu. Kandi kubera ukugwa kwa muntu haje Yesu Kristo, ndetse na Data na Mwana; kandi kubera Yesu Kristo habayeho ugucungurwa kwa muntu.\n\n13 Kandi kubera ugucungurwa kwa muntu, kwazanywe na Yesu Kristo, bazasubizwa mu maso ya Nyagasani; koko, niho abantu bose bacungurirwa, kubera ko urupfu rwa Kristo rutuma habaho umuzuko, utuma habaho ugucungurwa ku bitotsi bitagiraga iherezo, abantu bose bakaba bazakangurwa muri ibyo bitotsi n’ububasha bw’Imana ubwo impanda izavuga; kandi bazavamo, haba abatoya n’abakomeye, kandi bose bazahagarara imbere y’urukiko, baracunguwe kandi barabohowe ingoyi ihoraho y’urupfu, urwo rupfu rukaba ari urupfu rw’umubiri.\n\n14 Nuko ubwo habeho urubanza rwa Mutagatifu Rukumbi kuri bo; nuko noneho habeho igihe uwanduye azagumya kuba yanduye; n’ukiranutse akagumya gukiranuka; uwishimye akazagumya kwishima; n’utishimye akazagumya kutishima.\n\n15 None ubu, O mwebwe mwese mwitekerereje ko imana itashobora gukora ibitangaza, nagira ngo mbabaze, ibi bintu byose se byabayeho, ibyo navuzeho? None se impera yari yagera? Dore, ndababwira, Oya; kandi Imana ntiyarekeye aho kuba Imana y’ibitangaza.\n\n16 Dore, none se ibintu Imana yakoze ntibitangaje mu maso yanyu? Koko, none se ni nde wasobanukirwa n’imirimo itangaje y’Imana?\n\n17 Ni nde se uzavuga ko bitari igitangaza ko kubw’ijambo rye ijuru n’isi biriho; kandi kubw’ububasha bw’ijambo rye muntu yaremwe mu mukungugu w’isi; kandi kubw’ububasha bw’ijambo rye ibitangaza byarakozwe.\n\n18 None se ni nde uzavuga ko Yesu Kristo atakoze ibitangaza byinshi bikomeye. Kandi habayeho ibitangaza byinshi bikomeye byakozwe n’amaboko y’intumwa.\n\n19 None se niba harabayeho ibitangaza byakozwe icyo gihe, ni kuki Imana yaretse kuba Imana y’ibitangaza kandi nyamara ikaba Ikiremwa kidahinduka? Kandi dore, ndababwira ko idahinduka, bibaye bityo yareka kuba Imana; kandi ntiyaretse kuba Imana, kandi ni Imana y’ibitangaza.\n\n20 Kandi impamvu yaretse gukora ibitangaza mu bana b’abantu ni ukubera ko bahenebereye mu kutizera, nuko bava mu nzira y’ukuri, maze ntibamenya Imana bakwizera.\n\n21 Dore, ndababwira ko uwemera Kristo, nta kintu ashidikanya, icyo azasaba cyose Data mu izina rya Kristo azagihabwa; kandi iri sezerano ni irya bose, ndetse n’impera z’isi.\n\n22 Kuko dore, niko Yesu Kristo, Umwana w’Imana yabwiye abigishwa be bagomba kugumaho, koko, ndetse n’abigishwa be bose, imbaga yumva ati: Nimugende mu isi yose, maze mubwirize inkuru nziza buri kiremwa;\n\n23 Kandi uzemera maze akabatizwa azakizwa, ariko utazemera azacirwaho iteka.\n\n24 Kandi ibi nibyo bimenyetso bizakurikirana abemera—mu izina ryanjye bazirukana amadayimoni; bavuga indimi nshya; bazafata inzoka, kandi nibanywa ikintu icyo aricyo cyose kica ntikizabagirira nabi; bazarambika ibiganza ku barwayi maze bakire.\n\n25 Kandi uwo ari we wese uwemera mu izina ryanjye; nta kintu ashidikanya, nzamuhamiriza amagambo yanjye yose, kugera ku mpera z’isi.\n\n26 None ubu, dore, ni nde washobora gukumira imirimo y’Imana? Ni nde wahakana amagambo ye? Ninde uzahagurukira kurwanya ububasha bushobora byose bwa Nyagasani? Ni nde uzasuzugura imirimo ya Nyagasani? Ni nde uzasuzugura abana ba Kristo? Muramenye, mwebwe mwese musuzugura imirimo ya Nyagasani, kuko muzatangara kandi muzarimbuka.\n\n27 O noneho rero mwisuzugura, kandi ngo mutangare, ahubwo nimwumve amagambo ya Nyagasani, kandi musabe Data mu izina rya Yesu ibyo mukeneye byose. Mwishidikanya, ahubwo nimwemere, nuko mutangire nko mu bihe bya kera, maze muzange Nyagasani n’umutima wanyu wose, kandi musohoze agakiza kanyu bwite mutinya kandi muhinda umushyitsi.\n\n28 Nimushishoze mu minsi y’igeragezwa ryanyu; nimwiyambure ibidasukuye; ntimusabe, kugira ngo mutabimarira ku marari yanyu, ahubwo musabe mushikamye mutanyeganyega, kugira ngo mutazaha umwanya igishuko, ahubwo kugira ngo muzakorere Imana y’ukuri kandi iriho.\n\n29 Murebe ko mutabatijwe mu buryo budakwiriye; murebe ko mudafata ku isakaramentu rya Kristo mu buryo budakwiriye; ahubwo murebe ko mukorana ibi byose ubuziranenge, kandi mukora ibyo mu izina rya Yesu Kristo, Umwana w’Imana iriho; kandi nimukora ibi, nuko mukihangana kugeza ku ndunduro, nta kuntu muzirukanwa.\n\n30 Dore, ndababwira nk’aho naba mvugira mu bapfuye; kuko nzi ko muzabona amagambo yanjye.\n\n31 Ntimuncire urubanza kubera ukudatungana kwanjye, cyangwa data, kubera ukudatungana kwe, cyangwa abanditse mbere ye; ahubwo muhe amashimwe Imana ko yabagaragarije ukudatungana kwacu, kugira ngo mushobore kwiga gushishoza kurusha twebwe.\n\n32 None ubu dore, twanditse iyi nyandiko dukurikije ubumenyi bwacu, mu nyuguti zitwa muri twebwe Icyegiputa cyavuguruwe, kubera ko cyahererekanyijwe kandi kigahindurwa na twe, bijyanye n’uburyo bw’imvugo yacu.\n\n33 Kandi iyo ibisate byacu biba byarabaye bigari bihagije tuba twaranditse ku Giheburaho; ariko Igiheburayo nacyo cyahinduwe na twe; kandi iyo tuba twarashoboye kwandika mu Giheburayo, dore, ntimwari kuzabona ikidatunganye mu nyandiko yacu.\n\n34 Ariko Nyagasani azi ibintu twanditse, ndetse ko nta bandi bantu bazi ururimi rwacu; kandi kubera ko nta bandi bantu bazi ururimi rwacu, niyo mpamvu yateguye uburyo bw’isobanurwa ryabyo.\n\n35 Kandi ibi bintu byaranditswe kugira ngo tuvane ku myambaro yacu amaraso y’abavandimwe bacu, bahenebereye mu kutizera.\n\n36 Kandi dore, ibi bintu twifuje byerekeye abavandimwe bacu, koko, by’umwihariko igarurwa ryabo ku bumenyi bwa Kristo, bijyanye n’amasengesho y’abera bose babaye mu gihugu.\n\n37 Niba Nyagasani Yesu Kristo yabahaga ko amasengesho yabo yasubizwa bijyanye n’ukwizera kwabo; kandi niba Imana Data yibukaga igihango yagiranye n’inzu ya Isirayeli; kandi niba yabahaga umugisha iteka ryose, binyuze mu kwizera izina rya Yesu Kristo. Amena.\n\n", "ether 1": "[center][font_size=26]Igitabo cya Eteri[/font_size][/center]\n\nInyandiko y’Abayeredi, yavanywe ku bisate makumyabiri na bine byabonywe n’abantu ba Limuhi ku ngoma y’Umwami Mosaya.\n\n[center][font_size=26]Igice cya 1[/font_size][/center]\n\n[i]Moroni akora icyegeranyo cy’ibyanditswe na Eteri—Igisekuru cya Eteri kigaragazwa—Ururimi ry’Abayeredi ntirwasobanyirijwe ku Munara wa Babeli—Nyagasani abasezeranya kubayobora mu gihugu bahisemo no kubagira ubwoko bukomeye.[/i]\n\n1 Kandi ubu njyewe, Moroni, ndakomeza kubaha inkuru y’abo baturage ba kera barimbuwe n’ukuboko kwa Nyagasani muri iki gihugu cy’amajyaruguru.\n\n2 Kandi ndavana inkuru yanjye ku bisate makumyabiri na bine byabonywe n’abantu ba Limuhi, ikaba yitwa Igitabo cya Eteri.\n\n3 Kandi nk’uko ntekereza ko igice cya mbere cy’iyi nyandiko, kivuga ibyerekeye iremwa ry’isi, ndetse n’irya Adamu, n’inkuru uhereye icyo gihe kugeza ku munara munini, n’ibintu ibyo aribyo byose byabayeho mu bana b’abantu kugeza icyo gihe, bifitwe n’Abayuda—\n\n4 Kubera iyo mpamvu sinandika ibyo bintu byabayeho uhereye mu minsi ya Adamu kugeza icyo gihe; ariko bifitwe ku bisate; kandi uwo ari we wese uzabibona, azabona ububasha kugira ngo ashobore gushyikira inkuru yuzuye.\n\n5 Ariko dore, simbaha inkuru yuzuye, ahubwo ndatanga igice cy’inkuru, mpereye ku munara kugera igihe barimburiwe.\n\n6 Kandi ni muri ubu buryo mbaha iyi nkuru. Uwanditse iyi nyandiko yari Eteri, kandi yakomokaga kuri Koriyantori.\n\n7 Koriyantori yari mwene Moro.\n\n8 Kandi Moro yari mwene Etemu.\n\n9 Kandi Etemu yari mwene Ahaha.\n\n10 Kandi Ahaha yari mwene Seti.\n\n11 Kandi Seti yari mwene Shibuloni.\n\n12 Kandi Shibuloni yari mwene Komu.\n\n13 Kandi Komu yari mwene Koriyantumu.\n\n14 Kandi Koriyantumu yari mwene Amunigada.\n\n15 Kandi Amunigada yari mwene Aroni.\n\n16 Kandi Aroni yakomokaga kuri Heti, wari mwene Heritomu.\n\n17 Kandi Heritomu yari mwene Libu.\n\n18 Kandi Libu yari mwene Kishi.\n\n19 Kandi Kishi yari mwene Koromu.\n\n20 Kandi Koromu yari mwene Lewi.\n\n21 Kandi Lewi yari mwene Kimu.\n\n22 Kandi Kimu yari mwene Moriyantoni.\n\n23 Kandi Moriyantoni yakomokaga kuri Ripulakishi.\n\n24 Kandi Ripulakishi yari mwene Shezi.\n\n25 Kandi Shezi yari mwene Heti.\n\n26 Kandi Heti yari mwene Komu.\n\n27 Kandi Komu yari mwene Koriyantumu.\n\n28 Kandi Koriyantumu yari mwene Emeri.\n\n29 Kandi Emeri yari mwene Omeri.\n\n30 Kandi Omeri yari mwene Shule.\n\n31 Kandi Shule yari mwene Kibu.\n\n32 Kandi Kibu yari mwene Oriha, wari mwene Yeredi.\n\n33 Wa Yeredi wavuye hamwe n’umuvandimwe we n’imiryango yabo, hamwe n’abandi n’imiryango yabo, ku munara munini, igihe Nyagasani yasobanyaga ururimi rw’abantu be, kandi akarahirira mu burakari bwe ko bazatatanira ku isi; kandi bijyanye n’ijambo rya Nyagasani abantu baratatanye.\n\n34 Kandi umuvandimwe wa Yeredi kubera ko yari munini kandi ari umunyembaraga, n’umugabo watoneshejwe cyane na Nyagasani, Yeredi, umuvandimwe we, yaramubwiye ati: Takambira Nyagasani, kugira ngo atadusobanya ku buryo tutamenya amagambo yacu.\n\n35 Kandi habayeho ko umuvandimwe wa Yeredi yatakambiye Nyagasani, kandi Nyagasani yabagiriye ibambe; kubera iyo mpamvu ntiyasobanyije ururimi rwa Yeredi; nuko Yeredi n’umuvandimwe we ntibabusanywa.\n\n36 Yeredi yabwiye umuvandimwe we ati: Ongera utakambire Nyagasani, kandi byashoboka wenda ko yavana umujinya we ku bantu b’inshuti zacu, ku buryo adasobanya ururimi rwabo.\n\n37 Kandi habayeho ko umuvandimwe wa Yeredi yatakambiye Nyagasani, kandi Nyagasani yagiriye ibambe inshuti zabo ndetse n’imiryango yabo, ku buryo batasobanyijwe.\n\n38 Kandi habayeho ko Yeredi yongeye kubwira umuvandimwe we, avuga ati: Genda kandi ubaze Nyagasani niba azatwirukana mu gihugu, kandi niba azatwirukana mu gihugu, umubaze aho tuzajya. Kandi ni nde se uzi niba Nyagasani atazatujyana mu gihugu yaduhitiyemo kurusha ibindi byose ku isi yose. Kandi bibaye bityo, nimureke dukiranukire Nyagasani, kugira ngo tuzakiboneho umurage wacu.\n\n39 Kandi habayeho ko umuvandimwe wa Yeredi yatakambiye Nyagasani bijyanye n’ibyavuzwe n’akanwa ka Yeredi.\n\n40 Kandi habayeho ko Nyagasani yumvise umuvandimwe wa Yeredi, nuko amugirira ibambe, maze aramubwira ati:\n\n41 Genda maze ukoranye amashyo yawe, haba amasekurume cyangwa inyagazi, ya buri bwoko; ndetse n’imbuto z’isi za buri bwoko; n’imiryango yawe; ndetse na Yeredi umuvandimwe wawe n’umuryango we; ndetse n’inshuti zawe n’imiryango yabo, n’inshuti za Yeredi n’imiryango yabo.\n\n42 Kandi nurangiza gukora ibi ubajye imbere umanukire mu kibaya kiri mu mujyaruguru. Kandi aho nzahahurira nawe, maze nzakugenda imbere mu gihugu cyatoranyijwe mu bihugu byose by’isi.\n\n43 Kandi aho nzahaguhera umugisha n’urubyaro rwawe, kandi nzivanira mu rubyaro rwawe, no mu rubyaro rw’umuvandimwe wawe, n’abo muzajyana, ubwoko bukomeye. Kandi nta na kimwe kizabaho kiruta ubwoko nzivanira mu rubyaro rwawe, ku isi yose Kandi uko niko nzagukorera kubera ko igihe kirekire wantakambiye.\n\n", "ether 2": "[center][font_size=26]Igice cya 2[/font_size][/center]\n\n[i]Abayeredi bitegura urugendo rwo kujya mu gihugu cy’isezerano—Ni igihugu cyatoranyijwe aho abantu bagomba gukorera Kristo cyangwa bagakuburwa—Nyagasani avugisha umuvandimwe wa Yeredi mu gihe cy’amasaha atatu—Abayeredi bubaka ubwato—Nyagasani asaba umuvandimwe wa Yeredi kubabwira uko ubwato buzamurikirwa.[/i]\n\n1 Kandi habayeho ko Yeredi n’umuvandimwe we, n’imiryango yabo, ndetse n’inshuti za Yeredi n’umuvandimwe we n’imiryango yabo, bamanukiye mu kibaya cyari mu majyaruguru, (kandi izina ry’icyo kibaya ryari Nimurodi, kubera ko cyitiriwe wa muhigi w’umunyembaraga) hamwe n’amashyo yabo bari bakoranyirije hamwe, amasekurume n’inyagazi, bya buri bwoko.\n\n2 Kandi na none bateze imitego nuko bafata ibiguruka byo mu kirere; ndetse bateguye igikoresho, bakoresheje batwaramo ifi zo mu mazi.\n\n3 Ndetse bajyanye “disereti”, kubw’igisobanuro, ikaba ari uruyuki rw’ubuki; kandi bityo batwaye imizinga y’inzuki, n’ubwoko bwose bw’ibyari mu gihugu, imbuto za buri bwoko.\n\n4 Kandi habayeho ko ubwo bari bamaze kumanukira mu kibaya cya Nimurodi Nyagasani yaramanutse nuko avugisha umuvandimwe wa Yeredi; kandi yari mu gicu, maze umuvandimwe wa Yeredi ntiyamubona.\n\n5 Kandi habayeho ko Nyagasani yabategetse ko bagomba kujya mu gasi, koko, muri ako gace katigeze kabamo umuntu. Kandi habayeho ko Nyagasani yagiye imbere yabo, kandi yabavugishaga nk’aho ahagaze mu gicu, nuko abaha amabwiriza y’aho bagomba kunyura.\n\n6 Kandi habayeho ko banyuze mu gasi, kandi bubatse ubwato, bambukiyemo amazi magari, kubera ko bayobowe ubudahwema n’ukuboko kwa Nyagasani.\n\n7 Kandi Nyagasani ntiyemeye ko bahagarara hirya y’inyanja mu gasi, ahubwo yashakaga ko bakomereza ndetse mu gihugu cy’isezerano, cyatoranyijwe kuruta ibindi bihugu byose, Nyagasani Imana yabungabungiye abantu b’abakiranutsi.\n\n8 Kandi yari yararahiriye mu burakari bwe umuvandimwe wa Yeredi, ko uzatunga iki gihugu cy’isezerano, uhereye icyo gihe na nyuma y’aho n’iteka ryose, azayikorera, Imana imwe gusa kandi y’ukuri, cyangwa bakazakuburwa igihe ubwuzure bw’uburakari bwe buzabageraho.\n\n9 Kandi ubu, dushobora kubona amategeko y’Imana yerekeranye n’iki gihugu, ko ari igihugu cy’isezerano; kandi ubwoko ubwo aribwo bwose buzagitunga buzakorera Imana, cyangwa bukazakuburwa igihe ubwuzure bw’uburakari buzabageraho. Kandi ubwuzure bw’uburakari bwayo buzabageraho igihe bazaba barahishije mu bukozi bw’ibibi.\n\n10 Kuko dore, iki ni igihugu cyatoranyijwe kuruta ibindi bihugu byose; kubera iyo mpamvu uzagitunga azakorera Imana cyangwa azakuburwa; kuko ni itegeko rihoraho ry’Imana. Kandi ntibazakuburwa kugeza habayeho ubwuzure bw’ubukozi bw’ibibi mu bana b’igihugu.\n\n11 Kandi ibi bizabageraho, O mwa banyamahanga mwe, kugira ngo mushobore kumenya amategeko y’Imana—kugira ngo mushobore kwihana, kandi mureke gukomeza ubukozi bw’ibibi bwanyu kugeza ubwuzure bubayeho. Kugira ngo mutagusha ubwuzure bw’uburakari bw’Imana kuri mwe nk’uko abaturage b’iki gihugu babigenje kugeza ubu.\n\n12 Dore, iki ni igihugu cyatoranyijwe, kandi ubwoko ubwo aribwo bwose buzagitunga buzabohorwa mu buretwa, no mu bucakara, n’andi mahanga yose munsi y’ijuru, nibazakorera gusa Imana y’iki gihugu, ari we Yesu Kristo, wagaragajwe n’ibintu twanditse.\n\n13 Kandi ubu ndakomeza n’inyandiko yanjye; kuko dore, habayeho ko Nyagasani yazanye Yeredi n’abavandimwe be ndetse muri ya nyanja nini igabanya ibihugu. Kandi ubwo bageraga ku nyanja babambye amahema yabo; kandi bise aho hantu Moriyankumeri; kandi batuye mu mahema, kandi batuye mu mahema ku nkombe mu gihe cy’imyaka ine.\n\n14 Kandi habayeho mu mpera z’imyaka ine ko Nyagasani yongeye gusanga umuvandimwe wa Yeredi, nuko ahagarara mu gicu maze aramuvugisha. Kandi mu gihe cy’amasaha atatu Nyagasani yavugishije umuvandimwe wa Yeredi, nuko aramucyaha kubera ko atibukaga gutabaza izina rya Nyagasani.\n\n15 Kandi umuvandimwe wa Yeredi yihannye ikibi yari yarakoze, kandi batabaje izina rya Nyagasani kubw’abavandimwe bari hamwe nawe. Kandi Nyagasani yaramubwiye ati: Nzakubabarira n’abavandimwe bawe ibyaha byabo; ariko ntuzakore icyaha ukundi, kuko uzibuke ko Roho wanjye atazahendahenda muntu iteka; kubera iyo mpamvu, nimuzakora icyaha kugeza ubwo muzahisha burundu muzacibwa mu maso ya Nyagasani. Kandi ibi nibyo bitekerezo byanjye kuri iki gihugu nzabaha kubw’umurage wanyu; kuko kizaba igihugu cyatoranyijwe kuruta ibindi bihugu byose.\n\n16 Kandi Nyagasani yaravuze ati: Nimutangire umurimo kandi mwubake ubwato, mu buryo mwabwubatse kugeza ubu. Kandi habayeho ko umuvandimwe wa Yeredi yatangiye gukora, ndetse n’abavandimwe be, kandi bubatse ubwato mu buryo bari barabwubatsemo, bikurikije amabwiriza ya Nyagasani. Kandi bwari butoya, kandi butaramereye hejuru y’amazi, ndetse butaremereye nk’inyoni hejuru y’amazi.\n\n17 Kandi bwari bwubatse ku buryo budanangiye bihebuje, ku buryo bwafataga amazi nk’imbehe kandi indiba yabwo yari idanangiye nk’imbehe; kandi impande zabwo zari zidanangiye nk’imbehe; kandi impera zabwo zari zisongoye; kandi uruhembe rwabwo rwari rudanangiye nk’imbehe; n’uburebure bwabwo bwari uburebure bw’igiti; kandi umuryango wabwo, iyo wabaga ufunze, wabaga udanangiye nk’imbehe.\n\n18 Kandi habayeho ko umuvandimwe wa Yeredi yatakambiye Nyagasani, avuga ati: O Nyagasani, nakoze umurimo wantegetse, kandi nakoze ubwato bijyanye n’uko wampaye amabwiriza.\n\n19 Kandi dore, O Nyagasani, muri bwo ntiharimo urumuri; ni hehe se twerekeza? Ndetse tuzapfa, kuko muri bwo ntidushobora guhumeka, keretse harimo umwuka; kubera iyo mpamvu tuzapfa.\n\n20 Nuko Nyagasani abwira umuvandimwe wa Yeredi ati: Dore, muzatobore umwenge mu gisenge, ndetse no mu ndiba; maze nimubura umwuka muzafungure umwenge nuko mubone umwuka. Kandi nihabaho ko amazi abinjiranamo, dore, muzafunge umwenge, kugira ngo mudapfira muri uwo mwuzure.\n\n21 Kandi habayeho ko umuvandimwe wa Yeredi yabikoze atyo, akurikije uko Nyagasani yari yamutegetse.\n\n22 Nuko atakambira Nyagasani avuga ati: O Nyagasani, dore nakoze nk’uko wantegetse; kandi nateguriye ubwato abantu banjye, ariko dore, ntiburimo urumuri. Dore. O Nyagasani, uzemera se ko twambuka aya mazi magari mu mwijima?\n\n23 Nuko Nyagasani abwira umuvandimwe wa Yeredi ati: Murashaka se ko nakora iki kugira ngo mushobore kubona urumuri mu bwato bwanyu? Kuko dore, ntimushobora kugira amadirishya, kuko yashwanyukamo uduce; nta nubwo mwatwara umuriro, kuko mutazagenda ku rumuri rw’umuriro.\n\n24 Kuko dore, muzamera nk’igifi kinini rwagati mu nyanja; kuko imiraba yo ku musozi izabihondaguraho. Nyamara, nzongera mbazamure mu kuzimu kw’inyanja; kuko imiyaga yavuye mu kanwa kanjye, ndetse n’imvura n’imyuzure naboherereje.\n\n25 Kandi dore, ndabateguza kuri ibi bintu; kuko mudashobora kwambuka aya mazi maremare keretse mbateguye ku miraba yo mu nyanja; n’imiyaga yahuhiyemo, n’imyuzure izaza. Kubera iyo mpamvu murashaka ko nabategurira iki kugira ngo mubone urumuri nimumirwa n’ukuzimu kw’inyanja?\n\n", "ether 3": "[center][font_size=26]Igice cya 3[/font_size][/center]\n\n[i]Umuvandimwe wa Yeredi abona urutoki rwa Nyagasani ubwo yakoraga ku mabuye cumi n’atandatu—Kristo yereka umubiri we wa roho umuvandimwe wa Yeredi—Abafite ubumenyi bwuzuye ntibashobora kubuzwa kubona imbere y’umwenda ukingiriza—Insobanurandimi zitangwa kugira ngo inyandiko y’Abayeredi ishyirwe ahabona.[/i]\n\n1 Kandi habayeho ko umuvandimwe wa Eteri, (ubwo umubare w’ubwato bwari bwarateguwe wari umunani) yagiye ku musozi, bitaga umusozi wa Shelemu, kubera ubutumburuke bwawo bukabije, nuko ashongesha urutare akuramo amabuye matoya cumi n’atandatu; kandi yari umweru kandi abonerana, nk’ikirahure kibonerana; nuko ayajyana mu maboko ye ku gasongero k’umusozi, maze atakambira Nyagasani, avuga ati:\n\n2 O Nyagasani, wavuze ko tugomba kuzengurukwa n’imyuzure. Ubu dore, O Nyagasani, kandi nturakarire umugaragu wawe kubera intege nkeya ze imbere yawe; kuko tuzi ko uri umutagatifu kandi utuye mu majuru, kandi ko tudakwiriye imbere yawe; kubera ko ukugwa kwa kamere zacu kwabaye kubi ubutitsa; nyamara, O Nyagasani, waduhaye itegeko ko tugomba kugutakambira, kugira ngo dushobore guhabwa nawe ibijyanye n’ibyifuzo byacu.\n\n3 Dore, O Nyagasani, waradukubise kubera ubukozi bw’ibibi bwacu, kandi waratwirukanye, kandi muri iyi myaka myinshi twabaye mu gasi, nyamara, watubereye umunyempuhwe. O Nyagasani, ndebana impuhwe, kandi wigize uburakari bwawe hirya y’aba bantu, kandi ntiwemere ko bazahagurukira kwambuka aya mazi aca ibintu mu mwijima; ahubwo dore ibi bintu nashongesheje mu rutare.\n\n4 Kandi nzi, O Nyagasani, ko ufite ububasha bwose, kandi ushobora gukora ibyo aribyo byose uhisemo kubwa muntu; kubera iyo mpamvu kora kuri aya mabuye, O Nyagasani, n’urutoki rwawe, kandi uyategure ku buryo ashobora kumurika mu mwijima; kandi azatumurikira mu bwato twateguye, kugira ngo dushobore kubona urumuri igihe tuzambukira inyanja.\n\n5 Dore, O Nyagasani, ushobora kubikora. Tuzi ko ufite ubushobozi bwo kwerekana ububasha bukomeye, bugaragara ko ari butoya mu myumvire y’abantu.\n\n6 Kandi habayeho ko ubwo umuvandimwe wa Yeredi yari amaze kuvuga aya magambo, dore, Nyagasani yarambuye ukuboko kwe maze akora ku mabuye rimwe mu rindi n’urutoki rwe. Kandi umwenda ukingiriza wavanywe ku maso y’umuvandimwe wa Yeredi, maze abona urutoki rwa Nyagasani; kandi rwari nk’urutoki rw’umuntu, rufite umubiri n’amaraso; nuko umuvandimwe wa Yeredi agwa hasi imbere ya Nyagasani, kuko yakubiswe n’ubwoba.\n\n7 Kandi Nyagasani yabonye ko umuvandimwe wa Yeredi yari amaze kugwa ku butaka; nuko Nyagasani aramubwira ati: Haguruka, kuki waguye?\n\n8 Nuko abwira Nyagasani ati; Nabonye urutoki rwa Nyagasani, nuko ngira ubwoba kugira ngo atankubita; kuko sinari nzi ko Nyagasani yari afite umubiri n’amaraso.\n\n9 Nuko Nyagasani aramubwira ati: Kubera ukwizera kwawe wabonye ko nzambara umubiri n’amaraso; kandi nta muntu wigeze aza imbere yanjye n’ukwizera guhebuje gutyo nk’uko ufite; kuko iyo bitaba bityo ntiwari gushobora kuba wabonye urutoki rwanjye. Hari ibindi wabonye kuruta ibi?\n\n10 Nuko aramusubiza ati: Oya; Nyagasani, nyiyereka.\n\n11 Nuko Nyagasani aramubwira ati: Uremera se amagambo nkubwira?\n\n12 Nuko aramusubiza ati: Yego, Nyagasani, nzi ko uvuga ukuri, kuko uri Imana y’ukuri, kandi udashobora kubeshya.\n\n13 Nuko ubwo yari amaze kuvuga aya magambo, dore, Nyagasani yaramwiyeretse, maze aravuga ati: Kubera ko uzi ibi bintu uracunguwe ku ukugwa; kubera iyo mpamvu ugaruwe mu maso yanjye; kubera iyo mpamvu ndakwiyereka.\n\n14 Dore, ndi uwateguriwe uhereye mu iremwa ry’isi gucungura abantu banjye. Dore, ni njye Yesu Kristo Ni njye Data na Mwana Muri njye inyokomuntu yose izaboneramo ubuzima, kandi ibyo ubuziraherezo, ndetse n’abazemera izina ryanjye; kandi bazahinduka abahungu banjye n’abakobwa banjye.\n\n15 Kandi nta na rimwe nigeze niyereka muntu naremye, kuko nta na rimwe muntu yigeze anyemera nk’uko wanyemeye. Urabona se ko waremwe mu ishusho yanjye bwite? Koko, ndetse abantu bose baremwe mu ntangiriro mu ishusho yanjye.\n\n16 Dore, uyu mubiri, ubona ubu, ni umubiri wa roho yanjye, kandi muntu naremye asa n’umubiri wa roho yanjye; kandi nk’uko nkugaragariye muri roho niko nzigaragariza abantu banjye mu mubiri.\n\n17 None ubu, nk’uko njyewe, Moroni, navuze ko ntashoboye gukora inkuru yuzuye y’ibi bintu byanditswe, niyo mpamvu bimpagije kuvuga ko Yesu yiyerekeye uyu mugabo muri roho, ndetse mu buryo no misanire y’umubiri umwe nk’uko yiyeretse Abanefi.\n\n18 Kandi yamufashije nk’uko yafashije Abanefi; kandi ibi byose, kugira ngo uyu mugabo ashobore kumenya ko yari Imana, kubera iyo mirimo myinshi ikomeye Nyagasani yamweretse.\n\n19 Kandi kubera ubumenyi bw’uyu mugabo ntiyashoboraga kubuzwa kureba imbere y’umwenda ukingiriza; kandi yabonye urutoki rwa Yesu, kandi igihe yarubonaga, yagushijwe n’ubwoba; kuko yari azi ko rwari urutoki rwa Nyagasani; kandi ntiyagize ukwizera ukundi, kuko yari azi, nta kimwe ashidikanyaho.\n\n20 Kubera iyo mpamvu, kubera ko yari afite ubumenyi bwihariye bwa Nyagasani, ntiyashoboraga kubuzwa kureba imbere y’umwenda ukingiriza; kubera iyo mpamvu yabonye Yesu; kandi yaramufashije.\n\n21 Kandi habayeho ko Nyagasani yabwiye umuvandimwe wa Yeredi ati: Dore, ntuzemera ko ibi bintu wabonye kandi wumvise bikwira ku isi, kugeza ubwo igihe kizaza kugira ngo nzaheshe ikuzo izina ryanjye mu mubiri; kubera iyo mpamvu, uzabigire ubutunzi ibintu wabonye kandi wumvise kandi ntuzagire umuntu n’umwe ubyereka.\n\n22 Kandi dore, igihe uzansangira, uzabyandike kandi ubishyireho ikimenyetso, kugira ngo hatagira n’umwe ushobora kubisobanura; kuko uzabyandika mu rurimi badashobora gusoma.\n\n23 Kandi dore, aya mabuye abiri nzayaguha, maze uzayashyireho ikimenyetso hamwe n’ibintu uzandikaho.\n\n24 Kuko dore, ururimi uzandikamo nararusobanyije; kubera iyo mpamvu, mu gihe cyanjye bwite gikwiriye aya mabuye nzatuma asobanura mu maso y’abantu ibi bintu uzandika.\n\n25 Kandi ubwo Nyagasani yari amaze kuvuga aya magambo, yeretse umuvandimwe wa Yeredi abaturage bose b’isi bari barabayeho, ndetse n’abazaho bose, kandi ntiyamubujije kubabona, ndetse kugera ku mpera z’isi.\n\n26 Kuko yari yaramubwiye mu bihe bya mbere, ko nazamwemera yazamwereka ibintu byose—Bizamwerekwa; kubera iyo mpamvu Nyagasani ntiyashoboye kumukinga ikintu icyo aricyo cyose, kuko yari azi ko Nyagasani azamwereka ibintu byose.\n\n27 Kandi Nyagasani yaramubwiye ati: Andika ibi bintu kandi ubishyireho ikimenyetso; kandi nzabyereka mu gihe cyanjye bwite gikwiriye abana b’abantu.\n\n28 Kandi habayeho ko Nyagasani yamutegetse ko azashyira ikimenyetso kuri ya mabuye abiri yari yarahawe, kandi ntayerekane, kugeza igihe Nyagasani azabyereka abana b’abantu.\n\n", "ether 4": "[center][font_size=26]Igice cya 4[/font_size][/center]\n\n[i]Moroni ategekwa gushyira ikiminyetso ku nyandiko z’umuvandimwe wa Yeredi—Ntizizahishurwa kugeza igihe abantu bazagirira ukwizera nk’umuvandimwe wa Yeredi—Kristo ategeka abantu kwemera amagambo Ye n’ayo abigishwa Be—Abantu bategekwa kwihana, kwemera inkuru nziza, kandi bagakizwa.[/i]\n\n1 Kandi Nyagasani yategetse umuvandimwe wa Yeredi kumanuka avuye ku musozi mu maso ya Nyagasani, no kwandika ibintu yari yabonye; kandi byari bibujijwe guhishurirwa abana b’abantu kugeza nyuma y’uko azazamurwa ku musaraba; kandi kubw’uyu mugambi Umwami Mosaya yarabibitse, kugira ngo bitazagera mu isi kugeza nyuma y’uko Kristo aziyereka abantu be.\n\n2 Kandi nyuma y’uko Kristo mu by’ukuri yari amaze kwiyereka abantu be yategetse ko byazahishurwa.\n\n3 Kandi ubwo, nyuma y’ibyo, bose barahenebereye mu ukwizera; kandi nta n’umwe uretse Abalamani, kandi banze inkuru nziza ya Kristo; kubera iyo mpamvu ntegetswe ko nzongera kubihisha mu butaka.\n\n4 Dore, nanditse kuri ibi bisate bya bintu umuvandimwe wa Yeredi yabonye; kandi nta na rimwe higeze habaho ibintu bikomeye byahishuwe kurusha ibyahishuriwe umuvandimwe wa Yeredi.\n\n5 Kubera iyo mpamvu Nyagasani yantegetse kubyandika; kandi narabyanditse. Kandi yantegetse ko nzabishyiraho ikimenyetso; ndetse yategetse ko nzashyira ikimenyetso ku gisobanuro cyabyo; kubera iyo mpamvu nashyize ikimenyetso ku nsobanurandimi, nkurikije itegeko rya Nyagasani.\n\n6 Kuko Nyagasani yambwiye ati: Ntibizagera mu Banyamahanga kugeza umunsi bazihana ubukozi bw’ibibi bwabo, maze bakaba basukuye imbere ya Nyagasani.\n\n7 Kandi kuri uwo munsi bazangirira ukwizera, niko Nyagasani avuga, nk’uko umuvandimwe wa Yeredi yabikoze, kugira ngo bashobore kwerezwa muri njye, noneho nzabagaragarize ibintu umuvandimwe wa Yeredi yabonye, ndetse kugeza ubwo nzabamenyesha amahishurirwa yanjye yose, niko Yesu Kristo avuga, Umwana w’Imana, Se w’amajuru n’uw’isi n’ibintu byose bibirimo.\n\n8 Kandi uzarwanya ijambo rya Nyagasani, azavumwe; kandi uzahakana ibi bintu, azavumwe; kuko ntazabereka ibintu bikomeye kurushaho, niko Yesu Kristo avuga; kuko ni njye uvuga.\n\n9 Kandi ku itegeko ryanjye amajuru arafunguka kandi agafunga; no ku ijambo ryanjye isi izanyeganyega; kandi ku itegeko ryanjye abaturage bayo bazarangira, kubw’umuriro.\n\n10 Kandi utemera amagambo yanjye ntiyemera abigishwa banjye; kandi niba atari njyewe uvuga, mubyitondere; kuko muzamenya ko ari njyewe uvuga, ku munsi wa nyuma.\n\n11 Ariko uwemera ibi bintu navuze, uwo nzamugenderera n’ukwigaragaza kwa Roho wanjye, kandi azabimenya kandi abihamye. Kuko kubera Roho wanjye azamenya ko ibi bintu ari iby’ukuri; kuko byumvisha abantu gukora icyiza.\n\n12 Kandi ikintu icyo aricyo cyose cyumvisha abantu gukora icyiza kiba kinturutseho; kuko icyiza nta n’umwe giturukaho uretse kuri njye. Ndi umwe nyine uyobora abantu ku byiza byose; utazemera amagambo yanjye ntabwo azanyemera—ko ndiho; kandi ko utazanyemera ntabwo azemera Data wanyohereje. Kuko dore, ndi Data, ndi urumuri, n’ubugingo, n’ukuri by’isi.\n\n13 Nimunsange, O mwebwe Banyamahanga, kandi nzabereka ibintu bikomeye kurushaho, ubumenyi bwahishwe kubera ukutemera.\n\n14 Nimunsange, O mwebwe nzu ya Isirayeli, kandi muzamenyeshwa ibintu bikomeye cyane Data yababikiye, uhereye ku iremwa ry’isi; kandi ntimwabimenye, kubera ukutemera.\n\n15 Dore, ubwo muzatanyura uwo mwenda ukingiriza w’ukutemera ubatera kuguma mu mimerere yanyu iteye ubwoba y’ubugome, n’ukwinangira kw’umutima, n’ubuhumyi bw’imitekerereze, icyo gihe ibintu bikomeye kandi bitangaje byabahishwe uhereye ku ntangiriro y’isi—koko, nimuzatakambira Data mu izina ryanjye, n’umutima umenetse na roho ishengutse, ubwo muzamenya ko Data yibutse igihango yagiranye n’abasogokuruza banyu, O nzu ya Isirayeli.\n\n16 Kandi ubwo ibyahishuwe byanjye nategetse ko byandikwa n’umugaragu wanjye Yohana bizatangarizwa mu maso y’abantu bose. Mwibuke, nimuzabona ibi bintu, muzamenye ko igihe kiri hafi kugira ngo bizagaragarizwe mu by’ukuri.\n\n17 Kubera iyo mpamvu, igihe muzabonera iyi nyandiko muzamenya ko umurimo wa Data watangiye mu gihugu cyose.\n\n18 Kubera iyo mpamvu, nimwihane mwese mwebwe mpera z’isi, maze munsange, nuko mwemere inkuru nziza yanjye, kandi mubatizwe mu izina ryanjye, kuko uwemera kandi akabatizwa azakizwa; ariko utemera azacirwaho iteka; kandi ibimenyetso bizakurikira abemera mu izina ryanjye.\n\n19 Kandi hahirwa uzaba ari indahemuka ku izina ryanjye ku munsi wa nyuma, kuko azazamurirwa gutura mu bwami bwamuteguriwe uhereye ku ntangiriro y’isi. Kandi dore ni njyewe wabivuze. Amena.\n\n", "ether 5": "[center][font_size=26]Igice cya 5[/font_size][/center]\n\n[i]Abahamya batatu n’umurimo ubwawo uzahagarara nk’ubuhamya bw’ukuri kuzuye kw’Igitabo cya Morumoni.[/i]\n\n1 Kandi ubu njyewe, Moroni, nanditse amagambo nategetswe, bijyanye n’ukwibuka kwanjye; kandi nakubwiye ibintu nashyizeho ikimenyetso; kubera iyo mpamvu ntubikoreho kugira ngo ubisemure; kuko icyo kintu urakibujijwe, keretse igihe Imana izabona bikwiriye.\n\n2 Kandi dore, ushobora kugirirwa ubutoni kugira ngo ushobore kwereka ibisate abazagufasha gukora uyu murimo.\n\n3 Kandi batatu nibo bazabyerekwa kubw’ububasha bw’Imana; kubera iyo mpamvu bazamenya mu by’ukuri ko ibi bintu ari iby’ukuri.\n\n4 Kandi mu kanwa k’abahamya batatu ibi bintu niho bizemerezwa; n’ubuhamya bwa batatu, kandi uyu murimo, uzagaragarizwamo ububasha bw’Imana ndetse n’ijambo ryayo, Data, na Mwana, na Roho Mutagatifu bazatanga ubuhamya—Kandi iki cyose kizahagarara nk’igishinja isi ku munsi wa nyuma.\n\n5 Kandi nibibaho ko bihana kandi bagasanga Data mu izina rya Yesu, bazakirwa mu bwami bw’Imana.\n\n6 Kandi ubu, niba ntafite ubushobozi kuri ibi bintu, mubyitondere; kuko muzamenya ko mfite ubushobozi ubwo muzambona, kandi tuzahagarara imbere y’Imana ku munsi wa nyuma. Amena.\n\n", "ether 6": "[center][font_size=26]Igice cya 6[/font_size][/center]\n\n[i]Ubwato bw’Abayeredi busunikirwa n’imiyaga mu gihugu cy’isezerano—Abantu basingiza Nyagasani kubw’ubwiza Bwe—Oriha yimikwa nk’umwami kuri bo—Yeredi n’umuvandimwe we bapfa.[/i]\n\n1 Kandi ubu njyewe, Moroni, nkomeje gutanga inyandiko ya Yeredi n’umuvandimwe we.\n\n2 Kuko habayeho ko Nyagasani yari yarateguye amabuye umuvandimwe wa Yeredi yari yarazamukanye ku musozi, umuvandimwe wa Yeredi yamanutse ku musozi, nuko ashyira amabuye mu bwato bwari bwarateguwe, rimwe muri buri mpera yabwo; kandi dore, yahaye urumuri ubwato.\n\n3 Kandi bityo Nyagasani yatumye amabuye ashashagirana mu mwijima, kugira ngo amurikire abagabo, abagore n’abana, kugira ngo batambuka amazi magari mu mwijima.\n\n4 Kandi habayeho ko ubwo bari bamaze gutegura ubwoko bwose bw’ibiryo, kugira ngo bizabashoboze kugira ikibatungira hejuru y’amazi, ndetse n’ibiryo by’amashyo yabo n’imikumbi, ndetse n’ibikoko ibyo aribyo byose cyangwa inyamaswa cyangwa ibiguruka kugira ngo bazabijyane hamwe nabo—kandi habayeho ko ubwo bari bamaze gukora ibi bintu byose buriye ibyombo byabo cyangwa ubwato, maze bajya mu nyanja, bishyira mu maboko ya Nyagasani Imana yabo.\n\n5 Kandi habayeho ko Nyagasani Imana yabo yategetse ko umuyaga ufite imbaraga uhuha amazi werekeza mu gihugu cy’isezerano; nuko bityo bazunguzwa ku miraba y’inyanja n’umuyaga.\n\n6 Kandi habayeho ko inshuro nyinshi batabwaga mu ndiba y’inyanja, kubera umusozi w’imiraba wabituragaho, ndetse n’imihengeri ikomeye kandi iteye ubwoba yaterwaga n’umuyaga wa simusiga.\n\n7 Kandi habayeho ko ubwo babaga batawe mu ndiba nta mazi yashoboye kubagirira nabi; kubera ko ibyombo byabo byari bidanangiye nk’imbehe, ndetse byari bidanangiye nk’ubwato bwa Nowa; kubera iyo mpamvu ubwo bari bagoswe n’amazi magari batakambiye Nyagasani, kandi yarongeraga akabazamura hejuru y’amazi.\n\n8 Kandi habayeho ko umuyaga utigeze uhosha guhuha werekeza mu gihugu cy’isezerano mu gihe baba bari hejuru y’amazi; kandi bityo basunikwaga n’umuyaga.\n\n9 Nuko baririmbira ibisingizo Nyagasani; koko, umuvandimwe wa Yeredi yaririmbiye ibisingizo Nyagasani, kandi yashimiye kandi yasingije Nyagasani umunsi wose; kandi n’ijoro riguye, ntibaretse gusingiza Nyagasani.\n\n10 Kandi uko niko basunitswe; kandi nta gihindugembe cyo mu mazi cyashoboye kubumena, nta n’igifi kinini cyo mu nyanja cyashoboye kubwangiza; kandi bagize urumuri ubudahwema; iyo habaga ari hejuru y’amazi cyangwa munsi y’amazi.\n\n11 Kandi uko niko basunikiwe, iminsi magana atatu ma mirongo ine hejuru y’amazi.\n\n12 Nuko barororoka kandi barakomera bihebuje mu gihugu. Kandi bakimara gukoza ibirenge byabo ku nkombe z’igihugu cy’isezerano bunamye hasi mu gihugu, nuko bariyoroshya imbere ya Nyagasani, maze basuka amarira y’umunezero imbere ya Nyagasani, kubera igisagirane cy’impuhwe ze z’agatangaza kuri bo.\n\n13 Kandi habayeho ko bagiye mu gihugu, nuko batangira guhinga ubutaka.\n\n14 Kandi Yeredi yari afite abahungu bane; kandi bitwaga Yakomu, na Giluga, na Maha, na Oriha.\n\n15 Kandi umuvandimwe wa Yeredi nawe yabyaye abahungu n’abakobwa.\n\n16 Kandi inshuti za Yeredi n’umuvandimwe we bari mu mubare uri hafi y’abantu makumyabiri na babiri; kandi nabo babyaye abahungu n’abakobwa mbere y’uko bagera mu gihugu cy’isezerano; kandi kubera iyo mpamvu batangiye kuba benshi.\n\n17 Kandi bigishijwe kugenda biyoroheje imbere ya Nyagasani; ndetse bigishijwe n’abo hejuru.\n\n18 Kandi habayeho ko batangiye gukwira mu gihugu, no kororoka no guhinga ubutaka; kandi barakomeye mu gihugu.\n\n19 Kandi umuvandimwe wa Yeredi yatangiye gusaza, nuko abona ko agomba mu gihe gitoya kumanukira mu mva; kubera iyo mpamvu yabwiye Yeredi ati: Reka dukoranyiriza hamwe abantu bacu kugira ngo dushobore kubabarura, kugira ngo dushobore kumenya ibyo batwifuzaho mbere yuko tumanukira mu mva zacu.\n\n20 Kandi bityo abantu bakoranyirijwe hamwe. Ubwo umubare w’abahungu n’abakobwa b’umuvandimwe wa Yeredi bari abantu makumyabiri na babiri; naho umubare w’abahungu n’abakobwa ba Yeredi bari abantu cumi na babiri, kubera ko we yari afite abahungu bane.\n\n21 Kandi habayeho ko babaruye abantu babo; nuko nyuma y’uko bari bamaze kubabarura, bababajije ibintu bashaka ko bakora mbere y’uko bamanukira mu mva zabo.\n\n22 Kandi habayeho ko abantu babasabye ko bazasiga umwe mu bahungu babo kugira abe umwami kuri bo.\n\n23 Kandi ubwo dore, ibi byabateye intimba. Nuko umuvandimwe wa Yeredi arababwira ati: Ni ukuri iki kintu kirajyana mu bucakara.\n\n24 Ariko Yeredi yabwiye umuvandimwe we ati: Bemerere ko bagira umwami. Nuko kubera iyo mpamvu arababwira ati: Nimuhitemo mu bahungu bacu umwami, ndetse uwo mwifuza.\n\n25 Kandi habayeho ko bahisemo imfura y’umuvandimwe wa Yeredi; kandi izina rye ryari Pagagi. Kandi habayeho ko yabyanze maze ntiyashaka kuba umwami wabo. Nuko abantu bifuza ko se yabimuhatira, ariko se arabyanga; maza abategeka ko batagomba guhatira umuntu kuba umwami.\n\n26 Kandi habayeho ko bahisemo abavandimwe bose ba Pagagi, maze aba ntibabishaka.\n\n27 Kandi habayeho ko nta n’umwe washakaga abahungu ba Yeredi, ndetse bose uretse umwe; nuko Oriha arasigwa kugira ngo abe umwami ku bantu.\n\n28 Nuko atangira gutegeka, kandi abantu batangira gutunganirwa, nuko bahinduka abatunzi bihebuje.\n\n29 Kandi habayeho ko Yeredi yapfuye, ndetse n’umuvandime we.\n\n30 Kandi habayeho ko Oriha yagenze yiyoroheje imbere ya Nyagasani, kandi yibukaga ibintu bikomeye cyane Nyagasani yari yarakoreye se, ndetse yigishije abantu ibintu bikomeye cyane Nyagasani yari yarakoreye abasogokuruza babo.\n\n", "ether 7": "[center][font_size=26]Igice cya 7[/font_size][/center]\n\n[i]Oriha ategekana ubukiranutsi—Mu gihe cyo kwiha ubutegetsi ku ngufu n’impaka, niho ubwami bubarwanya bwa Shule na Kohori bwashyizweho—Abahanuzi bamagana ubugome n’ibigirwamana by’abantu, noneho bakihana.[/i]\n\n1 Kandi habayeho ko Oriha yarangije urubanza mu gihugu mu butabera iminsi ye yose, iyo minsi yari myinshi bikabije.\n\n2 Kandi yabyaye abahungu n’abakobwa; koko, yabyaye mirongo itatu n’umwe, muri bo harimo abahungu makumyabiri na batatu.\n\n3 Kandi habayeho ko na none yabyaye Kibu mu za bukuru. Kandi habayeho ko Kibu yategetse mu kigwi cye; kandi Kibu yabyaye Korihori.\n\n4 Nuko ubwo Korihori yari agize imyaka mirongo itatu n’ibiri yigometse kuri se, nuko arambuka maze atura mu gihugu cya Nehori; nuko abyara abahungu n’abakobwa, maze baba beza bihebuje; kubera iyo mpamvu Korihori yakurikiwe n’abantu benshi.\n\n5 Nuko ubwo yari amaze gukoranyiriza hamwe umutwe w’ingabo yazamukiye mu gihugu cya Moro aho umwami yari atuye, nuko amutwara bucakara, bikaba byarasohoje imvugo y’umuvandimwe wa Yeredi ko bazajyanwa mu bucakara.\n\n6 Ubwo igihugu cya Moro, aho umwami yari atuye, cyari hafi y’igihugu kiswe Rwamatongo n’Abanefi.\n\n7 Kandi habayeho ko Kibu yabaye mu bucakara, n’abantu be bategekwa na Korihori umuhungu we, kugeza ubwo yashaje bikabije; nyamara Kibu yabyaye Shule mu za bukuru ze, mu gihe yari akiri mu bucakara.\n\n8 Kandi habayeho ko Shule yarakariye umuvandimwe we; kandi Shule yarakomeye, kandi aba umunyabushobozi ku byerekeranye n’imbaraga z’umuntu, ndetse yari umunyabushobozi mu guca urubanza.\n\n9 Kubera iyo mpamvu, yaje ku musozi wa Efurayimu, nuko ashongesha mu musozi, maze akora inkota mu cyuma kubw’abari bazanye na we; kandi nyuma y’uko yari amaze kubambika inkota yasubiye mu murwa wa Nehori, maze ateza intambara umuvandimwe we Korihori, yaboneyemo ubwami maze abugarurira se Kibu.\n\n10 Kandi ubwo kubera ikintu Shule yari yarakoze, se yamuhaye ubwami; kubera iyo mpamvu yatangiye gutegeka mu kigwi cya se.\n\n11 Kandi habayeho ko yarangizaga urubanza mu butabera; kandi yakwije ubwami bwe mu gihugu cyose, kuko abantu bari barahindutse benshi bihebuje.\n\n12 Kandi habayeho ko Shule nawe yabyaye abahungu benshi n’abakobwa.\n\n13 Kandi Korihori yihannye ibibi byinshi yari yarakoze, kubera iyo mpamvu Shule yamuhaye ububasha mu bwami bwe.\n\n14 Kandi habayeho ko Korihori yagize abahungu benshi n’abakobwa. Kandi mu bahungu ba Korihori harimo umwe witwaga Nowa.\n\n15 Kandi habayeho ko Nowa yigometse kuri Shule, umwami, ndetse na se Korihori nuko yigize hirya Korihori umuvandimwe we, ndetse n’abavandimwe be bose n’abenshi mu bantu.\n\n16 Kandi yateje intambara Shule, umwami, yaboneyemo igihugu cy’umurage wabo wa mbere, kandi yahindutse umwami muri icyo gice cy’igihugu.\n\n17 Kandi habayeho ko yongeye guteza intambara Shule, umwami; nuko afata Shule, umwami, maze amujyana mu bucakara i Moro.\n\n18 Kandi habayeho ubwo yari hafi yo kumwica, abahungu ba Shule banyerereye mu nzu ya Nowa mu ijoro maze baramwica, nuko bamena urugi rw’inzu y’imbohe maze basohoramo se, nuko bamushyira ku ntebe ye y’ubwami mu bwami bwe bwite.\n\n19 Kubera iyo mpamvu, umuhungu wa Nowa yubatse ubwami bwe mu kigwi cye; nyamara ntibongeye kugira ububasha ukundi kuri Shule, umwami, kandi abantu bategekwaga na Shule, umwami, baratunganiwe bihebuje kandi barakomera.\n\n20 Kandi igihugu cyaragabanyijwe, kandi habayeho ubwami bubiri, ubwami bwa Shule, n’ubwami bwa Kohori, mwene Nowa.\n\n21 Kandi Kohori, mwene Nowa, yategetse ko abantu be bagomba guteza Shule ntambara, bakubitiwemo na Shule kandi yiciramo Kohori.\n\n22 Kandi ubwo Kohori yari afite umuhungu witwaga Nimurodi; nuko Nimurodi aharira ubwami bwa Korihori Shule, maze abona ubutoni mu maso ya Shule; kubera iyo mpamvu Shule yamuhaye ubutoni bukomeye, kandi yakoreye mu bwami bwa Shule ibijyanye n’ibyifuzo bye.\n\n23 Ndetse mu butegetsi bwa Shule haje abahanuzi mu bantu, bari boherejwe na Nyagasani, bahanura ko ubugome n’ibigirwamana by’abantu byazanaga umwaku mu gihugu, kandi bagombaga kurimbuka iyo batihana.\n\n24 Kandi habayeho ko abantu batukaga abahanuzi, kandi bakabamwaza. Kandi habayeho ko umwami Shule yaciraga urubanza bose abatukaga abahanuzi.\n\n25 Kandi yashyizeho itegeko mu gihugu hose, ryahaga ububasha abahanuzi kugira ngo bazajye aho ariho hose bashaka; nuko kubw’iyi mpamvu abantu barihannye.\n\n26 Kandi kubera ko abantu bihannye iby’ubukozi bw’ibibi n’ibigirwamana Nyagasani yarabarengeye, kandi bongeye gutangira gutunganirwa mu gihugu. Kandi habayeho ko Shule yabyaye abahungu n’abakobwa mu za bukuru ze.\n\n27 Kandi ntihongeye kubaho ukundi intambara mu minsi ya Shule; kandi yibutse ibintu bikomeye Nyagasani yari yarakoreye abasogokuruza be abambutsa amazi maremare bajya mu gihugu cy’isezerano; kubera iyo mpamvu yaciye urubanza mu butabera iminsi ye yose.\n\n", "ether 8": "[center][font_size=26]Igice cya 8[/font_size][/center]\n\n[i]Habaho impaka n’amakimbirane ku bwami—Akishi ashyiraho agatsiko k’ibanga gahujwe n’indahiro ko kwica umwami—udutsiko tw’ibanga ni utwa sekibi kandi tuvamo ukurimbuka kw’amahanga—Abanyamahanga b’iki gihe bihanizwa kubw’udutsiko tw’ibanga tuzashakisha guhungabanya amahoro y’ibihugu byose.[/i]\n\n1 Kandi habayeho ko Shule yabyaye abahungu n’abakobwa mu za bukuru ze. Kandi Omeri yabyaye Yeredi; kandi Yeredi yabyaye abahungu n’abakobwa.\n\n2 Kandi Yeredi yigometse kuri se, nuko araza maze atura mu gihugu cya Heti. Kandi habayeho ko yabeshyabeshye abantu benshi, kubera amagambo ye y’uburiganya, kugeza ubwo yari amaze kuronka igice cy’ubwami.\n\n3 Kandi ubwo yari amaze kuronka igice cy’ubwami yateje intambara se, nuko ajyana se mu bucakara, maze aramukoresha mu bucakara.\n\n4 Kandi ubwo, mu minsi y’ingoma ya Omeri yari mu bucakara igice cy’iminsi ye. Kandi habayeho ko yabyaye abahungu n’abakobwa, barimo Eziromu na Koriyantumuri.\n\n5 Kandi bararakaye bikabije kubera ibikorwa bya Yeredi umuvandimwe wabo, ku buryo bahagurukije ingabo maze bateza intambara Yeredi. Kandi habayeho ko bamuteje intambara ninjoro.\n\n6 Kandi habayeho ko ubwo bari bamaze kwica ingabo za Yeredi bari hafi yo kumwica nawe; nuko arabinginga kugira ngo batamwica, kandi yarekuriye ubwami se. Kandi habayeho ko bamurekeye ubuzima.\n\n7 Nuko ubwo Yeredi agira ishavu bikabije kubera kubura ubwami, kuko yari yarerekeje umutima we ku bwami no ku ikuzo ry’isi.\n\n8 Ubwo umukobwa wa Yeredi kubera ko yari impuguke bihebuje, kandi kubera ko yari yabonye ishavu rya se, yatekereje gutegura umugambi, watuma ashobora kugarurira ubwami se.\n\n9 Ubwo umukobwa wa Yeredi yari mwiza bihebuje. Kandi habayeho ko yavuganye na se, nuko aramubwira ati: Ni iki cyateye Data ishavu ryinshi? Ntiyasomye se inyandiko abasogokuruza bacu bambukanye amazi maremare. Dore, ntiharimo se inkuru yerekeranye n’aba kera, ko kubw’imigambi y’ibanga yabo babonye ubwami n’ikuzo rikomeye?\n\n10 None ubu, data nahamagaze Akishi, mwene Kimunori; kandi dore, ndi mwiza, nuko mbyine imbere ye, maze mushimishe, ku buryo yifuza ko mba umugore we; kubera iyo mpamvu niyifuza ko uzamumpaho umugore, noneho umubwire uti: Ndamutanga niba unzanira umutwe wa data, umwami.\n\n11 Kandi ubwo Omeri yari inshuti ya Akishi; kubera iyo mpamvu, ubwo Yeredi yari amaze guhamagaza Akishi, umukobwa wa Yeredi yabyinnye imbere ye ku buryo yamushimishije, ku buryo yifuje ko yaba umugore we. Kandi habayeho ko yabwiye Yeredi ati: Mumpe ambere umugore.\n\n12 Kandi Yeredi yaramubwiye ati: Nzamuguha, niba uzanzanira umutwe wa data, umwami.\n\n13 Kandi habayeho ko Akishi yakoranyirije mu nzu ya Yeredi bene wabo bose, nuko arababwira ati: urandahira ko muzambera indahemuka mu kintu nzabasaba?\n\n14 Kandi habayeho ko bose bamurahiriye, kubw’Imana yo mu ijuru, ndetse no kubw’amajuru, ndetse no kubw’isi, no kubw’imitwe yabo, ko uzitandukanya n’ubufasha Akishi yifuzaga azabura umutwe we; kandi uzamena ibanga ry’ikintu icyo aricyo cyose Akishi yabamenyesheje, uwo nawe azabura ubuzima bwe.\n\n15 Kandi habayeho ko ari uko bumvikanye na Akishi. Nuko Akishi abakoresha indahiro zatanzwe n’aba kera nabo basabye ububasha, zahererekanyijwe ndetse kuva kuri Gahini, wari umuhotozi uhereye mu ntangiriro.\n\n16 Kandi zabitswe ku bubasha bwa sekibi kugira ngo bakoreshe izi ndahiro abantu, kugira ngo bazibike mu mwijima, kugira ngo bafashe ushakisha ububasha kuronka ububasha, no guhotora; no gusahura, no kubeshya, no gukora ubwoko bwose bw’ubugome n’ubusambanyi.\n\n17 Kandi umukobwa wa Yeredi niwe wamushyize mu mutima gushakashakisha ibi bintu bya kera; na Yeredi abishyira mu mutima wa Akishi; kubera iyo mpamvu, Akishi yabyigishije bene wabo n’inshuti, abashukisha amasezerano y’agatangaza yo gukora ikintu icyo aricyo cyose yifuzaga.\n\n18 Kandi habayeho ko batangije agatsiko k’ibanga, nk’utwa kera; ako gatsiko kakaba ari akanyamahano kandi k’abagome kuruta byose, mu maso y’Imana.\n\n19 Kuko Nyagasani adakorera mu dutsiko tw’ibanga, nta nubwo yifuza ko muntu azamena amaraso, ariko mu bintu byose yarabibujije, uhereye ku ntangiriro ya muntu.\n\n20 None ubu njyewe, Moroni, sinandika ubwoko bw’indahiro n’udutsiko, kuko namenyeshejwe ko bikiriho mu bantu bose, kandi biriho mu Balamani.\n\n21 Kandi bateje ukurimbuka bw’aba bantu ndimo kuvuga ubu, ndetse n’ukurimbuka kw’abantu ba Nefi.\n\n22 Kandi ubwoko ubwo aribwo bwose buzashyigikira utwo dutsiko tw’ibanga, kubona ububasha n’indonke, kugera ubwo bakwira mu gihugu, dore, bazarimburwa; kuko Nyagasani ntazihanganira ko amaraso y’abera, azamenwa na bo, azahora amuririra mu gitaka kugira ngo abahorere kandi nyamara ntabahorere.\n\n23 Kubera iyo mpamvu, O mwa Banyamahanga mwe, ni mu bushishozi bw’Imana ibi bintu biberekwa, kugira ngo kubwabyo mwihane ibyaha banyu; kandi ntimwihanganire ko utu dutsiko tw’abahotozi twigira hejuru, utwubakiwe kubona ububasha n’indonke—kandi umurimo, koko, ndetse umurimo w’ukurimbuka uje kuri mwe, koko, ndetse inkota y’ubutabera bw’Imana Ihoraho izabagwaho, kubw’uguhirikwa n’ukurimburwa nimwihanganira ibi bintu.\n\n24 Kubera iyo mpamvu, Nyagasani abategetse, ubwo muzabona ibi bintu bije muri mwe ko muzakanguka kubw’imibereho yanyu iteye ubwoba, kubera aka gatsiko k’ibanga kazaba kabarimo; cyangwa karagowe ubwako, kubera amaraso y’abishwe; kuko bararirira mu mukungungu kugira ngo bagahorerweho, ndetse n’abakubatse.\n\n25 Kuko hagiye kubaho ko ukubaka ashaka guhungabanya amahoro mu bihugu byose, abantu, n’amoko, kandi bituma habaho ukurimbuka kw’abantu bose, kuko kubakwa na sekibi, ari we se w’ibinyoma byose; ndetse ni wa mubeshyi nyine wariganyije ababyeyi bacu ba mbere, koko, ndetse ni uwo mubeshyi nyine watumye muntu akora ubuhotozi uhereye mu ntangiriro, wanangiye imitima y’abantu ku buryo bahotoye abahanuzi, kandi bakabatera amabuye, kandi bakabirukana uhereye mu ntangiriro.\n\n26 Kubera iyo mpamvu, njyewe, Moroni, nategetswe kwandika ibi bintu kugira ngo ikibi kivanweho, kandi kugira ngo igihe gishobore kugera kugira ngo Satani abure ububasha ku mitima y’abana b’abantu, ahubwo bajijukirwe no gukora icyiza ubutitsa, kugira ngo bashobore kuza ku isoko y’ubukiranutsi kandi bakizwe.\n\n", "ether 9": "[center][font_size=26]Igice cya 9[/font_size][/center]\n\n[i]Ubwami buhererekanwa mu muryango, akagambane, n’ubuhotozi—Emeri abona Umwana wa Nyirubukiranutsi—Abahanuzi benshi bingingira ukwihana—Inzara n’inzoka z’ubumara biburabuza abantu.[/i]\n\n1 Kandi ubu njyewe, Moroni, nkomeje inyandiko yanjye. Kubera iyo mpamvu, dore, habayeho ko kubera udutsiko tw’ibanga twa Akishi n’inshuti ze, dore, bahiritse ubwami bwa Omeri.\n\n2 Icyakora, Nyagasani yabereye umunyempuhwe Omeri, ndetse n’abahungu be n’abakobwa be batifuje ukurimbuka kwe.\n\n3 Kandi Nyagasani yihananganirije Omeri mu nzozi ko agomba kuva muri icyo gihugu; kubera iyo mpamvu Omeri yavuye muri icyo gihugu hamwe n’umuryango we, nuko bagenda iminsi myinshi, maze barambuka kandi banyura ku gasozi ka Shimu, nuko bambukira ahantu Abanefi barimburiwe, maze bava aho berekeza iburasirazuba, nuko bagera ahantu hitwaga Abulomu, hafi y’inkombe, kandi aho yahabambye ihema rye, ndetse n’abahungu n’abakobwa be, n’urugo rwe rwose, uretse Yeredi n’umuryango we.\n\n4 Kandi habayeho ko Yeredi yasigiwe kuba umwami ku bantu, kubw’ukuboko k’ubukiranutsi; nuko ashyingira Akishi umukobwa we.\n\n5 Kandi habayeho ko Akishi yagerageje kwica sebukwe; nuko abisaba abo yari yararahije indahiro y’abakurambere, kandi baciye umutwe sebukwe, ubwo yari yicaye ku intebe ye y’ubwami, abantu bamuteze amatwi.\n\n6 Kuko ryari ryarakomeye ikwirakwizwa ry’ishyirahamwe ry’ibanga ry’ubugome ku buryo ryangije imitima y’abantu bose; kubera iyo mpamvu Yeredi yahotorewe ku ntebe ye y’ubwami, nuko Akishi ajya ku ngoma mu kigwi cye.\n\n7 Kandi habayeho ko Akishi yatangiye kugira ishyari ry’umuhungu we, kubera iyo mpamvu yamufungiye mu nzu y’imbohe, kandi akamuha duke cyangwa akamwima ibiryo kugeza ubwo yapfuye.\n\n8 Kandi ubwo umuvandimwe w’uwo wapfuye, (kandi yitwaga Nimura) yarakariye se kubera ibyo se yari yarakoreye umuvandimwe we.\n\n9 Kandi habayeho ko Nimura yakoranyirije hamwe umubare mutoya w’ingabo, nuko bahungira hanze y’igihugu, maze barambuka nuko babana na Omeri.\n\n10 Kandi habayeho ko Akishi yabyaye abandi bahungu, kandi bifatiye imitima y’abantu, nubwo bari baramurahiriye gukora ubwoko bwose bw’ibibi bijyanye n’ibyo yifuzaga.\n\n11 Ubwo abantu ba Akishi bifuzaga indonke, ndetse nk’uko Akishi yifuzaga ububasha; kubera iyo mpamvu, abahungu ba Akishi babahaye feza, kubw’ubwo buryo batwaye igice kiruseho cy’abantu.\n\n12 Kandi hatangiye kubaho intambara hagati y’abahungu ba Akishi na Akishi, yamaze igihe cy’imyaka myinshi, koko, kugeza ku irimbuka hafi ry’abantu bose b’ubwami, koko, ndetse bose, uretse abantu mirongo itatu, n’abahunganye n’inzu ya Omeri.\n\n13 Kubera iyo mpamvu, Omeri yongeye kugarurwa mu gihugu cy’umurage we.\n\n14 Kandi habayeho ko Omeri yatangiye gusaza; icyakora, mu za bukuru ze yabyaye Emeri; kandi yimitse Emeri ngo abe umwami ajye ku ngoma mu kigwi cye.\n\n15 Kandi nyuma y’uko yari amaze kwimika Emeri ngo abe umwami yabonye amahoro mu gihugu mu gihe cy’imyaka ibiri, nuko arapfa, yari yarabayeho iminsi myinshi bihebuje, yari yuzuyemo ishavu. Kandi habayeho ko Emeri yabaye ku ngoma mu kigwi cye, kandi yageze ikirenge mu cya se.\n\n16 Kandi Nyagasani yongeye gutangira kuvana umuvumo ku gihugu, kandi inzu ya Emeri yaratunganiwe bihebuje ku ngoma ya Emeri; kandi mu gihe cy’imyaka mirongo itandatu n’ibiri bari barakomeye bihebuje, ku buryo babaye abatunzi bihebuje—\n\n17 Kubera ko bari bafite ubwoko bwose bw’imbuto, n’ubw’impeke, n’ubw’amahariri, n’ubw’ubwoya bunoze, n’ubwa zahabu, n’ubwa feza, n’ubw’ibintu by’agaciro kanini;\n\n18 Ndetse n’ubwoko bwose bw’amatungo, bw’ibimasa, n’inka, n’ubw’intama, n’ubw’ingurube, n’ubw’ihene, ndetse n’ubundi bwoko bwinshi bw’inyamaswa zari zikenewe kubw’ibiryo bya muntu.\n\n19 Ndetse bari bafite amafarashi, indogobe, kandi hari inzovu na kureromu na kumomu; zose zakoreshwaga na muntu, kandi by’umwihariko kurushaho inzovu na kureromu na kumomu.\n\n20 Kandi bityo Nyagasani yasutse imigisha ye kuri iki gihugu, cyatoranyijwe gusumba ibihugu bindi byose; kandi yategetse ko uzatunga iki gihugu azagitungira Nyagasani, cyangwa bazarimbuka igihe baba barahishirije mu bukozi bw’ibibi; kuko kuri abo, niko Nyagasani avuga: Nzasuka ubwuzure bw’umujinya bwanjye.\n\n21 Kandi Emeri yaciye urubanza mu butabera iminsi ye yose, kandi yabyaye abahungu benshi n’abakobwa; kandi yabyaye Koriyantumu, kandi yimikiye Koriyantumu kujya ku ngoma mu kigwi cye.\n\n22 Kandi nyuma y’uko yari amaze kwimikira Koriyantumu kujya ku ngoma mu kigwi cye yabayeho imyaka ine, kandi yabonye amahoro mu gihugu; koko, kandi ndetse yabonye Umwana wa Nyirubukiranutsi, kandi yaranezerewe kandi abona icyubahiro mu gihe cye; kandi yapfiriye mu mahoro.\n\n23 Kandi habayeho ko Koriyantumu yagenze mu ntambwe za se, kandi yubatse imirwa myinshi ikomeye, kandi yahaga ibyiza abantu be mu minsi ye yose. Kandi habayeho ko atari afite abana ndetse kugeza ashaje bikabije.\n\n24 Kandi habayeho ko umugore we yapfuye, afite imyaka ijana n’ibiri y’amavuko. Kandi habayeho ko Koriyantumu yarongoye, mu za bukuru, umuja w’inkumi, nuko abyara abahungu n’abakobwa; kubera iyo mpamvu yabayeho kugeza ubwo yari afite imyaka ijana na mirongo ine n’ibiri.\n\n25 Kandi habayeho ko yabyaye Komu, kandi Komu yagiye ku ngoma mu kigwi cye; kandi yategetse imyaka mirongo ine n’icyenda, nuko abyara Heti; kandi ndetse yabyaye abandi bahungu n’abakobwa.\n\n26 Kandi abantu bari barongeye gukwira hose mu gihugu, nuko hongera gutangira kubaho ubugome bukomeye bikabije mu gihugu, kandi Heti yongeye gutangira kwifatanya n’imigambi y’ibanga ya kera, kugira ngo arimbure se.\n\n27 Kandi habayeho ko yavanye se ku ntebe y’ubwami, kuko yamwicishije inkota ye bwite; nuko ajya ku ngoma mu kigwi cye.\n\n28 Kandi hongeye kuza abahanuzi mu gihugu, babingingira ukwihana—ko bagomba gutegura inzira ya Nyagasani cyangwa hakazaza umuvumo mu gihugu; koko, ndetse hakazabaho inzara ikomeye, bazarimbukiramo nibatihana.\n\n29 Ariko abantu ntibemeye amagambo y’abahanuzi, ahubwo barabirukanye, kandi bamwe muri bo babajugunye mu myobo maze babasigamo ngo batikire. Kandi habayeho ko bakoze ibi bintu byose bakurikije itegeko ry’umwami, Heti.\n\n30 Kandi habayeho ko hatangiye kubaho urupfu rukomeye mu gihugu, n’abaturage batangira kurimbuka bwangu bikabije kubera urupfu, kuko nta mvura yariho ku isi.\n\n31 Kandi hateye inzoka z’ubumara na none mu gihugu, maze zicisha ubumara abantu benshi. Kandi habayeho ko amashyo yabo yatangiye guhunga inzoka z’ubumara, yerekeza mu gihugu cyo mu majyepfo, cyitwaga n’Abanefi Zarahemula.\n\n32 Kandi habayeho ko hari benshi muri bo batikiriye mu nzira; icyakora, hariho bamwe bahungiye mu gihugu cyo mu majyepfo.\n\n33 Kandi habayeho ko Nyagasani yategetse inzoka ko zitagomba kubirukankana ukundi, ahubwo ko zigomba kuzitira inzira kugira ngo abantu badashobora guhita, ko ugerageza guhita yicwa n’inzoka z’ubumara.\n\n34 Kandi habayeho ko abantu bakurikiye inzira y’inyamaswa, kandi baryaga ibibombogoro by’izaguye mu nzira, kugeza ubwo babiriye byose bakabimara. Ubwo igihe abantu babonaga ko bagomba gupfa batangiye kwihana ubukozi bw’ibibi bwabo kandi batakambira Nyagasani.\n\n35 Kandi habayeho ko igihe bari bamaze kwiyoroshya bihagije imbere ya Nyagasani yongeye akagusha imvura ku isi; kandi abantu batangiye kongera kubaho, kandi hatangiye kubaho urubuto mu bihugu by’amajyaruguru, no mu bihugu byose bibazengurutse. Kandi Nyagasani yaberetse ububasha bwe abarinda inzara.\n\n", "ether 10": "[center][font_size=26]Igice cya 10[/font_size][/center]\n\n[i]Umwami umwe asimbura undi—Abami bamwe bagiraga ubutabera; abandi bari abagome—Iyo ubutabera buganje, abantu bahabwa umugisha kandi bagatunganirwa kubwa Nyagasani.[/i]\n\n1 Kandi habayeho ko Shezi, wakomokaga kuri Heti—kuko Heti yari yarishwe n’inzara, n’urugo rwe rwose uretse Shezi—kubera iyo mpamvu, Shezi yatangiye kongera kubaka abantu bashegeshwe.\n\n2 Kandi habayeho ko Shezi yibukaga ukurimbuka kw’abasogokuruza be, nuko yubaka ubwami bw’ubutabera; kuko yibukaga icyo Nyagasani yari yarakoze yambutsa Yeredi n’umuvandimwe we amazi magari; nuko agenda mu nzira za Nyagasani; kandi yabyaye abahungu n’abakobwa.\n\n3 Kandi imfura ye, yitwaga Shezi, yamwigometseho; nyamara, Shezi yakubiswe n’ukuboko kw’umwambuzi, kubera ubutunzi bwe bukabije, bikaba byarongeye kuzananira amahoro se.\n\n4 Kandi habayeho ko se yubatse imirwa myinshi mu gihugu, nuko abantu bongera gutangira gukwira mu gihugu. Kandi Shezi yabayeho kugeza mu myaka ihebuje kuba myinshi; kandi yabyaye Ripulakishi. Nuko arapfa, maze Ripulakishi ajya ku ngoma mu kigwi cye.\n\n5 Kandi habayeho ko Ripulakishi atagize ubutabera mu maso ya Nyagasani, kuko yari afite abagore benshi n’inshoreke, kandi yashyiraga ku ntugu z’abantu ibyari bigoye kwikorerwa; koko, yabacaga imisoro iremereye; maze n’iyo misoro yubaka inyubako nyinshi nini cyane.\n\n6 Kandi yiyubakiye intebe y’ubwami nziza bikabije; kandi yubatse inzu z’imbohe nyinshi, kandi utaragengwaga n’imisoro yajugunywaga mu nzu y’imbohe; kandi utarashoboraga kwishyura imisoro yajugunywaga mu nzu y’imbohe; kandi yategetse ko bagomba gukora ubudahwema nk’inkunga yabo, kandi uwangaga gukora yategetse ko yicwa.\n\n7 Kubera iyo mpamvu yabonye umurimo we wose unoze, koko, ndetse na zahabu ye nziza yategetse ko isukurirwa mu nzu y’imbohe; n’ubwoko bwose bw’imikorere ihambaye yategetse ko bukorerwa mu nzu y’imbohe. Kandi habayeho ko yababaje abantu n’ubusambanyi bwe n’amahano ye.\n\n8 Kandi ubwo yari ari ku ngoma mu gihe cy’imyaka mirongo ine n’ibiri abantu bamwigometseho; nuko hatangira kubaho intambara mu gihugu, ku buryo Ripulakishi yishwe, maze abamukomokaho birukanwa mu gihugu.\n\n9 Kandi habayeho ko nyuma y’igihe cy’imyaka myinshi, Moriyantoni, (wakomokaga kuri Ripulakishi) yakoranyirije hamwe umutwe w’ibicibwa, nuko baragenda maze bateza intambara abantu; kandi yaronse ubutegetsi mu mirwa myinshi; nuko intambara ica ibintu. Kandi yamaze igihe cy’imyaka myinshi; nuko aronka ubutegetsi mu gihugu cyose, maze yigira umwami mu gihugu cyose.\n\n10 Kandi nyuma y’uko yari amaza kwigira umwami yoroheje umutwaro w’abantu, bituma aronka ubutoni mu maso y’abantu, nuko bamwimikira kuba umwami wabo.\n\n11 Kandi yahaye ubutabera abantu, ariko we ntiyabwihaye kubera ubusambanyi bwe bwinshi; kubera iyo mpamvu yaciwe imbere ya Nyagasani.\n\n12 Kandi habayeho ko Moriyantoni yubatse imirwa myinshi, kandi abantu bahindutse abatunzi bihebuje ku ngoma ye, haba mu nyubako, no muri zahabu na feza, no mu guhinga impeke, no mu mashyo, n’imikumbi, n’ibyo bintu byari byarabagaruriwe.\n\n13 Kandi Moriyantoni yabayeho kugeza ashaje bihebuje, nuko noneho abyara Kimu; kandi Kimu yabaye ku ngoma mu kigwi cya se; kandi yabaye ku ngoma mu myaka umunani, nuko se arapfa. Kandi habayeho ko Kimu atabanye ku ngoma ubutabera, kubera iyo mpamvu ntiyatoneshejwe na Nyagasani.\n\n14 Kandi umuvandimwe we yamwigometseho, bituma amushyira mu bucakara; nuko ahama mu bucakara iminsi ye yose; maze abyarira abakobwa n’abahungu mu bucakara, kandi mu za bukuru ze yabyaye Lewi; maze arapfa.\n\n15 Kandi habayeho ko Lewi yakoreraga mu bucakara nyuma y’urupfu rwa se, mu gihe cy’imyaka mirongo ine n’ibiri. Kandi yateje intambara umwami w’igihugu, yatumye ubwe yiha ubwami.\n\n16 Kandi nyuma y’uko yari amaze ubwe kwiha ubwami yakoze ibikiranutse mu maso ya Nyagasani; kandi abantu baratunganiwe mu gihugu; kandi yabayeho imyaka myinshi, nuko abyara abahungu n’abakobwa; ndetse yabyaye Koromu, yimikiye kuba umwami mu kigwi cye.\n\n17 Kandi habayeho ko Koromu yakoze ibyiza mu maso ya Nyagasani iminsi ye yose; kandi yabyaye abahungu benshi n’abakobwa; nuko nyuma y’uko yari amaze kubona iminsi myinshi arapfa, nk’abandi bo ku isi; kandi Kishi yagiye ku ngoma mu kigwi cya se.\n\n18 Kandi habayeho ko Kishi nawe yapfuye, nuko Libu ajya ku ngoma mu kigwi cye.\n\n19 Kandi habayeho ko Libu nawe yakoze ibyiza mu maso y’Imana. Kandi mu gihe cya Libu inzoka z’ubumara zararimbuwe. Kubera iyo mpamvu bagiye mu gihugu cyo mu majyepfo, guhiga ibitunga abantu bo mu gihugu, kuko igihugu cyari cyuzuyemo inyamaswa z’ishyamba. Nuko Libu nawe ubwe ahinduka umuhigi ukomeye.\n\n20 Kandi bubatse umurwa ukomeye hafi y’ikigobe gifunganye cy’ubutaka, hafi y’ahantu inyanja igabanyamo igihugu kabiri.\n\n21 Kandi babungabungiye igihugu cy’amajyepfo kuba agasi, kugira ngo babone utunyamaswa. Kandi igihugu cy’amajyaruguru uko cyakabaye cyari cyuzuyemo abaturage.\n\n22 Kandi bari abanyamuhate bihebuje, kandi baraguraga kandi bakagurisha kandi bagacuruza hagati yabo, kugira ngo babone inyungu.\n\n23 Kandi bakoraga ubwoko bwose bw’amabuye y’agaciro, kandi bakoraga zahabu, na feza, n’ubutare, n’umuringa, n’ubwoko bwose bw’ibyuma; kandi babicukuraga mu butaka; kubera iyo mpamvu, bajugunyaga hejuru ibirundo bikomeye by’ubutaka kugira ngo babone amabuye y’agaciro, ya zahabu, n’aya feza, n’ayo ubutare, n’ayo umuringa. Kandi bakoraga ubwoko bwose bw’umurimo unoze.\n\n24 Kandi bari bafite amahariri, n’ubwoya buboshye neza; kandi bakoraga ubwoko bwose bw’imyenda, kugira ngo bashobore kwiyambika ku bwambure bwabo.\n\n25 Kandi bakoze ubwoko bwose bw’ibikoresho byo guhinga ubutaka, haba guhinga no gutera, gusarura no kubagara, ndetse no guhura.\n\n26 Kandi bakoraga ubwoko bose bw’ibikoresho byakoreshwaga n’inyamaswa zabo.\n\n27 Kandi bakoraga ubwoko bwose bw’intwaro z’intambara. Kandi bakoraga ubwoko bwose bw’umurimo w’imikorere inoze bihebuje.\n\n28 Kandi nta na rimwe abantu bigeze bahabwa umugisha kubarusha, kandi ngo batunganirwe kurushaho kubw’ukuboko kwa Nyagasani. Kandi bari mu gihugu cyatoranyijwe kurusha ibihugu byose, kuko Nyagasani yari yarabivuze.\n\n29 Kandi habayeho ko Libu yabayeho imyaka myinshi, kandi yabyaye abahungu n’abakobwa; ndetse yabyaye Heritomu.\n\n30 Kandi habayeho ko Heritomu yabaye ku ngoma mu kigwi cya se. Kandi ubwo Heritomu yari amaze kuba ku ngoma imyaka makumyabiri n’ine, dore, ubwami bwaramwambuwe. Kandi yakoze imyaka myinshi mu bucakara, koko, ndetse iminsi ye yose yari isigaye.\n\n31 Kandi yabyaye Heti, kandi Heti yabaye mu bucakara iminsi ye yose. Kandi Heti yabyaye Aroni, kandi Aroni yabaye mu bucakara iminsi ye yose; kandi yabyaye Amunigada, kandi Amunigada nawe yabaye mu bucakara iminsi ye yose; kandi yabyaye Koriyantumu, kandi Koriyantumu yabaye mu bucakara iminsi ye yose; kandi yabyaye Komu.\n\n32 Kandi habayeho ko Komu yajyanye igice cy’ubwami. Kandi yategetse abarenze icya kabiri cy’ubwami imyaka mirongo ine n’ibiri; kandi yagiye gutera umwami, Amugidi, nuko barwana igihe cy’imyaka myinshi, muri icyo gihe Komu yatsinze Amugidi, nuko ategeka n’ubwami bari busigaye.\n\n33 Kandi mu minsi ya Komu hatangiye kubaho abambuzi mu gihugu; kandi bakoresheje ingamba za kera, maze barahira mu buryo bw’abakurambere, kandi bongera kwifuza kurimbura ubwami.\n\n34 Ubwo Komu yarabarwanyije cyane; nyamara, ntiyabaganje.\n\n", "ether 11": "[center][font_size=26]Igice cya 11[/font_size][/center]\n\n[i]Intambara, amacakubiri, n’ubugome biganza mu buzima bw’Abayeredi—Abahanuzi bahanura ukurimburwa kwa burundu kw’Abayeredi keretse bihannye—Abantu bahakana amagambo y’abahanuzi.[/i]\n\n1 Kandi na none mu minsi ya Komu haje abahanuzi benshi, maze bahanura iby’ukurimbuka kw’abo bantu bakomeye niba batihannye, kandi ngo bahindukirire Nyagasani, maze bareke ubuhotozi bwabo n’ubugome.\n\n2 Kandi habayeho ko abahanuzi bahakanywe n’abantu, nuko bahungira kuri Komu kugira ngo abarinde, kuko abantu bifuzaga kubarimbura.\n\n3 Kandi bahanuriye Komu ibintu byinshi; kandi yahawe umugisha mu minsi ye yari isigaye.\n\n4 Kandi yabayeho imyaka myinshi, kandi yabyaye Shibulomi; kandi Shibulomi yagiye ku ngoma mu kigwi cye. Nuko umuvandimwe wa Shibulomi amwigomekaho, maze hatangira kubaho intambara ikomeye bikabije mu gihugu cyose.\n\n5 Kandi habayeho ko umuvandimwe wa Shibulomi yategetse ko abahanuzi bose bahanuye iby’ukurimbuka kw’abantu bagomba kwicwa.\n\n6 Kandi habayeho icyago gikomeye mu gihugu cyose, kuko bari bamaze guhamya ko umuvumo ukomeye uzaza ku gihugu, ndetse no ku bantu, kandi ko hazabaho ukurimbuka gukomeye muri bo, kutigeze na rimwe kubaho ku isi, kandi amagufa yabo akazahinduka nk’ibirundo by’itaka mu gihugu keretse nibazihana iby’ubugome bwabo.\n\n7 Kandi ntibumviye ijwi rya Nyagasani, kubera udutsiko twabo bw’abagome; kubera iyo mpamvu, hatangiye kubaho intambara n’amacakubiri mu gihugu cyose, ndetse n’inzara nyinshi n’ibyorezo, ku buryo habayeho ukurimbuka gukomeye, kutigeze na rimwe kumenyekana ku isi; kandi ibi byose byabayeho mu minsi ya Shibulomi.\n\n8 Kandi abantu batangiye kwihana iby’ubukozi bw’ibibi bwabo; kandi uko babikoze kose Nyagasani yabagiriye impuhwe.\n\n9 Kandi habayeho ko Shibulomi yishwe, nuko Seti ajyanwa mu bucakara, maze aba mu bucakara iminsi ye yose.\n\n10 Kandi habayeho ko Aha, umuhungu we, yabonye ubwami; kandi yategetse abantu iminsi ye yose. Kandi yagiraga ubwoko bwose bw’ubukozi bw’ibibi mu minsi ye, byatumye ategeka imenwa ry’amaraso; kandi iminsi ye yabaye mikeya.\n\n11 Kandi Etemu, kubera ko yakomokaga kuri Aha, yabonye ubwami; kandi nawe yakoze iby’ ubugome mu minsi ye.\n\n12 Kandi habayeho ko mu minsi ya Etemu haje abahanuzi benshi, kandi bongeye guhanurira abantu; koko, bahanuraga ko Nyagasani azabarimbura burundu ku isi keretse nibaba barihannye iby’ubukozi bw’ibibi bwabo.\n\n13 Kandi habayeho ko abantu banangiye imitima yabo, kandi ntibumvira amagambo yabo; nuko abahanuzi bagira ishavu maze bava mu bantu.\n\n14 Kandi habayeho ko Etemu yaciraga imanza mu bugome iminsi ye yose; kandi yabyaye Moroni. Kandi habayeho ko Moroni yagiye ku ngoma mu kigwi cye; kandi Moroni yakoze ubugome imbere ya Nyagasani.\n\n15 Kandi habayeho ko haje ubwigomeke mu bantu, kubera ako gatsiko k’ibanga kari karubakiwe kubona ubutegetsi n’indonke; kandi haje umugabo w’umunyembaraga muri bo mu bukozi bw’ibibi, nuko ateza intambara Moroni, muri yo yahiritse icya kabiri cy’ubwami; kandi abungabunga icya kabiri cy’ubwami mu myaka myinshi.\n\n16 Kandi habayeho ko Moroni yamuhiritse, nuko yongera kubona ubwami.\n\n17 Kandi habayeho ko hazamutse undi mugabo w’umunyembaraga; kandi yakomokaga ku muvandimwe wa Yeredi.\n\n18 Kandi habayeho ko yahiritse Moro nuko afata ubwami; kubera iyo mpamvu, Moro yabaye mu bucakara iminsi ye yari isigaye; kandi yabyaye Koriyantori.\n\n19 Kandi habayeho ko Koriyantori yabaye mu bucakara iminsi ye yose.\n\n20 Kandi mu minsi ya Koriyantori haje na none abahanuzi benshi, nuko bahanura iby’ibintu bikomeye kandi bitangaje, kandi bingingira abantu kwihana, kandi ko nibatihana Nyagasani Imana azabacira urubanza kugeza ku kurimbuka kwabo kwa burundu.\n\n21 Kandi ko Nyagasani Imana azohereza cyangwa azazana abandi bantu kwigarurira icyo gihugu, kubw’ububasha bwe, mu buryo yazanye abasogokuruza babo.\n\n22 Kandi bahakanye amagambo yose y’abahanuzi, kubera ishyirahamwe ryabo ry’ibanga n’amahano y’ubugome.\n\n23 Kandi habayeho ko Koriyantori yabyaye Eteri, nuko arapfa, kubera ko yari amaze mu bucakara iminsi ye yose.\n\n", "ether 12": "[center][font_size=26]Igice cya 12[/font_size][/center]\n\n[i]Umuhanuzi Eteri yingingira abantu kwemera Imana—Moroni avuga inkuru itangaje n’ibitangaza byakozwe kubw’ukwizera—Ukwizera kwateye umuvandimwe wa Yeredi kubona Kristo—Nyagasani agira abantu abanyantege nkeya kugira ngo bashobore kwiyoroshya—Umuvandimwe wa Yeredi yimura Umusozi wa Zerini kubw’ukwizera—Ukwizera, ibyiringiro, n’urukundo nyakuri ni ingenzi ku gakiza—Moroni yabonye Yesu amaso ku yandi.[/i]\n\n1 Kandi habayeho ko iminsi ya Eteri yari mu minsi ya Koriyantumuri; kandi Koriyantumuri yari umwami mu gihugu cyose.\n\n2 Kandi Eteri yari umuhanuzi wa Nyagasani; kubera iyo mpamvu Eteri yaje mu minsi ya Koriyantumuri, kandi yatangiye guhanurira abantu, kuko ntiyashoboye kwiyumanganya kubera Roho wa Nyagasani wari muri we.\n\n3 Kuko yingingaga uhereye mu gitondo, ndetse kugeza izuba rirenze, ashishikariza abantu kwemera Imana kugira ngo bihane hato batazarimburwa, bababwira ko kubw’ukwizera ibintu byose byuzujwe—\n\n4 Kubera iyo mpamvu, uwemera Imana ashobora mu by’ukuri kwiringira isi nziza kurushaho, koko, ndetse mu mwanya uri iburyo bw’Imana, ibyo byiringiro bituruka ku kwizera, bibera igitsika roho z’abantu, kizikomeza kandi zigashikama, zigahora zisagirana mu mirimo myiza, kandi zikararikira gukuza Imana.\n\n5 Kandi habayeho ko Eteri yabwirizaga abantu ibintu bikomeye kandi bitangaje, ntibabyemere, kubera ko batabibonye.\n\n6 Kandi ubu, njyewe, Moroni, hari icyo navuga cyerekeranye n’ibi bintu; nakwereka isi ko ukwizera ari ibintu wiringira ariko bitaboneka; kubera iyo mpamvu, mwijya impaka kubera ko mutabibona, kuko nta gihamya mubona kugeza nyuma y’igeragezwa ry’ukwizera kwanyu.\n\n7 Kuko ni kubw’ukwizera Kristo yigaragarije abasogokuruza bacu, nyuma y’uko yari amaze kuzuka mu bapfuye; kandi ntiyabigaragarije kugeza nyuma y’uko bari bamaze kugira ukwizera muri we; kubera iyo mpamvu, byabaye ngombwa ko bamwe bagira ukwizera muri we, kuko ntiyeretse isi.\n\n8 Ariko kubera ukwizera kw’abantu yigaragarije isi, kandi yahesheje ikuzo izina rya Se, kandi yateguye inzira kugira ngo bityo abandi bashobore kuba abasangira b’impano y’ijuru, kugira ngo bashobore kwiringira ibyo bintu batabonye.\n\n9 Kubera iyo mpamvu, mushobore na none kugira ibyiringiro, kandi mube abasangira b’impano, nimuzagira gusa ukwizera.\n\n10 Dore byari kubw’ukwizera abakurambere bahamagawe mu buryo butagatifu bw’Imana.\n\n11 Kubera iyo mpamvu, kubw’ukwizera itegeko rya Mose ryaratanzwe. Ariko mu mpano y’Umwana wayo Imana yateguye inzira nziza kurushaho; kandi ni kubw’ukwizera yuzujwe.\n\n12 Kuko niba nta kwizera kuriho mu bana b’abantu Imana ntishobora gukora igitangaza muri bo; kubera iyo mpamvu, ntiyigaragaje kugeza nyuma y’ukwizera kwabo.\n\n13 Dore, kwari ukwizera kwa Aluma na Amuleki kwatumye inzu y’imbohe irindimukira ku butaka.\n\n14 Dore, kwari ukwizera kwa Nefi na Lehi kwakoze impinduka ku Balamani, ku buryo babatijwe n’umuriro kandi na Roho Mutagatifu.\n\n15 Dore, kwari ukwizera kwa Amoni n’abavandimwe be kwakoze igitangaza gikomeye cyane mu Balamani.\n\n16 Koko, kandi mu by’ukuri abakoze ibitangaza bose babikoze kubw’ukwizera, ndetse n’abariho mbere ya Kristo ndetse n’ababayeho nyuma.\n\n17 Kandi ni kubw’ukwizera abigishwa batatu bahawe isezerano ko batazumva icyanga cy’urupfu; kandi ntibahawe isezerano kugeza nyuma y’ukwizera kwabo.\n\n18 Kandi nta muntu mu gihe icyo aricyo cyose wakoze ibitangaza ibyo aribyo byose uretse nyuma y’ukwizera kwabo; kubera iyo mpamvu bemeye mbere Umwana w’Imana.\n\n19 Kandi hariho benshi bari bafite ukwizera gukomeye bihebuje, ndetse na mbere y’uko Kristo aza, badashobora guhezwa inyuma y’umwenda ukingiriza, ariko mu by’ukuri babonye n’amaso yabo ibintu bari barabonye n’ijisho ry’ukwizera, kandi barishimye.\n\n20 Kandi dore, twabonye muri iyi nyandiko ko umwe muri abo yari umuvandimwe wa Yeredi; kuko ukwizera Imana kwe kwari gukomeye, ku buryo ubwo Imana yazanaga urutoki rwayo ntiyaruhishe amaso y’umuvandimwe wa Yeredi, kubera ijambo ryayo yari imaze kumubwira, ijambo yari yahawe kubw’ukwizera.\n\n21 Kandi nyuma y’uko umuvandimwe wa Yeredi yari amaze kubona urutoki rwa Nyagasani, kubera isezerano umuvandimwe wa Yeredi yari amaze guhabwa kubw’ukwizera, Nyagasani ntiyashoboye guhisha ikintu icyo aricyo cyose amaso ye, kubera iyo mpamvu yamweretse ibintu byose, kuko ntiyashoboraga guhamishwa hanze y’umwenda ukingiriza.\n\n22 Kandi ni kubw’ukwizera abasogokuruza bacu bahawe isezerano ko ibi bintu bizagera ku bavandimwe babo binyuze mu Banyamahanga; kubera iyo mpamvu Nyagasani yarabintegetse, koko, ndetse Yesu Kristo.\n\n23 Kandi naramubwiye nti: Nyagasani, Abanyamahanga bazadukwena kuri ibi bintu, kubera ubushobozi bukeya bwo kwandika; kuko Nyagasani watugize abanyabushobozi mu ijambo kubw’ukwizera, ariko ntiwatugize abanyabushobozi mu kuvuga; kuko watumye aba bantu bose bashobora kuvuga byinshi, kubera Roho Mutagatifu wabahaye.\n\n24 Kandi watumye dushobora kwandika ariko bikeya, kubera intege nkeya mu maboko yacu. Dore, ntiwatugize abanyabushobozi mu kwandika nk’umuvandimwe wacu Yeredi, kuko wamuhaye ko ibintu yanditse bigira imbaraga nk’izo ufite, ku buryo bihatira muntu kubisoma.\n\n25 Watumye amagambo yacu agira ububasha kandi agakomera, ku buryo tudashobora kuyandika; kubera iyo mpamvu, iyo twandika tubona intege nkeya zacu, kandi tugasitara kubera uko dukurikiranya amagambo yacu; kandi ngatinya ko hato Abanyamahanga bazadukwena ku magambo yacu.\n\n26 Kandi igihe nari maze kuvuga ibi, Nyagasani yarambwiye, avuga ati: Abapfapfa barakwenana, ariko bazaboroga; kandi inema yanjye irahagije ku bagwaneza, ku buryo batazababonerana kubw’intege nkeya zanyu.\n\n27 Kandi abantu nibansanga nzabagaragariza intege nkeya zabo. Mpa abantu intege nkeya kugira ngo biyoroshye; kandi inema yanjye irahagije ku bantu bose biyoroshya imbere yanjye; kuko nibiyoroshya imbere yanjye, kandi bakangiramo ukwizera, ubwo nzatuma ibintu byoroshye bihinduka ibikomeye kuri bo.\n\n28 Dore, ngaragariza Abanyamahanga intege nkeya zabo, kandi nzabagaragariza ko ukwizera, ibyiringiro n’urukundo rw’ukuri biganisha kuri njyewe—isoko y’ubukiranutsi bwose.\n\n29 Kandi njyewe, Moroni, kubera ko numvise aya magambo, narahumurijwe, maze ndavuga nti: O Nyagasani, ugushaka kwawe kutabera kuzakorwa, kuko nzi ko ukorera abana b’abantu bijyanye n’ukwizera kwabo.\n\n30 Kuko umuvandimwe Yeredi yabwiye umusozi wa Zerini, ati: Imuka—kandi warimutse. Kandi iyo yari kuba adafite ukwizera ntiwari kwimuka; kubera iyo mpamvu ukora ukurikije uko abantu bafite ukwizera.\n\n31 Kuko uko niko wigaragarije abigishwa bawe; kuko nyuma y’uko bari bafite ukwizera, kandi bavuga mu izina ryawe, warabigaragarije mu bubasha bukomeye.\n\n32 Ndetse ndibuka ko wavuze ko wateguriye muntu aho gutura, koko, ndetse mu mazu meza ya So, aho muntu ashobora kugira ibyiringiro bihebuje; kubera iyo mpamvu muntu agomba kwiringira, cyangwa ntazahabwe umurage ahantu wateguwe.\n\n33 Kandi byongeye, ndibuka ko wavuze ko wakunze isi, ndetse kugeza urambitse hasi ubuzima bwawe kubw’isi, kugira ngo ushobore kongera kubufata kugira ngo utegurire umwanya abana b’abantu.\n\n34 Kandi ubu nzi ko uru rukundo wagiriye abana b’abantu ari urukundo nyakuri; kubera iyo mpamvu, keretse abantu nibazagira urukundo nyakuri naho ubundi ntibashobora kuragwa aho hantu wateguye mu mazu meza ya So.\n\n35 Kubera iyo mpamvu, nzi kubw’iki kintu wavuze, ko Abanyamahanga nibatagira urukundo nyakuri, kubera intege zacu nkeya, ko uzabagerageza, kandi ukabambura impano zabo, koko, ndetse n’iyo bahawe, maze uyihe abazagira igisagirane kurushaho.\n\n36 Kandi habayeho ko nasenze Nyagasani kugira ngo azahe inema Abanyamahanga, kugira ngo bashobore kugira urukundo nyakuri.\n\n37 Kandi habayeho ko Nyagasani yambwiye ati: Niba udafite urukundo nyakuri ntacyo bigutwaye, wabaye indahemuka; kubera iyo mpamvu imyambaro yawe izasukurwa. Kandi kubera ko wabonye intege nkeya zawe uzakomezwa, ndetse kugeza wicaye hasi mu mwanya nateguye mu mazu meza ya Data.\n\n38 Kandi ubu njyewe, Moroni, nsezeye ku Banyamahanga, koko, ndetse n’abavandimwe banjye nkunda, kugeza ubwo tuzahurira imbere y’intebe y’urubanza ya Kristo, aho abantu bose bazamenyera ko imyambaro yanjye itandujwe n’amaraso yanyu.\n\n39 Kandi noneho muzamenye ko nabonye Yesu, kandi ko yavuganye nanjye amaso ku yandi, kandi ko yambwiraga n’ubwiyoroshye bweruye, nk’uko umuntu abwira undi mu rurimi rwanjye bwite, ibyerekeye ibi bintu.\n\n40 Kandi bikeya gusa nibyo nanditse, kubera intege nkeya zanjye mu kwandika.\n\n41 None ubu, ndabategeka gushakisha uyu Yesu abahanuzi n’intumwa banditse, kugira ngo inema y’Imana Data, ndetse na Nyagasani Yesu Kristo, na Roho Mutagatifu, ubihamya, babe kandi bahorane namwe iteka ryose. Amena.\n\n", "ether 13": "[center][font_size=26]Igice cya 13[/font_size][/center]\n\n[i]Eteri avuga ibya Yerusalemu Nshya izubakwa muri Amerika n’urubyaro rwa Yozefu—Arahanura, arirukanwa, yandika amategeko y’Abayeredi, kandi avuga mbere irimbuka ry’Abayeredi—Intambara ica ibintu mu gihugu cyose.[/i]\n\n1 Kandi ubu njyewe, Moroni, nkomeje kurangiza inyandiko yanjye yerekeranye n’irimbuka ry’abantu narimo kwandikaho.\n\n2 Kuko dore, bahakanye amagambo yose ya Eteri; kuko mu by’ukuri yababwiye iby’ibintu byose, uhereye mu ntangiriro ya muntu; kandi ko nyuma y’uko amazi yari amaze kumuka muri iki gihugu cyahindutse igihugu cyatoranyijwe kuruta ibindi bihugu byose, igihugu cyatoranyijwe na Nyagasani; kubera iyo mpamvu Nyagasani ashaka ko abantu bose bagituye bamukorera.\n\n3 Kandi ko cyari umwanya wa Yerusalemu Nshya, izamanuka mu ijuru, n’ubuturo bwa Nyagasani.\n\n4 Dore, Eteri yabonye iminsi ya Kristo, kandi yavuze ibyerekeranye na Yerusalemu Nshya muri iki gihugu.\n\n5 Ndetse yavuze ibyerekeye inzu ya Isirayeli, na Yerusalemu Lehi azaturukamo—nyuma y’uko izarimburwa igomba kuzongera kubakwa, umurwa mutagatifu wa Nyagasani; kubera iyo mpamvu, ntiyashobora kuba Yerusalemu nshya kuko yari yarabayeho mu gihe cya kera; ariko igomba kuzongera kubakwa, nuko igahinduka umurwa mutagatifu wa Nyagasani; kandi igomba kuzubakirwa inzu ya Isirayeli—\n\n6 Kandi ko Yerusalemu nshya izubakirwa muri iki gihugu, igisigisigi cy’urubyaro rwa Yozefu, ibyo bintu bikaba byari bifite ikimenyetso.\n\n7 Kuko nk’uko Yozefu yamanuye se mu gihugu cya Egiputa, ndetse bityo akahapfira; kubera iyo mpamvu, Nyagasani yavanye igisigisigi cy’urubyaro rwa Yozefu mu gihugu cya Yerusalemu, kugira ngo abere umunyempuhwe urubyaro rwa Yozefu kugira ngo batazatikira, nk’uko yabereye umunyempuhwe se wa Yozefu kugira ngo atazatikira.\n\n8 Kubera iyo mpamvu, igisigisigi cy’inzu ya Yozefu kizubakwa muri iki gihugu; kandi kizaba igihugu cy’umurage wabo; kandi bazubakira Nyagasani umurwa mutagatifu, usa na Yerusalemu ya kera; kandi ntibazakorwa n’isoni ukundi, kugeza imperuka ije ubwo isi izashira.\n\n9 Kandi hazabaho ijuru rishya n’isi nshya; kandi bizaba bisa n’ibya kera uretse ko ibya kera bizaba byarashize, n’ibintu byose byarahindutse bishya.\n\n10 Nuko noneho haze Yerusalemu nshya; kandi hahirwa abahatuye, kuko nibo bafite imyambaro yererana binyuze mu maraso ya Ntama; kandi abo nibo babaruriwe mu gisigisigi cy’urubyaro rwa Yozefu, bakaba abo mu nzu ya Isirayeli.\n\n11 Kandi ubwo na none haje Yerusalemu ya kera; n’abaturage bayo, barahirwa, kuko bogejwe mu maraso ya Ntama; kandi nibo bari baratatanye kandi bakoranyijwe bavuye mu bice bine by’isi, kandi uhereye mu bihugu by’amajyaruguru, kandi nibo basangira b’iyuzuzwa ry’igihango Imana yagiranye na sogokuruza wabo, Aburahamu.\n\n12 Kandi ubwo ibi bintu bizabaho, hazuzuzwa icyanditswe kivuga kiti: Hariho abari aba mbere, bazaba aba nyuma; kandi hariho abari aba nyuma, bazaba aba mbere.\n\n13 Kandi nendaga kwandika ibiruseho, ariko ndabibujijwe; ariko ubuhanuzi bwa Eteri bwari bukomeye kandi butangaje; kandi yihishaga mu isenga y’urutare ku manywa, naho mu ijoro yaragendaga maze akareba ibintu bizaba ku bantu.\n\n14 Kandi ubwo yari atuye mu isenga y’urutare yakoze inyandiko ye yari isigaye, areba amarimbuka yabaye ku bantu, mu ijoro.\n\n15 Kandi habayeho ko muri uwo mwaka nyine yaciwemo mu bantu hatangiye kubaho intambara ikomeye mu bantu, habayeho benshi bahagurutse, bari abagabo b’abanyembaraga, maze bashaka kurimbuza Koriyantumuri imigambi yabo y’ibanga y’ubugome, yavuzweho.\n\n16 Kandi ubwo Koriyantumuri, kubera ko yari yariyigishije, ubwe, ibyerekeranye n’amayeri yose y’intambara n’uburiganya bwose bw’isi, kubera iyo mpamvu yateje intambara abashakaga kumwica.\n\n17 Ariko ntiyihannye, cyangwa abahungu n’abakobwa be beza, cyangwa abahungu n’abakobwa beza ba Kohori; cyangwa abahungu n’abakobwa beza ba Korihori; mbese muri make, nta n’umwe mu bahungu n’abakobwa beza ku isi uko yakabaye bihannye ibyaha byabo.\n\n18 Kubera iyo mpamvu, habayeho ko mu mwaka wa mbere Eteri yabaga mu isenga y’urutare, habayeho abantu benshi bicishijwe inkota y’utwo dutsiko tw’ibanga, turwanya Koriyantumuri kugira ngo bashobore kubona ubwami.\n\n19 Kandi habayeho ko abahungu ba Koriyantumuri barwanye cyane kandi bavuye amaraso menshi.\n\n20 Nuko mu mwaka wa kabiri ijambo rya Nyagasani riza kuri Eteri, ko agomba kugenda maze agahanurira Koriyantumuri ko, nazihana, n’urugo rwe rwose, Nyagasani azamuha ubwami bwe kandi akarengera abantu—\n\n21 Bitabaye ibyo bazarimburwa, n’urugo rwe rwose uretse we ubwe. Kandi azaberaho gusa kureba iyuzuzwa ry’ubuhanuzi bwari bwaravuzwe bwerekeye abandi bantu bazahabwaho igihugu umurage wabo; nuko Koriyantumuri akazahambwa nabo; kandi buri muntu akazarimburwa uretse Koriyantumuri.\n\n22 Kandi habayeho ko Koriyantumuri atihannye, cyangwa urugo rwe, cyangwa abantu; nuko intambara ntizahosha; kandi bashaka kwica Eteri, ariko arabahunga maze yongera kwihisha mu isenga y’urutare.\n\n23 Kandi habayeho ko hahagurutse Sharedi, nuko nawe ateza intambara Koriyantumuri; kandi aramukubita, ku buryo muri uwo mwaka wa gatatu yamushyize mu bucakara.\n\n24 Kandi abahungu ba Koriyantumuri, mu mwaka wa kane, bakubise Sharedi, nuko bongera kubonera ubwami se.\n\n25 Ubwo hatangiye kubaho intambara mu gihugu, buri muntu n’agatsiko ke arwanira icyo yifuza.\n\n26 Kandi hariho abambuzi, mbese muri make, ubwoko bwose bw’ubugome mu gihugu.\n\n27 Kandi habayeho ko Koriyantumuri yarakariye Sharedi bikabije, nuko aramutera hamwe n’ingabo ze kumurwanya; nuko bahura mu burakari bwinshi, maze bahurira mu kibaya cya Gilugali; kandi intambara yaciye ibintu bikabije.\n\n28 Kandi habayeho ko Sharedi yarwanye nawe mu gihe cy’iminsi itatu. Kandi habayeho ko Koriyantumuri yamukubise, kandi yaramukurikiye kugeza ageze mu mirambi ya Heshiloni.\n\n29 Kandi habayeho ko Sharedi yongeye kumuteza intambara muri iyo mirambi; nuko dore, akubita Koriyantumuri, maze arongera amusubiza inyuma mu kibaya cya Galugali.\n\n30 Kandi Koriyantumuri yongeye guteza intambara Sharedi mu kibaya cya Galugali, aho yakubitiye Sharedi kandi akamwica.\n\n31 Kandi Sharedi yakomerekeje Koriyantumuri mu itako, ku buryo atongeye kujya ku rugamba mu gihe cy’imyaka ibiri, muri icyo gihe abantu bose mu gihugu bamenaga amaraso, kandi nta n’umwe wariho wo kubahagarika.\n\n", "ether 14": "[center][font_size=26]Igice cya 14[/font_size][/center]\n\n[i]Ubukozi bw’ibibi b’abantu buzana umuvumo mu gihugu—Koriyantumuri ashora intambara kuri Gilidi, nyuma y’aho kuri Libu, na nyuma haho kuri Shiza—Amaraso n’iyicwa ry’imbaga bikwira igihugu.[/i]\n\n1 Kandi ubwo hatangiye kubaho umuvumo ukomeye ku gihugu cyose kubera ubukozi bw’ibibi bw’abantu, ku buryo watumaga, niba umugabo arambitse igikoresho cye cyangwa inkota ye ku kagege, cyangwa ahantu ayibika, dore, bukeye bwaho, ntiyashoboraga kuyibona, umuvumo wari ukomeye ku gihugu.\n\n2 Kubera iyo mpamvu buri mugabo yikubiragaho icye bwite, n’amaboko ye, kandi ntiyatiraga cyangwa ngo atize; kandi buri mugabo yahamanaga ikirindi cy’inkota ye mu kuboko kwe kw’iburyo, mu burinzi bw’umutungo we n’ubuzima bwe bwite n’ubwo umugore we n’abana be.\n\n3 Kandi ubwo, nyuma y’igihe cy’imyaka ibiri, na nyuma y’urupfu rwa Sharedi, dore hahagurutse umuvandimwe wa Sharedi nuko ateza intambara Koriyantumuri, muri yo Koriyantumuri yaramukubise nuko aramukurikirana kugeza mu gasi ka Akishi.\n\n4 Kandi habayeho ko umuvandimwe wa Sharedi yamushoyeho intambara mu gasi ka Akishi; nuko intambara ica ibintu bikabije, kandi ibihumbi byinshi byaraguye kubw’inkota.\n\n5 Kandi habayeho ko Koriyantumuri yagose agasi; nuko umuvandimwe wa Sharedi atera avuye mu gasi nijoro, maze yica igice cy’ingabo za Koriyantumuri, ubwo zari zasinze.\n\n6 Nuko ajya mu gihugu cya Moroni, maze yishyira ku ntebe y’ubwami ya Koriyantumuri.\n\n7 Kandi habayeho ko Koriyantumuri yabanye n’ingabo ze mu gasi mu gihe cy’iminsi ibiri, icyo gihe yaboneye imbaraga zikomeye ingabo ze.\n\n8 Ubwo umuvandimwe wa Sharedi, witwaga Gilidi, nawe yaboneye imbaraga zikomeye ingabo ze, kubera udutsiko tw’ibanga.\n\n9 Kandi habayeho ko umutambyi we mukuru yamwishe ubwo yicaraga ku ntebe ye y’ubwami.\n\n10 Kandi habayeho ko umwe wo mu dutsiko tw’ibanga yamwiciye mu kayira k’ibanga, maze yiyegurira ubwami; kandi yitwaga Libu; Kandi Libu yari umugabo w’igihagararo kinini, kurusha undi mugabo uwo ari we wese mu bantu bose.\n\n11 Kandi habayeho ko mu mwaka wa mbere wa Libu, Koriyantumuri yazamukiye mu gihugu cya Moroni, maze ashora intambara kuri Libu.\n\n12 Kandi habayeho ko yarwanye na Libu, maze Libu amukubita ku kuboko ku buryo yakomeretse; nyamara, ingabo za Koriyantumuri zokeje igitutu Libu, ku buryo yahungiye ku mbibi ku nkengero z’inyanja.\n\n13 Kandi habayeho ko Koriyantumuri yamukurikiranye; nuko Libu amushoraho intambara ku nkengero y’inyanja.\n\n14 Kandi habayeho ko Libu yakubise ingabo za Koriyantumuri, ku buryo bongeye guhungira mu gasi ka Akishi.\n\n15 Kandi habayeho ko Libu yamukurikiranye kugera ageze mu mirambi ya Agoshi. Kandi Koriyantumuri yari yarajyanye abantu hamwe na we uko yahungaga Libu muri icyo gice k’igihugu yahungiyemo.\n\n16 Kandi ubwo yari amaze kugera mu mirambi ya Agoshi yashoye intambara kuri Libu, maze aramukubita kugeza apfuye; nyamara, umuvandimwe wa Libu yateye Koriyantumuri mu kigwi cye, kandi intambara yacaga ibintu, muri yo Koriyantumuri yarongeye ahunga ingabo z’umuvandimwe wa Libu.\n\n17 Ubwo izina ry’umuvandimwe wa Libu ryari Shizi. Kandi habayeho ko Shizi yakurikiranye Koriyantumuri, nuko ahirika imirwa myinshi, kandi yishe haba abagore n’abana, kandi yatwitse imirwa.\n\n18 Kandi hakwiriye ubwoba bwa Shizi mu gihugu hose; koko, umuborogo wakwiriye hose mu gihugu—Ni nde washobora guhangana n’ingabo za Shizi? Dore, zirakubura isi imbere ye!\n\n19 Kandi habayeho ko abantu batangiye kugendera hamwe mu kivunge nk’ingabo, mu gihugu hose.\n\n20 Kandi bari bigabanyije; nuko igice cyabo gihungira mu ngabo za Shizi, n’igice cyabo gihungira mu ngabo za Koriyantumuri.\n\n21 Kandi intambara yari yarakomeye kandi irambye, kandi ishusho y’imivu y’amaraso n’iyicwa ry’imbaga yari yarabaye ndende, ku buryo igihugu uko cyakabaye cyuzuyemo imirambo y’abapfuye.\n\n22 Kandi intambara yarihuse cyane kandi ntiyamaze igihe ku buryo nta n’umwe wasigaye wo guhamba abapfuye, ariko bagendaga bava mu mivu y’amaraso bajya mu mivu y’amaraso, basiga imirambo haba iy’abagabo, abagore, n’abana ikwiriye mu gihugu, kugira ngo ihinduke ibiryo by’inyo z’umubiri.\n\n23 Kandi umunuko wayo wakwiriye mu gihugu, ndetse mu gihugu cyose; kubera iyo mpamvu abantu barajujubijwe umunsi n’amanywa, kubera umunuko wayo.\n\n24 Icyakora, Shizi ntiyaretse gukurikirana Koriyantumuri; kuko yari yararahiriye kwihorera kuri Koriyantumuri kubw’amaraso y’umuvandimwe we, wari warishwe, kandi ijambo rya Nyagasani ryaje kuri Eteri ko Koriyantumuri atazagwa kubw’inkota.\n\n25 Kandi uko niko tubona ko Nyagasani yabagendereye mu bwuzure bw’umujinya bwe, kandi ubugome bwabo n’ibizira yari yarateguriye inzira ukurimbuka kwabo kudashira.\n\n26 Kandi habayeho ko Shizi yakurikiranye Koriyantumuri mu burasirazuba, ndetse ku mbibi hafi y’inkengero z’inyanja, nuko aho ahashoza intambara kuri Shizi mu gihe cy’iminsi itatu.\n\n27 Kandi ukurimbuka kwari guteye ubwoba mu ngabo za Shizi ku buryo abantu batangiye kugira ubwoba, kandi batangiye guhunga ingabo za Koriyantumuri; kandi bahungiye mu gihugu cya Korihori, kandi bakubuye abaturage imbere yabo, abatifatanyije nabo bose.\n\n28 Kandi babambye amahema yabo mu kibaya ya Korihori; naho Koriyantumuri abamba amahema ye mu kibaya cya Shuru. Ubwo ikibaya cya Shuru cyari hafi y’agasozi ka Komunori; kubera iyo mpamvu, Koriyantumuri yakoranyirije hamwe ingabo ku gasozi ka Komunori, maze avugiriza impanda ingabo za Shizi yo kubatumirira kurwana.\n\n29 Kandi habayeho ko baje, ariko bongera kwirukanwa; kandi bagarutse ubwa kabiri, maze bongera kwirukanwa ubwa kabiri. Kandi habayeho ko bongeye kuza ubwa gatatu, nuko intambara ica ibintu bikabije.\n\n30 Kandi habayeho ko Shizi yakubise Koriyantumuri ku buryo yamuteye ibikomere byinshi byimbitse; nuko Koriyantumuri, kubera ko yari yatakaje amaraso, yararabiranye, kandi ajyanwa nk’aho yari yapfuye.\n\n31 Ubwo ugutakaza abagabo, abagore n’abana ku mpande zombi kwari gukomeye ku buryo Shizi yategetse abantu be ko batazakurikirana ingabo za Koriyantumuri; kubera iyo mpamvu, basubiye mu nkambi yabo.\n\n", "ether 15": "[center][font_size=26]Igice cya 15[/font_size][/center]\n\n[i]Amamiliyoni y’Abayeredi bicirwa mu murwano—Shizi na Koriyantumuri bateranyirije abantu bose mu murwano w’urupfu—Roho wa Nyagasani areka kubana nabo—Ubwoko bw’Abayeredi burimburwa burundu—Koriyantumuri wenyine arasigara.[/i]\n\n1 Kandi habayeho ko ubwo Koriyantumuri yari amaze gukira ibikomere bye, yatangiye kwibuka amagambo Eteri yari yaramuvuzeho.\n\n2 Yabonye ko hari hamaze kwicishwa inkota hafi ya miliyoni ebyiri z’abantu, nuko atangira kugira ishavu mu mutima we; koko, hari harishwe miliyoni ebyiri z’abagabo b’abanyembaraga, ndetse n’abagore babo n’abana babo.\n\n3 Yatangiye kwihana ibibi yari yarakoze; yatangiye kwibuka amagambo yari yaravuzwe n’umunwa w’abahanuzi bose, kandi yabonye ko yari yaruzujwe kugeza ubwo, muri buri kintu cyose; kandi roho ye yaraboroze kandi yanga guhumurizwa.\n\n4 Kandi habayeho ko yandikiye urwandiko Shizi, amusaba ko yagirira impuhwe abantu, kandi ko azarekura ubwami kubw’ubuzima bw’abantu.\n\n5 Kandi habayeho ko ubwo Shizi yari amaze kwakira urwandiko rwe yandikiye urwandiko Koriyantumuri, ko nazitanga ubwe, kugira ngo amwicishe inkota ye bwite, ko azagirira impuhwe ubuzima bw’abantu.\n\n6 Kandi habayeho ko abantu batihannye ubukozi bw’ibibi bwabo; kandi abantu ba Koriyantumuri bakongejwemo umujinya ku bantu ba Shizi; n’abantu ba Shizi barakongejwemo umujinya ku bantu ba Koriyantumuri; kubera iyo mpamvu, abantu ba Shizi bashoye intambara ku bantu ba Koriyantumuri.\n\n7 Nuko ubwo Koriyantumuri yabonaga ko yari hafi yo kugwa yarongeye ahunga abantu ba Shizi.\n\n8 Kandi habayeho ko yageze ku mariba ya Ripuliyankumu, bisobanura ni manini, cyangwa aruta andi yose; kubera iyo mpamvu, ubwo bageraga kuri aya mariba babambye amahema yabo; kandi Shizi nawe yabambye amahema ye hafi yabo; kandi kubera iyo mpamvu bukeye bwaho baje kurwana.\n\n9 Kandi habayeho ko barwanye intambara ica ibintu bihebuje, Koriyantumuri yongeye kuyikomerekeramo, nuko ararabirana kubw’ugutakaza amaraso.\n\n10 Kandi habayeho ko ingabo za Koriyantumuri zokeje igitutu ingabo za Shizi ku buryo zazikubise, ku buryo zazitegetse kuzihunga; nuko zihungira mu majyepfo, maze babamba amahema yabo ahantu hitwaga Ogati.\n\n11 Kandi habayeho ko ingabo za Koriyantumuri zabambye amahema yazo hafi y’agasozi ka Rama; kandi kari agasozi kamwe aho data Morumoni yahishiye inyandiko Nyagasani,\n\n12 Kandi habayeho ko bakoranyirije hamwe abantu bose mu gihugu cyose, abatari barishwe uretse Eteri.\n\n13 Kandi habayeho ko Eteri yabonaga ibikorwa byose by’abantu; kandi yabonye ko abantu bari kuri Koriyantumuri bakoranyirijwe hamwe n’ingabo za Koriyantumuri; n’abantu bari kuri Shizi bikoranyirijwe hamwe n’ingabo za Shizi.\n\n14 Kubera iyo mpamvu, mu gihe cy’imyaka ine barimo gukoranyiriza hamwe abantu, kugira ngo bashobore kubona abari mu gihugu bose, no kugira ngo bashobore kubona imbaraga zose byashobokaga ko babona.\n\n15 Kandi habayeho ko ubwo bari bakoraniye bose hamwe, buri wese mu ngabo ashaka, hamwe n’abagore babo n’abana babo—bose abagabo, abagore, n’abana bari bambaye intwaro z’intambara, bafite ingabo, n’imisesuragituza, n’ibyuma byo ku mitwe, kandi bambariye intambara—bagiye kurwana umwe ku wundi; kandi barwanye umunsi wose, kandi ntibatsinda.\n\n16 Kandi habayeho ko iyo bwiraga babaga bananiwe, nuko bagasubira mu nkambi; kandi nyuma y’uko babaga bamaze gusubira mu nkambi batangiraga gusakuza no kuganya kubw’ukubura kw’abantu babo bishwe; kandi imiborogo yabo, urusaku rwabo n’amaganya byabaga bikomeye cyane, ku buryo byamenaga ikirere bikabije.\n\n17 Kandi habayeho ko bukeye bwaho bongeye kujya kurwana, kandi uwo munsi wari ukomeye kandi uteye ubwoba; nyamara, ntibatsinze, kandi igihe ijoro ryongeraga kugwa bamennye ikirere n’amarira yabo, n’urusaku rwabo, n’imiborogo yabo, kubw’ukubura kw’abantu babo bishwe.\n\n18 Kandi habayeho ko Koriyantumuri yongeye kwandikira urwandiko Shizi, asaba ko atakongera kuza kurwana, ahubwo ko yafata ubwami, maze akarengera ubuzima bw’abantu.\n\n19 Ariko dore, Roho wa Nyagasani yari yararetse kubana nabo, kandi Satani yari afite ububasha bwuzuye ku mitima y’abantu; kuko bahariwe ukunangira kw’imitima yabo, n’ubuhumyi bw’ibitekerezo byabo kugira ngo barimburwe; kubera iyo mpamvu barongeye bajya kurwana.\n\n20 Kandi habayeho ko barwanye umunsi wose, nuko ubwo ijoro ryari riguye basinziririye ku nkota zabo.\n\n21 Nuko bukeye bwaho bararwana ndetse kugeza ijoro riguye.\n\n22 Kandi ubwo ijoro ryagwaga, bari basinze umujinya, nk’uko umuntu asinda vino; nuko barongera basinzirira ku nkota zabo.\n\n23 Kandi bukeye bwaho barongeye bararwana; nuko ubwo ijoro ryagwaga bose bari bamaze kugushwa n’inkota uretse mirongo itanu na babiri mu bantu ba Koriyantumuri, na mirongo itandatu n’icyenda mu bantu ba Shizi.\n\n24 Kandi habayeho ko basinziririye ku nkota zabo iryo joro, maze bukeye bwaho barongera barwana, kandi barwanishaga imbaraga zabo inkota zabo n’ingabo zabo, umunsi wose.\n\n25 Kandi ubwo ijoro ryari riguye haje abantu ba Shizi mirongo itatu na babiri, n’abantu ba Kariyantumuri makumyabiri na barindwi.\n\n26 Kandi habayeho ko bariye kandi barasinzira, nuko bitegurira gupfa bukeye bwaho. Kandi bari abagabo banini kandi b’abanyembaraga ku bijyanye n’imbaraga z’abantu.\n\n27 Kandi habayeho ko barwanye mu gihe cy’amasaha atatu, maze bararabirana kubera ugutakaza amaraso.\n\n28 Kandi habayeho ko ubwo abantu ba Koriyantumuri bari bamaze kubona imbaraga zihagije kugira ngo bashobore kugenda, bari hafi yo guhunga kubw’ubuzima bwabo; ariko dore, Shizi yarahagurutse, ndetse n’ingabo ze, kandi yarahiriye mu burakari bwe ko azica Koriyantumuri cyangwa akazicishwa inkota.\n\n29 Kubera iyo mpamvu, yarabakurikiranye, kandi bukeye bwaho yarabashyikiriye; nuko bongera kurwanisha inkota. Kandi habayeho ko ubwo bari bamaze kugushwa kubw’inkota, uretse Koriyantumuri na Shizi, dore Shizi yari yararabiranye kubera ukubura amaraso.\n\n30 Kandi habayeho ko ubwo Koriyantumuri yari amaze kwegamira inkota ye, kugira ngo aruhuke gatoya, yaciye umutwe wa Shizi.\n\n31 Kandi habayeho ko nyuma yuko yari amaze guca umutwe wa Shizi, Shizi yamanitswe ku maboko ye nuko arapfa; nuko nyuma y’uko yari amaze kurwana n’umwuka, yarapfuye.\n\n32 Kandi habayeho ko Koriyantumuri yaguye ku butaka, maze amera nk’aho atari afite ubuzima.\n\n33 Nuko Nyagasani avugisha Eteri, maze aramubwira ati: Genda. Nuko aragenda, kandi yabonye ko amagambo ya Nyagasani yari yarayujuje yose; kandi yarangije inyandiko ye; (kandi kimwe cy’ijana sinacyanditse) kandi yabihishe mu buryo abantu ba Limuhi babibonye.\n\n34 Ubwo amagambo ya nyuma yanditswe na Eteri ni aya: Niba Nyagasani azashaka ko nimurwa, cyangwa ko nemera ugushaka kwa Nyagasani mu mubiri, ntacyo bitwaye, niba bizaba ko nkirizwa mu bwami bw’Imana. Amena.\n\n", "moro 1": "[center][font_size=26]Igitabo cya Moroni[/font_size][/center]\n\n[center][font_size=26]Igice cya 1[/font_size][/center]\n\n[i]Moroni yandika kubw’inyungu z’Abalamani—Abanefi batazahakana Kristo bazicwa. Ahagana 401–421 N.K.[/i]\n\n1 Ubu, njyewe, Moroni, nyuma y’uko nari maze gukora icyegeranyo cy’inkuru y’abantu ba Yeredi, nari natekereje ko ntanditse ibirenze, ariko sindapfa; kandi sinimenyesheje ku Abalamani ngo hato batandimbura.\n\n2 Kuko dore, intambara zabo zirakarishye bikabije muri bo ubwabo; kandi kubera urwango rwabo barica buri Munefi utazahakana Kristo.\n\n3 Kandi njyewe, Moroni, sinzahakana Kristo; kubera iyo mpamvu, ndazerera aho ariho hose nshoboye kubw’umutekano w’ubuzima bwanjye bwite.\n\n4 Kubera iyo mpamvu, ndandika ibintu bikeya biruseho, bihabanye n’uko nari naratekereje; kuko nari naratekereje ko ntazandika ukundi; ariko ndandika ibintu bikeya biruseho, kugira ngo wenda bizabe iby’akamaro mu bavandimwe banjye, Abalamani, mu gihe kizaza, bijyanye n’ugushaka kwa Nyagasani.\n\n", "moro 2": "[center][font_size=26]Igice cya 2[/font_size][/center]\n\n[i]Yesu yahaye abigishwa cumi na babiri b’Abanefi ububasha bwo gutanga impano ya Roho Mutagatifu. Ahagana 401–421 N.K.[/i]\n\n1 Amagambo ya Kristo, yabwiye abigishwa be, cumi na babiri yari amaze gutoranya, ubwo yabarambikagaho ibiganza—\n\n2 Kandi yabahamagaye mu mazina, avuga ati: Muzahamagare Data mu izina ryanjye, mu isengesho rifite imbaraga; kandi nyuma y’uko muzaba mumaze gukora ibi muzagira ububasha ku bo muzarambikaho ibiganza, muzatanga Roho Mutagatifu; kandi mu izina ryanjye muzayitange, kuko uko niko intumwa zanjye zikora.\n\n3 Ubwo Kristo yababwiye aya magambo mu gihe cy’ukwigaragaza kwe kwa mbere; kandi imbaga ntiyabyumvise, ariko abigishwa barabyumvise; kandi kuri benshi bashyizeho ibiganza byabo, Roho Mutagatifu yabamanukiyeho.\n\n", "moro 3": "[center][font_size=26]Igice cya 3[/font_size][/center]\n\n[i]Abakuru bimika abatambyi n’abigisha bakoresheje ukubarambikaho ibiganza. Ahagana 401–421 N.K.[/i]\n\n1 Uburyo bwakoreshwaga n’abigishwa, bitwaga abakuru b’itorero, bimika abatambyi n’abigisha—\n\n2 Nyuma y’uko bari bamaze gusenga Data mu izina rya Kristo, babarambitseho ibiganza, maze baravuga bati:\n\n3 Mu izina rya Yesu Kristo ndakwimitse ngo ube umutambyi (cyangwa niba ari umwigisha, ndakwimitse ngo ube umwigisha) kugira ngo ubwirize ukwihana n’ukubabarirwa ibyaha binyuze muri Yesu Kristo, kubw’ukwihangana kw’ukwizera izina rye kugeza ku ndunduro. Amena.\n\n4 Kandi muri ubu buryo bimitse abatambyi n’abigisha, bijyanye n’impano n’ihamagara ry’Imana ku bantu; kandi babimitse kubw’ububasha bwa Roho Mutagatifu, wari muri bo.\n\n", "moro 4": "[center][font_size=26]Igice cya 4[/font_size][/center]\n\n[i]Uko abakuru n’abatambyi batanga umugati w’isakaramentu bisobanurwa. Ahagana 401–421 N.K.[/i]\n\n1 Uburyo bw’abakuru babo n’abatambyi baha umubiri n’amaraso bya Kristo itorero; kandi babitanga bijyanye n’amategeko ya Kristo; kubera iyo mpamvu tuzi ko ubu buryo ari ubw’ukuri; kandi umukuru cyangwa umutambyi arabitanga—\n\n2 Kandi bapfukamye hamwe n’itorero, nuko basenge Data mu izina rya Kristo, bavuga bati:\n\n3 O Mana, Data Uhoraho, turagusaba mu izina ry’Umwana wawe, Yesu Kristo, guha umugisha no gutagatifuza uyu mugati kubwa roho z’abawusangira bose; kugira ngo bawurye bibuka umubiri w’Umwana wawe, kandi baguhamirize, O Mana, Data Uhoraho, ko bifuza kwitirirwa izina ry’Umwana wawe, no guhora bamwibuka, kandi bubahirize amategeko ye yabahaye, kugira ngo bahorane Roho we abane na bo. Amena.\n\n", "moro 5": "[center][font_size=26]Igice cya 5[/font_size][/center]\n\n[i]Uburyo bwo gutanga vino y’isakaramentu busobanurwa. Ahagana 401–421 N.K.[/i]\n\n1 Uburyo bwo gutanga vino—Dore, bafashe inkongoro, nuko baravuga bati:\n\n2 O Mana, Data Uhoraho, turagusaba, mu izina ry’Umwana wawe, Yesu Kristo, guha umugisha no gutagatifuza iyi vino kubwa roho z’abayanywaho bose, kugira ngo babikore bibuka amaraso y’Umwana wawe, yabamenewe; kugira ngo baguhamirize, O Mana, Data Uhoraho, ko bahora bamwibuka, kugira ngo bagire Roho we abane na bo. Amena.\n\n", "moro 6": "[center][font_size=26]Igice cya 6[/font_size][/center]\n\n[i]Abantu bicuza babatizwa kandi bitabwaho—Abanyamuryango b’Itorero bihana bakababarirwa—Amateraniro ayoborwa kubwa Roho Mutagatifu. Ahagana 401–421 N.K.[/i]\n\n1 Kandi ubu ndavuga ibyerekeye batisimu. Dore, abakuru, abatambyi, n’abigisha barabatijwe; kandi ntibabatizwaga keretse bareze imbuto zigaragaza ko babikwiriye.\n\n2 Nta nubwo babatizwaga keretse iyo bazaga bafite umutima umenetse na roho ishengutse, kandi barahamirije itorero ko mu by’ukuri bihannye ibyaha byabo byose.\n\n3 Kandi ntawakirwaga mu mubatizo keretse bariyitiriye izina rya Kristo, kandi baragize ishyaka ryo kumukorera kugeza ku ndunduro.\n\n4 Kandi nyuma y’uko babaga bamaze kubona umubatizo, kandi bakozweho kandi basukuwe kubw’ububasha bwa Roho Mutagatifu, babarurwaga mu bantu b’itorero rya Kristo; kandi amazina yabo yarandikwaga, kugira ngo bashobore kwibukwa no gutungwa n’ijambo ryiza ry’Imana, kugira ngo bakomeze kugira umwete wo gusenga, bishingikiriza gusa ku bigwi bya Kristo, wari warahanze kandi yarasohoje ukwizera kwabo.\n\n5 Kandi itorero ryahuriraga kenshi, kwiyiriza no gusenga, no kuganira ibyerekeye imibereho myiza ya roho zabo.\n\n6 Kandi bahuriraga kenshi hamwe kugira ngo basangire umugati na vino, mu rwibutso rwa Nyagasani Yesu.\n\n7 Kandi bari bariyemeje kwitwararika ko hatazabaho ubukozi bw’ibibi muri bo; kandi abo basangaga bafite ubukozi bw’ibibi, abahamya batatu b’itorero babahaniraga imbere y’abakuru, kandi iyo batihanaga, kandi ntibature, amazina yabo yarasibwaga, kandi ntibabarurwaga mu bantu ba Kristo.\n\n8 Ariko uko kenshi bihanaga kandi bagasaba imbabazi, babikuye ku mutima, barababarirwaga.\n\n9 Kandi amateraniro yabo yayoborwaga n’itorero mu buryo bw’imikorere ya Roho, no kubw’ububasha bwa Roho Mutagatifu; kuko uko ububasha bwa Roho Mutagatifu bwabayoboraga kubwiriza, cyangwa gushishikaza, cyangwa gusenga, cyangwa kwinginga, cyangwa kuririmba, niko byakorwaga.\n\n", "moro 7": "[center][font_size=26]Igice cya 7[/font_size][/center]\n\n[i]Hatangwa ubutumire bwo kwinjira mu buruhukiro bwa Nyagasani—Musenge bibavuye ku mutima—Roho wa Kristo ashoboza abantu gutandukanya icyiza n’ikibi—Satani yemeza abantu guhakana Kristo no gukora ikibi—Abahanuzi bahishura ukuza kwa Kristo—Kubw’ ukwizera, ibitangaza birakorwa kandi abamarayika barafasha—Abantu baziringira ubugingo buhoraho kandi bihambire ku rukundo nyakuri. Ahagana 401–421 N.K.[/i]\n\n1 Kandi ubu njyewe, Moroni, nanditse amagambo makeya ya data Morumoni, yavuze yerekeye ukwizera, ukwiringira, n’urukundo nyakuri; kuko muri ubu buryo yabwiye abantu, ubwo yabigishirizaga mu isinagogi bari barubakiye kuramirizamo.\n\n2 Kandi ubu njyewe, Morumoni, ndababwira, bavandimwe banjye bakundwa; kandi ni kubw’inema y’Imana Data, na Nyagasani wacu Yesu Kristo, n’ugushaka kwe gutagatifu, kubera impano y’ukumpamagara kwe, ko nemerewe kubavugisha muri iki gihe.\n\n3 Kubera iyo mpamvu, ndashaka kubabwira mwebwe ab’itorero, muri abayoboke b’abanyamahoro ba Kristo, kandi mwabonye ukwiringira guhagije kwatuma mushobora kwinjira mu buruhukiro bwa Nyagasani, uhereye iki gihe na nyuma y’aho kugeza ubwo muzaruhukana nawe mu ijuru.\n\n4 Kandi ubu bavandimwe banjye, ndasanga mumeze mutyo kubera imyitwarire yanyu y’amahoro ku bana b ’abantu.\n\n5 Kuko nibuka ijambo ry’Imana rivuga ko ku bw’imirimo yabo muzabamenya; kuko niba imirimo yabo ari myiza, ubwo nabo ni beza.\n\n6 Kuko dore, Imana yavuze ko kubera ko umuntu ari mubi adashobora gukora icyiza; kuko natura impamo, cyangwa agasenga Imana, keretse abikoze abivanye ku mutima, naho ubundi ntibimugirira umumaro.\n\n7 Kuko dore, ntibimubarwaho nk’ubukiranutsi.\n\n8 Kuko dore, iyo umuntu mubi atanze impano, abikora yinuba; kubera iyo mpamvu abarwaho kimwe nk’aho yari yimanye iyo mpano; kubera iyo mpamvu abarwaho ububi imbere y’Imana.\n\n9 Kandi ni nk’uko na none habarwaho ububi umuntu, iyo asenga kandi atabikuye ku mutima; koko, kandi ntacyo bimumarira, kuko Imana nta numwe nk’uwo yakira.\n\n10 Kubera iyo mpamvu, umuntu mubi ntashobora gukora icyiza; nta nubwo yatangana impano nziza.\n\n11 Kuko dore, isoko irura ntishobora kubyara amazi meza; nta nubwo isoko nziza ishobora kubyara amazi arura; kubera iyo mpamvu, umuntu w’umugaragu wa sekibi ntashobora gukurikira Kristo; kandi akurikiye Kristo ntiyashobora kuba umugaragu wa sekibi.\n\n12 Kubera iyo mpamvu, ibintu byose byiza biva ku Mana; kandi ikibi kiva kuri sekibi; kuko sekibi ni umwanzi w’Imana, kandi ayirwanya ubudahwema, kandi ahamagarira kandi akararikiza gukora ibyaha, no gukora ikibi ubudahwema.\n\n13 Ariko dore, iby’Imana bihamagarira kandi bikararikiza gukora icyiza ubudahwema; kubera iyo mpamvu, buri kintu kibwiriza kandi kikararikiza gukora cyiza, no gukunda Imana, no kuyikorera, kiba gihumetswe n’Imana.\n\n14 Kubera iyo mpamvu, nimwitonde, bavandimwe banjye bakundwa, kugira ngo mushishoze ko ikibi cyaba icy’Imana, cyangwa se ko icyiza kandi cy’Imana cyaba icya sekibi.\n\n15 Kuko dore, bavandimwe banjye, mwahawe gushishoza, kugira ngo mushobore kumenya icyiza ku kibi; kandi inzira yo gushishoza ireruye, kugira ngo mumenye n’ubumenyi bunononsoye, nk’umucyo w’umunsi ku ijoro ryijimye.\n\n16 Koko dore, Roho wa Kristo yahawe buri muntu, kugira ngo ashobore gutandukanya icyiza n’ikibi; kubera iyo mpamvu, ndabereka inzira yo gushishoza; kuko buri kintu kibwiriza gukora icyiza, kandi gihendahendera kwemera Kristo, kiba cyoherejewe kubw’ububasha n’impano ya Kristo; kubera iyo mpamvu mushobora kumenya n’ubumenyi bunononsoye ko ari icy’Imana.\n\n17 Ariko ikintu icyo aricyo cyose gihendahendera gukora ikibi, no kutemera Kristo, no kumuhakana, no kudakorera Imana, ubwo mumenye n’ubumenyi bunononsoye ko ari icya sekibi; kuko sekibi akora muri ubu buryo, kuko nta muntu ahendahendera gukora icyiza, oya, nta n’umwe; nta n’abamarayika be; nta n’imbata ze.\n\n18 Kandi ubu, bavandimwe banjye, kubera ko mbona ko muzi urumuri rutuma mushishoza, urwo rumuri rukaba ari urwa Kristo, murebe ko mudashishoza mu mafuti; kuko muri ubwo bushishozi icyo muzashishozaho, namwe niko muzashishozwaho.\n\n19 Kubera iyo mpamvu, ndabingingira, bavandimwe, ko mwashishozanya ubwitonzi mu mucyo wa Kristo kugira ngo mutandukanye icyiza n’ikibi; kandi nimukomera kuri buri kintu cyiza, kandi ntimukinegure, muzaba by’ukuri umwana wa Kristo.\n\n20 Kandi ubu, bavandimwe banjye, byashoboka bite kugira ngo musigasire buri kintu cyiza?\n\n21 Kandi ubu ngeze kuri kwa kwizera, navuze ko mvugaho; kandi ndababwira inzira yatuma mushobora gukomera kuri buri kintu cyiza.\n\n22 Kuko dore, kubera ko Imana izi ibintu byose, kubera ko yabayeho ubuziraherezo kandi izahoraho, dore yohereje abamarayika bayo gufasha abana b’abantu, guhishura ibyerekeye ukuza kwa Kristo; kandi muri Kristo hazazamo buri kintu cyiza.\n\n23 Ndetse Imana yatangarije abahanuzi, n’akanwa kayo bwite, ko Kristo azaza.\n\n24 Kandi dore, hariho inzira zitari zimwe yeretsemo ibintu abana b’abantu, zari nziza; kandi ibintu byose byiza bituruka kuri Kristo; bitabaye bityo abantu bari kugwa, maze ntihagire ikintu no kimwe kibageraho.\n\n25 Kubera iyo mpamvu, kw’umurimo w’abamarayika, no kubwa buri jambo ryasohotse mu kanwa k’Imana, abantu batangiye gukoresha ukwizera muri Kristo; kandi uko niko kubw’ukwizera, basigasiye buri kintu cyiza; kandi byabayeho bityo kugeza ku ukuza kwa Kristo.\n\n26 Ndetse nyuma yo kuza kwe abantu bakijijwe n’ukwizera izina rye; no kubw’ukwizera, bahindutse abana b’Imana. Kandi uko mu by’ukuri Kristo ariho yabwiye aya magambo abasogokuruza bacu, avuga ati: Ikintu icyo aricyo cyose muzasaba Data mu izina ryanjye, ari cyiza, mu kwizera mwemera ko muzagihabwa, kizabakorerwa.\n\n27 Kubera iyo mpamvu, bavandimwe banjye bakundwa, ibitangaza byarahagaze se kubera ko Kristo yazamukiye mu ijuru, kandi yicaye iburyo bw’Imana, kugira ngo agabane kuri Se uburenganzira bw’impuhwe afite ku bana b’abantu?\n\n28 Kuko yubahirije ibisabwa n’itegeko, kandi yagabanye abafite abamwizera bose; kandi abamwizera bazikubira kuri buri kintu cyiza; kubera iyo mpamvu avuganira abana b’abantu; kandi atuye ubuziraherezo mu majuru.\n\n29 None kubera ko yakoze ibi, bavandimwe banjye bakundwa, ibitangaza byarahagaze? Dore ndababwira, Oya; nta nubwo abamarayika bahagaze gufasha abana b’abantu.\n\n30 Kuko dore, bagengwa nawe, kugira ngo bafashe bijyanye n’ijambo ry’itegeko rye, bigaragariza ab’ukwizera gukomeye n’ibitekerezo bitajegajega muri buri shusho y’ubutagatifu.\n\n31 Kandi inshingano y’umurimo wabo ni uguhamagarira abantu kwihana, no kuzuza no gukora umurimo w’ibihango bya Data, yagiranye n’abana b’abantu, gutegura inzira mu bana b’abantu, batangariza ijambo rya Kristo ibikoresho byatoranyijwe bya Nyagasani, kugira ngo bashobore kumuhamya.\n\n32 Kandi mu gukora batyo, Nyagasani Imana ategura inzira kugira ngo abantu basigaye bagire ukwizera muri Kristo, kugira ngo Roho Mutagatifu agire umwanya mu mitima yabo, bijyanye n’ububasha bwayo; kandi ni muri ubu buryo Data, yuzuza ibihango yagiranye n’abana b’abantu.\n\n33 Kandi Kristo yaravuze ati: Nimungirira ukwizera muzagira ububasha bwo gukora ikintu icyo aricyo cyose gikwiye muri njye.\n\n34 Kandi yaravuze ati: Nimwihane mwebwe mwese mpera z’isi, kandi munsange, nuko mubatizwe mu izina ryanjye, maze munyizere, kugira ngo mukizwe.\n\n35 Kandi ubu, bavandimwe bakundwa, ibi niba bimeze bityo ko ibi bintu nababwiye ari iby’ukuri, n’Imana ikazabereka, n’ububasha n’ikuzo rikomeye mu munsi wa nyuma, ko ari iby’ukuri, none se niba ari iby’ukuri igihe cy’ibitangaza cyarahagaze?\n\n36 Cyangwa se abamarayika barekeye aho kwigaragariza abana b’abantu? Cyangwa se yabambuye ububasha bwa Roho Mutagatifu? Cyangwa se azabikora, uko igihe kizangana, cyangwa isi izahagarara, cyangwa nta muntu n’umwe uzabaho ku isi uzakizwa.\n\n37 Dore ndababwira, Oya, kuko ni kubw’ukwizera ko ibitangaza birimo gukorwa, kandi ni kubw’ukwizera abamarayika bagaragaye kandi bigisha abantu; kubera iyo mpamvu, niba ibi bintu byarahagaze baragowe abana b’abantu, kuko ni ukubera ukutemera, kandi byose ni impfafusa.\n\n38 Kuko nta muntu ushobora gukizwa, bijyanye n’amagambo ya Kristo, keretse nibazagira ukwizera mu izina rye; kubera iyo mpamvu, niba ibi bintu byarahagaze, ubwo n’ukwizera nako kwarahagaze; kandi imimerere y’umuntu iteye yaba ubwoba, kuko bimeze nk’aho nta ncungu yari yarabayeho.\n\n39 Ariko dore, bavandimwe banjye bakundwa, ndabasangamo ibintu byiza kurushaho, kuko ndasanga ko mufite ukwizera mu izina rya Kristo kubera ukwiyoroshya kwanyu; kuko niba mutagize ukwizera muri we ubwo ntimukwiriye kubarurirwa mu bantu b’iri torero.\n\n40 Kandi byongeye, bavandimwe banjye bakundwa, ndashaka kubabwira ibyerekeye ibyiringiro. None mwashyikira mute ukwizera, niba mudafite ibyiringiro?\n\n41 None se muziringira iki? Dore ndababwira ko muzagira ibyiringiro binyuze mu mpongano ya Kristo n’ububasha bw’umuzuko we, kugira ngo mugarurwe mu bugingo buhoraho, kandi ibi kubera ukwizera kwanyu muri we bijyanye n’isezerano.\n\n42 Kubera iyo mpamvu, iyo umuntu afite ukwizera agomba kugira ibyiringiro; kuko nta kwizera ntihashobora na gato kubaho ibyiringiro.\n\n43 Kandi byongeye, dore ndababwira ko adashobora kugira ukwizera n’ibyiringiro, keretse naziyoroshya, kandi akicisha bugufi mu mutima.\n\n44 Bibaye bityo, ukwizera kwe n’ibyiringiro ni impfabusa, kuko nta n’umwe wemerwa mu maso y’Inama, uretse uwiyoroshya n’uwicisha bugufi mu mutima, kandi akatura kubwa Roho Mutagatifu ko Yesu ari Kristo, agomba kugira urukundo nyakuri, kuko iyo adafite urukundo rw’ukuri ntacyo aricyo; kubera iyo mpamvu agomba kugira urukundo nyakuri.\n\n45 Kandi urukundo rw’ukuri rurihangana, kandi rugira imico myiza, kandi ntirugira ishyari, kandi ntirwirata, ntirushakisha inyungu, ntirurakara, ntirutekereza ikibi, kandi ntirunezezwa n’ubukozi bw’ibibi ahubwo runezezwa n’ukuri, rubabarira ibintu byose, rwemera ibintu byose, rwiringira ibintu byose, kandi rwihanganira ibintu byose.\n\n46 Kubera iyo mpamvu, bavandimwe banjye bakundwa, niba mudafite urukundo nyakuri, ntacyo muri cyo, kuko urukundo nyakuri ntirwigera rushira. Kubera iyo mpamvu, nimwikubire ku rukundo nyakuri, rwo rukomeye kurusha byose, kuko ibintu byose bigomba gushira—\n\n47 Ariko urukundo nyakuri ni urukundo rutagira inenge rwa Kristo, kandi rwihangana iteka ryose; kandi uzarusanganwa ku munsi wa nyuma, bizamubera byiza.\n\n48 Kubera iyo mpamvu, bavandimwe bakundwa, musenge Data n’imbaraga zose z’umutima, kugira ngo mwuzure uru rukundo, yashyize ku bayoboke b’ukuri bose b’Umwana we, Yesu Kristo; kugira ngo mushobore guhinduka abana b’Imana; kugira ngo ubwo azigaragaza tuzabe kimwe nawe kuko tuzamubona uko ari; kugira ngo dushobore kubona ibi byiringiro; kugira ngo twezwe nk’uko we ari umuziranenge. Amena.\n\n", "moro 8": "[center][font_size=26]Igice cya 8[/font_size][/center]\n\n[i]Batisimu y’abana batoya ni amahano mabi—Abana batoya ni bazima muri Kristo kubera impongano—Ukwizera, ukwihana, ubugwaneza n’ubwiyoroshye bw’umutima, bakira Roho Mutagatifu, kandi kwihangana kugeza ku ndunduro bijyana ku gakiza. Ahagana 401–421 N.K.[/i]\n\n1 Urwandiko rwa data Morumoni, yanyandikiye, njyewe Moroni; kandi yanyandikiye nyuma gato y’uguhamagarirwa kwanjye umurimo. Kandi ni muri ubu buryo yanyandikiye, avuga ati:\n\n2 Mwana wanjye mukundwa, Moroni, nejejwe bihebuje ko Nyagasani wawe Yesu Kristo yakwibutse, kandi yaguhamagariye umurimo we, n’igikorwa cye gitagatifu.\n\n3 Ndakwibuka iteka mu masengesho yanjye, ubudahwema nsenga Imana Data mu izina ry’Umwana wayo Mutagatifu, Yesu, kugira ngo, binyuze mu bwiza bwe n’inema bidashira, azagukomeze mu muhate w’ukwizera izina rye kugeza ku ndunduro.\n\n4 None ubu, mwana wanjye, ndakubwira ibyerekeye ibimbabaje bikabije; kuko mbabazwa n’uko hazazamuka impaka muri mwe.\n\n5 Kuko, niba naramenye ukuri, habayeho impaka zerekeye umubatizo w’abana banyu batoya.\n\n6 None ubu, mwana wanjye, ndifuza ko wakorana umwete, kugira ngo iri kosa rikabije rivanwe muri mwebwe; kuko, kubw’uyu mugambi nanditse uru rwandiko.\n\n7 Kuko ako kanya nkimara kumenya ibi bintu kuri mwe nabajije Nyagasani ibyerekeye iki kintu. Kandi ijambo rya Nyagasani ryangezeho kubw’ububasha bwa Roho Mutagatifu, rivuga riti:\n\n8 Umva amagambo ya Kristo, Umucunguzi wawe, Nyagasani wawe n’Imana yawe. Dore, sinazanywe mu isi no guhamagara abakiranutsi ahubwo abanyabyaha ngo bihane; abazima sibo bakeneye umuvuzi, ahubwo abarwayi; kubera iyo mpamvu, abana batoya ni bazima, kuko ntibashobora gukora icyaha; kubera iyo mpamvu umuvumo wa Adamu wabavanyweho muri njye, ku buryo udafite ububasha kuri bo; kandi itegeko ryo gukebwa rwavanyweho muri njye.\n\n9 Kandi muri ubu buryo Roho Mutagatifu yangaragarije ijambo ry’Imana; kubera iyo mpamvu, mwana wanjye mukundwa, nzi ko ari agasuzuguro gakomeye, ko mwabatiza abana batoya.\n\n10 Dore ndakubwira ko muzigisha iki kintu—ukwihana n’umubatizo ku babibazwa kandi bashobora gukora ibyaha; koko, mwigishe ababyeyi ko bagomba kwihana no kubatizwa, kandi bakiyoroshya nk’abana babo batoya, maze bose bazakizwe hamwe n’abana babo batoya.\n\n11 Kandi abana babo ntibakeneye ukwihana, ntibanakeneye n’umubatizo. Dore, umubatizo ni uwo kwihana kugira ngo huzuzwe amategeko y’ukubabarirwa kw’ibyaha.\n\n12 Ariko abana batoya ni bazima muri Kristo, ndetse uhereye mu ntangiriro y’isi; bitabaye bityo, Imana yaba ari Imana irobanura, ndetse Imana ihinduka, n’Imana irobanura abantu ku butoni; kuko ni abana bangahe se bapfuye badahawe umubatizo?\n\n13 Kubera iyo mpamvu, niba abana batoya badashobora gukizwa nta mubatizo, bagomba kuba baragiye mu kuzimu kutagire iherezo.\n\n14 Dore ndakubwira, ko utekereza ko abana batoya bakeneye umubatizo ari mu ndurwe irura no mu ngoyi y’ugukiranirwa; kuko nawe ntafite ukwizera, ibyiringiro, cyangwa urukundo nyakuri; kubera iyo mpamvu, niba yaraciwe abitekereza, agomba kumanukira mu kuzimu.\n\n15 Kuko igiteye ubwoba ni ubugome bwo gutekereza ko Imana ikiza umwana umwe kubera umubatizo, naho undi agomba kurimbuka kubera ko atabonye umubatizo.\n\n16 Baragowe abazagoreka inzira za Nyagasani muri ubu buryo, kuko bararimbuka keretse nibihana. Dore, ndavuga nshize amanga, kubera ko mfite ubushobozi buva ku Mana; kandi sintinya icyo umuntu yashobora gukora; kuko urukundo nyakuri; rwirukana ubwoba bwose.\n\n17 Kandi nuzuye urukundo nyakuri, arirwo rukundo ruhoraho; kubera iyo mpamvu, abana bose ni bamwe kuri njye; kubera iyo mpamvu, nkunda abana batoya n’urukundo nyakuri; kandi bose ni bamwe kandi ni abasangira b’agakiza.\n\n18 Kuko nzi ko Imana itari Imana irobanura, nta nubwo ihinduka; ahubwo ntihinduka uhereye mu buziraherezo no kugeza mu buziraherezo bwose.\n\n19 Abana batoya ntibashobora kwihana; kubera iyo mpamvu, ni ubugome buteye ubwoba guhakana impuhwe zidakemwa z’Imana kuri bo, kuko bose bariho muri we kubera impuhwe ze.\n\n20 Kandi uvuga ko abana batoya bakeneye umubatizo aba ahakana impuhwe za Kristo, kandi agira ubusa impongano ye n’ububasha bw’incungu ye.\n\n21 Aba baragowe, kuko bari mu kaga k’urupfu, ukuzimu, n’umubabaro utagira iherezo. Ndabivuga nshize amanga; Imana yarabintegetse. Ubyumve kandi ubyitondere, cyangwa bizagushinja ku ntebe y’urubanza ya Kristo.\n\n22 Kuko sobanukirwa ko abana bose batoya ari bazima muri Kristo, ndetse n’abadafite itegeko bose. Kuko ububasha bw’incungu buza ku bantu bose bafite itegeko; kubera iyo mpamvu, udahamijwe icyaha, cyangwa utari mu gihano, ntashobora kwihana; kandi kuri abo umubatizo ntacyo ubamariye—\n\n23 Ariko ni agasuzuguro imbere y’Imana, guhakana impuhwe za Kristo, n’ububasha bwa Roho Mutagatifu, maze ugashyira icyizere mu mirimo ipfuye.\n\n24 Dore, mwana wanjye, iki kintu ntigikwiriye kubaho; kuko ukwihana ni ukw’abari mu gihano n’umuvumo w’itegeko ryishwe.\n\n25 Kandi imbuto za mbere z’ukwihana ni umubatizo; kandi umubatizo ubaho kubw’ukwizera kugira ngo huzuzwe amategeko; kandi ukuzuza amategeko gutuma habaho ukubabarirwa kw’ibyaha.\n\n26 Kandi ukubabarirwa ibyaha kuzana ubugwaneza, n’ubwiyoroshye bw’umutima; kandi kubera ubugwaneza n’ubwiyoroshye bw’umutima haza ukugendererwa na Roho Mutagatifu, Umuhoza wuzuza ibyiringiro n’urukundo rudakemwa, urwo rukundo rwihangana kubw’umwete w’isengesho, kugeza igihe indunduro izazira, ubwo abera bose bazaturana n’Imana.\n\n27 Dore, mwana wanjye, nzongera nkwandikire nintatera vuba aha Abalamani. Dore, ubwibone bw’ubu bwoko, cyangwa abantu b’Abanefi, bwemeje kurimbuka kwabo keretse nibazihana.\n\n28 Ubasengere, mwana wanjye, kugira ngo ukwihana kubagereho. Ariko dore, ndatinya ko hato Roho yaretse kubana nabo; kandi muri iki gice cy’igihugu nabo barashakisha gusenya ububasha bwose n’ubushobozi buturuka ku Mana; none barimo guhakana Roho Mutagatifu.\n\n29 Kandi nyuma yo kwanga ubwo bumenyi bukomeye, mwana wanjye, bagomba kurimbuka vuba, kugeza huzujwe ubuhanuzi bwose bwavuzwe n’abahanuzi, kimwe n’amagambo y’Umukiza ubwe.\n\n30 Urabeho, mwana wanjye, kugeza igihe nzakwandikira, cyangwa tuzongera guhura. Amena.\n\n", "moro 9": "Urwandiko rwa kabiri Morumoni yandikiye umuhungu we Moroni.\n\nBiri mu gice cya 9.\n\n[center][font_size=26]Igice cya 9[/font_size][/center]\n\n[i]Bose Abanefi n’Abalamani bariyandaritse kandi bata agaciro—Barashinyaguriranye kandi barahotorana—Morumoni asengera ko inema n’ubwiza bishobora guhama kuri Moroni iteka ryose. Ahagana 401 N.K.[/i]\n\n1 Mwana wanjye mukundwa, nongeye kukwandikira kugira ngo ushobore kumenya ko nkiriho; ariko hari ikintu nandika ku bibabaje.\n\n2 Kuko dore, nagiranye umurwano ukabije n’Abalamani, tutatsinzemo; kandi Arikiyentusi yagushijwe n’inkota, ndetse na Luramu na Emuroni; koko, twatakaje umubare munini w’ingabo zacu zatoranyijwe.\n\n3 None ubu dore, mwana wanjye, ndatinya ko hato Abalamani bazarimbura aba bantu; kuko batihana, kandi Satani abahwiturira ubutitsa kugirirana umujinya.\n\n4 Dore, ndimo gukorana na bo ubutitsa; kandi iyo mvuga ijambo ry’Imana n’ubukana bahinda umushyitsi kandi bakangirira umujinya; kandi iyo ntakoresheje ubukana banangira imitima yabo kuri ryo; kubera iyo mpamvu, ntinya ko hato Roho wa Nyagasani yareka kubana nabo.\n\n5 Kuko bagira umujinya bikabije cyane ku buryo bingaragarira ko badafite ubwoba bw’urupfu; kandi batakaje urukundo rwabo, umwe ku wundi; kandi bafite inyota y’amaraso kandi bahora ubutitsa.\n\n6 None ubu, mwana wanjye mukundwa, hatitaweho ukwinangira kwabo, reka dukorane umwete; kuko nituzareka gukora, tuzacirwaho iteka; kuko dufite umurimo wo gukora muri iki gihe turimo muri ubu buturo bw’ibumba, kugira ngo dushobore gutsinda umwanzi w’ubukiranutsi bwose, no kuruhurira roho zacu mu bwami bw’Imana.\n\n7 Kandi ubu ndandika ikintu cyerekeye imibabaro y’aba bantu. Kuko bijyanye n’ubumenyi nahawe na Amoroni, dore, Abalamani bafite imbohe nyinshi, bavanye ku munara wa Sheriza; kandi hari abagabo, abagore, n’abana.\n\n8 Kandi abagabo na ba se b’abo bagore n’abana barishwe; kandi bagaburira abagore umubiri w’abagabo babo, n’abana umubiri wa ba se; kandi nta mazi, uretse makeya, babaha.\n\n9 Kandi nubwo iri shyano rikomeye ry’Abalamani, ntiriruta iry’abantu bacu muri Moriyantumu. Kuko dore, benshi mu bakobwa b’Abalamani bafashweho imbohe; kandi nyuma yo kubambura ibyo bakundaga kandi by’agaciro gakomeye kurusha ibintu byose, aribyo ubusugi n’ubugiraneza—\n\n10 Kandi nyuma y’uko bari bamaze gukora iki kintu, babicaga mu buryo burenze ubunyamaswa, bashinyagurira imibiri ndetse no kugera ku rupfu; kandi nyuma yo gukora ibi, baryaga inyama zabo nk’ibikoko by’agasozi, kubera ukunangira kw’imitima yabo; kandi babikora nk’ikimenyetso cy’ubutwari.\n\n11 O mwana wanjye mukundwa, bishoboka bite ko abantu nk’aba, baba batajijutse—\n\n12 (Kandi imyaka mikeya gusa yarahise, nuko baba abantu bajijutse kandi bashimishije)\n\n13 Ariko O mwana wanjye, bishoboka bite ko abantu nk’aba, bashyira ibyiza byabo mu mahano—\n\n14 Dushobora dute kwitega ko Imana izafata ukuboko kwayo mu rubanza turegwa?\n\n15 Dore, umutima wanjye urarira: Baragowe aba bantu. Ca urubanza, O Mana, maze uhishe uruhanga rwawe ibyaha byabo, n’ubugome, n’amahano!\n\n16 Kandi byongeye, mwana wanjye, hariho abapfakazi benshi n’abakobwa babo basigaye muri Sheriza; kandi cya gice cy’ibyo kubatunga Abalamani batatwaye, dore, ingabo za Zenefi zaragitwaye, nuko zibasiga bazerera aho ariho hose bashobora bashakisha ibiryo; kandi abagore benshi bashaje barabiranira ku nzira maze bagapfa.\n\n17 Kandi ingabo ziri hamwe na njye nta ntege zifite; naho ingabo z’Abalamani ziri hagati ya Sheriza na njye; kandi bose abahungiye mu ngabo za Aroni bahindutse ingorwa z’ubunyamaswa bwabo.\n\n18 O ubwiyandarike bw’abantu banjye! Ntibafite gahunda kandi nta mpuhwe. Dore, ndi umuntu gusa, kandi mfite gusa imbaraga z’umuntu, kandi singishoboye kubahiriza amategeko yanjye.\n\n19 Kandi barakomeye mu kwigoreka kwabo; kandi bahubuka kimwe, nta n’umwe basiga, nta mukuru cyangwa umutoya, kandi bishimira buri kintu uretse icyiza; kandi umubabaro w’abagore bacu n’abana bacu mu gihugu cyose urenze buri kintu; koko, ururimi ntirwabivuga, kandi ntibishobora kwandikwa.\n\n20 None ubu, mwana wanjye, simpama kuri aya marorerwa. Dore, uzi ubugome bw’aba bantu; uzi ko batagira ihame, ntacyo bumva; kandi ubugome bwabo burenze ubw’Abalamani.\n\n21 Dore, mwana wanjye, sinshobora kubashimira Imana hato itazanyica.\n\n22 Ariko dore, mwana wanjye, ndagushimira Imana, kandi mfite icyizere muri Kristo ko uzakizwa; kandi ndasenga ngo izarengere ubuzima bwawe, kugira ngo uzatange ubuhamya bw’ukumugarukira kw’aba bantu, cyangwa ukurimbuka kwabo kwa burundu; kuko nzi ko bagomba kurimbuka keretse nibihana kandi bakamugarukira.\n\n23 Kandi nibarimbuka bizaba nk’Abayeredi, kubera ubwiyemezi bw’imitima yabo, bushakisha amaraso n’uguhora.\n\n24 Kandi nibibaho ko barimbuka, tuzi ko benshi mu bavandimwe bacu basanze Abalamani, ndetse benshi kurushaho bazabasanga; kubera iyo mpamvu, ugire ibintu bikeya wandika, niba wararokotse kandi nzapfa kandi sinzakubona; ariko mfite icyizere ko nshobora kukubona vuba; kuko mfite inyandiko ntagatifu nshaka kugushyikiriza.\n\n25 Mwana wanjye, uzabe indahemuka muri Kristo, kandi icyampa ibintu nanditse ntibigutere agahinda, ngo bikuremerere kugeza ku rupfu; ahubwo icyampa ngo Kristo akuzamure, kandi icyampa ngo imibabaro ye n’urupfu, n’ukugaragariza umubiri we abasogokuruza bacu, n’impuhwe ze n’ukwihangana kwe, n’ibyiringiro by’ikuzo rye n’iby’ubugingo buhoraho, bibe mu bitekerezo byawe iteka ryose.\n\n26 Kandi icyampa inema y’Imana Data, ifite intebe iri hejuru mu majuru, na Nyagasani wacu Yesu Kristo, wicaye iburyo bw’ububasha bwe, kugeza ubwo ibintu byose bizagengwa nawe, ibane, kandi ihorane nawe iteka ryose. Amena.\n\n", "moro 10": "[center][font_size=26]Igice cya 10[/font_size][/center]\n\n[i]Ubuhamya bw’Igitabo cya Morumoni buzanwa n’ububasha bwa Roho Mutagatifu—Impano za Roho zihabwa abizera—Impano za Roho zihora ziherekeje ukwizera—Amagambo ya Moroni avugira mu mukungugu—Nimusange Kristo, nimutunganyirizwe muri We, kandi mutagatifuze roho zanyu. Ahagana 421 N.K.[/i]\n\n1 Ubu njyewe, Moroni, nanditse icyo mbona ko ari ngombwa; none nandikiye abavandimwe banjye, Abalamani; kandi ndashaka ko bazamenya ko imyaka irenga magana ane na makumyabiri yahise kuva ikimenyetso gitanzwe cy’ukuza kwa Kristo.\n\n2 Kandi nshyize ikimenyetso kuri izi nyandiko, nyuma y’uko navuze amagambo make mu buryo kwo kubinginga.\n\n3 Dore, ndabingingira ubwo muzasoma ibi bintu, nibiba mu bushishozi bw’Imana ko muzabisoma, kugira ngo muzibuke uko Nyagasani yabereye umunyempuhwe abana b’abantu, uhereye ku iremwa rya Adamu ndetse kugeza igihe muzabonera ibi bintu, kandi mukabitekerezaho byimbitse mu mitima yanyu.\n\n4 Kandi ubwo muzabona ibi bintu, ndabingingira ko muzasaba Imana, Data Uhoraho, mu izina rya Kristo, niba ibi bintu ari iby’ukuri; kandi nimusabana umutima uzira uburyarya, mubikuye ku mutima, mufite ukwizera muri Kristo, azabagaragariza ukuri kwabyo, kubw’ububasha bwa Roho Mutagatifu.\n\n5 Kandi kubw’ububasha bwa Roho Mutagatifu mushobore kumenya ukuri kw’ibintu byose.\n\n6 Kandi ikintu icyo aricyo cyose cyiza kiba gikwiriye kandi ari icy’ukuri; kubera iyo mpamvu, nta kintu cyiza gihakana Kristo, ahubwo gihamya ko ariho.\n\n7 Kandi mushobora kumenya ko ariho, kubw’ububasha bwa Roho Mutagatifu; kubera iyo mpamvu ndabingingira ko mutahakana ububasha bw’Imana; kuko ikoresha ububasha, bijyanye n’ukwizera kw’abana b’abantu, umwe uyu munsi n’ejo, n’iteka ryose.\n\n8 Kandi byongeye, ndabingingira, bavandimwe banjye, ko mutahakana impano z’Imana, kuko ari nyinshi; kandi zituruka ku Mana imwe. Kandi hariho uburyo butandukanye izi mpano zitangwamo; ariko ni Imana ikorera byose muri bose ni imwe; kandi zitangwa kubw’ukwigaragaza kwa Roho Mutagatifu ku bana b’abantu, kugira ngo zibagirire akamaro.\n\n9 Kuko dore, umwe ahabwa kubwa Roho w’Imana, ko ashobora kwigisha ijambo ry’ubushishozi,\n\n10 Kandi undi, ko ashobora kwigisha ijambo ry’ubumenyi kubw’iyo Roho,\n\n11 Undi, agahabwa ukwizera gukomeye bihebuje; n’undi agahabwa impano zo gukiza kubw’iyo Roho,\n\n12 Kandi byongeye, undi agahabwa, ko ashobora gukora ibitangaza bikomeye;\n\n13 Kandi byongeye, undi agahabwa, ko ashobora guhanura ibyerekeye ibintu byose;\n\n14 Kandi byongeye, undi agahabwa, kubona abamarayika na roho zigisha;\n\n15 Kandi byongeye, undi, agahabwa ubwoko bwose bw’indimi,\n\n16 Kandi byongeye, undi, agahabwa gusobanura imvugo n’ubwoko butandukanye bw’indimi.\n\n17 Kandi izi mpano zose zituruka kuri Roho wa Kristo; kandi ziza kuri buri muntu ku giti cye, bijyanye n’ugushaka kwe.\n\n18 Kandi ndabingingira, bavandimwe banjye bakundwa, ko mwibuka ko buri mpano nziza ituruka kuri Kristo.\n\n19 Kandi ndabingingira, bavandimwe banjye bakundwa, ko mwibuka ko ari umwe ejo hashize, uyu munsi, n’iteka ryose, kandi ko izi mpano zose navuze, za roho, zitavanwaho na rimwe, igihe cyose isi izaba iriho, keretse bitewe n’ukutemera kw’abana b’abantu.\n\n20 Kubera iyo mpamvu, hagomba kubaho ukwizera, kandi niba hagomba kubaho ukwizera hagomba kubaho na none ibyiringiro; kandi niba hagomba kubaho ibyiringiro hagomba kubaho na none urukundo nyakuri.\n\n21 Kandi keretse nimugira urukundo nyakuri naho ubundi nta kuntu mushobora gukizwa mu bwami bw’Imana; nta nubwo mushobora gukizwa mu bwami bw’Imana niba mudafite ukwizera; nta nubwo mwabishobora niba mudafite ibyiringiro.\n\n22 Kandi niba mudafite ibyiringiro mugomba kuba mwihebye; kandi ukwiheba kuza kubera ubukozi bw’ibibi.\n\n23 Kandi ni ukuri Kristo yabwiye abasogokuruza bacu ati: Nimugira ukwizera mushobora gukora ibintu byose nifuza.\n\n24 Kandi ubu ndabwira impera zose z’isi—ko umunsi nuza ngo ububasha n’impano z’Imana zihagarikwe muri mwe, bizaba ari ukubera ukutemera.\n\n25 Kandi baragowe abana b’abantu nibibaho bityo; kuko ntihazabaho n’umwe ukora ibyiza muri mwe, nta n’umwe. Kuko niba hari umwe muri mwe ukora ibyiza, azakora kubw’ububasha n’impano z’Imana.\n\n26 Kandi baragowe abazahagarika ibi bintu kandi bagapfa, kuko bapfira mu byaha byabo, kandi ntibashobora gukizwa mu bwami bw’Imana; kandi ndabivuga bijyanye n’amagambo ya Kristo; kandi simbeshya.\n\n27 Kandi ndabingingira kwibuka ibi bintu; kuko igihe kiraje bwangu kugira ngo muzamenye ko ntabeshya, kuko muzambona imbere y’intebe y’urubanza y’Imana; kandi Nyagasani Imana azababwira ati: Sinabatangarije amagambo yanjye, yanditswe n’uyu mugabo, ameze nk’uririra mu bapfuye, koko, ndetse nk’uvugira mu mukungugu?\n\n28 Ndabatangariza ibi bintu kugira ngo ubuhanuzi bwuzuzwe. Kandi dore, buzasohoka mu kanwa k’Imana ihoraho; kandi ijambo ryayo rizavugiriza uko ibisekuruza bisimburana.\n\n29 Kandi Imana izabereka, ko ibyo nanditse ari iby’ukuri.\n\n30 Kandi byongeye ndabingingira ko muzasanga Kristo, kandi mugasigasira buri mpano nziza, kandi ntimukore ku mpano mbi, cyangwa ikintu cyanduye.\n\n31 None kanguka, kandi uhaguruke mu mukungugu, O Yerusalemu; koko, nuko wambare imyambaro yawe y’umurimbo, O mukobwa wa Siyoni; maze ukomeze imambo zawe kandi wagure imbibi zawe ubuziraherezo, kugira ngo utazongera ukundi gukozwa isoni, kugira ngo ibihango bya Data Uhoraho yagiranye nawe, O nzu ya Isirayeli, bishobore kuzuzwa.\n\n32 Koko, sanga Kristo, utunganyirizwe muri we, kandi wihakane ubugome; kandi niwihakana ubugome, kandi ugakunda Imana n’ubushobozi bwawe bwose, n’ibitekerezo byawe byose n’imbaraga zawe zose, ubwo inema yayo irahagije kuri wowe, ku buryo kubw’inema yayo ushobora kuba utunganye muri Kristo; kandi nuba kubw’inema y’Imana utunganye muri Kristo; nta kuntu washobora guhakana ububasha bw’Imana.\n\n33 Kandi byongeye, nuba kubw’ububasha bw’Imana utunganye muri Kristo, kandi ntuhakane ububasha bwayo, ubwo utagatifurijwe mu Kristo kubw’inema y’Imana, binyuze mu imenwa ry’amaraso ya Kristo, riri mu gihango cya Data kugira ngo mubabarirwe ibyaha byanyu, kugira ngo mube batagatifu, nta kizinga.\n\n34 None ubu ndabasezeraho mwese. Ngiye vuba aha kuruhukira muri paradizo y’Imana, kugeza igihe roho n’umubiri byanjye bizongera guhurira hamwe, maze nkagarukana intsinzi mu kirere, kugira ngo mpurire namwe imbere y’intebe y’urubanza ya Yehova ukomeye, Umucamanza Uhoraho w’abariho n’abapfuye. Amena.\n\nImpera\n\n"}