{"title-page 0": "[center][font_size=26]Puk luhn Mormon[/font_size][/center]\n\nSiepac Wuhlweacng ke Jisus Kraist\n\nOreklac sin Alu luhn Jisus Kraist luhn Mwet Luhlahlfongi lal ke Lwen-sahflah\n\nSalt Lake City, Utah, USA\n\nUn lwenglah se emet ke English oreklac Palmyra, New York, USA, ke 1830\n\n© 2015 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]Puk luhn Mormon[/font_size][/center]\n\nSramsram ma Sihmihsyucklac ke Pahol Mormon fin Plwet ma Eisyucklac liki Plwet lal Nephi\n\nKe ma inge, pa inge sramsram fototo ke ma sihmlac ke mwet lal Nephi, ac oacyacpac ke mwet Laman—Sihmihsyucklac nuh sin mwet Laman, suc pa luhlah sin mwet Israel; ac oacyacpac nuh sin mwet Jew ac Gentile—Sihmihsyucklac ke ohiyac luhn masap, ac oacyacpac ke nguhn in palye ac fwackyuck—Sihmihsyucklac ac siliyucki, ac ukunyucklac nuh sin Leum, tuh ma inge in tiac kuhnausyucklac—In utuckuh ke mwe sang ac kuh luhn God ke lweng luhn ma inge—Siliyucki ke pahol Moroni, ac ukunyucklac nuh sin Leum, in utuckuh ke pacl pakpucki luhn ma inge sin mwet Gentile—Lweng luhn ma inge tuhkuh ke mwe sang luhn God.\n\nSie sramsram fototo ma oacyacpac eisyucklac liki Puk lal Ether, suc pa sie ma sihmlac ke mwet lal Jared, suc tuh fahsrelihk ke pacl se ma Leum El tuh ahkfohsyeack kahs luhn mwet uh, ke elos tuh muhsahi sie tower ma ac sun inkuhsrao—In ahkkahlwemye nuh sin mwet luhlah luhn mwet Israel ke ma wo ma Leum El oraclah nuh sin pahpah tuhmwaclos; ac tuh elos in kuh in etuh wuhlweacng luhn Leum, lah elos tiac lihsyucklac ne tok ma pahtpaht—Ac oacyacpac in ahkpwacyei nuh sin mwet Jew ac Gentile lah Jisus pa Kraist, God Ma Pahtpaht, suc sifacna ahkkahlwemyacl nuh sin muhtuhnfacl nuhkwewa—Ac inge, fin oasr tahfonglac, ma inge pa tahfonglac luhn mwet uh; ke ma inge, nikmet nuhnuhnkuh ma luhn God, tuh kowos in kuh in sukokyak nwacsnwacs ke siyah in nuhnuhnkuh luhn Kraist.\n\nLweng se emet liki plwet nuh ke English sel Joseph Smith, Jun.\n\n", "introduction 0": "[center][font_size=26]Ikucslah[/font_size][/center]\n\nPuk luhn Mormon pa sie un ma suhmuhslah muhtahl ma oacna Bible uh. Ma inge pa sie ma sihmlac ke mukwikwi luhn God nuh sin mwet omeet ah suc muhta fin acn America ac ma inge nein fohnlah luhn wosasuc kawihl.\n\nPuk se inge tuh sihmihsyucklac sin mwet pahluh pucspucs omeet ah ke nguhn in pahluh ac fwackyuck. Kahs lalos, sihmihsyucklac fin plwet kol, tuh sihmlac oacna ac ahkfototoyeyucklac sin mwet pahluh mahtuh ke pacl omeet ah suc pahngpahng Mormon. Ma sihmlac inge sruhmuhn ke muhtuhnfacl yohk luo. Sie tuhkuh liki acn Jerusalem ke yac 600 Met Liki Kraist ac tohkoh fahsrelihk oraclah muhtuhnfacl luo, suc etweyuck muh mwet Nephi ac mwet Laman. Muhtuhnfacl se sahyac ah tuhkuh na met me ke Leum El tuh ahkfohsyeack kahs uh ke Tower luhn Babel. U se inge etweyuck muh mwet Jared. Tukun fihlin yac tausin, elos nuhkwewa kuhnausyucklac sahyacn mwet Laman, ac elos wi inmahsrlon mwet mahtuh somlah luhn mwet America Indian.\n\nMa yohk srihpac se emet ma sihmlac ke Puk luhn Mormon pa orekma luhn Leum Jisus Kraist inmahsrlon mwet Nephi tiac paht tukun na moulyak se Lal ah. Ma inge sang mwe luti ke wosasuc, tahkuhnlah plwacn in molwelah, ac fahk nuh sin mwet uh ma elos enenuh in oruh in eis mislac ke moul se inge ac molwelah ma pahtpaht ke moul se fahsruh uh.\n\nTukun Mormon el ahksahfyelah sihm lal, el sang sramsram inge nuh sel Moroni wen se nahtuhl, suc sang kihtin kahs lal sifacna in weacng ac okanlah plwet inge ke Inging Cumorah. Ke Septempuh 21, 1823, Moroni se pacna inge, tuh in pacl se inge el mwet sifilpac moulyak wolacna, el sikyang nuh sel Mwet Pahluh Joseph Smith ac ahkuhtweyac nuh sel ke ma sihmlac omeet ah ac ke akwuck in luhngaslah nuh ke kahs English.\n\nIn pacl pakpucki luhn ma inge plwet inge tuh ituckyang nuh sel Joseph Smith, suc luhngaslah ma inge ke mwe sang ac kuh luhn God. Ma sihmlac inge ingena oreklac nuh ke kahs pucspucs in mwe ahkpwacye sasuc ac siepac mwe ahkpwacye lah Jisus Kraist pa Wen nuhtin God moul ac elos nuhkwewa suc ac fah tuhkuh nuh Yohrohl ac ahkos masap ac akwuck ke wosasuc Lal ac muh kuh in moliyucklac.\n\nKe ma sihmlac inge Mwet Pahluh Joseph Smith el fahk: “Nga fahk nuh sin mwet lili lah Puk luhn Mormon pa puk se ma pwacye emet sin kuhtwena puk fin facluh, ac pa yot in fihl luhn alu lasr uh, ac sie mwet ac kuh in fototoyang nuh sin God ke el muhta na ke mwe luti luhn ma inge, liki na kuhtwena puk sahyac.”\n\nIn weluhlwacng Joseph Smith, Leum El lwelah mwet singucul sie sahyac in sifacna liye plwet kol ac in mwet loh sacohk ke pwacyeiyacn ac wolacna luhn Puk luhn Mormon. Luhlahlfongi kuh lalos ma sihmihsyucklac weacng ma inge oacna “Fahkwack Luhlahlfongi luhn Mwet Loh Tolu” ac “Fahkwack Luhlahlfongi luhn Mwet Loh Alkosr.”\n\nKuht suli mwet nuh kwewa fin acn nuh kwewa in riti Puk luhn Mormon, in motko ke insiaclos pweng se suc ma inge nein uh, ac na in siyuck sin God, Pahpah Ma Pahtpaht, ke inen Kraist fin puk se inge pwacye. Elos suc ukwe ohiyac se inge ac siyuck ke luhlahlfongi ac fah eis sie luhlahlfongi kuh ke pwacyeiyacn ac wolacna luhn ma inge ke kuh luhn Nguhn Muhtahl. (Liye Moroni 10:3–5.)\n\nElos suc eis mwe ahkpwacye wolacna se inge sin Nguhn Muhtahl ac fah oacyacpac etuh ke kuh se pacna inge lah Jisus Kraist pa Mwet Lahngo luhn facluh, lah Joseph Smith pa mwet fahkwack ac mwet pahluh Lal ke lwen sahflah inge, ac lah Alu luhn Jisus Kraist luhn Mwet Luhlahlfongi lal ke Lwen-sahflah pa tohkohsrahi luhn Leum suc sifilpac akwucki fin facluh, in ahkolah nuh ke Tuhkuh Ahkluo luhn Messiah.\n\n", "three 0": "[center][font_size=26]Kahs in Fahkwack Luhlahlfongi luhn Mwet Loh Tolu[/font_size][/center]\n\nLwelah in etweyuck nuh sin muhtuhnfacl, kain in mwet, kahs, ac mwet nuhkwewa, suc orekma se inge ac fah tuhkuh nuh yohroh: Lah kuht, ke kuhlwacng luhn God suc Pahpah, ac Leum lasr Jisus Kraist, liye plwet ma nein ma sihmlac inge, suc pa sie ma sihmlac ke mwet lal Nephi, ac oacyacpac mwet lal Laman, mwet wiyaclos, ac oacyacpac ke mwet lal Jared, suc tuhkuh liki tower se ma sruhmuhnyuck ah. Ac kuht oacyacpac etuh lah ma inge kwewa luhngasyucklac ke mwe sang ac kuh luhn God, tuh puhsrwacl fahkwack ma inge nuh sesr; ke ma inge kuht etuh na pwacye lah orekma se inge pwacye. Ac kuht oacyacpac fahkwack lah kuht liye kihl ma oan ke plwet ah; ac ma inge kwewa oreklac kuht in liye ke kuh luhn God, ac tiac ke mwet. Ac kuht fahkwack ke kahs in nguhsrihk, lah sie lipufacn luhn God el oactume liki inkuhsrao, ac el sang ac fihliyac ye muhtahsr, tuh kuht tuh liye ac liyacack plwet ah, ac kihl kac ah; ac kuht etuh lah ke luhng kuhlwacng luhn God suc Pahpah, ac Leum lasr Jisus Kraist, tuh kuht tuh liye ac ahklohye lah ma inge kwewa pwacye. Ac ma inge ma wolacna nuh ke muhtahsr. Ne ohinge, puhsren Leum sapkihn nuh sesr tuh kuht enenuh in ahklohye ke ma inge kwewa; ke ma inge, in ahkos masap luhn God, kuht fahkwack luhlahlfongi ke ma inge kwewa. Ac kuht etuh lah kuht fin oaru in Kraist, kuht ac fah eislah liki nuknuk lasr srahn mwet nuh kwewa, ac sukokyak nwacsnwacs ye muhtuhn siyah in nuhnuhnkuh luhn Kraist, ac fah muhta yohrohl ne tok ma pahtpaht inkuhsrao. Ac kaksak nuh sin Pahpah, ac nuh sin Wen, ac nuh sin Nguhn Muhtahl, suc pa sie God. Amen.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]Kahs in Fahkwack Luhlahlfongi Luhn Mwet Loh Alkosr[/font_size][/center]\n\nLwelah in etweyuck nuh sin muhtuhnfacl, kain in mwet, kahs, ac mwet nuhkwewa, suc orekma se inge ac fah tuhkuh nuh yohroh: Lah Joseph Smith, Jun., mwet lweng ke orekma se inge, el oraclah kuht in liye plwet ma sruhmuhnyuck inge, ma kol ngwetngweta; ac sra puk ma Smith se ma fwack inge el tuh luhngaslah ah kuht tuh sruok ke pahosr; ac kuht oacyacpac tuh liye kihl kac ah, suc ma inge kwewa oacna atacn orekma na mahtuh omeet ah, ac oreyac ah usrnguck. Ac ma inge kuht ahklohye ke kahs nguhsrihk, lah Smith se suc fwackyuck inge el use tuh kuht in liye, tuh kuht tuh liye ac sruhkwack, ac etuh na pwacye lah Smith se ma fwackyuck inge sruok plwet ma kuht sramsramkackihn uh. Ac kuht eisacng inesr nuh facluh, in ahkpwacyei nuh facluh ke ma suc kuht liyacack ah. Ac kuht tiac kikiacp, God El ahklohye ke ma inge.\n\nChristian Whitmer\n\nJacob Whitmer\n\nPeter Whitmer, Jun.\n\nJohn Whitmer\n\nHiram Page\n\nJoseph Smith, Sen.\n\nHyrum Smith\n\nSamuel H. Smith\n\n", "js 0": "[center][font_size=26]Kahs in Fahkwack Luhlahlfongi Lal Mwet Pahluh Joseph Smith[/font_size][/center]\n\nKahs lal Mwet Pahluh Joseph Smith sifacna ke tuhkuh luhn Puk luhn Mormon pa:\n\n“Ke ekuh ke … lwen ahklongoul sie ke Septempuh [1823] … nga som in pruhe ac siyuck sin God Kuhlacna. …\n\n“Ke nga tuh mukwi in pruhe nuh sin God, nga liyacack kahlwem se sikyak ke infuhkihl se luhk ah, ma tahfwelah in yohkwaclihk ne ke na infuhkihl sac kahlwem liki na infulwen lwen, ke in kihtin pacl sac na mwet se sikyak sisken mwe oan luhk, tulac yen engyeng uh, tuh niyacl tiac na puhsral infohk uh.\n\n“El nukum nuknuk fohn sralacp fasrfasr na pwacye se. Nga soenna liye fin facluh kain in fasrfasr se inge; nga tiac pac luhlahlfongi muh oasr kuhtwena ma fin facluh ma kuh in oreklac in arulacna fasrfasr ac sahromrom. Pahol tiac nukumyucklac, ac oacyacpac pahol nuh lucng, lucng kuhtuhsrihk liki pukun pahol; na, oacyacpac, niyacl tiac nukumyucklac, oacyacpac niyacl nuh lucng, lucng kuhtuhsrihk liki fukun niyacl. Insifacl ac inkwacwacl tiac pac nukumyucklac. Nga kuh in liye lah wacngihn nuknuk sahyac el nukum sahyacn nuknukfohn se inge, mweyen ikacklah, oruh nga tuh kuh in liye iniwacl.\n\n“Nuknuk fohn se lal inge tiac arulacna fasrfasr muhkwena, tuhsruhk mahnol nohfohn arulacna wolacna oruh tiac kuh in ahkuhtweyucki, ac luhmahl pwacye lah oacna sahrom uh. Infuhkihl uh arulacna kahlwem, tuhsruhk tiac arulacna kahlwem oacna kihtihn acn na ma raunweack mahnol. Ke nga tuhfahna in ngwetwacng nuh sel ah, nga sahngweng; tuhsruhk sahngweng sac kihtihn pacl na som likiyuc.\n\n“El pahngonyuc ke inek, ac fahk nuh sihk lah el sie mwet utuck pweng suhpweyuckme liki ye muhtuhn God nuh yuruk, ac lah inel pa Moroni; lah oasr orekma se God El ac use nuh sihk in oruh; ac lah inek ac motkweyuck nuh ke ma wo ac ma koluk inmahsrlon muhtuhnfacl, kain in mwet, ac kahs nuhkwewa, kuh ac sramsramkihnyuck ke ohiyac wo ac koluk inmahsrlon mwet nuhkwewa.\n\n“El fahk lah oasr puk se fihliyucki, sihmihsyucklac fin plwet kol, ma sruhmuhn sie sramsram kacn mwet mahtuh omeet ma muhta fin acn se inge, ac acn ma elos tuhkuh we me. El oacyacpac fahk lah fohnlah luhn Wosasuc kawihl neinyuckyak loac, oacna ke tuh eisyuckyang sin Mwet Lahngo nuh sin mwet mahtuh omeet yoh sac;\n\n“Oacyacpac, lah oasr yot luo ma kapriyuck ke frem selfuh—ac yot inge, kapriyucki nuh ke sie mwe loeyuck, tuhkweni oraclah ma se ma pahngpahng Urim ac Thummim—fihliyucki wi plwet inge; ac sruokyac ac orekmakihnyacn yot inge pa oraclah ‘mwet liyactwen’ ke pacl mahtuh omeet kuh ke pacl somlah ah; ac lah God El ahkolah ma inge nuh ke srihpen lweng ke puk inge. …\n\n“Sifilpac, el fahk nuh sihk, lah ke pacl se nga ac eis plwet ingoh ma el sramsram kac—tuh pacl se ma ac eisyuck ma inge soenna sikyak—nga enenuh in tiac sang kuhtwena mwet in liye; tiac pac mwe loeyuck weacng Urim ac Thummim; nuh selos muhkwena suc nga sapkihnyuck in ahkkahlwemye nuh selos; nga fin tuh oruh nga ac tuh fah kuhnausyucklac. Ke el sramsram nuh sihk ke plwet inge, aruhruhma se ikacklah ke nuhnak luhk uh tuh nga kuh in liye acn se ma puhlwet inge fihliyucki we, ac arulacna kahlwem ac siena oruh nga tuh sifilpac etuh acn sac ke nga tuh som muhtwacta we.\n\n“Tukun sramsram se inge, nga liye ke kahlwem ke infuhkihl uh muhtwacwacack in maeni nuh sisken mahnol suc sramsram nuh sihk, ac fahfahlac in orek ohinge ne ke na infuhkihl uh sifilpac lohsrlah, sahyacn na siskacl; ke, kihtin pacl sac na nga liyacack, oacna ke tuh sikyak ah, motonoac se ikacklah suwohswohsyak nuh inkuhsrao, ac el sowack nuh lucng ne ke na el wacngihnlac, ac infuhkihl uh oacna met ah met liki kahlwem inkuhsrao se inge tuh sikyak ah.\n\n“Nga oan nuhnkuh ma se sikyak ah, ac fwefwelac na pwacye ke ma fwack nuh sihk sin mwet utuck pweng wolacna se inge; ke, infulwen nuhnak luhk uh, nga sa na liyacack lah infuhkihl se luhk ah sifilpac muhtwacwacack in kahlwemwack, ac kihtihn pacl sac na, oacna ke tuh sikyak ah, mwet utuck pweng inkuhsrao sac pacna el sifilpac tulac sisken acn in oan se luhk ah.\n\n“El muhtwacwacack, ac sifilpac fahk ma pacna el tuh oruh ke muhtwacta se lal emet ah, wacngihn ma eklac; ma el tuh oruh, el fahk nuh sihk ke nuhnuhnkuh yohk ma ac fah tuhkuh nuh fin facluh, ke ongaiyac yohk luhn sracl in mongo, mweun, ac mas; ac lah nuhnuhnkuh upac inge ac tuhkuh nuh facluh ke fihl se inge. Ke el fahk ma inge, el sifilpac sowack nuh lucng oacna ke el oruh met ah.\n\n“Ke pacl se inge, arulacna loal mokleyuck se ma fihliyucki ke nuhnak luhk uh, tuh muhtuhk tiac ke mutul, ac nga oan oelac fwefwelac ke ma nga kwewana liye ac lohng ah. Tuhsruhk nga lut ke nga sifilpac liye mwet utuck pweng sacpacna sisken acn in oan luhk, ac nga lohng ke el fahk kuh sifilpac kalweni in fahk nuh sihk ma pacna met ah; ac use pac kai se nuh sihk, fahk nuh sihk lah Setuhn el ac srihke in srihfeyuc (ke srihpen ohiyac suhkahsruhp luhn sucu luhn pahpah tuhmuhk), in eis plwet inge nuh ke srihpac luhn kahsruhp. Ma inge el kaiyuc in tiac oruh, fahk lah nga enenuh in tiac lohacng nuh ke kuhtwena ma sahyac ke nga eis plwet inge tuhsruhk tuh in kaksakihn God, ac in tiac mokleyuck ke kuhtwena nuhnak sahyacn na in muhsaheack tohkohsrahi Lal; tuh fin tiac ohinge nga tiac kuh in eis ma inge.\n\n“Tukun muhtwacta ahktolu se inge, el sifilpac sowack nuh lucng inkuhsrao oacna met ah, ac nga sifilpac motko ma usrnguck ma sikyak nuh sihk ah; ke kihtin pacl se na tukun mwet utuck pweng se inkuhsrao ah sowack nuh lucng likiyuc ke pacl ahktolu ah, won ah tuhkak, ac nga liye lah lwenwelihk, ohinge sirape lasr ah orek ke fong na fohn sac.\n\n“Tohkohyang na nga tuhkahkwek liki mwe oan luhk, ac, oacna pacl nuhkwewa, som in oruh orekma enenweyuck ke lwen uh; tuhsruhk, ke nga srihke in orekma oacna pacl sahyac, nga konwacack lah kuhiyuck arulacna muhnahslah oruh nga tiac kuh in oruh kuhtwena ma. Pahpah tuhmuhk, suc wiyuc orekma, el liye lah oasr ma elyah se sihk, ac fahk nga in som nuh lohm ah. Nga muhtwacwacack ke srihpac se in som nuh lohm ah; tuhsruhk, ke nga srihke in tuhpallah kalkal se ke innimac se kuht oasr we ah, kuhiyuck nohfohn wacngihnlac, ac nga puhtatlac oan fin infohk uh, ac ke puhlan pacl se nga tiac etuh kuhtwena ma.\n\n“Ma se emet ma nga kuh in esam pa sie puhsra ma sramsram nuh sihk, pahngonyuc ke inek. Nga ngwetwack, ac liye mwet utuck pweng sac pacna tulac fin sifuhk, rauniyucklac ke kahlwem oacna met ah. El sifilpac fahk nuh sihk ma nuhkwewa ma el fahk nuh sihk ke fong se met ah, ac el sapkihn nuh sihk in som nuh yurun pahpah tuhmuhk ac fahk nuh sel ke aruhruhma ac masap ma nga eis ah.\n\n“Nga ahkos; nga fohlohklac nuh yurun pahpah tuhmuhk ke innimac ah, ac fahk nohfohn ma inge nuh sel. El topuk nuh sihk lah ma inge ma sin God, ac fahk nuh sihk in som ac oruh oacna sapkihnyuck sin mwet utuck pweng sac. Nga som liki innimac uh, ac som nuh ke acn se ma mwet utuck pweng sac fahk nuh sihk muh plwet inge fihliyucki we ah; ac ke srihpen kahlwemiyen aruhruhma se ma sikyak nuh sihk ke ma inge, nga etuh acn sac ke pacl se na nga sun ah.\n\n“Fototo nuh ke mura Manchester, ke Ontario county, New York, tulac inging yohk se, ac pa fuhlwact emet ke kuhtwena inging ke acn tuhlan la. Ke lacfahl rohtoh ke inging se inge, tiac loes liki fin tohktohk sac, ye yot na luhlahp se, plwet inge oan, fihliyucki lun pohk yot se. Yot se inge mahtoltol ac raun infulwac ah ke acn lucng kac, ac srikolo siskac ah, oruh infulwac ah kuh in liyeyuck fin infohk uh, tuhsruhk siskac ah nohfohn rauniyucklac pihkihnyucki ke fohk uh.\n\n“Eislah fohk uh liki, nga sruhkwack sie sahk in tipucl ah, ma nga oracacng nuh ye sisken yot sac, ac tanyac kuhtuh srihsrihk oracack nuh lucng. Nga ngwetwacng nuh loac, ac pwacyena lah nga tuh liye plwet inge, Urim ac Thummim, ac mwe loang, oacna ke fwackyuck sin mwet utuck pweng sac. Pohk se ma ma inge oan loac oreklac ke fihliyucki yot nuh sie ke kain in simacn. Ke ye pohk sac yot luo oan lac lac lun pohk sac, ac plwet ac ma sahyac weacng oan fin yot inge.\n\n“Nga srihke in eislah ma inge, tuhsruhk sruhngwacyuck sin mwet utuck pweng sac, ac sifilpac fahkyuck nuh sihk lah pacl in utuckyak luhn ma inge soenna tuhkuh, lah ac tiac, ne ke na yac ahkosr tukun pacl sac; tuhsruhk el fahk nuh sihk lah nga enenuh in tuhkuh nuh ke acn sac pacna ke yac se na tukun pacl sac, ac lah el ac sunyuc we, ac lah nga enenuh in tahfwelah in oruh ohinge ne ke na pacl se ac tuhkuh in eis plwet inge.\n\n“In oruh oacna, ke tuh sapkihnyuck nga ah, nga tuh som ke kapihn kais sie yac, ac ke kais sie pacl nga sokwack mwet utuck pweng sac pacna we, ac tuh eis ahkuhtweyac ac lahlmwetmwet sel ke kais sie sirape lasr ah, fal nuh ke ma suc Leum El ac tuh fah oruh, ac tohkohsrahi Lal ac tuh fah kolyuck fuhkah ac ke ohiyac meac ke lwen sahflah. …\n\n“Ke lusen pacl se pacl uh tuhkuh in eis plwet, Urim ac Thummim, ac mwe loang. Ke lwen ahklongoul luo ke Septempuh, sie tausin alfoko ac longoul itkohsr, nga tuh som oacpacna ke kapihn siepacna yac nuh ke acn se suc ma inge fihliyucki we, mwet utuck pweng inkuhsrao sac pacna use ma inge nuh sihk ke kahs in kai se inge: lah nga enenuh in karuhnguhnwacng ma inge; lah nga fin soaru wacngihnlac ma inge, kuh ke kuhtwena lingucn luhk, nga ac fah lihsyucklac; tuhsruhk nga fin orekmakihn nohfohn kuhiyuck in karuhnguhnwacng ma inge, ne ke na el, mwet utuck pweng sac, ac pahngonwack ma inge, ma inge fah karihngihnyuck.\n\n“In kihtin pacl nga sokwack srihpac se efuh nga tuh eis kahs in kai na upac in karuhnguhnwacng in wo, ac efuh mwet utuck pweng sac tuh fahk lah ke nga oruh ma suc enenweyuck in pouk, el ac pahngon ma inge. Tuh tiacna paht na etweyuck lah ma inge oasr yuruk, na kuhiyac na fokoko oreklac in eislah ma inge likiyuc. Ohiyac nuhkwewa ma oreklac uh oreklac nuh ke srihpac se ingacn. Ahkkolukyeyuck uh upaclah liki met ah, ac mwet pucspucs acsmak pacl nuhkwewa in eislah ma inge likiyuc fin kuh. Tuhsruhk ke lahlmwetmwet luhn God, ma inge karihngihnyuck wo in pouk, ne ke na nga oraclah ma suc enenweyuck in pouk. Ke pacl se, oacna akwuck la, ke mwet utuck pweng sac pahngon ma inge, nga eisacng ma inge nuh sel; ac el karuhnguhnwacng ma inge ne misenge, suc pa lwen ahkluo ke Mei, sie tausin alfoko ac tolngoul alkosr.”\n\nNuh ke kuhtuh pac ma sihmlac fohnlah uh, liye Joseph Smith—Sramsram Mahtuh ke Mwe Sang Sacohklacna.\n\nMa sihmlac mahtuh inge tuh utuckuh liki facluh oacna puhsren sie un mwet sramsram me liki fohk uh, ac luhngasyucklac nuh ke kahs in pacl inge ke mwe sang ac kuh luhn God oacna ke ahkpwacyeiyuck ke mwe ahkpwacye Muhtahl, tuh sihmlac emet nuh facluh ke kahs English ke yac 1830 oacna The Book of Mormon.\n\n", "explanation 0": "[center][font_size=26]Sie Mwe Ahkuhtweyac Fototo ke Puk luhn Mormon[/font_size][/center]\n\nPuk luhn Mormon pa sie ma sihmlac muhtahl luhn mwet fin acn mahtuh America ac tuh taflweyucklac fin plwet osra. Ma sihmlac inge tuhkuh we me tuh orekweni nuh sie pa ke ma tahklac inge:\n\nPlwet lal Nephi, ma kain in atac luo: plwet srihsrihk ac plwet luhlahp. Ma se met ingacn ma tuh orekmakihnyuck suwohs nuh ke ohiyac muhtahl ac orekma ac luti luhn mwet pahluh, a ma se tok ingacn tuh orekmakihnyuck yohk nuh ke sramsram mahtuh luhn mwet suc sruhmuhnyuck kac ah (1 Nephi 9:2–4). E ke pacl lal Mosiah ah me, tuhsruhk, plwet luhlahp uh oacyacpac nein ma nguhnnguhn na yohk srihpac.\n\nPlwet lal Mormon, ma nein sie sramsram ma tuh ahkfototoyeyucklac sel Mormon liki plwet luhlahp lal Nephi, weacng mwe ahkuhtweyac pucspucs. Plwet inge oacyacpac nein sie tuhtahflah ke sramsram mahtuh sel Mormon ac tahfweyucklac sin wen se nahtuhl suc pa Moroni.\n\nPlwet lal Ether, ma sramsramkihn sie sramsram mahtuh luhn mwet Jared. Ma sihmlac se inge tuh ahkfototoyeyucklac sel Moroni, suc isohngwacng kahs lal sifacna ac sang ma sihmlac in weacng sramsram mahtuh yohk ye sifac se “Puk lal Ether.”\n\nPlwet Prahs ma utuckme sin mwet lal Lehi liki acn Jerusalem ke yac 600 Met Liki Kraist. Ma inge nein “puk limekohsr lal Moses, … ac oacyacpac sie ma sihmlac kacn mwet Jew e ke muhtwacwacackiyac ah, … fahsruh ne ke muhtwacwacackiyacn kol lal Zedekiah, tohkohsrah luhn Judah; ac oacyacpac kahs in pahluh luhn mwet pahluh muhtahl” (1 Nephi 5:11–13). Fahk pucspucs ke plwet inge, fahk ke kahs lal Isaiah ac mwet pahluh ke ma suhmuhslah sahyac ac ma tiac sihmihsyucklac, sikyak ke Puk luhn Mormon.\n\nPuk luhn Mormon oracni ip singucul limekohsr, ma etweyuck, sahyacn na ma se, oacna puk, kwacna suleyucklac ke inen mwet suhmuhslah luhn ma inge. Ip se emet (puk ohnkohsr emet, sahflah ke Omni) pa sie lweng ke plwet srihsrihk lal Nephi. Inmahsrlon puk lal Omni ac Mosiah pa sie ma isohsyang pahngpahng Kahs lal Mormon. Ma isohsyang se inge kuhpahsriyac ma sihmlac ma taflweyucklac ke plwet srihsrihk nuh ke sramsram ahkfototoyeyucklac lal Mormon ke plwet luhlahp.\n\nIp loeloes se emet, ke Mosiah nuh ke Mormon sapta 7, pa sie lweng ke sramsram ahkfototoyeyucklac lal Mormon ke plwet luhlahp lal Nephi. Ip sahflah, ke Mormon sapta 8 nuh ke sahflahiyacn ip se, tuh taflweyucklac sel Moroni, wen nahtuhl Mormon, suc tukun el ahksahfyelah ma sihmlac ke moul luhn pahpah tuhmwacl, el oraclah sie sramsram ahkfototoyeyucklac ke ma sihmlac luhn mwet Jared (suc pa Puk lal Ether) ac tohkoh sang in weacng ip ma etweyuck muh Puk lal Moroni.\n\nKe kuh sahp ke yac 421 Tukun Kraist, Moroni, mwet pahluh yohk etuh lal ke ma mahtuh sahflah se luhn mwet Nephi, siliyac ma sihmlac muhtahl ac okanlah nuh sin Leum, in utuckme ke lwen sahflah uh, oacna ke palyeiyuck ke puhsren God ke mwet pahluh Lal omeet ah. Ke yac 1823 Tukun Kraist, Moroni se pacna inge, in pacl sac el sie mwet sifilpac moulyak, el muhtwacta yohrohl Mwet Pahluh Joseph Smith ac in pacl el sang plwet taflweyucklac inge nuh sel.\n\nKe ma sihmlac se inge: Sra puk ke sifac na pwacye uh, met liki na sra puk ke koano an, tuh itucklac liki plwet ac pa sie ip ke ma sihmlac muhtahl. Ikucslah an tiac sihmlac ke sihm kuhruh, oacna ke 1 Nephi ac met liki na Mosiah sapta 9, oacyacpac pa ma sihmlac muhtahl. Ikucslah an sihm kuhruh, oacna ke sifac ke sapta an, tiac pa ingacn ohiyacn sihm na pwacye kac uh tuhsruhk mwe kahsruh lutlut ma weacng in ahkfihsrwacsrye ritiyac.\n\nKuhtuh tahfonglac srihsrihk ke kahs uh tuh kalweniyuck ke ma sihmlac met ke Puk luhn Mormon ma oreklac ke English. Sihmlac se inge nein mwe ahkpwacye ma fal in sang ma inge in insese nuh ke ma sihmlac oreklac ac ma sihmlac met ma sihmihsyucklac sel Mwet Pahluh Joseph Smith.\n\n", "1-ne 1": "[center][font_size=26]Puk Se Met lal Nephi[/font_size][/center]\n\nKol Ac Orekma lal\n\nSie sramsram kacl Lehi ac muhtwacn kiyacl Sariah, ac wen ahkosr nahtuhl, suc pahngpahng, (muhtwacwacack ke lahp) Laman, Lemuel, Sam, ac Nephi. Leum El sensenkackuhnuhl Lehi in som liki acn Jerusalem, ke srihpen el fahk kahs in pahluh nuh sin mwet uh ke ma koluk lalos ac elos suk in kuhnahoslah moul lal. El fuhfahsryucsr lwen tolu nuh ke yen mwesis weacng sucu lal. Nephi el us tamuhlwel wiyacl ac fohlohklac nuh fin acn Jerusalem in eis ma sihmlac kacn mwet Jew. Sramsram ke kweok lalos. Elos eis acn nahtuhl Ishmael in muhtwacn kiyaclos. Elos eis sucu lalos ac som nuh yen mwesis. Kweok ac ongaiyac lalos ke yen mwesis. Inkacnek in fuhfahsryucsr lalos. Elos tuhkuh nuh ke kof luhlahp. Tamuhlwel lal Nephi lainuhl. El kuhtanglah kaclos, ac muhsaheack soko oak. Elos pahngon inen acn sac Puhs. Elos tuhkuh meoa luhlahp nuh ke acn uliyuck, ac fahfahlac. Ma inge oacna nuh ke sramsram lal Nephi; kuh ke kahs sahyac, nga, Nephi, suhmuhslah ma sihmlac se inge.\n\n[center][font_size=26]Sapta 1[/font_size][/center]\n\n[i]Nephi el muhtwacwacack in sihmihs ke mwet lal—Lehi el liye ke aruhruhma sie e fihrihr ac rit ke sie puk in pahluh—El kaksakihn God, palyei tuhkuh luhn Messiah, ac palye kuhnanuclac luhn acn Jerusalem—El ahkkolukyeyuck sin mwet Jew. Sahp ke yac 600 Met Liki Kraist.[/i]\n\n1 Nga, Nephi, isuslac nuh sin ninac ac pahpah wo, ohinge nga tuh lutiyuck kuhtuh ke etwacack nuhkwewa luhn pahpah tuhmuhk; ac liye ma upac pucspucs ke lusen moul luhk uh, ne ohinge, nga luhngseyuck yohk sin Leum ke lusen moul luhk; ahok, nga etuh yohk ke wolacna ac ma lukmac luhn God, ohinge nga oraclah sie ma sihmlac ke mukwikwi luhk ke moul luhk.\n\n2 Ahok, nga oraclah sie ma sihmlac ke kahs luhn pahpah tuhmuhk, ma nwacnwack etwacack luhn mwet Jew ac kahs luhn mwet Egypt.\n\n3 Ac nga etuh lah ma sihmlac ma nga oraclah inge pwacye; ac nga oraclah ke pouk sifacna; ac nga oraclah ma inge fal nuh ke etwacack luhk uh.\n\n4 Tuh tukun ma inge ke muhtwacwacackiyacn yac se emet ke kolyuck lal Zedekiah, tohkohsrah luhn acn Judah, (pahpah tuhmuhk, Lehi, el muhta Jerusalem ke lusen moul lal nohfohn); ac ke yac sacn pacna mwet pahluh pucspucs tuhkuh, palye nuh sin mwet uh lah elos enenuh in auliyak, fin tiac siti luhlahp Jerusalem enenuh in kuhnausyucklac.\n\n5 Ohinge tukun ma inge pahpah tuhmuhk, Lehi, ke el som pruhe nuh sin Leum, ahok, finne ke insiacl kwewa, ke mwet lal.\n\n6 Ac tukun ma inge ke el pruhe nuh sin Leum, sie e fihrihr sikyak ac oan fin sie yot met luhkwel; ac el liye ac lohng ma pucspucs; ac ke srihpen ma suc el liye ac lohng oruh el tuhlaklakwack ac rarrar na upac.\n\n7 Ac tukun ma inge el fohlohklac nuh lohm sel sifacna fin acn Jerusalem; ac el oan fin mwe oan lal, tuh el sesseslah ke Nguhn ac ke ma el tuh liye ah.\n\n8 Ac ke el sesseslah ke Nguhn, el utucklac ke sie aruhruhma, finne tuh el liye inkuhsrao ikacklah, ac el nuhnkuh muh el liye God muhta fin siyah fuhlwact Lal, rauniyucklac ke un lipufacn pucspucs suc on ac kaksakihn God lalos.\n\n9 Ac tukun ma inge el liye Sie oactui liki inkuhsrao, ac el liye lah sahromromiyacl kahlwem liki na faht ah ke infulwen lwen.\n\n10 Ac el oacyacpac liye singucul luo sahyac fahsr tohkohl, ac sahromromiyaclos kahlwem liki na itu yen engyeng uh.\n\n11 Ac elos oactume nuh ten ac som nuh muhtuhn facluh; ac ma se emet ah tuhkuh ac tu met liki pahpah tuhmuhk, ac sang nuh sel sie puk, ac fahk nuh sel lah el enenuh in riti.\n\n12 Ac tukun ma inge ke el riti, el sesseslah ke Nguhn luhn Leum.\n\n13 Ac el rit, fahk: We, we, nuh Jerusalem, tuh nga liye ma sruhngwacyuck lowos! Ahok, ac ma pucspucs pahpah tuhmuhk el riti ke acn Jerusalem—lah e kuhnausyucklac, ac mwet muhta we; mwet pucspucs ac misac ke katlas, ac mwet pucspucs ac srohoh utucklac nuh Babylon.\n\n14 Ac tukun ma inge ke pahpah tuhmuhk el riti ac liye ma yohk ac wolacna pucspucs, el tuh fahk ma pucspucs nuh sin Leum; suc oacna: Yohk ac wo orekma Lom, O Leum God Kuhlacna! Siyah fuhlwact Lom oan fuhlwact inkuhsrao, ac kuh, ac wolacna, ac pahkotwen Lom oasr yurun mwet nuhkwewa fin facluh; ac, ke srihpen Kom pahkotwen, Kom ac fah tiac lwelah elos suc tuhkuh nuh Yurum in misac!\n\n15 Ac tukun na ohiyac se inge pahpah tuhmuhk el kaksakihn God lal; tuh nguhnal tuh kaksak, ac insiacl nohfohn sesseslah, ke srihpen ma suc el liye, ahok, ma Leum El ahkkahlwemye nuh sel.\n\n16 Ac inge nga, Nephi, tiac oraclah nohfohn sramsram ke ma suc pahpah tuhmuhk el suhmuhslah, tuh el suhmuhslah ma pucspucs ma el liye ke aruhruhma ac ke mwemwe; ac el oacyacpac suhmuhslah ma pucspucs ma el pahlyei ac fahk nuh sin tuhlihk nahtuhl, ma nga ac tiac oraclah nohfohn sramsram kac.\n\n17 Tuhsruhk nga fah oraclah sie sramsram ke mukwikwi luhk ke lusen moul luhk. Liye, nga oraclah sie sramsram fototo ke ma sihmlac luhn pahpah tuhmuhk, fin plwet ma nga oraclah ke pouk sifacna; ohinge, tukun nga ahkfototoyelah ma sihmlac luhn pahpah tuhmuhk na nga fah oraclah sie sramsram ke moul luhk sifacna.\n\n18 Ohinge, nga kena tuh kowos in etuh, lah tukun Leum El ahkkahlwemye ma wolacna pucspucs nuh sin pahpah tuhmuhk, Lehi, ahok, ke kuhnausyucklac luhn acn Jerusalem, liye el som nuh inmahsrlon mwet uh, ac muhtwacwacack in palye ac fahk nuh selos ke ma suc el tuh kwewana liye ac lohng.\n\n19 Ac tukun ma inge mwet Jew elos tuh isruhnuhl ke srihpen ma suc el fahkwack nuh selos; tuh pwacye lah el fahkwack ke ma koluk lalos ac ma sruhngwacyuck lalos; ac el fahkwack ke ma suc el liye ac lohng, ac oacyacpac ke ma suc el riti ke puk sac, ma ahkkahlwemye arulacna kahlwem ke tuhkuh luhn Messiah, ac oacyacpac ke moliyucklac luhn facluh.\n\n20 Ac ke mwet Jew elos lohng ma inge elos tuh kasrkuhsrak sel; ahok, finne oacna nuh sin mwet pahluh ke pacl omeet ah, suc elos luhswack, ac tuhngal ke yot, ac uniyac; ac elos oacyacpac suk moul lal, tuh elos in unilyac. Tuhsruhk liye, nga, Nephi, ac fah ahkkahlwemye nuh suwos lah pahkotwen wo luhn Leum oasr yohrohlos kwewa suc El tuh sulaclah, ke srihpen luhlahlfongi lalos, in oraclah elos in fokoko finne nuh ke kuh luhn moliyucklac.\n\n", "1-ne 2": "[center][font_size=26]Sapta 2[/font_size][/center]\n\n[i]Lehi el us sucu lal nuh yen mwesis ut Meoa Sruhsrah—Elos som liki ma lalos—Lehi el oruh sie kihsac nuh sin Leum ac luti wen nahtuhl in liyacacng masap—Laman ac Lemuel tohrkahskahs lain pahpah tuhmwaclos—Nephi el ahkostwen ac pruhe ke luhlahlfongi; Leum El sramsram nuh sel, ac el suleyucklac in kol tamuhlwel wiyacl. Sahp ke yac 600 Met Liki Kraist.[/i]\n\n1 Tuh liye, tukun ma inge na Leum El sramsram nuh sin pahpah tuhmuhk, ahok, finne ke sie mwemwe, ac fahk nuh sel: Insewowo nuh sum Lehi, ke srihpen ma suc kom oraclah; ac ke srihpen kom oaru ac fahkwack nuh sin mwet inge ma suc Nga sapkihn nuh sum kac, liye, elos suk in eislah moul lom.\n\n2 Ac tukun ma inge na Leum El sapkihn nuh sin pahpah tuhmuhk, finne ke sie mwemwe, lah el enenuh in us sucu lal ac som nuh yen mwesis.\n\n3 Ac tukun ma inge na el tuh ahkos kahs luhn Leum, ohinge el oruh oacna ke Leum El sapkihn nuh sel.\n\n4 Ac tukun ma inge el som nuh yen mwesis. Ac el som liki lohm sel, ac acn in usru lal, ac kol lal, ac selfuh lal, ac ma sacohk lal, ac el tiac us kuhtwena ma weluhl, sahyacn na sucu lal, ac mwe kahsruh, ac lohm nuknuk, ac som nuh yen mwesis.\n\n5 Ac el tuhkuh sun mahsrol sisken pe inkof ke Meoa Sruhsrah; ac el fuhfahsryucsr ke yen mwesis ke mahsrol ma fototo nuh sisken Meoa Sruhsrah; ac el tuh fuhfahsryucsr ke yen mwesis wi sucu lal, suc pa ninac kiyuck, Sariah, ac tamuhlwel mahtuh wiyuck, suc pa Laman, Lemuel, ac Sam.\n\n6 Ac tukun ma inge na ke el tuh fuhfahsryucsr ke lusen lwen tolu ke yen mwesis, el tulohkohnwack lohm nuknuk sel ke sie infahlfahl sisken sie infacl in kof.\n\n7 Ac tukun ma inge na el muhsahelah sie mwe loang ke yot, ac oraclah sie kihsac nuh sin Leum, ac sang kuloh nuh sin Leum God lasr.\n\n8 Ac tukun ma inge na el pahngon inen infacl soko ah, Laman, na ac sohrohrlah nuh ke Meoa Sruhsrah; ac infahlfahl sac oasr ke mahsrol sisken inwacluh ah.\n\n9 Ac ke pahpah tuhmuhk el liye lah kof ke infacl soko ah sohrohrlah nuh ke unohn luhn Meoa Sruhsrah, el sramsram nuh sel Laman, fahk: O tuh kom in kuh in oacna infacl soko inge, tahfwelah na in sohrohr nuh ke unohn luhn suwohswohs nuhkwewa!\n\n10 Ac el oacyacpac sramsram nuh sel Lemuel: O tuh kom in kuh in oacna infahlfahl se inge, fokoko ac tu na kuh, ac insacnweacng in liyacacng masap luhn Leum!\n\n11 Inge el sramsram ke ma inge ke srihpen lihkkeke lal Laman ac Lemuel; tuh liye elos tuh tohrkahskahs ke ma pucspucs lain pahpah tuhmwaclos, ke srihpen el sie mwet liyactwen, ac kohlohloslac liki acn Jerusalem, in som liki acn in usru lalos, ac kol lalos, ac selfuh lalos, ac ma sacohk lalos, in misac yen mwesis. Ac ma inge elos fahk muh el oruh ke srihpen nuhnak lahlfon luhn insiacl.\n\n12 Ac ohinge Laman ac Lemuel, suc mahtuh emet, tuh tohrkahskahs lain pahpah tuhmwaclos. Ac elos tuh tohrkahskahs ke srihpen elos tiac etuh ke orekma luhn God sac suc tuh oracloslac.\n\n13 Elos tiacpac na luhlahlfongi lah Jerusalem, siti luhlahp sac, kuh in kuhnausyucklac oacna kahs luhn mwet pahluh. Ac elos oacna mwet Jew suc oasr Jerusalem, suc suk in eislah moul luhn pahpah tuhmuhk.\n\n14 Ac tukun ma inge na pahpah tuhmuhk el tuh sramsram nuh selos ke infahlfahl Lemuel, ke kuh, el sesseslah ke Nguhn, ne ke na mahnolos tuh rarrar ye muhtahl. Ac el tuh ahklutyelos, lah elos in tiac kahskahs lainuhl; ohinge, elos oruh oacna ke el sapkihn nuh selos.\n\n15 Ac pahpah tuhmuhk el muhta ke sie lohm nuknuk.\n\n16 Ac tukun ma inge na nga, Nephi, arulacna srack fuhsr, ne ohinge yohk pihsac, ac oacyacpac nga kena yohk in etuh ke ma lukmac luhn God, ohinge, nga tuh pruhe nuh sin Leum; ac liye El tuh tuhkuh nuh yuruk, ac tuh ahkfihsrwacsryelah insiyuck tuh nga tuh luhlahlfongi nohfohn kahs suc sruhmuhnyuck sin pahpah tuhmuhk; ohinge, nga tiacna lainuhl oacna tamuhlwel wiyuck.\n\n17 Ac nga sramsram nuh sel Sam, oruh in kahlwem nuh sel ma suc Leum El ahkkahlwemye nuh sihk ke Nguhn Muhtahl Lal. Ac tukun ma inge el luhlahlfongi kahs luhk.\n\n18 Tuhsruhk, liye, Laman ac Lemuel tiacna porongo kahs luhk; ac nga ahsor ke srihpen kwekweiyacn insiaclos oruh nga tuh wowoyak nuh sin Leum kaclos.\n\n19 Ac tukun ma inge na Leum El sramsram nuh sihk, fahk: Insewowo nuh sum, Nephi, ke srihpen luhlahlfongi lom, tuh kom oaru in sukyuc, ke inse puhsisacl.\n\n20 Ac kom fin liyacacng masap Luhk, kom fah kapkapwack, ac fah kolyucklac nuh ke sie acn wihlwihl; ahok, finne sie acn ma Nga ahkolah nuh sum; ahok, sie acn ma wo liki acn nuhkwewa sahyac.\n\n21 Ac tamuhlwel lom fin lain kom, elos fah lihsyucklac liki ye muhtuhn Leum.\n\n22 Ac kom fin liyacacng masap Luhk, kom fah oreklac sie mwet kol ac sie mwet luti luhn tamuhlwel wiyom.\n\n23 Tuh liye, ke na lwen sac elos fah lainyuc, Nga fah selngaelosi finne ke sie selnga na upac, na ac fah wacngihn kuh lalos fin fihtac lom sahyacn na elos lainyuc pac.\n\n24 Ac elos fin lainyuc, na elos fah sie mwe ahkkweok nuh sin fihtac lom, in wakrelosyak ke inkacnek in esamwack.\n\n", "1-ne 3": "[center][font_size=26]Sapta 3[/font_size][/center]\n\n[i]Wen nahtuhl Lehi elos fohlohk nuh Jerusalem in eis plwet prahs—Laban el sruhnga fuhlweack plwet ah—Nephi el kwacfe ac ahkkweye tamuhlwel wiyacl—Laban el pihsrwaclah ma lalos ac srihke in onweltahl uh—Laman ac Lemuel onwel Nephi ac Sam ac kaiyuck sin sie lipufacn. Sahp ke yac 600–592 Met Liki Kraist.[/i]\n\n1 Ac tukun ma inge nga, Nephi, fohlohk tukun nga sramsram nuh sin Leum, nuh ke lohm nuknuk sin pahpah tuhmuhk.\n\n2 Ac tukun ma inge na el sramsram nuh sihk, fahk: Liye nga mwemwei sie mwemwe, suc Leum El sapkihn nuh sihk tuh kom ac tamuhlwel wiyom fah fohlohk nuh Jerusalem.\n\n3 Tuh liye, oasr yohrohl Laban ma sihmlac ke mwet Jew ac oacyacpac tahk in sucu luhn pahpah mahtuh tuhmuhk omeet ah, ac ma inge taflweyucklac ke plwet prahs.\n\n4 Ohinge, Leum El sapkihn nuh sihk tuh kom ac tamuhlwel wiyom enenuh in som nuh lohm sel Laban, ac suk ma sihmlac inge, ac us ma inge tuhkuh nuh yen mwesis.\n\n5 Ac inge, liye tamuhlwel wiyom elos tohrkahskahs, fahk lah ma na upac se pa nga enenuh selos inge; tuhsruhk liye nga tiac enenuh selos ma inge, tuhsruhk ma se inge pa sie masap luhn Leum.\n\n6 Ohinge som, wen nuhtihk, ac kom fah luhngkihnyuck sin Leum, ke srihpen kom tiac tohrkahskahs.\n\n7 Ac tukun ma inge nga, Nephi, fahk nuh sin pahpah tuhmuhk: nga ac fah som ac oruh ma suc Leum El sapkihn, tuh nga etuh lah Leum El tiac sang kuhtwena masap nuh sin tuhlihk nuhtin mwet, sahyacn El fah ahkolah sie inkacnek nuh selos tuh elos in kuh in oraclah ma suc El sapkihn nuh selos.\n\n8 Ac tukun ma inge ke pahpah tuhmuhk el tuh lohng kahs inge el arulacna engan, tuh el etuh lah nga ahkinsewowoyeyuck sin Leum.\n\n9 Ac nga, Nephi, ac tamuhlwel wiyuck oruh fuhfahsryucsr lasr ke yen mwesis, us lohm nuknuk lasr, in som nuh fin acn Jerusalem.\n\n10 Ac tukun ma inge ke kuht tuh sun acn Jerusalem, nga ac tamuhlwel wiyuck tuh toweni sramsramlah.\n\n11 Ac kuht susfa—lah suc kac sesr enenuh in som nuh lohm sel Laban. Ac tukun ma inge tuh oacyang nuh sel Laman; ac Laman el som nuh lohm sel Laban, ac el sramsram nuh sel ke el muhta in lohm sel.\n\n12 Ac el kena sel Laban ke ma sihmlac ma taflweyucklac fin plwet prahs, ma nein tahk in sucu luhn pahpah tuhmuhk.\n\n13 Ac liye, tukun ma inge Laban el kasrkuhsrak, ac luhsuhlwack luhkwel; ac el tiac lwelah tuh elan eis ma sihmlac ah. Ohinge, el fahk nuh sel: Liye kom sie mwet pihsrapasr, ac nga ac fah unikowi.\n\n14 Tuhsruhk Laman el kahinglac luhkwel, ac tahfuh ma suc Laban el tuh oruh ah, nuh sesr. Ac kuht muhtwacwacack in arulacna suhpwacr, ac tamuhlwel wiyuck elos tuh oruh in fohlohk nuh yurun pahpah tuhmuhk ke yen mwesis.\n\n15 Tuhsruhk liye nga fahk nuh selos lah: Ke Leum El moul, ac ke kuht moul, kuht ac fah tiac som nuh yurun pahpah tuhmwacsr ke yen mwesis ne ke na kuht oraclah ma se suc Leum El sapkihn kuht kac.\n\n16 Ohinge, lwelah kuht in oaru in liyacacng masap luhn Leum; ke ma inge lwelah kuht in som nuh ke acn sin pahpah tuhmwacsr, tuh liye el likiyac kol ac selfuh, ac kain in mwe kahsruhp nuhkwewa. Ac ma inge nuhkwewa el tuh oruh ke srihpen masap luhn Leum.\n\n17 Tuh el etuh lah Jerusalem enenuh in kuhnausyucklac, ke srihpen koluk luhn mwet ah.\n\n18 Tuh liye, elos sruhnga kahs luhn mwet pahluh. Ohinge, pahpah tuhmuhk el fin muhta na fin acn we tukun sapkihnyuck elan kahinglac liki acn ah, liye, el ac oacyacpac misac. Ohinge, enenuh se na elan kahinglac liki acn ah.\n\n19 Ac liye, ma na ke lahlmwetmwet luhn God tuh kuht in eis ma sihmlac inge, tuh kuht in kuh in sefiyac nuh sin tuhlihk nahtuhsr kahs luhn pahpah tuhmwacsr;\n\n20 Ac oacyacpac tuh kuht in sefiyac nuh selos kahs ma sramsramkihnyuck ke oalin mwet pahluh muhtahl nuhkwewa, ma ituckyang nuh selos ke Nguhn ac kuh luhn God, e ke na muhtwacwacackiyacn facluh, finne nuh ke pacl se inge.\n\n21 Ac tukun ma inge tukun ohiyacn kahs inge nga tuh kihfucs tamuhlwel wiyuck, tuh elos in kuh in oaru in liyacacng masap luhn God.\n\n22 Ac tukun ma inge kuht som nuh ke acn in usru lasr, ac kuht tuh oracni nuh sie kol lasr, ac selfuh lasr, ac ma sacohk lasr.\n\n23 Ac tukun kuht oracni ma inge nuh sie, kuht sifilpac som nuh lohm sel Laban ah.\n\n24 Ac tukun ma inge kuht som nuh lohm sel Laban ah, ac kena sel tuh elan use nuh sesr ma sihmlac ma taflweyucklac fin plwet prahs, tuh kuht ac sang nuh sel kol lasr, ac selfuh lasr, ac ma sacohk lasr nuhkwewa.\n\n25 Ac tukun ma inge ke Laban el liye mwe kahsruhp lasr, ac tuh ma inge arulacna oasr suhna, el tuh mwelkihn, yohkna oruh el lihskuhtyak, ac suhpwaclah mwet kuhlwacnsap lal in unikuhti, tuh elan muh kuh in sruokyac ma kahsruhp lasr inge.\n\n26 Ac tukun ma inge kuht tuh kahinglac liki mwet kuhlwacnsap lal Laban, ac kuht tuh enenuh in fihliyac na ma kahsruhp lasr ah, ac ma inge puhtatyang nuh in pahol Laban.\n\n27 Ac tukun ma inge kuht kahinglac nuh yen mwesis, ac mwet kuhlwacnsap lal Laban tiacna sruokkuhti, ac kuht wihkihnkuhtlac lun luhf ke sie yot.\n\n28 Ac tukun ma inge Laman el tuh kasrkuhsrak sihk, ac oacyacpac sin pahpah tuhmuhk; ac oacyacpac Lemuel, tuh el porongo kahs lal Laman. Ohinge Laman ac Lemuel tuh fahk kahs upac pucspucs nuh sesr, tamuhlwel fuhsr wiyaclos, ac elos tuh srihngihl kuht finne ke soko sahk.\n\n29 Ac tukun ma inge ke elos uni kuht ke soko sahk, liye, sie lipufacn luhn Leum el tuhkuh ac tu met ye muhtahlos, ac el sramsram nuh selos, fahk: Efuh kowos srihngihl tamuhlwel fuhsr wiyowos ke soko sahk? Yac kowos tiac etuh lah Leum El sulwacllah in sie mwet kol lowos, ac ohinge ke srihpen koluk lowos? Liye kowos fah sifilpac som nuh Jerusalem, ac Leum El ac fah usacloht Laban nuh in pouwos.\n\n30 Ac tukun lipufacn sac sramsram nuh sesr, el som.\n\n31 Ac tukun lipufacn sac som, Laman ac Lemuel sifilpac muhtwacwacack in tohrkahskahs, fahk: Fuhkah tuh Leum Elan usacluh Laban nuh in pahosr? Liye, el sie mukul na fokoko, ac el kuh in kol luhmngaul, ahok, finne el kuh in uniyac luhmngaul; na efuh in tiac kuht?\n\n", "1-ne 4": "[center][font_size=26]Sapta 4[/font_size][/center]\n\n[i]Nephi el unilyac Laban ke sap luhn Leum ac na el eis plwet prahs ke ohiyac suhmaht—Zoram el sulaclah in weacng sucu lal Lehi yen mwesis. Sahp ke yac 600–592 Met Liki Kraist.[/i]\n\n1 Ac tukun ma inge nga sramsram nuh sin tamuhlwel wiyuck, fahk: Lwelah kuht in sifilpac som nuh Jerusalem, ac lwelah kuht in oaru in liyacacng masap luhn Leum; tuh liye El fokoko liki nuhkwewa fin facluh, na efuh in tiac fokoko luhkwel Laban ac luhmngaul lal, ahok, kuh finne liki tausin singucul kuhtuh lal?\n\n2 Ohinge lwelah kuht in som; lwelah kuht in fokoko oacna Moses; tuh pwacyena lah el sramsram nuh ke kof luhn Meoa Sruhsrah ac ma inge maelihk nuh inse ac insoh, ac pahpah tuhmwacsr sahslah liki, liki srohoh, fin fohk paho, ac un mwet mweun lal Pharaoh tuh ukwe ac tuh walomlah ke kof in Meoa Sruhsrah.\n\n3 Inge liye kowos etuh lah ma inge pwacye; ac kowos oacyacpac etuh lah sie lipufacn tuh sramsram nuh suwos; ohinge yac kowos kuh in ahlohloh? Lwelah kuht in som; Leum El kuh in molikuhtlac, finne in oacna pahpah tuhmwacsr, ac in kuhnahosuhllah Laban, finne in oacna mwet Egypt ah.\n\n4 Inge ke nga tuh fahk kahs inge, elos tuh srwackna kasrkuhsrak upac, ac tuh srwackna tohrkahskahs; ne ohinge elos tuh ukweyuc ne ke na kuht tuhkuh nuh likihn pot Jerusalem.\n\n5 Ac ke fongweni; na nga oruh tuh elos in wihklac lihkihn pot uh. Ac tukun elos tuh sifacna wihklac, nga, Nephi, orahkyang nuh in siti uh ac som nuh ke lohm sel Laban.\n\n6 Ac nga tuh kolyuck sin Nguhn, tiac etuh met ma ma nga enenuh in oruh.\n\n7 Ne ohinge nga som, ac ke nga apkuhranyang nuh ke lohm sel Laban nga liyacack sie mukul, ac el tuh puhtatlac nuh infohk uh met liki ye muhtuhk, tuh el tuh sruhi ke wine.\n\n8 Ac ke nga tuhkuh nuh yohrohl nga konwacack lah Laban.\n\n9 Ac nga liye katlas nahtuhl ah, ac nga faeslah liki mwe nein katlas sac; ac paho ah oreklac ke kol, ac ohiyacn oreklac la ah arulacna wo, ac nga liye lah plet se kac ah oreklac ke stil na sacohk.\n\n10 Ac tukun ma inge nga tuh kolyuck sin Nguhn lah nga enenuh in unilyac Laban; tuhsruhk nga fahk ke insiyuck: Soenna ke kuhtwena pacl nga ahksohrohryelah srahn mwet. Ac nga lokweni ac kena tuh nga in tiac unilyac.\n\n11 Ac Nguhn sifilpac fahk nuh sihk: Liye Leum El eisacloht nuh in poum. Ahok, ac nga oacyacpac etuh lah el tuh suk in eislah moul luhk sifacna; ahok, ac el tiac porongo masap luhn Leum; ac el oacyacpac tuh eislah ma lasr ah.\n\n12 Ac tukun ma inge Nguhn sifilpac fahk nuh sihk: Unilyac, tuh Leum El eisacloht nuh in poum;\n\n13 Liye Leum El uniyac mwet koluk in oraclah srihpac suwohswohs Lal. Ac wo liki tuh sie mwet in misac liki na sie muhtuhnfacl in muhnahslah ac misac ke suhlahlahlfongi.\n\n14 Ac inge, ke nga, Nephi, tuh lohng kahs inge, nga esamwack kahs luhn Leum ma El fahk nuh sihk ke yen mwesis, fahk lah: Fihtac lom fin liyacacng masap Luhk, elos fah kapkapwack ke acn wihlwihl nuh selos.\n\n15 Ahok, ac nga oacyacpac nuhnkuh tuh elos tiac kuh in liyacacng masap luhn Leum oacna nuh ke masap lal Moses, sahyacn masap uh enenuh in oasr yohrohlos.\n\n16 Ac nga oacyacpac etuh lah masap uh taflweyucklac fin plwet prahs.\n\n17 Ac oacyacpac, nga etuh lah Leum El usacluh Laban nuh in pouk ke srihpac se inge—tuh nga in kuh in eis ma sihmlac oacna nuh ke masap Lal.\n\n18 Ohinge nga tuh ahkos puhsren Nguhn, ac sruokilyac Laban ke aunsifen insifacl, ac nga suhpuhklah inkwacwacl ke katlas nahtuhl sifacna.\n\n19 Ac tukun nga suhpuhklah inkwacwacl ke katlas se nahtuhl sifacna ah, nga eis nuknuk lal Laban ac nokomwacng; ahok, finne ip nuhkwewa; ac nga tuh nokomwacng mwe lweyuck lal infulwuck.\n\n20 Ac tukun nga oraclah ma se inge, nga som nuh ke acn in sef lal Laban. Ac ke nga fahsryak nuh ke acn in sef lal Laban, liye, nga liyacack mwet kuhlwacnsap se lal Laban suc sruok ki nuh ke acn in sef sac. Ac nga sapkihn nuh sel in oacna lihkihnpuhsrwacl Laban, lah el enenuh in wiyuc som nuh ke acn in sef sac.\n\n21 Ac el nuhnkuh muh nga pa mwet kol lal, Laban, tuh el liye nuknuk ac oacyacpac katlas sac ahtaht infulwuck.\n\n22 Ac el sramsram nuh sihk ke mwet elder luhn mwet Jew, el etuh lah mwet kol lal, Laban, el som in fong ah weluhlos.\n\n23 Ac nga sramsram nuh sel oacna in muh Laban.\n\n24 Ac nga oacyacpac sramsram nuh sel lah nga enenuh in eis ma taflweyucklac, ma oan fin plwet prahs, nuh yurun tamuhlwel mahtuh wiyuck, suc oasr lihkihn pot uh.\n\n25 Ac nga oacyacpac fahk nuh sel lah el enenuh in ukweyuc.\n\n26 Ac el, nuhnkuh muh nga sramsram ke tamuhlwel ke alu uh, ac lah pwacyena lah nga pa Laban suc nga tuh uniyac, ohinge el tuh ukweyuc.\n\n27 Ac el sramsram nuh sihk pacl pucspucs ke mwet elder luhn mwet Jew, ke nga som nuh yurun tamuhlwel wiyuck, suc oasr lihkihn pot uh.\n\n28 Ac tukun ma inge ke Laman el liyeyucyak el arulacna sahngweng, ac oacyacpac Lemuel ac Sam. Ac elos kahing liki ye muhtuhk; tuh elos nuhnkuh muh Laban, ac lah el tuh uniyucwi ac tuh suk in eislah moul lalos pac.\n\n29 Ac tukun ma inge nga pahnglolos, ac elos tuh lohngyuc; ohinge elos tuh tui tilac kahing likiyuc.\n\n30 Ac tukun ma inge ke mwet kuhlwacnsap lal Laban liye tamuhlwel wiyuck el muhtwacwacack in rarrar, ac muhtwacwacack in kahing likiyuc ac fohlohk nuh ke siti Jerusalem.\n\n31 Ac inge nga, Nephi, sie mukul yohk pihsac, ac oacyacpac nga eis kuh yohk sin Leum, ke ma inge nga tuh sruokyac mwet kuhlwacnsap se lal Laban ah, ac sruokilyac, tuh elan tiac kahinglac.\n\n32 Ac tukun ma inge nga sramsram nuh sel, lah el fin porongo kahs luhk, ac ke Leum El moul, ac ke nga moul, pwacye el fin porongo kahs lasr, kuht ac sefiyac moul lal.\n\n33 Ac nga sramsram nuh sel, finne ke sie olwelah, tuh el enenuh in tiac sahngweng; lah el fah sie mukul sukohsohk in oacna kuht el fin wi kuht som nuh yen mwesis.\n\n34 Ac nga oacyacpac sramsram nuh sel, fahk: Pwacyena Leum El sapkihn nuh sesr in oruh ma se inge; ac yac kuht tiac oaru in liyacacng masap luhn Leum? Ohinge, kom fin som nuh yen mwesis nuh yurun pahpah tuhmuhk ac oasr acn lom yohrohsr.\n\n35 Ac tukun ma inge Zoram el tuh puhlaiklac ke kahs ma nga fahk ah. Na Zoram pa inen mwet kuhlwacnsap sac; ac el olwelah tuh el ac som nuh yen mwesis nuh yurun pahpah tuhmwacsr. Ahok, ac el oacyacpac oraclah sie olwelah nuh sesr lah el ac wi kuht muhtwacwacack ke pacl sac fahlac.\n\n36 Inge kuht tuh kena tuh elan wi kuht ke srihpac se inge, tuh mwet Jew elos in tiac etuh ke kahing lasr nuh yen mwesis, elos in tiac ukwe kuht ac unikuhti.\n\n37 Ac tukun ma inge ke Zoram el tuh oraclah sie olwelah nuh sesr, sahngweng lasr kacl wacngihnlac.\n\n38 Ac tukun ma inge kuht eis plwet prahs ac mwet kuhlwacnsap se lal Laban ah, ac som nuh yen mwesis, ac fahsr nuh ke lohm nuknuk luhn pahpah tuhmwacsr.\n\n", "1-ne 5": "[center][font_size=26]Sapta 5[/font_size][/center]\n\n[i]Sariah el tohrkahskahs lainuhl Lehi—Kwewana kaksak ke fohlohk luhn wen nahtuhlos—Elos oruh kihsac—Plwet prahs nein sihm lal Moses ac mwet pahluh—Plwet ah ahkkahlwemye lah Lehi el sie fihlin mwet lal Joseph—Lehi el palye ke fihtac lal ac karihngihnyuckyang luhn plwet ah. Sahp ke yac 600–592 Met Liki Kraist.[/i]\n\n1 Ac tukun ma inge tukun kuht tuh tuhkuh nuh yen mwesis nuh yurun pahpah tuhmwacsr, liye, el sesseslah ke engan, ac oacyacpac ninac kiyuck, Sariah, el tuh arulacna engan, tuh pwacye lah el ahsor ke srihpacsr.\n\n2 Tuh el tuh nuhnkuh muh kuht misac yen mwesis; ac el oacyacpac tuh tohrkahskahs lain pahpah tuhmuhk, fahk nuh sel muh el sie mukul liyactwen; fahkwacng: Liye kom kolkuhtme liki acn in usru lasr, ac wen nuhtihk wacngihnlac, ac kuht ac misac yen mwesis.\n\n3 Ac tukun puhsra inge ninac kiyuck el tohrkahskahs lain pahpah tuhmuhk.\n\n4 Ac tukun ma inge pahpah tuhmuhk el sramsram nuh sel, fahk: Nga etuh lah nga sie mukul liyactwen; tuh nga fin tiac liye ma luhn God ke sie aruhruhma nga fah tiac etuh wolacna luhn God, tuhsruhk tuh nga ac muhta na Jerusalem, ac tuh wi na mwet luhk misac.\n\n5 Tuhsruhk liye, nga eis sie acn wihlwihl, suc ma inge nga kaksakihn; ahok, ac nga etuh lah Leum El fah molwelah wen nuhtihk liki pahol Laban, ac sifilpac usaclosme nuh yohrohsr nuh yen mwesis.\n\n6 Ac tukun ohiyacn kahs inge pahpah tuhmuhk, Lehi, el tuh ahkmisye ninac kiyuck, Sariah, kacsr, ke kuht fuhfahsryucsr ke yen mwesis nuh Jerusalem, in eis ma sihmlac luhn mwet Jew.\n\n7 Ac ke kuht tuh fohlohk nuh ke lohm nuknuk luhn pahpah tuhmuhk, liye engan lalos fohnlah, ac ninac kiyuck el tuh mihsi.\n\n8 Ac el sramsram, fahk: Inge nga etuh na pwacye lah Leum El sapkihn mukul tuhmuhk in kahinglac nuh yen mwesis; ahok, ac nga oacyacpac etuh na pwacye lah Leum El tuh karuhnguhnwacng wen nuhtihk, ac molweloslac liki pahol Laban, ac ohinge sang kuh nuh selos elos in muh kuh in oraclah ma se suc Leum El tuh sapkihn nuh selos. Ac tukun puhsra inge el tuh sruhmuhn ohinge.\n\n9 Ac tukun ma inge elos tuh arulacna kaksak, ac tuh oruh kihsac ac isihk mwe kihsac fihrihr nuh sin Leum; ac elos sang kuloh nuh sin God luhn Israel.\n\n10 Ac tukun elos tuh sang kuloh nuh sin God luhn Israel, pahpah tuhmuhk, Lehi, el eis ma sihmlac inge ma taflweyucklac fin plwet prahs, ac el tuh riti ma inge e ke na muhtwacwacackiyac ah.\n\n11 Ac el liye lah ma inge nein puk limekohsr lal Moses, ma sruhmuhn sie sramsram ke oreklac luhn facluh, ac oacyacpac kacl Adam ac Eve, suc pa pahpah se emet tuhmwacsr ac ninac se emet kiyacsr;\n\n12 Ac oacyacpac sie ma sihmlac ke mwet Jew e ke muhtwacwacackiyac ah, finne ne ke muhtwacwacackiyacn kol lal Zedekiah, tohkohsrah luhn Judah;\n\n13 Ac oacyacpac kahs in pahluh luhn mwet pahluh muhtahl, e ke muhtwacwacackiyac ah, finne ne ke muhtwacwacackiyacn kol lal Zedekiah; ac oacyacpac kahs in pahluh pucspucs ma sruhmuhnyuck ke oaluhl Jeremiah.\n\n14 Ac tukun ma inge pahpah tuhmuhk, Lehi, el oacyacpac sokwack ke plwet prahs sie tahk in sucu luhn pahpah tuhmwacl; ohinge el etuh lah el sie fihlin mwet lal Joseph; ahok, finne Joseph se suc pa wen nahtuhl Jacob, suc tuh kuhkwackihnyucklac nuh Egypt, ac suc tuh moliyucklac ke poun Leum, tuh elan kuh in molwelah pahpah tuhmwacl, Jacob, ac mwet in lohm sel nuhkwewa in tiac misac ke sracl in mongo.\n\n15 Ac elos tuh oacyacpac kolyucklac liki srohoh ac liki acn Egypt, sin God se pacna suc tuh molweloslac ah.\n\n16 Ac ohinge pahpah tuhmuhk, Lehi, el tuh sokwack tahk in sucu luhn pahpah tuhmwacl. Ac Laban el oacyacpac sie fihlin mwet lal Joseph, ohinge el ac pahpah tuhmwacl tuh sruokyac ma sihmlac ah.\n\n17 Ac inge ke pahpah tuhmuhk el liye ma inge kwewa, el tuh sesseslah ke Nguhn, ac muhtwacwacack in palye ke fihtac lal—\n\n18 Lah plwet prahs inge fah som nuh muhtuhnfacl nuhkwewa, kain in mwet, kain in kahs, ac mwet nuhkwewa suc ma oasr ke fihtac lal.\n\n19 Ohinge, el fahk lah plwet prahs inge ac fah tiac kuhnausyucklac; ma inge ac fah tiac pac lohsrlah ke pacl. Ac el palye ma pucspucs ke fihtac lal.\n\n20 Ac tukun ma inge tuh ohinge nga ac pahpah tuhmuhk tuh liyacacng masap ma Leum El tuh sapkihn nuh sesr.\n\n21 Ac kuht tuh eis ma sihmlac ma Leum El tuh sapkihn nuh sesr kac, ac lutlutkihn ma inge ac konwacack lah ma inge ma na wo; ahok, finne arulacna yohk srihpac nuh sesr, yohkna oruh kuht in kuh in karuhnguhnwacng masap luhn Leum nuh sin tuhlihk nahtuhsr.\n\n22 Ohinge, ac mwe lahlmwetmwet se luhn Leum tuh kuht in us ma inge wi kuht, ke kuht fuhfahsryucsr ke yen mwesis nuh ke acn wihlwihl.\n\n", "1-ne 6": "[center][font_size=26]Sapta 6[/font_size][/center]\n\n[i]Nephi el sihmihs ke ma luhn God—Srihpac lal Nephi pa in kwacfe mwet uh in tuhkuh nuh yurun God lal Abraham ac in moliyucklac. Sahp ke yac 600–592 Met Liki Kraist.[/i]\n\n1 Ac inge nga, Nephi, tiacna sang tahk in sucu luhn pahpah tuhmuhk nuh ke ip se inge ke ma sihmlac luhk; nga ac fah tiacna pac ke kuhtwena pacl fahlac sang ma inge nuh fin plwet inge ma nga sihm kac; tuh ma inge ituckyang nuh ke ma sihmlac ma karihngihnyuck sin pahpah tuhmuhk; ohinge, nga tiac sihmihs ma inge ke orekma se inge.\n\n2 Tuh fal nuh sihk in fahk lah kuht fihlin mwet lal Joseph.\n\n3 Ac tiac ma se nuh sihk tuh nga in arulacna sollac in oruh sie sramsram ma fohnlah ke ma nuhkwewa luhn pahpah tuhmuhk, tuh ma inge tiacna kuh in sihmlac fin plwet inge, tuh nga kena in mwesahs nga in kuh in sihmihs ke ma luhn God.\n\n4 Tuh kena yohk luhk uh pa lah nga in kuh in kwacfe mwet uh in tuhkuh nuh yurun God lal Abraham, ac God lal Isaac, ac God lal Jacob, ac in moliyucklac.\n\n5 Ohinge, ma wo nuh facluh uh nga tiac sihmihs, tuhsruhk ma wo nuh sin God ac nuh selos suc tiac ma ke facluh uh.\n\n6 Ohinge, nga fah sang masap nuh sin fihtac luhk, tuh elos fah tiac nwacklah plwet inge ke ma suc wacngihn srihpac nuh sin tuhlihk nuhtin mwet.\n\n", "1-ne 7": "[center][font_size=26]Sapta 7[/font_size][/center]\n\n[i]Wen nahtuhl Lehi elos fohlohk nuh Jerusalem ac solwacl Ishmael ac sucu lal in weluhlos ke fuhfahsryucsr lalos—Laman ac mwet sahyac elos lain—Nephi el kwacfe tamuhlwel wiyacl in likiyac luhlahlfongi ke Leum—Elos kaprilyac ke mwe kapihr ac plwacnwelah in kuhnahosuhllah—El sukohsohklah ke kuh luhn luhlahlfongi—Tamuhlwel wiyacl elos siyuck ke nuhnakmuhnahs—Lehi ac u lal orek kihsac ac isihk mwe kihsac fihrihr. Sahp ke yac 600–592 Met Liki Kraist[/i]\n\n1 Ac inge nga kena tuh kowos in etuh, lah pahpah tuhmuhk, Lehi, el ahksahfye kahs in pahluh ke fihtac lal, tukun ma inge na Leum El sifilpac sramsram nuh sel, fahk lah tiac fal nuh sel, Lehi, tuh elan us sucu lal muhkwena nuh yen mwesis; tuhsruhk tuh wen nahtuhl enenuh in eis acn in pahyuckyak se, tuh elos in kuh in tuhfahlah fihtac nuh sin Leum ke acn ma wihlwihl nuh selos.\n\n2 Ac tukun ma inge Leum El sapkihn nuh sel lah nga, Nephi, ac tamuhlwel wiyuck, enenuh in sifilpac fohlohk nuh Jerusalem, ac usacluh Ishmael ac sucu lal nuh yen mwesis.\n\n3 Ac tukun ma inge nga, Nephi, tuh sifilpac, wi tamuhlwel wiyuck, som nuh yen mwesis in som nuh Jerusalem.\n\n4 Ac tukun ma inge ke kuht som nuh ke lohm sel Ishmael, ac tuh luhngkihnyuck kuht ye muhtahl Ishmael, yohkna oruh kuht tuh sramsram nuh sel ke kahs luhn Leum.\n\n5 Ac tukun ma inge Leum El tuh ahkfihsrwacsrye insiacl Ishmael, ac oacyacpac sucu lal, yohkna oruh elos wi kuht fuhfahsryucsr nuh yen mwesis nuh ke lohm nuknuk sin pahpah tuhmwacsr.\n\n6 Ac tukun ma inge ke kuht fuhfahsryucsr ke yen mwesis, liye Laman ac Lemuel, ac luo sin acn nahtuhl Ishmael, ac wen luo nahtuhl Ishmael ac sucu lalos, tuh lain kuht; ahok, lainyuc, Nephi, ac Sam, ac pahpah tuhmwaclos, Ishmael, ac muhtwacn kiyacl, ac acn tolu sahyac nahtuhl ah.\n\n7 Ac tukun ma inge ke akuhkuhin sac, elos tuh kena fohlohk nuh fin acn Jerusalem.\n\n8 Ac inge nga, Nephi, tuh ahsor ke kwekweiyacn insiaclos, ohinge nga tuh sramsram nuh selos, fahk, ahok, finne nuh sel Laman ac nuh sel Lemuel: Liye kowos pa tamuhlwel mahtuh wiyuck, ac fuhkah ne kowos in arulacna kwekwe ke insiowos, ac arulacna lohsr ke nuhnak lowos an, lah kowos enenuh tuh nga, tamuhlwel fuhsr wiyowos, in sramsram nuh suwos, ahok, ac in oakiyac sie mwe srihkasrak nuh suwos?\n\n9 Fuhkah ne kowos in tiac porongo kahs luhn Leum?\n\n10 Fuhkah ne kowos in muhlkuhnlah lah kowos liye sie lipufacn luhn Leum?\n\n11 Ahok, ac fuhkah ne kowos in muhlkuhnlah ke ma yohk ma Leum El oruh nuh sesr, in uskuhtlac liki pahol Laban, ac oacyacpac tuh kuht in eis ma sihmlac?\n\n12 Ahok, ac fuhkah ne kowos in muhlkuhnlah lah Leum El kuh in oruh ma nuhkwewa in oacna luhngse Lal, nuh sin tuhlihk nuhtin mwet, fin elos mukwikwi luhlahlfongel? Ohinge, lwelah kuht in luhlahlfongel.\n\n13 Ac fin kuht luhlahlfongel, kuht fah eis acn ma wihlwihl nuh sesr; ac kowos fah etuh ke kuhtuh pacl fahsruh uh lah kahs luhn Leum ac fah ahkpwacyeiyuck ke kuhnausyucklac luhn Jerusalem; tuh ma nuhkwewa ma Leum El sruhmuhn ke kuhnausyucklac luhn Jerusalem enenuh in ahkpwacyeiyuck.\n\n14 Tuh liye, Nguhn luhn Leum apkuhran in tui tilac weluhlos; tuh liye, elos lain mwet pahluh, ac elos tohlohlwacng Jeremiah nuh ke nien srohoh. Ac elos suk in eislah moul luhn pahpah tuhmuhk, yohkna oruh elos luhsuhlwack liki acn we.\n\n15 Inge liye, nga fahk nuh suwos lah kowos ac fin fohlohk nuh Jerusalem kowos fah oacyacpac weluhlos misac. Ac inge, fin oasr sulaclah lowos, kowos in som nuh ke acn sacn, ac esam kahs ma nga fahk nuh suwos, lah kowos fin som kowos fah oacyacpac misac; tuh ohinge Nguhn luhn Leum sapkihn nuh sihk tuh nga in fahk.\n\n16 Ac tukun ma inge ke nga, Nephi, tuh sruhmuhn kahs inge nuh sin tamuhlwel wiyuck, elos tuh kasrkuhsrak sihk. Ac tukun ma inge elos tuh fihliyac paholos feik, tuh liye, elos tuh arulacna kasrkuhsrak upac, ac elos tuh kapriyucwi ke mwe kapihr, tuh elos suk in eislah moul luhk uh, tuh elos in likiyucwi ke yen mwesis in ukumyucklac sin kosro suhlallacl.\n\n17 Tuhsruhk tukun ma inge nga pruhe nuh sin Leum, fahk: O Leum, in oacna nuh ke luhlahlfongi luhk ma oasr in Kom, yac Kom kuh in moliyuclac liki poun tamuhlwel wiyuck; ahok, finne in use nuh sihk kuh tuh nga in kuh in kuhnahoslah mwe kapihr inge ma nga kapriyucki kac.\n\n18 Ac tukun ma inge ke nga tuh fahk kahs inge, liye, mwe kapihr uh tuhlweyucklac liki pouk ac niyuck, ac nga tu ye muhtuhn tamuhlwel wiyuck, ac nga sifilpac sramsram nuh selos.\n\n19 Ac tukun ma inge elos tuh sifilpac kasrkuhsrak sihk, ac suk in kahlyucwi; tuhsruhk liye, sie sin acn nahtuhl Ishmael, ahok, ac oacyacpac ninac kiyacl, ac sie sin wen nahtuhl Ishmael, tuh kwacfe sin tamuhlwel wiyuck, yohkna oruh elos tuh ahkfihsrwacsryelah insiaclos; ac elos tuh tui tilac srihke in eislah moul luhk.\n\n20 Ac tukun ma inge elos tuh ahsor, ke srihpen koluk lalos, yohkna oruh elos tuh kuhi nuh ten ye muhtuhk, ac tuh kwacfe nuh sihk tuh nga in nuhnak muhnahs nuh selos ke ma elos tuh oruh in sang lainyuc.\n\n21 Ac tukun ma inge pwacyena nga tuh nuhnakmuhnahs nuh selos ke ma nuhkwewa elos tuh oruh ah, ac nga tuh kwacfelos tuh elos in pruhe nuh sin Leum God lalos ke nuhnakmuhnahs. Ac tukun ma inge elos tuh oruh ohinge. Ac tukun elos tuh pruhe tari nuh sin Leum kuht tuh sifilpac fahsr ke fuhfahsryucsr lasr nuh ke lohm nuknuk sin pahpah tuhmwacsr.\n\n22 Ac tukun ma inge kuht tuh tuhkuh nuh ke lohm nuknuk sin pahpah tuhmwacsr. Ac tukun nga ac tamuhlwel wiyuck ac sucu lal Ishmael nuhkwewa tuh tuhkuh nuh ke lohm nuknuk sin pahpah tuhmuhk, elos tuh sang kuloh nuh sin Leum God lalos; ac elos tuh oruh kihsac ac isihk mwe kihsac fihrihr nuh Sel.\n\n", "1-ne 8": "[center][font_size=26]Sapta 8[/font_size][/center]\n\n[i]Lehi el liye ke sie aruhruhma ke sahk in moul—El ipeis ke fahko kac ac kena tuh sucu lal in oruh oacpacna—El liye soko osra, soko inkacnek suwohs ac ohsrihksrihk, ac ohkohk in lohsr ma afuhnlah mwet uh—Sariah, Nephi, ac Sam ipeis ke fukun sahk uh, tuhsruhk Laman ac Lemuel sruhnga. Sahp ke yac 600–592 Met Liki Kraist.[/i]\n\n1 Ac tukun ma inge kuht tuh oracni nuh sie kain in fihtac nuhkwewa, kwewana ke kain in grain nuhkwewa, ac oacyacpac ke kain in fihtac in fukun sahk nuhkwewa.\n\n2 Ac tukun ma inge ke pahpah tuhmuhk el muhta yen mwesis el sramsram nuh sesr, fahk: Liye, nga mwemwei sie mwemwe; kuh, ke pac kuhtwena kahs sahyac, nga liye sie aruhruhma.\n\n3 Ac liye, ke srihpen ma nga tuh liye ah, oasr srihpac luhk in kaksakihn Leum ke srihpacl Nephi ac oacyacpac Sam; tuh oasr srihpac luhk in motko tuh elos, ac oacyacpac fihtac pucspucs lalos, ac fah moliyucklac.\n\n4 Tuhsruhk liye, Laman ac Lemuel, nga arulacna sahngweng ke srihpowos; tuh liye, nga nuhnkuh muh nga liye ke mwemwe luhk, sie yen mwesis lohsr ac suhpwacr.\n\n5 Ac tukun ma inge nga liye sie mukul, ac el nukum sie nuknuk fasrfasr ma nokomuhllah; ac el tuhkuh ac tu ye muhtuhk.\n\n6 Ac tukun ma inge el sramsram nuh sihk, ac fahk nga in ukwacl.\n\n7 Ac tukun ma inge ke nga ukwacl nga liyeyuc sifacna lah nga oasr ke sie acn lohsr ac suhpwacr.\n\n8 Ac tukun nga fuhfahsryucsr ke lusen ao na pucspucs in lohsr uh, nga muhtwacwacack in pruhe nuh sin Leum tuh Elan pahkotwen nuh sihk, in oacna nuh ke pahkotwen wo pucspucs Lal.\n\n9 Ac tukun ma inge tukun nga pruhe nuh sin Leum nga liye sie acn luhlahp ac mwesahs.\n\n10 Ac tukun ma inge nga liye soko sahk, ma fahko ah luhngkihnyuck in oruh sie mwet in engan.\n\n11 Ac tukun ma inge nga tuh som ac ipeis ke fukun sahk kac ah; ac nga liye lah ma inge arulacna emwem na pwacye, liki ma nuhkwewa ma nga ema met. Ahok, ac nga liye lah fukun sahk kac ah fasrfasr, fasrfasr liki nuhkwewa ke ma suc nga liye.\n\n12 Ac ke nga ipeis fukun sahk kac ah ma inge nwacklah nguhnihk ke engan na yohk; ohinge, nga muhtwacwacack in kena tuh sucu luhk in ipeis ke ma inge pac; tuh nga etuh lah ma inge luhngkihnyuck yohk liki fukun sahk nuhkwewa sahyac.\n\n13 Ac ke nga ngwetngwet raunweack acn uh, tuh sahp nga in kuh in sokwack pac sucu luhk uh, nga liye soko infacl in kof; ac kahklah oan siskac, ac oan sisken sahk soko ma nga ipeis fukun sahk kac.\n\n14 Ac nga ngwetlah in liye lah tuhkuh oyac me; ac nga liye muhtwacwacackiyac ah ten kuhtuh; ac ke muhta ah nga liye ninac kiowos Sariah, ac Sam, ac Nephi; ac elos tu oacna elos in nuhkanlah lah elos ac som nuh oyac.\n\n15 Ac tukun ma inge nga pahnglolos; ac nga oacyacpac tuh fahk nuh selos ke sie puhsra yohk tuh elos enenuh in tuhkuh nuh yuruk, ac ipeis ke fukun sahk, ma luhngkihnyuck yohk liki fukun sahk nuhkwewa sahyac.\n\n16 Ac tukun ma inge elos tuh tuhkuh nuh yuruk ac oacyacpac ipeis ke fukun sahk uh.\n\n17 Ac tukun ma inge nga tuh kena tuh Laman ac Lemuel in tuhkuh ac oacyacpac ipeis ke fukun sahk uh; ohinge, nga ngwetlah nuh ke muhtuhn infacl uh, tuh sahp nga in kuh in liyacltahlwack.\n\n18 Ac tukun ma inge nga liyacltahlwack, tuhsruhk elos tiacna tuhkuh nuh yuruk ac ipeis ke fukun sahk uh.\n\n19 Ac nga liye soko osra, ma ukwaclah sisken infacl uh, ac kohllah nuh ke sahk soko ma nga tuh tu we.\n\n20 Ac nga oacyacpac liye soko inkacnek suwohs ac ohsrihksrihk, ma ukwacma na osra uh, finne nuh ke sahk soko ma nga tuh tu we; ac oacyacpac kohllah nuh ke muhtuhn unohn, nuh ke sie acn luhlahp ac mwesahs, oacna in sie facluh met.\n\n21 Ac nga liye un mwet pucspucs, puhkantwen selos fahsr nuh met, tuh elos in kuh in sun inkacnek ma kol nuh ke sahk soko ma nga tuh tu we ah.\n\n22 Ac tukun ma inge elos tuhkuh, ac muhtwacwacack ke inkacnek soko ma kol nuh ke sahk soko ah.\n\n23 Ac tukun ma inge sie ohkohk in lohsr mayak; ahok, finne sie ohkohk in lohsr na upac, yohkna oruh elos suc muhtwacwacack ke inkacnek uh tuh tuhlac, tuh elos fahlac liki ac tuhlac.\n\n24 Ac tukun ma inge nga liye kuhtuh pac mwet fahsr na nuh met, ac elos tuhkuh ac sruokyac sahflahiyacn osra soko ah; ac elos tuh fahsr na nuh met sahslah liki ohkohk in lohsr uh, sruokyacna osra soko ah, ne ke na elos tuh tuhkuh ac ipeis ke fukun sahk ke sahk soko ah.\n\n25 Ac tukun elos ipeis ke fukun sahk ke sahk soko ah elos ngwetngwet oacna elos in mwekihnlac.\n\n26 Ac nga oacyacpac ngwetngwet raunweack acn uh, ac liye, ke lacfahl se ke infacl in kof uh, sie lohm luhlahp ac mwesahs; ac tulac oacna in oasr yen engyeng uh, fuhlwactwack fin facluh.\n\n27 Ac lohm sac nwacnwaclah ke mwet, kwewana mahtuh ac fuhsr, kwewana mukul ac muhtwacn; ac ohiyacn nuknuk lalos arulacna kahto; ac elos kihsen isruhn ac srihsrsrihsr ke kihfihn paholos nuh selos suc tuhkuh ac ipeis ke fukun sahk uh.\n\n28 Ac tukun elos emweyac fukun sahk uh elos mwekihn, ke srihpaclos suc isruhnuhlos; ac elos puhtatyang nuh ke inkacnek sruhngwacyuck na tuhlac.\n\n29 Ac inge nga, Nephi, tiac sruhmuhn kwewa kahs luhn pahpah tuhmuhk.\n\n30 Tuhsruhk, in sihmihs ahkfototoye, liye, el liye un mwet pucspucs pac fahsr na nuh met; ac elos tuhkuh ac sruokyac sahflahiyacn osra uh; ac elos fahsr na nuh met, sihkalweacng na in lihksrweni sruokyac osra uh, ne ke na elos tuhkuh ac puhtati nuh ten ac ipeis ke fukun sahk ke sahk soko ah.\n\n31 Ac el oacyacpac liye un mwet pucspucs pac srihke inkacnek lalos nuh ke lohm luhlahp ac mwesahs sac.\n\n32 Ac tukun ma inge mwet pucspucs walomlah ke acn loal ke unohn uh; ac puhkantwen selos tuhlac ye muhtahl, forfor ke inkacnek sakihrihk.\n\n33 Ac puhslac mwet suc tuh ilyak nuh lun lohm sakihrihk sac. Ac tukun elos ilyak nuh lun lohm sac elos srihsrngi kihfihn paho in isruhnyuc elos suc ipeis ke fukun sahk uh pac; tuhsruhk kuht tiac lohacng nuh selos.\n\n34 Pa inge kahs luhn pahpah tuhmuhk: Tuh elos nuhkwewa suc lohacng nuh selos, tuh puhtatlac.\n\n35 Ac Laman ac Lemuel tiacna ipeis ke fukun sahk uh, pahpah tuhmuhk el fahk.\n\n36 Ac tukun ma inge tukun pahpah tuhmuhk el sruhmuhn kwewa kahs ke mwemwe kuh aruhruhma lal, ma puhkantwen, el fahk nuh sesr, ke srihpen ma inge suc el liye ke sie aruhruhma, el arulacna fosrngah kacl Laman ac Lemuel; ahok, el fosrngah tuh elos ac fah lihsyucklac liki ye muhtuhn Leum.\n\n37 Ac el kwacfelos ke puhla nuhkwewa luhn sie pahpah na luhngse, lah elos in porongo kahs lal, lah sahp Leum El ac pahkomuhtahlos, ac tiac luhsuhltahlwack; ahok, pahpah tuhmuhk el luti nuh selos.\n\n38 Ac tukun el luti nuh selos, ac oacyacpac palye nuh selos ke ma pucspucs, el fahk nuh selos in liyacacng masap luhn Leum; na el tui ke sramsram nuh selos.\n\n", "1-ne 9": "[center][font_size=26]Sapta 9[/font_size][/center]\n\n[i]Nephi el oraclah ip luo ke ma sihmlac—Kais sie pahngpahng plwet lal Nephi—Plwet luhlahp nein sie sramsram mahtuh ke ma luhn facluh; ma srihsrihk inge som yohk nuh ke ma muhtahl. Sahp ke yac 600–592 Met Liki Kraist.[/i]\n\n1 Ac ma inge kwewa pahpah tuhmuhk el tuh liye, ac lohng, ac fahk, ke el muhta ke lohm nuknuk, ke infahlfahl Lemuel, ac oacyacpac ma pucspucs yohk sahyac, ma tiacna kuh in sihmihsyucklac fin plwet inge.\n\n2 Ac inge, ke nga sramsramkihn plwet inge, liye tiac pa plwet ma nga oraclah sramsram fohnlah ke sramsram mahtuh luhn mwet luhk; tuh plwet ma nga oraclah sramsram fohnlah ke mwet luhk suc nga sang ine Nephi; ohinge, pahngpahng plwet lal Nephi, in us inek; ac plwet inge oacyacpac pahngpahng plwet lal Nephi.\n\n3 Ne ohinge, nga eis sie masap luhn Leum tuh nga enenuh in oraclah plwet inge, nuh ke srihpac sacohk tuh enenuh in oasr sie sramsram tuhtahflah ke orekma luhn mwet luhk.\n\n4 Fin plwet sahyac enenuh in tafleyucklac sie sramsram ke kolyuck luhn tohkohsrah, ac mweun ac lokoalok luhn mwet luhk; ohinge plwet inge ma nuh ke ip yohk ke orekma; ac plwet sahyac uh ma nuh ke ip yohk luhn kolyuck luhn tohkohsrah ac ke mweun ac lokoalok luhn mwet luhk.\n\n5 Ohinge, Leum El sapkihn nuh sihk in oraclah plwet inge nuh ke sie srihpac lahlmwetmwet in El, tuh srihpac uh nga tiac etuh kac.\n\n6 Tuhsruhk Leum El etuh ma nuhkwewa e ke na muhtwacwacackiyac ah; ohinge, El ahkolah sie inkacnek in oraclah orekma nuhkwewa Lal inmahsrlon tuhlihk nuhtin mwet; tuh liye, kuh nuhkwewa oasr Yohrohl in ahkpwacyeiye kahs Lal nuhkwewa. Ac oreklac ohinge. Amen.\n\n", "1-ne 10": "[center][font_size=26]Sapta 10[/font_size][/center]\n\n[i]Lehi el palye lah mwet Jew elos ac fah utucklac srohoh sin mwet Babylon—El sruhmuhn ke tuhkuh luhn sie Messiah nuh inmahsrlon mwet Jew, sie Mwet Lahngo, sie Mwet in Molwelah—Lehi el sruhmuhn pac ke tuhkuh luhn sie suc ac fah pacptaiselah Lahm luhn God—Lehi el sruhmuhn ke misac ac sifilpac moulyak luhn Messiah—El kapsra fahsrelihk ac fohlohkweni luhn Israel nuh ke soko sahk olive—Nephi el sramsramkihn Wen nuhtin God, ke mwe sang luhn Nguhn Muhtahl, ac ke enenuh nuh ke suwohswohs. Sahp ke yac 600–592 Met Liki Kraist.[/i]\n\n1 Ac inge nga, Nephi, tahfwelah in sang sie sramsram nuh fin plwet inge ke orekma na luhk, ac ke kolyuck ac luti luhk; ohinge, in tahfwelah ke sramsram luhk, nga enenuh in sramsramkihn kuhtuh na ke ma luhn pahpah tuhmuhk, ac oacyacpac ke tamuhlwel wiyuck.\n\n2 Tuh liye, tukun ma inge tukun pahpah tuhmuhk el ahksahfyelah sramsram ke kahs in mwemwe lal, ac oacyacpac in kwacfelos in oaru, el sramsram nuh selos ke mwet Jew—\n\n3 Lah tukun elos fah kuhnausyucklac, finne siti luhlahp Jerusalem, ac puhkantwen mwet ac srohoh utucklac nuh Babylon, in fal nuh ke pacl pakpucki sin Leum, elos ac fah sifilpac fohlohkweni, ahok, finne in taltallah liki srohoh; ac tukun elos taltallah liki srohoh elos fah sifilpac usrui acn in usru lalos.\n\n4 Ahok, finne yac onfoko tukun pacl se ma pahpah tuhmuhk el som liki acn Jerusalem, Leum God El ac tuhfahlah sie mwet pahluh inmahsrlon mwet Jew—finne sie Messiah, kuh, ke pac kuhtuh kahs sahyac, sie Mwet Lahngo luhn facluh.\n\n5 Ac el oacyacpac sramsram ke mwet pahluh, fuhkah luhpan sie luhpah na yohk fahkwack ke ma inge, kacl Messiah se inge, suc el tuh sramsramkihn, kuh Mwet in Molwelah luhn facluh se inge.\n\n6 Ohinge, mwet nuhkwewa tuh oasr ke ohiyacn tuhlac ac puhtatlac, ac fah muhta ohinge ma pahtpaht sahyacn elos fah fihliyac luhlahlfongi yurun Mwet in Molwelah se inge.\n\n7 Ac el oacyacpac sramsram ke sie mwet pahluh suc ac tuhkuh met liki Messiah, in ahkolah inkacnek luhn Leum—\n\n8 Ahok, finne el fah som ac wowoyak ke yen mwesis: Kowos ahkolah inkacnek luhn Leum, ac oruh inkacnek Lal in suwohs; tuh oasr sie tu inmahsrlowos suc kowos tiac etuh; ac El kuh likiyuc, suc mwe kapihr fahluhk Lal nga tiac fal in tuhlahlah. Ac pahpah tuhmuhk el sramsram yohk ke ma inge.\n\n9 Ac pahpah tuhmuhk el fahk lah El ac pacptaislac e Bethabara, lihkihn acn Jordan; ac el oacyacpac fahk lah el ac pacptais ke kof; finne lah el ac pacptaisellah Messiah ke kof.\n\n10 Ac tukun el pacptaisellah Messiah ke kof, el ac liye ac fahkwack lah el tuh pacptaiselah Lahm luhn God, suc ac fah eislah ma koluk luhn facluh.\n\n11 Ac tukun ma inge tukun pahpah tuhmuhk el sramsramkihn kahs inge el sramsram nuh sin tamuhlwel wiyuck ke wosasuc ma ac fah lutiyuck inmahsrlon mwet Jew, ac oacyacpac ke muhnahslah luhn mwet Jew ke suhlahlahlfongi. Ac tukun elos uniyac Messiah, suc ac fah tuhkuh, ac tukun El acnwucki El fah sifil moulyak liki misac, ac El fah ahkkahlwemyacl sifacna ke Nguhn Muhtahl, nuh sin mwet Gentile.\n\n12 Ahok, finne pahpah tuhmuhk el sramsram yohk ke mwet Gentile, ac oacyacpac ke mwet Israel, lah elos ac kapsreyuck nuh ke soko sahk olive, ma lah kac ac kihpatlah ac fahsrelihk nuh ke muhtuhn facl nuhkwewa.\n\n13 Ohinge, el fahk lah enenuh tuh kuht in kolyuck ke inse sefanna nuh ke acn ma wihlwihl nuh sesr, in ahkpwacyeiye kahs luhn Leum, lah kuht ac fahsrelihk nuh ke muhtuhn facl nuhkwewa fin facluh uh.\n\n14 Ac tukun mwet Israel ac fahsrelihk elos ac sifilpac fohlohkweni nuh sie; kuh, in ahkkahlwemye, tukun mwet Gentile elos eis fohnlah luhn Wosasuc, lah na pwacye ke sahk olive, kuh mwet luhlah luhn mwet Israel, ac fah kuhpahsryang nuh kac, kuh tuhkuh nuh ke kahlwem luhn Messiah pwacye, Leum lalos ac Mwet in Molwelah lalos.\n\n15 Ac tukun ohiyacn kahs inge pahpah tuhmuhk el tuh palye ac sramsram nuh sin tamuhlwel wiyuck, ac oacyacpac ma pucspucs ma nga tiac sihmihs lun puk se inge; tuh nga suhmuhslah inkaiyacn ma inge in oacna ma fal nuh sihk ke puk sahyac nuhtihk.\n\n16 Ac ma inge kwewa, ma nga sramsramkihn, tuh oreklac ke pahpah tuhmuhk el muhta ke sie lohm nuknuk, ke infahlfahl Lemuel.\n\n17 Ac tukun ma inge ke nga, Nephi, lohng kahs nuhkwewa luhn pahpah tuhmuhk, ke ma el liye ke sie aruhruhma, ac oacyacpac ke ma el sramsramkihn ke kuh luhn Nguhn Muhtahl, suc kuh ma el eis ke luhlahlfongi ke Wen nuhtin God—ac Wen nuhtin God pa Messiah suc ac fah tuhkuh—nga, Nephi, tuh kena pac tuh nga in kuh in liye, ac lohng, ac etuh ke ma inge, ke kuh luhn Nguhn Muhtahl, suc pa mwe sang luhn God nuh selos nuhkwewa suc oaru in Sokol, in oacna ke pacl mahtuh omeet ah ac ke pacl se El ac ahkkahlwemyacl sifacna nuh sin tuhlihk nuhtin mwet.\n\n18 Tuh El oacna sie ekweah, misenge, ac ne tok ma pahtpaht; ac inkacnek uh ahkoeyucklac nuh sin mwet nuhkwewa e ke muhtwacwacackiyacn facluh, fin elos auliyak ac tuhkuh nuh Yohrohl.\n\n19 Tuh el suc oaru in suk ac fah konwacack; ac ma lukmac luhn God ac fah ahkkahlwemyeyuck nuh selos, ke kuh luhn Nguhn Muhtahl, in oacna ke pacl inge ac in oacna ke pacl met ah, ac in oacna ke pacl met ah ac in oacna ke pacl fahsruh uh; ohinge, inkacnek luhn Leum ac tiac kuh in eklac.\n\n20 Ohinge esam, O mwet, tuh orekma lom nuhkwewa kom ac fah utuckyak in nuhnuhnkweyuck.\n\n21 Ohinge, kom fin suk in oruh ma koluk ke lwen in moul suhkawihl lom, na kom konweyuckyak fohkfohk ye muhtuhn siyah in nuhnuhnkuh luhn God; ac wacngihn ma fohkfohk kuh in muhta yurun God; ohinge, kom enenuh in lihsyucklac ne tok ma pahtpaht.\n\n22 Ac Nguhn Muhtahl use wal tuh nga in fahk ma inge, ac tiac lahfwekihn.\n\n", "1-ne 11": "[center][font_size=26]Sapta 11[/font_size][/center]\n\n[i]Nephi el liye Nguhn luhn Leum ac ahkkahlwemyeyuck nuh sel ke sie aruhruhma ke sahk in moul—El liye ninac kiyacn Wen nuhtin God ac etwaclah ke puhsisacl luhn God—El liye pacptais, orekma, ac srihpsrihpyak luhn Lahm nuhtin God—El oacyacpac liye pahng ac orekma luhn Mwet Sap Singucul Luo luhn Lahm. Sahp ke yac 600–592 Met Liki Kraist.[/i]\n\n1 Tuh tukun ma inge nga kena in etuh ke ma suc pahpah tuhmuhk el tuh liye ah, ac luhlahlfongi lah Leum El tuh kuh in oruh nga in etuh ke ma inge, ke nga muhta motko ke insiyuck nga tuh utucklac ke Nguhn luhn Leum, ahok, nuh ke soko finohl fuhlwactlacna, ma nga tiac liye met me, ac yac nga soenna fihliyac falkuck we.\n\n2 Ac Nguhn fahk nuh sihk: Liye, meac kom luhngse?\n\n3 Ac nga fahk: Nga luhngse liye ma suc pahpah tuhmuhk el liye ah.\n\n4 Ac Nguhn fahk nuh sihk: Yac kom luhlahlfongi lah pahpah tomom el liye sahk soko ma el sramsramkihn ah?\n\n5 Ac nga fahk: Ahok, kom etuh lah nga luhlahlfongi nohfohn kahs luhn pahpah tuhmuhk.\n\n6 Ac ke nga sramsramkihn kahs inge, Nguhn wowoyak ke sie puhsra luhlahp, fahk: Osana nuh sin Leum, God fuhlwactlacna; tuh El God fin facluh nohfohn, ahok, finne fin ma nuhkwewa. Ac insewowo nuh sum, Nephi, ke srihpen kom luhlahlfongi ke Wen nuhtin God fuhlwactlacna; ohinge, kom fah liye ma suc kom kena kac.\n\n7 Ac liye ma se inge fah utuckot nuh sum in sie mwe akucl, tuh tukun kom liye sahk soko ma oraclah fahko ma pahpah tomom ah emweyac ah, kom fah oacyacpac liye sie mukul oactui liki inkuhsrao, ac kom fah loh Kacl; ac tukun kom fah loh Kacl kom fah lohoh kac in fahkwack lah El inge Wen nuhtin God.\n\n8 Ac tukun ma inge Nguhn el fahk nuh sihk: Ngwetlah! Ac nga ngwetlah ac liye soko sahk; ac ma inge oacna sahk soko ma pahpah tuhmuhk el tuh liye ah; ac kahtoiyac ah kahto na pwacye, ahok, ahluhkwelah kahto nuhkwewa; ac fasrfasriyac ah ahluhkwelah fasrfasriyacn sno uh.\n\n9 Ac tukun ma inge ke nga liye sahk soko ah, nga fahk nuh sin Nguhn: Nga liye kom ahkkahlwemye nuh sihk ke sahk soko ma sacohk liki nuhkwewa.\n\n10 Ac el fahk nuh sihk: Meac kom luhngse?\n\n11 Ac nga fahk nuh sel: In etuh kalmeyac—tuh nga sramsram nuh sel oacna ke sie mukul sramsram uh; tuh nga liye lah el oacna luhman sie mukul; tuhsruhk ne ohinge, nga etuh lah Nguhn luhn Leum; ac el sramsram nuh sihk oacna sie mukul sramsram nuh sin sie pac.\n\n12 Ac tukun ma inge el fahk nuh sihk: Ngwetlah! Ac nga ngwetlah oacna fin nga ngwetwacng liyacl, ac nga tiac liyacl; tuh el wacngihnlac liki ye muhtuhk.\n\n13 Ac tukun ma inge nga ngwetlah ac liye siti luhlahp Jerusalem, ac oacyacpac siti sahyac. Ac nga liye siti Nazareth; ac ke siti Nazareth nga liye sie muhtwacn nwacsnwacs, ac el arulacna oaskuh ac fasrfasr.\n\n14 Ac tukun ma inge nga liye inkuhsrao ikacklah; ac sie lipufacn oactui nuh ten ac tu ye muhtuhk; ac el fahk nuh sihk: Nephi, meac kom liye?\n\n15 Ac nga fahk nuh sel: Sie muhtwacn nwacsnwacs, arulacna fucng ac oaskuh liki muhtwacn nwacsnwacs nuhkwewa sahyac.\n\n16 Ac el fahk nuh sihk: Yac kom etuh ke puhsisacl luhn God?\n\n17 Ac nga fahk nuh sel: Nga etuh lah El luhngse tuhlihk nahtuhl; ne ohinge, nga tiac etuh kalmeyacn ma inge nuhkwewa.\n\n18 Ac el fahk nuh sihk: Liye, muhtwacn nwacsnwacs se suc kom liye inge pa ninac kiyacn Wen nuhtin God, tukun ohiyacn mahno.\n\n19 Ac tukun ma inge nga liye lah el utucklac ke Nguhn; ac tukun el utucklac ke Nguhn ke lusacn sie pacl lipufacn sac sramsram nuh sihk, fahk: Ngwetlah!\n\n20 Ac nga ngwetlah ac sifilpac liye muhtwacn nwacsnwacs sac, sruok sie tuhlihk in pahol.\n\n21 Ac lipufacn sac fahk nuh sihk: Liye Lahm nuhtin God, ahok, finne Wen Nuhtin Pahpah Ma Pahtpaht! Yac kom etuh kalmeyacn sahk soko ma pahpah tomom ah liye ah?\n\n22 Ac nga tohpohkohl, fahk: Ahok, ma se inge pa luhngse luhn God, ma sifacna maelihk nuh ke insiacn tuhlihk nuhtin mwet; ohinge, ma se inge pa luhngkihnyuck emet liki ma nuhkwewa.\n\n23 Ac el sramsram nuh sihk, fahk: Ahok, ac engankihnyuck emet nuh ke moul uh.\n\n24 Ac tukun el fahk kahs inge, el fahk nuh sihk: Ngwetlah! Ac nga ngwetlah, ac nga liye Wen nuhtin God El som nuh inmahsrlon tuhlihk nuhtin mwet; ac nga liye mwet pucspucs puhtati nuh ten ke niyacl ac alu nuh Sel.\n\n25 Ac tukun ma inge nga liye soko osra, ma pahpah tuhmuhk el tuh liye, pa kahs luhn God, ma kohllah nuh ke unohn in kof luhn moul, kuh nuh ke sahk in moul; ma kof kac pa sie mwe akucl ke luhngse luhn God; ac nga oacyacpac liye lah sahk in moul soko ah pa sie mwe akucl ke luhngse luhn God.\n\n26 Ac lipufacn sac sifilpac fahk nuh sihk: Ngwetlah ac liye ke puhsisacl luhn God!\n\n27 Ac nga ngwetlah ac liye Mwet in Molwelah luhn facluh, suc pahpah tuhmuhk el sramsramkihn; ac nga oacyacpac liye mwet pahluh suc fah ahkolah inkacnek uh met Luhkwel. Ac Lahm nuhtin God El som ac pacptaislac sel; ac tukun El pacptaislac, nga liye inkuhsrao ikacklah, ac Nguhn Muhtahl oactui nuh ten liki inkuhsrao ac tuhwi Facl ke sie luhmahn ule.\n\n28 Ac nga liye lah El som luti mwet uh, ke kuh ac wolacna yohk; ac un mwet pucspucs elos tuhkweni nuh sie in porongel; ac nga liye lah elos luhsuhlwack liki inmahsrlolos.\n\n29 Ac nga oacyacpac liye mwet singucul luo sahyac fahsr tohkohl. Ac tukun ma inge elos utucklac ke Nguhn liki ye muhtuhk, ac nga tilac liyaclos.\n\n30 Ac tukun ma inge lipufacn sac sifilpac sramsram nuh sihk, fahk: Ngwetlah! Ac nga ngwetlah, ac nga liye inkuhsrao sifilpac ikacklah, ac nga liye lipufacn oactui nuh yurun tuhlihk nuhtin mwet; ac elos luti nuh selos.\n\n31 Ac el sifilpac sramsram nuh sihk, fahk: Ngwetlah! Ac nga ngwetlah, ac nga liye Lahm nuhtin God El som nuh inmahsrlon tuhlihk nuhtin mwet. Ac nga liye un mwet pucspucs suc mas, ac suc kweok ke kain in mas pucspucs, ac ke devil ac nguhn fohkfohk; ac lipufacn sac sramsram ac ahkkahlwemye ma inge nuhkwewa nuh sihk. Ac elos inge unweyucklac ke kuh luhn Lahm nuhtin God; ac devil ac nguhn fohkfohk lihsyucklac.\n\n32 Ac tukun ma inge lipufacn sac sifilpac sramsram nuh sihk, fahk: Ngwetlah! Ac nga ngwetlah ac liye Lahm nuhtin God, lah El utucklac sin mwet uh; ahok, Wen nuhtin God ma pahtpaht El nuhnuhnkweyuck sin facluh; ac nga liye ac fahkwack.\n\n33 Ac nga, Nephi, liye lah El srihpsrihpyak fin sahkseng soko ac acnwucki ke ma koluk luhn facluh.\n\n34 Ac tukun El acnwucki nga liye un mwet pucspucs fin facluh, lah elos tuhkweni nuh sie in mweun lain mwet sap luhn Lahm; tuh ohinge elos mwet singucul luo pahngpahng sin lipufacn luhn Leum.\n\n35 Ac un mwet pucspucs fin facluh tuhkweni nuh sie; ac nga liye lah elos oasr lun sie lohm luhlahp ac mwesahs, oacna lohm se ma pahpah tuhmuhk el liye ah. Ac lipufacn luhn Leum el sifilpac sramsram nuh sihk, fahk: Liye facluh ac lahlmwetmwetiyac; ahok, liye mwet Israel tuhkweni nuh sie in mweun lain mwet sap singucul luo luhn Lahm.\n\n36 Ac tukun ma inge nga liye ac fahkwack, lah lohm luhlahp ac mwesahs sac pa insefuhlwact luhn facluh; ac puhtatlac, ac puhtatlac kac arulacna upac. Ac lipufacn luhn Leum el sifilpac sramsram nuh sihk, fahk: Ohinge ac fah kuhnausyucklac muhtuhnfacl pucspucs, kain in mwet, kahs, ac mwet, suc ac fah mweun lain mwet sap singucul luo luhn Lahm.\n\n", "1-ne 12": "[center][font_size=26]Sapta 12[/font_size][/center]\n\n[i]Nephi el liye ke sie aruhruhma acn wihlwihl; suwohswohs, koluk, ac puhtatlac luhn mwet muhta we; tuhkuh luhn Lahm nuhtin God nuh inmahsrlolos; fuhkah tuh Mwet Tuhma Lutlut Singucul Luo ac Mwet Sap Singucul Luo ac fah nuhnuhnkuh Israel; ac ohiyac sruhngwacyuck ac fohkfohk lalos suc kais kuhtuh na muhnahslah ke suhlahlahlfongi. Sahp ke yac 600–592 Met Liki Kraist.[/i]\n\n1 Ac tukun ma inge lipufacn sac fahk nuh sihk: Ngwetlah, ac liye fihtac lom, ac oacyacpac fihtac luhn mwet wiyom. Ac nga ngwetlah ac liye acn wihlwihl; ac nga liye un mwet pucspucs, ahok, finne oekyucklac puhs oacna puhkpuhk in meoa uh.\n\n2 Ac tukun ma inge nga liye un mwet pucspucs tuhkweni nuh sie in mweun, sie lain sie pac; ac nga liye mweun, ac kihsen mweun, ac ahkmas yohk ke katlas inmahsrlon mwet luhk.\n\n3 Ac tukun ma inge nga liye fihl puhkantwen misac somlah, tukun ohiyac luhn mweun ac fohs luhn acn uh; ac nga liye siti puhkantwen, ahok, finne nga tiac oacklah.\n\n4 Ac tukun ma inge nga liye sie ohkohk in lohsr fin acn wihlwihl; ac nga liye sahrom, ac nga lohng puhlahl, ac kusrusr, ac kain in puhsra orahru nuhkwewa; ac nga liye facluh ac yot, lah srasrwelihk; ac nga liye finohl rahki mukutkuti; ac nga liye acn tuhpahsrpahsr fin facluh, lah maelihk; ac nga liye siti puhkantwen lah tihli; ac nga liye lah puhkantwen fihrihryak ke e; ac nga liye lah puhkantwen rahki nuh infohkoh, ke srihpen kusrusr we.\n\n5 Ac tukun ma inge tukun nga liye ma inge, nga liye ohkohk in lohsr se, lah wacngihnlac liki fin facluh; ac liye, nga liye mwet pucspucs suc tiac puhtatlac ke srihpen nuhnuhnkuh yohk ac upac luhn Leum.\n\n6 Ac nga liye inkuhsrao ikacklah, ac Lahm nuhtin God El oactui liki inkuhsrao; ac El tuhkuh nuh ten ac ahkkahlwemyacl sifacna nuh selos.\n\n7 Ac nga oacyacpac liye ac fahkwack lah Nguhn Muhtahl puhtatyang nuh fin mwet singucul luo pac; ac elos akmuhsralah sin God, ac suleyucklac.\n\n8 Ac lipufacn sac sramsram nuh sihk, fahk: Liye mwet tuhma lutlut singucul luo luhn Lahm, suc suleyucklac in luti nuh sin fihtac lom.\n\n9 Ac el fahk nuh sihk: Yac kom esam mwet sap singucul luo luhn Lahm ah? Liye elos pa suc ac fah nuhnuhnkuh sruf singucul luo luhn Israel; ohinge, mwet luti singuculluo ke fihtac lom ac fah nuhnuhnkweyuck selos; tuh kom ma ke mwet Israel.\n\n10 Ac mwet luti singucul luo inge suc kom liye ah fah nuhnuhnkuh fihtac lom. Ac, liye, elos suwohswohs na ne tok ma pahtpaht; tuh ke srihpen luhlahlfongi lalos ke Lahm nuhtin God nuknuk in lweyuck lalos fasrfasrlah ke Srahl.\n\n11 Ac lipufacn sac fahk nuh sihk: Ngwetlah! Ac nga ngwetlah, ac liye fihl tolu misac somlah ke suwohswohs lalos; ac nuknuk in lweyuck lalos fasrfasr oacna Lahm nuhtin God. Ac lipufacn sac fahk nuh sihk: Ma inge owolac fasrfasr ke srah luhn Lahm, ke srihpen elos luhlahlfongel.\n\n12 Ac nga, Nephi, oacyacpac liye mwet pucspucs ke fihl ahkahkosr suc misac somlah ke suwohswohs lalos.\n\n13 Ac tukun ma inge nga liye mwet pucspucs fin facluh tuhkweni nuh sie.\n\n14 Ac lipufacn sac fahk nuh sihk: Liye fihtac lom, ac oacyacpac fihtac luhn mwet wiyom.\n\n15 Ac tukun ma inge nga ngwetlah ac liye mwet ke fihtac luhk tuhkweni nuh sie ke pihsac na puhs se in lain fihtac luhn mwet wiyuck; ac elos tuhkweni nuh sie in mweun.\n\n16 Ac lipufacn sac sramsram nuh sihk, fahk: Liye unohn in kof fohkfohk ma pahpah tomom ah liye ah; ahok, finne infacl soko ma el sruhmuhn kac; ac loaliyac ah loal oacna hell.\n\n17 Ac ohkohk in lohsr sac pa mwe sruhf luhn devil, ma ahkkunye muhta, ac ahkkwekweye insiacn tuhlihk nuhtin mwet, ac kohlohloslac nuh ke inkacnek sralacp, oruh elos misac ac tuhlac.\n\n18 Ac lohm yohk ac mwesahs sac, ma pahpah tomom el liye ah, pa nuhnak wacngihn srihpac ac inse fuhlwact luhn tuhlihk nuhtin mwet. Ac sie luhf na yohk ac koluk srwaclihk inmahsrlolos; ahok, finne kahs in nuhnuhnkuh suwohs luhn God Ma Pahtpaht, ac Messiah suc pa Lahm nuhtin God, suc Nguhn Muhtahl lohoh kac in suhmuhslah, e ke na muhtwacwacackiyacn facluh ne ke pacl se inge, ac ke pacl se inge fahlac ne tok ac ma pahtpaht.\n\n19 Ac ke lipufacn sac fahk kahs inge, nga liye ac liyacack lah fihtac luhn mwet wiyuck lokoalok lain fihtac luhk, oacna kahs luhn lipufacn sac; ac ke srihpen inse fuhlwact luhn fihtac luhk, ac mwe sruhf luhn devil, nga liye lah fihtac luhn mwet wiyuck kuhtanglah mwet luhn fihtac luhk.\n\n20 Ac tukun ma inge nga liye, ac liyacack mwet ke fihtac luhn mwet wiyuck lah elos kuhtanglah fihtac luhk; ac elos som ke un mwet na puhs nuh fin acn ah.\n\n21 Ac nga liyaclos tuhkweni nuh sie ke un mwet na pucs; ac nga liye mweun ac kihsen mweun inmahsrlolos; ac ke mweun ac kihsen mweun ac nga liye fihl puhkantwen ma misac somlah.\n\n22 Ac lipufacn sac fahk nuh sihk: Liyaclos inge tuh elos ac fah kais kuhtuh na muhnahslah ke suhlahlahlfongi.\n\n23 Ac tukun ma inge nga liye, tukun elos muhnahslah ke suhlahlahlfongi elos eklac mwet sralsral, ac sruhngwacyuck, ac fohkfohk, sesseslah ke alsruhngwesr ac kain in ma sruhngwacyuck nuhkwewa.\n\n", "1-ne 13": "[center][font_size=26]Sapta 13[/font_size][/center]\n\n[i]Nephi el liye ke aruhruhma ke alu luhn devil akwucki inmahsrlon mwet Gentile, sukokyak ac akwucki luhn mwet fin acn America, tuhlac luhn ip kahlwem ac sacohk pucspucs ke Bible, ma sikyak ke srihpen forlah luhn mwet gentile, sifilpac fohlohkihnyuckyak luhn wosasuc, tuhkuh luhn ma suhmuhslah ke lwen sahflah, ac muhsahiyuckyak luhn Zion. Sahp ke yac 600–592 Met Liki Kraist.[/i]\n\n1 Ac tukun ma inge lipufacn sac sramsram nuh sihk, fahk: Ngwetlah! Ac nga ngwetlah ac liye muhtuhnfacl ac tohkohsrahi pucspucs.\n\n2 Ac lipufacn sac fahk nuh sihk: Meac kom liye? Ac nga fahk: Nga liye muhtuhnfacl ac tohkohsrahi pucspucs.\n\n3 Ac el fahk nuh sihk: Pa inge muhtuhnfacl ac tohkohsrahi luhn mwet Gentile.\n\n4 Ac tukun ma inge nga liye inmahsrlon muhtuhnfacl luhn mwet Gentile ke sramtweyuckyak luhn sie alu luhlahp.\n\n5 Ac lipufacn sac fahk nuh sihk: Liye sramtweyacn sie alu ma sruhngwacyuck yohk liki na alu nuhkwewa sahyac, ma uniyac mwet luhlahlfongi luhn God, ahok, ac ahkkohsyaclos ac kapriltahluh, ac kapriltahluh ke srenenuh osra, ac usacloslac nuh ke srohoh.\n\n6 Ac tukun ma inge nga liye alu yohk ac sruhngwacyuck se inge; ac nga liye lah devil pa sramtweack uh.\n\n7 Ac nga oacyacpac liye kol, ac selfuh, ac silk, ac scarlet, ac nuknuk linen srihk eoa, ac kain in nuknuk sacohk nuhkwewa; ac nga liye muhtwacn kosro pucspucs.\n\n8 Ac lipufacn sac sramsram nuh sihk, fahk: Liye kol, ac selfuh, ac silk, ac scarlet, ac nuknuk linen srihk eoa, ac nuknuk sacohk, ac muhtwacn kosro, pa luhngse luhn alu yohk ac sruhngwacyuck se inge.\n\n9 Ac oacyacpac ke kaksak luhn facluh elos kuhnahoslah mwet luhlahlfongi luhn God, ac usacloslac in srohoh.\n\n10 Ac tukun ma inge nga ngwetlah ac liye inkof yohk; ac inkof yohk inge srwaclihk mwet Gentile liki fihtac luhn mwet wiyuck.\n\n11 Ac tukun ma inge lipufacn sac fahk nuh sihk: Liye kasrkuhsrak luhn God oan fin fihtac luhn mwet wiyom.\n\n12 Ac nga ngwetlah ac liye sie mukul inmahsrlon mwet Gentile, suc sriyucklac liki fihtac luhn mwet wiyuck ke inkof yohk; ac nga liye Nguhn luhn God, lah tuhkuh nuh ten ac sun mwet sac; ac el som nuh ke inkof yohk, finne nuh ke fihtac luhn mwet wiyuck, suc oasr ke acn wihlwihl.\n\n13 Ac tukun ma inge nga liye Nguhn luhn God, lah sun kuhtwena mwet Gentile pac; ac elos som liki srohoh, ke inkof yohk.\n\n14 Ac tukun ma inge nga liye un mwet Gentile pucspucs fin acn wihlwihl; ac nga liye kasrkuhsrak luhn God, lah tuhkuh nuh yurun fihtac luhn mwet wiyuck; ac elos fahsrelihk ye muhtuhn mwet Gentile na acnwucklac elos.\n\n15 Ac nga liye Nguhn luhn Leum, lah tuhkuh nuh fin mwet Gentile, ac elos kapkapwack ac sruokyac acn uh in usrui; ac nga liye lah elos fasrfasr, ac arulacna oaskuh ac fucng, oacna mwet luhk met liki elos acnwucklac ah.\n\n16 Ac tukun ma inge nga, Nephi, liye lah mwet Gentile suc som liki srohoh tuh sifacna ahkpuhsisaclyeloslac ye muhtuhn Leum; ac kuh luhn Leum weluhlos.\n\n17 Ac nga liye lah ninac kiyacn mwet Gentile tuhkweni nuh sie fin inkof uh, ac fin acn uh pac, in mweun lainuhlos.\n\n18 Ac nga liye lah kuh luhn God weluhlos, ac oacyacpac kasrkuhsrak luhn God oasr yohrohlos nuhkwewa suc tuhkweni nuh sie in mweun lainuhlos.\n\n19 Ac nga, Nephi, liye lah mwet Gentile suc som liki srohoh elos kolyucklac ke kuh luhn God liki poun muhtuhnfacl nuhkwewa pac sahyac.\n\n20 Ac tukun ma inge nga, Nephi, liye lah elos kapkapwack fin acn uh; ac nga liye sie puk, ma utuck inmahsrlolos.\n\n21 Ac lipufacn sac fahk nuh sihk: Yac kom etuh kalmeyacn puk se inge?\n\n22 Ac nga fahk nuh sel: Nga tiac etuh.\n\n23 Ac el fahk: Liye ma inge tuhkuh liki oalin sie mwet Jew. Ac nga, Nephi, liye ma inge; ac el fahk nuh sihk: Puk se ma kom liye ah pa sie ma sihmlac ke mwet Jew, ma nwacnwack wuhlweacng luhn Leum, ma El oraclah nuh sin mwet Israel; ac ma inge nwacnwack pac kahs in pahluh pucspucs luhn mwet pahluh muhtahl; ac ma inge pa sie ma sihmlac ma oacna ma taflweyucklac ma oan fin plwet prahs, tuhsruhk tiac puhs suhna; ne ohinge, ma inge nein wuhlweacng luhn Leum, ma El oraclah nuh sin mwet Israel; ohinge, arulacna yohk srihpac nuh sin mwet Gentile.\n\n24 Ac lipufacn se luhn Leum ah fahk nuh sihk: Kom liye lah puk sac tuhkuh liki oalin sie mwet Jew; ac ke ma inge tuhkuh liki oalin sie mwet Jew ma inge nein fohnlah ke wosasuc luhn Leum, ma mwet sap singucul luo ah fahkwack kac; ac elos fahkwack fal nuh ke ma pwacye ma oasr yurun Lahm nuhtin God.\n\n25 Ohinge, ma inge nwacsnwacs tuhkuh liki mwet Jew nuh sin mwet Gentile, fal nuh ke ma pwacye ma oasr yurun God.\n\n26 Ac tukun elos som liki poun mwet sap singucul luo luhn Lahm, liki mwet Jew nuh sin mwet Gentile, kom liye sramtweyacn alu luhlahp ac sruhngwacyuck sacn, ma sruhngwacyuck emet liki na alu nuhkwewa pac sahyac; tuh liye, elos eislah liki wosasuc luhn Lahm ip pucspucs ma srihk ac arulacna sacohk; ac elos oacyacpac eislah wuhlweacng pucspucs luhn Leum.\n\n27 Ac ma inge kwewa elos oruh elos in muh kuh in ahkkolukyelah inkacnek pwacye luhn Leum, elos in muh kuh in ahkkunye muhta ac ahkkwekweye insiacn tuhlihk nuhtin mwet.\n\n28 Ohinge, kom liye lah tukun puk sac som nuh ke poun alu luhlahp ac sruhngwacyuck sac, na puhs ma kahlwem ac sacohk itucklac liki puk sac, suc pa puk luhn Lahm nuhtin God.\n\n29 Ac tukun ma kahlwem ac sacohk inge itucklac ah na som nuh ke muhtuhnfacl nuhkwewa luhn mwet Gentile; ac tukun ma inge som nuh ke muhtuhnfacl nuhkwewa luhn mwet Gentile, ahok, finne fahsrelihk nuh ke inkof yohk ma kom liye ke mwet Gentile suc som liki srohoh, kom liye—ke srihpen ma kahlwem ac sacohk pucspucs ma itucklac liki puk sac, suc ma kahlwem nuh ke etatwen luhn tuhlihk nuhtin mwet, fal nuh ke fihsrwacsriyac suc ma yurun Lahm nuhtin God—ke srihpen ma inge itucklac liki wosasuc luhn Lahm, arulacna puhkantwen mwet tikuclkucl, ahok, yohkna oruh Setuhn el kuh nuh faclos.\n\n30 Ne ohinge, kom liye lah mwet Gentile suc som liki srohoh, ac katweyuckyak ke kuh luhn God lucng liki kuhtwena muhtuhnfacl pac nuhkwewa sahyac, nuh fin acn ma wo liki acn nuhkwewa sahyac, yac pa acn se ma Leum God El wuhlweacng nuh sin pahpah tomom tuh fihtac lal in eis in sie acn usru nuh selos; ohinge, kom liye lah Leum God El ac fah tiac lwelah mwet Gentile in fah kuhnahoslah akuhlamihsi luhn fihtac lom, suc oasr inmahsrlon mwet wiyom.\n\n31 El fah tiac pac lwelah mwet Gentile in kuhnahoslah fihtac luhn mwet wiyom.\n\n32 Leum God El fah tiac pac lwelah mwet Gentile in muhta na in lohsr, suc kom liye elos oasr kac, ke srihpen ip kahlwem ac arulacna sachok ke wosasuc luhn Lahm ma sruokyucki na sin alu sruhngwacyuck sac, ma kom liye sramtweyac ah.\n\n33 Ohinge Lahm nuhtin God El fahk: Nga fah pahkomuhta mwet Gentile, nuh ke muhtwacta nuh yurun mwet luhlah sin mwet Israel ke nuhnuhnkuh luhlahp.\n\n34 Ac tukun ma inge lipufacn luhn Leum sramsram nuh sihk, fahk: Liye, Lahm nuhtin God El fahk, tukun Nga fahsri mwet luhlah sin mwet Israel—ac mwet luhlah suc Nga sramsramkihn uh pa fihtac luhn pahpah tomom—ohinge, tukun Nga fahsrelos in nuhnuhnkuh, ac ahkkweokyaclos ke poun mwet Gentile, ac tukun mwet Gentile elos tikuclkucl na upac, ke srihpen ip na srihk ac yohk srihpac emet ma oasr ke wosasuc luhn Lahm suc sruokyucki na sin alu sruhngwacyuck sac, suc pa ninac kiyacn muhtwacn kosro, Lahm El fahk—Nga fah pahkomuhta mwet Gentile ke lwen sac, yohkna oruh Nga fah uslah nuh yohrohlos, ke kuh Luhk sifacna, yohkiyacn wosasuc Luhk, ma ac fah kahlwem ac sacohklacna, Lahm El fahk.\n\n35 Tuh, liye, Lahm El fahk: Nga fah sifacna ahkkahlwemyeyuc nuh sin fihtac lom, tuh elos fah sihmihs ma pucspucs ma Nga fah luti nuh selos, ma ac fah kahlwem ac sacohklacna; ac tukun fihtac lom ac fah kuhnausyucklac, ac kais kuhtuh na muhnahslah ke suhlahlahlfongi, ac oacyacpac fihtac luhn mwet wiyom, liye, ma inge fah ukunyucklac, in tuhkuh nuh sin mwet Gentile, ke mwe sang ac kuh luhn Lahm.\n\n36 Ac lun ma inge fah sihmihsyucklac wosasuc Luhk, Lahm El fahk, ac yot Luhk ac molwelah Luhk.\n\n37 Ac insewowo elos suc suk in fah use Zion Luhk ke lwen sac, tuh elos fah eis mwe sang ac kuh luhn Nguhn Muhtahl; ac elos fin muhtweng ne ke na sahflah elos fah sruhkyuckyak ke lwen sahflah, ac fah moliyucklac ke tohkohsrahi ma pahtpaht luhn Lahm; ac elos suc pahtok mislac, ahok, pweng ke engan yohk, ac fah fuhkah wolacnaiyaclos fin finohl uh.\n\n38 Ac tukun ma inge nga liye mwet luhlah sin fihtac luhn mwet wiyuck, ac oacyacpac puk luhn Lahm nuhtin God, ma tuhkuh liki oalin mwet Jew, lah ma inge tuhkuh liki mwet Gentile nuh sin mwet luhlah sin fihtac luhn mwet wiyuck.\n\n39 Ac tukun ma inge tuhkuh nuh yohrohlos nga liye kuhtuh pac puk sahyac, ma tuhkuh ke kuh luhn Lahm, liki mwet Gentile nuh yohrohlos, in furok mwet Gentile ac mwet luhlah sin fihtac luhn mwet wiyuck, ac oacyacpac mwet Jew suc fahsrelihk nuh fin facluh nohfohn, tuh ma sihmlac luhn mwet pahluh ac luhn mwet sap singucul luo luhn Lahm in ma pwacye.\n\n40 Ac lipufacn sac sramsram nuh sihk, fahk: Ma sihmlac sahflah inge, ma kom liye inmahsrlon mwet Gentile, ac fah oakiyac ma pwacye ke ma se emet ah, suc ma luhn mwet sap singucul luo luhn Lahm ah, ac fah ahkkahlwemye ma kahlwem ac sacohklacna ma itucklac liki ah; ac fah ahkkahlwemye nuh sin kain in mwet, kahs, ac mwet, lah Lahm nuhtin God pa Wen Nuhtin Pahpah Ma Pahtpaht, ac Mwet Lahngo luhn facluh; ac lah mwet nuhkwewa enenuh in tuhkuh nuh Yohrohl, kuh elos tiacna kuh in moliyucklac.\n\n41 Ac elos enenuh in tuhkuh fal nuh ke kahs ma ac fah akwucki ke oalin Lahm; ac kahs luhn Lahm ac fah ahkkahlwemyeyuck ke ma sihmlac luhn fihtac lom, ac oacyacpac ke ma sihmlac luhn mwet sap singucul luo luhn Lahm; ohinge ma inge kwewa ac fah orekweni nuh ke ma sefanna; tuh oasr God sefanna ac Mwet Liyacacng Sip sefanna fin facluh nohfohn.\n\n42 Ac pacl se ac tuhkuh tuh El fah sifacna ahkkahlwemyacl nuh sin muhtuhnfacl nuhkwewa, kwewana nuh sin mwet Jew ac oacyacpac nuh sin mwet Gentile; ac tukun El sifacna ahkkahlwemyacl nuh sin mwet Jew ac oacyacpac nuh sin mwet Gentile, na El fah sifacna ahkkahlwemyacl nuh sin mwet Gentile ac oacyacpac nuh sin mwet Jew, ac el suc sahflah fah met, ac el suc met fah sahflah.\n\n", "1-ne 14": "[center][font_size=26]Sapta 14[/font_size][/center]\n\n[i]Lipufacn se fahk nuh sel Nephi ke mwe insewowo ac selnga ma ac puhtatyang nuh sin mwet Gentile—Oasr alu luo na: Alu luhn Lahm nuhtin God ac alu luhn devil—Mwet luhlahlfongi luhn God fin muhtuhnfacl nuhkwewa ahkkohsyeyuck sin alu luhlahp ac sruhngwacyuck sac—Mwet Sap John el fah sihmihs ke sahflahiyacn facluh. Sahp ke yac 600–592 Met Liki Kraist.[/i]\n\n1 Ac ma inge fah sikyak, tuh fin mwet Gentile fah porongo Lahm nuhtin God ke lwen se ma El fah sifacna ahkkahlwemyacl nuh selos ke kahs, ac oacyacpac ke kuh, ke orekma, in eislah mwe ahktikuclkucl lalos—\n\n2 Ac tiac ahkkwekweye insiaclos lain Lahm nuhtin God, elos fah oacwaclah inmahsrlon fihtac luhn pahpah tomom; ahok, elos fah oacwaclah inmahsrlon mwet Israel; ac elos fah mwet insewowo fin acn wihlwihl ne tok ma pahtpaht; elos fah tiac sifilpac utucklac srohoh; ac mwet Israel ac fah tiac sifilpac ahkfohsyeyuck.\n\n3 Ac luhf luhlahp sac, ma pihkihnyuckyak nuh selos sin alu luhlahp ac sruhngwacyuck sac, ma sramtweyuckyak sin devil ac tuhlihk nahtuhl, tuh el in muh kuh in kohllah moul luhn mwet uh nuh ke hell—ahok, luhf luhlahp se ma pihkihnyuckyak nuh ke kuhnausyucklac luhn mwet ac fah nwekyucklac kaclos suc puhkanwack, nuh ke kuhnausyucklac lalos, Lahm nuhtin God El fahk; tiac nuh ke kuhnausyucklac luhn moul, tuhsruhk tolyucklac luhn ma inge nuh ke hell sac ma wacngihn sahflahiyac.\n\n4 Tuh liye, ma se inge fal nuh ke srohoh luhn devil, ac oacyacpac fal nuh ke nuhnuhnkuh suwohs luhn God, nuh selos nuhkwewa suc ac fah oruh ma koluk ac ma sruhngwacyuck ye Muhtahl.\n\n5 Ac tukun ma inge lipufacn sac sramsram nuh sihk, Nephi, fahk: Kom liye lah mwet Gentile fin auliyak ac fah wo nuh selos; ac kom oacyacpac etuh ke wuhlweacng luhn Leum nuh sin mwet Israel; ac kom oacyacpac lohng lah elos suc tiac auliyak ac fah misac.\n\n6 Ohinge, we nuh sin mwet Gentile elos fin ahkkwekweye insiaclos lain Lahm nuhtin God.\n\n7 Tuh pacl se ac tuhkuh, Lahm nuhtin God El fahk, tuh Nga fah oruh sie orekma na yohk ac wolacna inmahsrlon tuhlihk nuhtin mwet; sie orekma ma ac fah wacngihn sahflahiyac, ke lacpo se kuh lacpo se sahyac ah—in kihfasalos nuh ke mislac ac moul ma pahtpaht, kuh nuh ke kolyucklac lalos liki inse upac ac lohsriyacn nuhnak lalos in pa oruh utucklac lalos in srohoh, ac oacyacpac oruh nuh ke kuhnausyucklac, kwewana ke mahno ac nguhn, fal nuh ke srohoh luhn devil, suc Nga sramsramkihn.\n\n8 Ac tukun ma inge ke lipufacn sac sruhmuhn kahs inge, el fahk nuh sihk: Yac kom esam wuhlweacng luhn Pahpah nuh sin mwet Israel? Nga fahk nuh sel, Ahok.\n\n9 Ac tukun ma inge el fahk nuh sihk: Ngwetlah, ac liye alu luhlahp ac sruhngwacyuck sac, suc pa ninac kiyacn ma sruhngwacyuck, suc mwet in sramtweack la uh pa devil.\n\n10 Ac el fahk nuh sihk: Liye oasr alu luoiyacna; sie pa alu luhn Lahm nuhtin God, ac ma se sahyac an pa alu luhn devil; ohinge, elos suc tiac wi alu luhn Lahm nuhtin God wi alu luhlahp sac, suc pa ninac kiyacn ma sruhngwacyuck; ac el pa muhtwacn kosro se fin facluh uh nohfohn.\n\n11 Ac tukun ma inge nga ngwetlah ac liye muhtwacn kosro se luhn facluh uh nohfohn, ac el muhta ke inkof yohk; ac oasr kuh lal fin facluh nohfohn, inmahsrlon muhtuhnfacl nuhkwewa, kain in mwet, kahs, ac mwet.\n\n12 Ac tukun ma inge nga liye alu luhn Lahm nuhtin God, ac suhpuhs suhna, ke srihpen ma koluk ac ma sruhngwacyuck luhn muhtwacn kosro se suc muhta ke inkof yohk; ne ohinge, nga liye lah alu luhn Lahm, suc pa mwet luhlahlfongi luhn God, elos oacyacpac oasr fin facluh nohfohn; ac kuh lalos fin facluh srihklac, ke srihpen kolukiyacn muhtwacn kosro se suc nga liye ah.\n\n13 Ac tukun ma inge nga liye ninac yohk se kiyacn ma sruhngwacyuck el oracni un mwet pucspucs fin facluh nohfohn, inmahsrlon muhtuhnfacl nuhkwewa luhn mwet Gentile, in acnwuck lain Lahm nuhtin God.\n\n14 Ac tukun ma inge nga, Nephi, liye kuh luhn Lahm nuhtin God, puhtati nuh fin mwet luhlahlfongi ke alu luhn Lahm, ac nuh fin mwet wuhlweacng luhn Leum, suc fahsrelihk nuh fin facluh nohfohn; ac elos nuklac ke suwohswohs ac ke kuh luhn God ke wolacna yohk.\n\n15 Ac tukun ma inge nga liye kasrkuhsrak luhn God kahklah nuh fin alu luhlahp ac sruhngwacyuck sac, yohkna oruh oasr mweun ac kihsen mweun inmahsrlon muhtuhnfacl ac kain in mwet fin facluh nuhkwewa.\n\n16 Ac ke muhtwacwacack in oasr mweun ac kihsen mweun inmahsrlon muhtuhnfacl nuhkwewa ma wi ninac kiyacn ma sruhngwacyuck, lipufacn sac sramsram nuh sihk, fahk: Liye, kasrkuhsrak luhn God oasr yurun ninac kiyacn muhtwacn kosro; ac liye, ma inge nuhkwewa kom liye—\n\n17 Ac ke lwen sac tuhkuh ke kasrkuhsrak luhn God kahklah nuh fin ninac kiyacn muhtwacn kosro, suc pa alu luhlahp ac sruhngwacyuck se luhn facluh nohfohn, suc mwet sramtweack la uh pa devil, na, ke lwen sacn, orekma luhn Pahpah ac fah muhtwacwacack, in ahkolah inkacnek in ahkpwacyeiye wuhlweacng Lal, suc El oraclah nuh sin mwet Lal suc pa ma ke mwet Israel.\n\n18 Ac tukun ma inge lipufacn sac sramsram nuh sihk, fahk: Ngwetlah!\n\n19 Ac nga ngwetlah ac liye sie mukul, ac el nukum sie nuknuk loeloes fasrfasr.\n\n20 Ac lipufacn sac fahk nuh sihk: Liye sie sin mwet sap singucul luo luhn Lahm.\n\n21 Liye, el fah liye ac suhmuhslah ma luhlah ke ma inge; ahok, ac oacyacpac ma pucspucs ma sikyak inge.\n\n22 Ac el fah oacyacpac sihmihs ke sahflahiyacn facluh.\n\n23 Ohinge, ma suc el ac fah sihmihs uh pa ma suwohs ac pwacye; ac liye ma inge kwewa sihmihsyucklac ke puk se ma kom liye tuhkuh liki oalin mwet Jew; ac ke pacl se ma inge tuhkuh liki oalin mwet Jew, kuh, ke pacl se puk sac tuhkuh liki oalin mwet Jew uh, ma suc sihmlac ah ma kahlwem ac nwacsnwacs, ac arulacna sacohk ac fihsrwacsr nuh ke etatwen luhn mwet nuhkwewa.\n\n24 Ac liye, ma suc mwet sap se luhn Lahm ah el fah suhmuhslah uh ma ke ma pucspucs ma kom liye; ac liye, kom fah liye ma luhlah kac ah.\n\n25 Tuhsruhk ma suc kom fah liye ingena fahlac uh kom fah tiac sihmihs; tuh Leum God El ahkkweyelah mwet sap se luhn Lahm nuhtin God tuh elan sihmihs ma inge.\n\n26 Ac oacyacpac mwet sahyac met ah, nuh selos El ahkkahlwemye ma inge nuhkwewa, ac elos suhmuhslah; ac ma inge siliyucki in tuhkuh ke nwacsnwacsiyac, fal nuh ke ma pwacye ma oasr yurun Lahm, ke pacl pakpucki sin Leum, nuh sin mwet Israel.\n\n27 Ac nga, Nephi, lohng ac fahkwack, lah inen mwet sap se luhn Lahm uh pa John, oacna ke kahs luhn lipufacn sac.\n\n28 Ac liye, nga, Nephi, sruhngwacyuck nga in sihmihs ma luhlah ke ma suc nga liye ac lohng; ohinge ma suc nga suhmuhslah uh ma na fal nuh sihk; ac nga suhmuhslah kihtin na ip ke ma suc nga liye ah.\n\n29 Ac nga fahkwack lah nga liye ma suc pahpah tuhmuhk el liye ah, ac lipufacn luhn Leum el ahkkahlwemye ma inge nuh sihk.\n\n30 Ac inge nga ahksahfye sramsram ke ma suc nga liye ke nga utucklac ke Nguhn; ac fin ma nuhkwewa nga liye ah tiac sihmihsyucklac, na ma suc nga suhmuhslah uh pwacye. Ac oreklac ohinge. Amen.\n\n", "1-ne 15": "[center][font_size=26]Sapta 15[/font_size][/center]\n\n[i]Fihtac lal Lehi ac eis wosasuc sin mwet Gentile ke lwen sahflah—Fohlohkwacni luhn Israel oacna soko sahk olive ma lah na pwacye kac ah ac fah sifilpac kuhpahsryang—Nephi el tahfuh aruhruhma ke sahk in moul ac sramsramkihn nuhnuhnkuh suwohs luhn God ke sriyucklac luhn mwet koluk liki mwet suwohswohs. Sahp ke yac 600–592 Met Liki Kraist.[/i]\n\n1 Ac tukun ma inge tukun nga, Nephi, utucklac ke Nguhn, ac liye ma inge nuhkwewa, nga fohlohklac nuh ke lohm nuknuk sin pahpah tuhmuhk.\n\n2 Ac tukun ma inge nga liye tamuhlwel wiyuck, ac elos akuhkuhin nuh sin sie sin sie ke ma suc pahpah tuhmuhk el sramsramkihn nuh selos ah.\n\n3 Tuh pwacyena el sramsramkihn ma yohk pucspucs nuh selos, ma upac in kahlwem kac, sahyacn na sie mwet el siyuck sin Leum; ac ke upac insiaclos, ohinge elos tiac ngwet nuh sin Leum ke ma elos enenuh in oruh.\n\n4 Ac inge nga, Nephi, suhpwacr ke srihpen upaciyacn insiaclos, ac oacyacpac, ke srihpen ma suc nga liye ah, ac etuh ke ma inge lah ac sikyak na pwacye ke srihpen ma koluk yohk luhn tuhlihk nuhtin mwet.\n\n5 Ac tukun ma inge nga toasrlah ke srihpen mwe kweok luhk, tuh nga motko muh mwe kweok luhk yohk liki nuhkwewa, ke srihpen kuhnausyucklac luhn mwet luhk, tuh nga liye puhtatlac lalos.\n\n6 Ac tukun ma inge tukun nga fokokoi nga sramsram nuh sin tamuhlwel wiyuck, kena in etuh kaclos ke srihpen akuhkuhin lalos.\n\n7 Ac elos fahk: Liye, kuht tiac kuh in kahlwem ke kahs ma pahpah tuhmwacsr el sruhmuhn ke lah na pwacye ke sahk olive, ac oacyacpac ke mwet Gentile.\n\n8 Ac nga fahk nuh selos: Yac kowos siyuck sin Leum?\n\n9 Ac elos fahk nuh sihk: Kuht soenna; tuh Leum El tiac ahkkahlwemye kuhtwena ma inge nuh sesr.\n\n10 Liye, nga fahk nuh selos: Fuhkah tuh kowos tiacna liyacacng masap luhn Leum? Fuhkah tuh kowos ac fah misac, ke srihpen upaciyacn insiowos?\n\n11 Yac kowos tiac esam ma suc Leum El fahk ah?—Kowos fin tiac ahkkwekweye insiowos, ac siyuck Sihk ke luhlahlfongi, luhlahlfongi lah kowos ac fah eis, in oaru in liyacacng masap Luhk, pwacyena lah ma inge ac fah ahkkahlwemyeyuck nuh suwos.\n\n12 Liye, nga fahk nuh suwos, lah mwet Israel kapsreyuck nuh ke soko sahk olive, ke Nguhn luhn Leum suc oasr yurun pahpah tuhmwacsr; ac liye yac kuht tiac kotkotlah mwet Israel, ac yac kuht tiac sie lah ke mwet Israel?\n\n13 Ac inge, kalmeyacn ma suc pahpah tuhmwacsr el sruhmuhn ke kuhpahsryang luhn lah na pwacye ke fohnlah luhn mwet Gentile, pa, ke lwen sahflah, ke fihtac lasr ac muhnahslah ke suhlahlahlfongi, ahok, ke lusen yac pucspucs, ac fihl pucspucs tukun Messiah El fah sifacna sikyak in mahno nuh sin tuhlihk nuhtin mwet, na fohnlah luhn wosasuc Lal Messiah fah tuhkuh nuh yurun mwet Gentile, ac liki mwet Gentile nuh sin mwet luhlah sin fihtac lasr—\n\n14 Ac ke lwen sac mwet luhlah sin fihtac lasr fah etuh lah elos ma ke mwet Israel, ac lah elos mwet wuhlweacng luhn Leum; ac na elos fah etuh ac etwacack ke pahpah mahtuh tuhmwaclos, ac oacyacpac etwacack ke wosasuc luhn Mwet in Molwelah lalos, suc tuh lutiyuck nuh sin pahpah tuhmwaclos Sel; ohinge, elos fah etwacack ke Mwet in Molwelah lalos ac ip yohk ke mwe luti Lal, tuh elos in muh kuh in etuh lah elos ac tuhkuh fuhkah nuh Yohrohl ac moliyucklac.\n\n15 Ac na ke lwen sac yac elos ac tiac engan ac kaksakihn God ma pahtpaht lalos, yot lalos ac molwelah lalos? Ahok, ke lwen sacn, yac elos ac tiac eis kuh ac mwe kahsruh ke oa in grape pwacye? Ahok, yac elos fah tiac tuhkuh nuh ke u pwacye luhn God?\n\n16 Liye, nga fahk nuh suwos, Ahok; elos fah sifilpac esamyuck inmahsrlon mwet Israel; elos ac fah kuhpahsriyuckyang, in oacna sie lah na pwacye ke sahk olive, nuh ke sahk olive na pwacye soko ah.\n\n17 Ac pa inge kalmeyac sin pahpah tuhmwacsr; ac kalmeyac sel pa ma inge ac tiac sikyak ne ke na tukun elos fahsrelihk sin mwet Gentile; ac kalmeyac sel pa ma inge ac fah sikyak ke inkacnek luhn mwet Gentile, tuh Leum Elan muh kuh in ahkkahlwemye kuh Lal nuh sin mwet Gentile, nuh ke srihpac se na ma El fah sruhngwacyuck sin mwet Jew, kuh sin mwet Israel.\n\n18 Ohinge, pahpah tuhmwacsr el tiac sramsramkihn fihtac lasr uh muhkwena, tuhsruhk oacyacpac ke mwet Israel nohfohn, in srihsrngi wuhlweacng ma ac fah ahkpwacyeiyeyucklac ke lwen sahflah; suc wuhlweacng ma Leum El oraclah nuh sin pahpah tuhmwacsr Abraham, fahk: Ke fihtac lom kain in mwet nuhkwewa fin facluh fah ahkinsewowoyeyuck.\n\n19 Ac tukun ma inge nga, Nephi, sramsram yohk nuh selos ke ma inge; ahok, nga sramsram nuh selos ke fohlohkyak luhn mwet Jew ke lwen sahflah.\n\n20 Ac nga kalweni nuh selos kahs lal Isaiah, suc sruhmuhn ke fohlohkyak luhn mwet Jew, kuh luhn mwet Israel; ac tukun elos fohlohkweni elos fah tiac sifilpac ahkfohsyeyuck, elos ac tiac pac sifilpac fahsrelihk. Ac tukun ma inge nga sramsramkihn kahs pucspucs nuh sin mwet wiyuck, oruh elos mihsi ac ahkpuhsisaclyelos sifacna ye muhtuhn Leum.\n\n21 Ac tukun ma inge elos sifilpac sramsram nuh sihk, fahk: Meac kalmeyacn ma se inge ma pahpah tuhmwacsr el liye ke sie mwemwe? Meac kalmeyacn sahk soko el liye ah?\n\n22 Ac nga fahk nuh selos: Ma se inge pa sie mwe akucl ke sahk in moul.\n\n23 Ac elos fahk nuh sihk: Meac kalmeyacn osra soko ma pahpah tuhmwacsr el liye, ma kohllah nuh ke sahk soko ah?\n\n24 Ac nga fahk nuh selos lah ma sacn pa kahs luhn God; ac elos suc porongo kahs luhn God, ac lihksreni na sruokyac, elos ac tiacna misac; ac mwe sruhf ac mwe pihsr fihrihr luhn mwet lain tiac pac kuh in kuhtanguhltahllah elos in lohsrlah, in kohlohloslac nuh ke kuhnahoslah.\n\n25 Ohinge, nga, Nephi, kwacfelos in lohacng nuh ke kahs luhn Leum; ahok, nga kwacfelos ke kuhiyacn nguhnihk nohfohn, ac ke kuhiyuck kwewa, tuh elos in lohacng nuh ke kahs luhn God ac esam in liyacacng masap Lal pacl nuhkwewa ke ma nuhkwewa.\n\n26 Ac elos fahk nuh sihk: Meac kalmeyacn infacl in kof soko ma pahpah tuhmwacsr el liye ah?\n\n27 Ac nga fahk nuh selos lah kof soko ma pahpah tuhmuhk el liye ah pa fohkfohk; ac nuhnak lal yohk nuhnkuh ke kuhtwepacna ma oruh el tiacna liye fohkfohkiyacn kof sac.\n\n28 Ac nga fahk nuh selos lah luhf na koluk se, ma srwaclihk mwet koluk liki sahk in moul, ac oacyacpac liki mwet luhlahlfongi luhn God.\n\n29 Ac nga fahk nuh selos lah ma se inge pa sie mwe akucl ke hell na koluk sac, ma lipufacn sac fahk nuh sihk muh ahkoeyuck nuh sin mwet koluk uh.\n\n30 Ac nga fahk nuh selos lah pahpah tuhmwacsr el liye pac nuhnuhnkuh suwohs luhn God lah oacyacpac srwaclihk mwet koluk liki mwet suwohswohs; ac kahlwemiyac ah oacna kahlwemiyacn e fihrihr, ma som nuh lucng nuh yurun God ne tok ma pahtpaht, ac wacngihn sahflahiyac.\n\n31 Ac elos fahk nuh sihk: Yac kalmeyacn ma se inge pa kweok luhn mahno ke pacl in srihkeyuck, kuh yac kalmac pa sahflahiyacn moul uh tukun misac luhn mahno, kuh yac ma inge sramsramkihn ma suc suhkawihl?\n\n32 Ac tukun ma inge nga fahk nuh selos lah ma se inge pa sie mwe akucl ke ma ma kwewana suhkawihl ac kawihl; tuh lwen se ac fah tuhkuh tuh elos ac enenuh in nuhnuhnkweyuck ke orekma lalos, ahok, finne ke orekma ma oreklac ke mahno suhkawihl ke pacl in srihkeyuck lalos.\n\n33 Ohinge, elos fin misac ke ma koluk lalos elos enenuh in sisilac pac, ac nuh ke ma suc kawihl, suc ma ke suwohswohs; ohinge, elos enenuh in utucklac nuh ye muhtuhn God, in nuhnuhnkweyuck ke orekma lalos; ac orekma lalos fin fohkfohk elos enenuh in fohkfohk; ac elos fin fohkfohk enenuh se na tuh elos in tiacna kuh in muhta ke tohkohsrahi luhn God; fin ohinge, tohkohsrahi luhn God ac oacyacpac fohkfohk.\n\n34 Tuhsruhk liye, nga fahk nuh suwos, tohkohsrahi luhn God tiacna fohkfohk, ac tiacna kuh in oasr kuhtwena ma fohkfohk ilyak nuh ke tohkohsrahi luhn God; ohinge enenuh in oasr sie acn fohkfohk ma ahkoeyucklac nuh ke ma fohkfohk.\n\n35 Ac oasr sie acn ahkoeyucklac, ahok, finne hell na koluk se ma nga sramsramkihn ah, ac devil pa ahkno hell inge uh; ohinge sahflahiyacn moul luhn mwet uh pa in muhta ke tohkohsrahi luhn God, kuh in sisilac ke srihpen nuhnuhnkuh suwohs se ma nga sramsramkihn ah.\n\n36 Ohinge, mwet koluk uh lihsyucklac liki mwet suwohswohs, ac oacyacpac liki sahk in moul, suc fahko kac pa sacohk emet ac luhngkihnyuck emet liki na fukun sahk nuhkwewa sahyac; ahok, ac ma se inge pa mwe sang yohk se emet ke mwe sang nuhkwewa luhn God uh. Ac nga sramsram ohinge nuh sin tamuhlwel wiyuck. Amen.\n\n", "1-ne 16": "[center][font_size=26]Sapta 16[/font_size][/center]\n\n[i]Mwet koluk uh eis ma pwacye uh muh ma upac se—Wen nahtuhl Lehi elos pahyuckyak sin acn nahtuhl Ishmael—Liahona sac kol inkacnek lalos ke yen mwesis—Pweng sin Leum sihmlac ke Liahona sac ke pacl nuh ke pacl—Ishmael el misac; sucu lal tohrkahskahs ke srihpen mwe kweok. Sahp ke yac 600–592 Met Liki Kraist.[/i]\n\n1 Ac na tukun ma inge tukun nga, Nephi, ahksahfye in sramsram nuh sin tamuhlwel wiyuck, liye elos fahk nuh sihk: Kom fahkwack nuh sesr ma upac, yohk liki na kuht kuh in muhtweng kac.\n\n2 Ac tukun ma inge nga fahk nuh selos lah nga etuh lah nga sramsramkihn ma upac in lain mwet koluk, in fal nuh ke ma pwacye uh; ac nga ahkkweye mwet suwohswohs, ac fahkwack lah elos fah sruhkyuckyak ke lwen sahflah; ohinge, mwet koluk ma oasr mwacta la uh eis ma pwacye uh muh ma upac se, tuh ma se inge arulacna fakihsyac insiaclos.\n\n3 Ac inge tamuhlwel wiyuck, kowos fin suwohswohs ac insese in porongo ma pwacye, ac lohacng nuh kac, tuh kowos in kuh in fahsr suwohswohs nuh ye muhtuhn God, na kowos ac tiac tohrkahskahs ke srihpen ma pwacye, ac fahk: Kom sramsramkihn ma upac in sang lain kuht.\n\n4 Ac tukun ma inge nga, Nephi, tuh kwacfe tamuhlwel wiyuck, ke oaru nuhkwewa, in liyacacng masap luhn Leum.\n\n5 Ac tukun ma inge elos ahkpuhsisaclyeloslac sifacna ye muhtuhn Leum; yohkna oruh nga engan ac yohk finsrak luhk nuh selos, elos in muh fahsr ke inkacnek suwohswohs.\n\n6 Inge, ma inge kwewa fwacklac ac oreklac ke pahpah tuhmuhk el muhta ke sie lohm nuknuk ke infahlfahl se ma el pahngon Lemuel.\n\n7 Ac tukun ma inge nga, Nephi, eis sie acn nahtuhl Ishmael in pahyuck se; ac oacyacpac, tamuhlwel wiyuck elos eis acn nahtuhl Ishmael in pahyuck se; ac oacyacpac Zoram el eis acn mahtuh se emet nahtuhl Ishmael in pahyuck se.\n\n8 Ac ohinge pahpah tuhmuhk el ahkpwacyeiyelah masap nuhkwewa luhn Leum ma tuh ituckyang nuh sel. Ac oacyacpac, nga, Nephi, ahkinsewowoyeyuck na upac sin Leum.\n\n9 Ac tukun ma inge puhsren Leum sramsram nuh sin pahpah tuhmuhk ke fong, ac sapkihn nuh sel lah litu el enenuh in eis fuhfahsryucsr lal nuh yen mwesis.\n\n10 Ac tukun ma inge ke pahpah tuhmuhk el tuhkahkwek ke litutacng ah, ac som nuh ke sruhnguhl ke lohm nuknuk sac, ke lut yohk lal el liyacack fin fohk uh sie pohl raun ma usrnguck atac ah; ac oreklac ke prahs na wo. Ac lun pohl sac oasr ninucl lukoac; ac sie srihsrngiyac inkacnek yac ma kuht enenuh in som ukwe nuh yen mwesis.\n\n11 Ac tukun ma inge kuht oracni nuh sie ma kuht enenuh in us nuh yen mwesis, ac ma luhlah nuhkwewa lasr ma Leum El use nuh sesr; ac kuht us kain in fihtac nuhkwewa ma kuht kuh in us nuh yen mwesis.\n\n12 Ac tukun ma inge kuht eis lohm nuknuk sesr ac som nuh yen mwesis, sahslah ke infacl Laman.\n\n13 Ac tukun ma inge kuht fuhfahsryucsr ke lusen lwen ahkosr, apkuhran nuh epang-epang kuhtuhlacp, ac kuht sifilpac tulohkohnwack lohm nuknuk sesr; ac kuht pahngon inen acn sac Shazer.\n\n14 Ac tukun ma inge kuht eis pihsr ac suhkan pihsr nahtuhsr, ac som nuh yen mwesis in acnwuck kosro mwe mongo nwacn sucu lasr; ac tukun kuht uniyac mwe mongo nwacn sucu lasr kuht sifilpac fohlohk nuh yurun sucu lasr ke yen mwesis, nuh ke acn Shazer. Ac kuht sifilpac som nuh yen mwesis, suwohswohslah nuh ke inkacnek lasr, fahsr fototo na nuh ke ipin acn ma ruhkruhk emet ke yen mwesis, ma oan ke inmahsrol sisken Meoa Sruhsrah.\n\n15 Ac tukun ma inge kuht fuhfahsryucsr ke lusen lwen pucspucs, fahsr na acnwuck mwe mongo, ke pihsr nahtuhsr ac suhkan pihsr nahtuhsr ac yot nahtuhsr ac foht nahtuhsr.\n\n16 Ac kuht ukwe na kolyuck luhn pohl sac, ma kolkuhtlac nuh ke kuhtuh pac ipin acn ma ruhkruhk ke yen mwesis.\n\n17 Ac tukun kuht fuhfahsryucsr ke lusen lwen pucspucs, kuht tulohkohnwack lohm nuknuk sesr ke sie lusacn pacl, kuht in kuh in sifilpac monglac ac oracni mongo nwacn sucu lasr.\n\n18 Ac tukun ma inge ke nga, Nephi, som in acnwuck kosro mwe mongo, liye, nga oruh muhsahllah pihsr nuhtihk ah, ma oreklac ke stil na wo; ac tukun nga oruh muhsahllah pihsr nuhtihk ah, liye, tamuhlwel wiyuck ah kasrkuhsrak sihk ke srihpen wacngihnlac pihsr nuhtihk, tuh wacngihn mongo kuht eis.\n\n19 Ac tukun ma inge wacngihn mongo kuht us fohlohk nuh yurun sucu lasr ah, ac arulacna ullac, ke srihpen fuhfahsryucsr lalos, elos puhlakihn kweok yohk ke masrinsrwacl.\n\n20 Ac tukun ma inge Laman ac Lemuel ac wen nahtuhl Ishmael elos muhtwacwacack in tohrkahskahs upac, ke srihpen kweok ac ma upac lalos ke yen mwesis; ac pahpah tuhmuhk el oacyacpac muhtwacwacack in tohrkahskahs lain Leum God lal; ahok, ac elos kwewa arulacna suhpwacr, yohkna oruh elos tohrkahskahs lain Leum.\n\n21 Na tukun ma inge nga, Nephi, kweoklacna sin tamuhlwel wiyuck ke srihpen wacngihnlac pihsr nuhtihk, ac wacngihnlac ah ke pihsr nahtuhlos ah, muhtwacwacack in arulacna upac, ahok, yohkna oruh kuht koflah in sokwack mongo.\n\n22 Ac tukun ma inge nga, Nephi, sramsram yohk nuh sin tamuhlwel wiyuck, ke srihpen elos sifilpac ahkkwekweye insiaclos, yohkna oruh elos tohrkahskahs lain Leum God lalos.\n\n23 Ac tukun ma inge nga, Nephi, oraclah pihsr se ke sahk soko, ac ke sahk suwohs soko, nga oraclah suhkan pihsr soko; ohinge, nga us pihsr se ac suhkan pihsr soko, weacng foht se ac yot. Ac nga fahk nuh sin pahpah tuhmuhk: Nga ac som sukok mongo oyac?\n\n24 Ac tukun ma inge el siyuck sin Leum, tuh elos ahkpuhsisaclyeloslac sifacna ke srihpen kahs luhk; tuh nga fahk ma pucspucs nuh selos ke kuhiyacn nguhnihk.\n\n25 Ac tukun ma inge puhsren Leum tuhkuh nuh yurun pahpah tuhmuhk; ac el kaiyuck na pwacye ke srihpen tohrkahskahs lal lain Leum, yohkna oruh el toasrlacna ke ahsor luhlahp.\n\n26 Ac tukun ma inge puhsren Leum fahk nuh sel: Ngwetwacng nuh ke pohl sac, ac liye ma suc sihmlac kac an.\n\n27 Ac tukun ma inge ke pahpah tuhmuhk el liye ma suc sihmlac ke pohl sac, el arulacna sahngweng ac rarrar, ac oacyacpac tamuhlwel wiyuck ac wen nahtuhl Ishmael ac muhtwacn kiyacsr.\n\n28 Ac tukun ma inge nga, Nephi, liye ninucl lun pohl sac, lah orekma oacna luhlahlfongi ac oaru ac ahkostwen ma kuht sang nuh ke ma inge uh.\n\n29 Ac sihmlac pac kac sie sihm sasuc, ma fihsrwacsr in ritiyuck, ma use nuh sesr etwacack ke inkacnek luhn Leum; ac sihmihsyucklac ac ikihlyucklac pacl nuh ke pacl, in oacna nuh ke luhlahlfongi ac oaru ma kuht sang nuh kac uh. Na ohinge kuht liye lah ke ohiyac srihsrihk Leum El kuh in sang ma yohk.\n\n30 Ac tukun ma inge nga, Nephi, som ne lucng fin finohl ah, in oacna kolyuck ma utuckuh ke pohl sac.\n\n31 Ac tukun ma inge nga uniyac kosro lwemnak, puhkantwen oruh nga eis mongo nwacn sucu lasr.\n\n32 Ac tukun ma inge nga fohlohklac nuh ke lohm nuknuk sesr ah, us kosro ma nga uniyac ah; ac inge ke elos liye lah nga utuck mongo, yohk engan lalos! Ac tukun ma inge elos ahkpuhsisaclyeloslac sifacna ye muhtuhn Leum, ac sang kuloh nuh Sel.\n\n33 Ac tukun ma inge kuht sifilpac tahfwelah fuhfahsryucsr lasr, forfor apkuhran na in ukwe inkacnek soko kuht ut we met ah; ac tukun kuht forfor ke lusen lwen pucspucs kuht sifilpac tulohkohnwack lohm nuknuk sesr ah, kuht in monglac kuhtuh srihsrihk ke lusen pacl se.\n\n34 Ac tukun ma inge Ishmael el misac, ac el puckpucki ke acn se ma pahngpahng Nahom.\n\n35 Ac tukun ma inge acn nahtuhl Ishmael elos ahsor na upac, ke srihpen pahpah tuhmwaclos misac, ac ke srihpen mwe kweok lalos ke yen mwesis; ac elos tohrkahskahs lain pahpah tuhmuhk, ke srihpen el usaclosme liki acn Jerusalem, fahk: Pahpah tuhmwacsr el misac; ahok, ac kuht forfor yohk ke yen mwesis, ac kuht kweok ke ma upac yohk, masrinsrwacl, maluh, ac ullac yohk; ac tukun mwe kweok inge nuhkwewa kuht ac misac yen mwesis ke masrinsrwacl.\n\n36 Ac inge elos tohrkahskahs lain pahpah tuhmuhk, ac oacyacpac lainyuc; ac elos kena sifilpac fohlohk nuh Jerusalem.\n\n37 Ac Laman el fahk nuh sel Lemuel ac oacyacpac nuh sin wen nahtuhl Ishmael: Liye, lwelah kuht in uniyac pahpah tuhmwacsr, ac oacyacpac tamuhlwel wiyacsr Nephi, suc eis nuh facl sifacna in mwet kol lasr ac mwet luti lasr, suc tamuhlwel mahtuh wiyacl.\n\n38 Inge, el fahk lah Leum El sramsram nuh sel, ac oacyacpac lah lipufacn luti nuh sel. Tuhsruhk liye, kuht etuh lah el kikiacp nuh sesr; ac el fahk nuh sesr ma inge, ac el oruh ma pucspucs ke ohiyac kuhtasrihk lal, elan muh kuh in kiyacpwelah muhtahsr, nuhnkuh muh, sahp, el kuh in kolkuhtlac nuh ke kuhtwena yen mwesis sakihrihk; ac tukun el kolkuhtlac, el nuhnkuh in sifacna oruh el in sie tohkohsrah ac sie mwet kol lasr, el in muh kuh in oruh nuh sesr in oacna luhngse lal ac kena lal. Ac tukun ohiyac se inge tamuhlwel wiyuck Laman el puhrakwack insiaclos in kasrkuhsrak.\n\n39 Ac tukun ma inge Leum El wi kuht, ahok, finne puhsren Leum tuhkuh ac sruhmuhn kahs pucspucs nuh selos, ac kailos na upac; ac tukun elos kaiyuck ke puhsren Leum elos tilac kasrkuhsrak, ac auliyak ke ma koluk lalos, yohkna oruh Leum El sifilpac ahkinsewowoye kuht ke mongo, na oruh kuht tiacna misac.\n\n", "1-ne 17": "[center][font_size=26]Sapta 17[/font_size][/center]\n\n[i]Sapkihnyuck nuh sel Nephi elan muhsahelah soko oak—Tamuhlwel wiyacl lainuhl—El kwacfelos ke el sifilpac kalweni orekma luhn God nuh sin Israel—Nephi el sesseslah ke kuh luhn God—Tamuhlwel wiyacl sapkihnyuck elos in tiac kahluhl, elos fin oruh na elos ac uli oacna soko loa paholah. Sahp ke yac 592–591 Met Liki Kraist.[/i]\n\n1 Ac tukun ma inge kuht sifilpac tahfwelah fuhfahsryucsr lasr yen mwesis; ac kuht fahsr luhman som nuh kuhtuhlacp ke pacl sac fahlac. Ac kuht fuhfahsryucsr ac sun ongaiyac yohk ke yen mwesis; ac muhtwacn kiyacsr ah oswelah tuhlihk ke yen mwesis.\n\n2 Ac arulacna yohk mwe insewowo luhn Leum nuh sesr, tuh ke kuht moulkihn ikoac tahkmwek ke yen mwesis, yohk sronin titi luhn muhtwacn kiyacsr in sang kihte tuhlihk nahtuhlos, ac elos fokoko, ahok, finne oacna mukul; ac elos muhtwacwacack kuh in fungyang nuh ke fuhfahsryucsr lalos ac tiac tohrkahskahs.\n\n3 Ac ohinge kuht liye lah masap luhn God enenuh in ahkpwacyeiyucklac. Ac fin pwacye tuhlihk nuhtin mwet in liyacacng masap luhn God El ac liyaclosyang, ac ahkkweyelos, ac sang kahsruh elos in muh kuh in oraclah ma suc El sapkihn nuh selos; ohinge, El use kahsruh nuh sesr ke kuht fuhfahsryucsr ke yen mwesis.\n\n4 Ac kuht fuhfahsryucsr ke lusen yac pucspucs, ahok, finne yac alkosr ke yen mwesis.\n\n5 Ac kuht tuhkuh nuh ke acn se ma kuht pahngon Puhs, ke srihpen puhs fukun sahk ac honey we; ac ma inge kwewa ma ahkoeyucklac sin Leum kuht in muh tiac misac. Ac kuht liye meoa, ma kuht pahngon Irreantum, suc, ke luhngasyucklac uh, pa inkof yohk.\n\n6 Ac tukun ma inge kuht tulohkohnwack lohm nuknuk sesr sisken pekof ah; ac ne ohinge kuht sun mwe kweok pucspucs ac ma upac pucspucs, ahok, arulacna yohk pwacnwacng kuht tiac kuh in suhmuhslah ma inge nuhkwewa, kuht arulacna engan ke kuht sun pekof ah; ac kuht pahngon acn sac Puhs, ke srihpen puhs fukun sahk we.\n\n7 Ac tukun ma inge tukun nga, Nephi, muhta Puhs ke lusen lwen pucspucs, puhsren Leum tuhkuh nuh yuruk, fahk: Tuhkahkwek, ac som nuh finohl uh. Ac tukun ma inge nga tuhkahkwek ac som nuh finohl uh, ac pruhe nuh sin Leum.\n\n8 Ac tukun ma inge Leum El sramsram nuh sihk, fahk: Kom fah muhsahelah soko oak, ke ohiyac ma Nga ac fah ahkkahlwemye nuh sum, Nga in muh kuh in us mwet lom sahslah inkof inge.\n\n9 Ac nga fahk: Leum, yac nga ac som nuh we in sokwack ohr in ahkmuhlwesryelah, nga in muh kuh in oraclah kuhfa in muhsaheack soko oak ke ohiyac ma Kom ahkkahlwemye nuh sihk?\n\n10 Ac tukun ma inge Leum El fahk nuh sihk lah nga ac som nuh oyac in sokwack ohr, nga in muh kuh in oraclah kuhfa nuh kac uh.\n\n11 Ac tukun ma inge nga, Nephi, oraclah sie fucnyuc in fulful e, ke kulun kosro; ac tukun nga oraclah fucnyuc se, in oasr acn in fulful e, nga tuk yot luo nuh sie nga in muh kuh in fuhrreack e.\n\n12 Tuh Leum El tiacna lwelah kuht in ta e yohk, ke kuht fuhfahsryucsr ke yen mwesis; tuh El fahk: Nga fah oruh mongo nowos in emwem, tuh kowos in tiac ahkmolye mongo nowos;\n\n13 Ac Nga fah oacyacpac kahlwem lowos ke yen mwesis; ac Nga fah ahkolah inkacnek lowos ye motowos, kowos fin liyacacng na masap Luhk; ohinge, yohkna ke kowos fah liyacacng masap Luhk uh kowos fah kolyucklac nuh ke acn wihlwihl; ac kowos fah etuh lah kowos kolyuck Sihk.\n\n14 Ahok, ac Leum El oacyacpac fahk lah: Tukun kowos sun acn wihlwihl, kowos fah etuh lah Nga, Leum, pa God; ac lah Nga, Leum, molikowoslac liki kuhnausyucklac; ahok, lah Nga uskowoslac liki acn Jerusalem.\n\n15 Ohinge, nga, Nephi, srihke in liyacacng masap luhn Leum, ac nga kwacfe tamuhlwel wiyuck in luhlahlfongi ac oaru.\n\n16 Ac tukun ma inge nga oraclah kuhfa ke ohr ma nga oraclah ke yot.\n\n17 Ac ke tamuhlwel wiyuck liye lah nga ac muhsaheack soko oak, elos muhtwacwacack in tohrkahskahs lainyuc, fahk: Tamuhlwel wiyacsr el lahlfon, tuh el nuhnkuh muh el kuh in muhsaheack soko oak; ahok, ac el nuhnkuh pac muh el kuh in sahslah ke inkof yohk inge.\n\n18 Ac ohinge tamuhlwel wiyuck elos tohrkahskahs lainyuc, ac kena tuh elos in tiac kahsruh orekma, tuh elos tiacna luhlahlfongi lah nga kuh in muhsaheack soko oak; elos tiacpac na luhlahlfongi lah sapkihnyuck nuh sihk sin Leum.\n\n19 Ac na tukun ma inge nga, Nephi, suhpwacr na upac ke srihpen kwekweiyacn insiaclos; ac inge ke elos liye lah nga muhtwacwacack in suhpwacr na oruh engan insiaclos, yohkna oruh elos engan keik, fahk: Kuht etuh lah kom tiac kuh in muhsaheack soko oak, tuh kuht etuh lah suhfal nuhnuhnkuh lom; ohinge, kom tiac kuh in oraclah sie orekma na yohk.\n\n20 Ac kom oacna pahpah tuhmwacsr, kolyucklac ke nuhnak lahlfon luhn insiacl; ahok, el kolkuhtlac liki acn Jerusalem, ac kuht forfor yen mwesis ke lusen yac pucspucs inge; ac muhtwacn kiyacsr elos orekma upac, pihtuctuc luhlahp; ac elos isus tuhlihk ke yen mwesis ac kweokkihn ma inge nuhkwewa, sahyacn misac; ac tuh wo liki na fin elos misac met liki na elos som liki acn Jerusalem liki na in kweok ke ma upac inge.\n\n21 Liye, yac pucspucs inge kuht kweoklacna yen mwesis, pacl sac luhkuhn kuht engankihn ma lasr ac acn in usru lasr; ahok, na luhkuhn kuht engan.\n\n22 Ac kuht etuh lah mwet ma muhta fin acn Jerusalem ah mwet suwohswohs; tuh elos liyacacng na akwuck ac nuhnuhnkuh luhn Leum, ac masap Lal nuhkwewa, in fal nuh ke masap lal Moses; ohinge, kuht etuh lah elos mwet suwohswohs; ac pahpah tuhmwacsr tuh nuhnuhnkwaclos, ac tuh kolkuhtlac ke srihpen kuht porongo kahs lal; ahok, ac tamuhlwel wiyacsr el oacna el. Ac tukun ohiyacn sramsram inge tamuhlwel wiyuck elos mahmah ac tohrkahskahs lain kuht.\n\n23 Ac tukun ma inge nga, Nephi, sramsram nuh selos, fahk: Yac kowos luhlahlfongi lah pahpah tuhmwacsr, suc elos pa mwet Israel, elos ac kolyucklac liki poun mwet Egypt fin elos tiac tuh porongo kahs luhn Leum?\n\n24 Ahok, yac kowos pahngon muh elos tuh kuh in kolyucklac liki srohoh, fin Leum El tiacna sapkihn nuh sel Moses elan kohlohloslac liki srohoh?\n\n25 Inge kowos etuh lah mwet Israel tuh srohoh; ac kowos etuh lah elos tuh kwemkahtuh ke orekma, ma arulacna upac in muhtweng; ohinge, kowos etuh lah enenuh na in ma wo se nuh selos, tuh elos in utucklac liki srohoh.\n\n26 Inge kowos etuh lah sapkihnyuck nuh sel Moses sin Leum elan oruh orekma na yohk sac; ac kowos etuh lah ke kahs lal kof ke Meoa Sruhsrah ah tuh maelihk nuh inge ac nuh ingoh, na elos sahslah kac fin fohk paho.\n\n27 Tuhsruhk kowos etuh lah mwet Egypt ah walomlah ke Meoa Sruhsrah, suc elos pa mwet mweun lal Pharaoh.\n\n28 Ac kowos oacyacpac etuh lah kihteyuck elos ke manna yen mwesis.\n\n29 Ahok, ac kowos oacyacpac etuh lah Moses, ke kahs lal fal nuh ke kuh luhn God ma oasr yohrohl, srihngihlyac yot uh, ac kahklah kof uh, tuh mwet Israel in tilac maluh.\n\n30 Ac ne ohinge elos kolyucklac, Leum God lalos, Mwet in Molwelah lalos, El som nuh ye muhtahlos, kohlohlos ke lwen ac sang kahlwem nuh selos ke fong, ac oruh ma inge nuhkwewa nuh selos ma fal nuh sin sie mwet in eis, elos ahkkwekweyelah insiaclos ac ahklohsryelah nuhnak lalos, ac ahngnol Moses ac lain God pwacye ac moul.\n\n31 Ac tukun ma inge in fal nuh ke kahs Lal El kuhnaosuhloslac; ac in fal nuh ke kahs Lal El kohlohloslac; ac in fal nuh ke kahs Lal El oruh kain in ma nuhkwewa nuh selos; ac tiac kuhtwena ma sang oruh in oreklac tuhsruhk ke kahs Lal.\n\n32 Ac tukun elos sahslah liki infacl Jordan El oruh elos fokoko in luhswack tuhlihk fin acn ah, ahok, in oruh elos in fahsrelihk nuh ke kuhnausyucklac.\n\n33 Ac inge, yac kowos pahngon muh tuhlihk fin acn se inge, suc muhta ke acn wihlwihl, suc lihsyucklac sin pahpah tuhmwacsr, yac kowos pahngon muh elos mwet suwohswohs? Liye, nga fahk nuh suwos, Moh.\n\n34 Yac kowos pahngon muh pahpah tuhmwacsr elos wo luhkwelos elos fin mwet suwohswohs? Nga fahk nuh suwos, Moh.\n\n35 Liye, Leum El ahkfuhlwactye mwet nuhkwewa in ma sefanna; el suc suwohswohs el luhngseyuck sin God. Tuhsruhk liye, mwet inge forlah liki kahs nuhkwewa luhn God, ac yohk ma koluk lalos; ac toasriyacn kasrkuhsrak luhn God lainuhlos; ac Leum El selngawiiyac acn ah in sang lainuhlos, ac ahkinsewowoye nuh sin pahpah tuhmwacsr; ahok, El selngawiiyac in sang lainuhlos nuh ke kuhnausyucklac lalos, ac El ahkinsewowoye acn ah nuh sin pahpah tuhmwacsr elos in eis kuh kac uh.\n\n36 Liye, Leum El oraclah facluh in nwacnwaclah ke mwet; ac El oraclah tuhlihk nahtuhl elos in muhta we.\n\n37 Ac El tulohkohnwack sie muhtuhnfacl suwohswohs, ac kuhnahoslah muhtuhnfacl luhn mwet koluk.\n\n38 Ac El kohllah mwet suwohswohs nuh ke acn sacohk, ac mwet koluk El kuhnahoslah, ac selngawiyac acn uh ke srihpaclos.\n\n39 El kol yen fuhlwact inkuhsrao, tuh pa inge siyah fuhlwact Lal, ac facluh mwe loangweyacn niyacl.\n\n40 Ac El luhngse elos suc ma ac fah Eisacl in God lalos. Liye, El luhngse pahpah tuhmwacsr, ac El olweacng nuh selos, ahok, finne Abraham, Isaac, ac Jacob; ac El esam wuhlweacng ma El oraclah; ohinge, El usacloslac liki acn Egypt.\n\n41 Ac El ahksuwohsyeloslac ke yen mwesis ke osra Lal; tuh elos ahkkwekweyelah insiaclos, oacna kowos oruh; ac Leum El ahksuwohsyeloslac ke srihpen ma koluk lalos. El suhpwaclah serpent sohk pwacsin inmahsrlolos; ac tukun elos ngalngucli El ahkolah sie inkacnek tuh elos in muh kuh in ahkkweyeyucklac; ac ma elos enenuh in oruh uh pa in ngwetlah; ac ke srihpen fihsrwacsriyacn inkacnek sac, kuh fihsrwacsriyac ah, puhs mwet misac.\n\n42 Ac elos tuh ahkkwekweyelah insiaclos ke pacl nuh ke pacl, ac elos tuh akuhkuhin laenuhl Moses, ac oacyacpac lain God; ne ohinge, kom etuh lah elos kolyucklac ke kuh yohk Lal nuh ke acn wihlwihl.\n\n43 Ac inge, tukun ma inge nuhkwewa, pacl se tuhkuh tuh elos koluklac, ahok, apkuhran in upaclah; ac nga tiac etuh tuh ke lwen se inge elos ac apkuhran in kuhnausyucklac; tuh nga etuh lah pwacyena lwen sac ac tuhkuh ke elos enenuh na in kuhnausyucklac, sahyacn mwet ekahsr na, suc ac fah kohkohlah nuh ke srohoh.\n\n44 Ohinge, Leum El sapkihn pahpah tuhmuhk elan som nuh yen mwesis; ac mwet Jew elos oacyacpac suk in eislah moul lal; ahok, ac kowos oacyacpac suk in eislah moul lal; ohinge, kowos mwet ahkmas ke insiowos ac kowos oacna eltahl.\n\n45 Kowos pihsrpihsr in oruh ma koluk tuhsruhk sihpihsrpihsr in esam Leum God lowos. Kowos liye sie lipufacn, ac el sramsram nuh suwos; ahok, kowos lohng puhsrwacl ke pacl nuh ke pacl; ac el sramsram nuh suwos ke sie puhsra srihsrihk, tuhsruhk kowos koflah in puhla, tuh kowos tiac kuh in puhla kahs lal; ohinge, el sramsram nuh suwos oacna puhsren puhlahl, ma oruh facluh in kusrusr oacna in srasrwelihk.\n\n46 Ac kowos oacyacpac etuh lah ke kuh luhn kahs kuhlacna Lal El kuh in oruh tuh facluh in wacngihnlac; ahok, ac kowos etuh lah ke kahs Lal El kuh in oruh acn sraksrak uh in fweli, ac acn fwel uh in srasrwelihk. We, na, efuh, kuh in arulacna upac insiowos?\n\n47 Liye, nguhnihk kweoklacna ke ahsor ke srihpowos, ac insiyuck muhsahlsahluh na ke kweok; nga fosrngah lah kowos ac lihsyucklac ne tok ma pahtpaht. Liye, nga sesseslah ke Nguhn luhn God, yohkna oruh monuk muhnahslah.\n\n48 Ac na tukun ma inge ke nga sramsramkihn kahs inge elos kasrkuhsrak sihk, ac kena in tolyuclac nuh ke acn loal in meoa uh; ac ke elos tuhkuh in likiyac paholos feik nga sramsram nuh selos, fahk: Ke inen God Kuhlacna, nga sapkihn kowos in tiac kahlyuc, tuh nga sesseslah ke kuh luhn God, finne in nwacklah monuk; ac el suc fihliyac pahol feik fah uli oacna soko loa paholah; ac e oacna elan wacngihnlac ye muhtuhn kuh luhn God, tuh God El fah kalyeiluhl.\n\n49 Ac tukun ma inge nga, Nephi, fahk nuh selos lah elos enenuh in tiac sifilpac tohrkahskahs lain pahpah tuhmwaclos; elos in tiacpac na sruok kahsruh lalos likiyuc, tuh God El sapkihn nuh sihk lah nga enenuh in muhsahelah soko oak.\n\n50 Ac nga fahk nuh selos: God El fin sapkihn nuh sihk in oruh ma inge nuhkwewa nga kuh in oruh ma inge. El fin sapkihn nuh sihk tuh nga in fahk nuh sin inkof se inge, in acn se lac, na ac fah acn se lac; ac nga fin fahk, ac fah oreklac.\n\n51 Ac inge, fin arulacna yohk kuh luhn Leum, ac El oraclah ma usrnguck pucspucs inmahsrlon tuhlihk nuhtin mwet, fuhkah ne El in tiac kuh in ahkuhtweyac nuh sihk, tuh nga in muhsahelah soko oak?\n\n52 Ac tukun ma inge nga, Nephi, fahk ma pucspucs nuh sin tamuhlwel wiyuck, yohkna oruh elos tuhninfonglac ac tiacna kuh in lainyuc; ac elos tiacpac na kuh in fihliyac paholos feik kuh kahlyuc ke kihfihn paholos, finne ke lusen lwen pucspucs. Inge elos tiacna oruh ma inge kuh elos ac uli ye muhtuhk, arulacna fokoko Nguhn luhn God; na ohinge ma inge kahlweltahluh.\n\n53 Ac tukun ma inge Leum El fahk nuh sihk: Sifilpac ahsroelah poum nuh sin tamuhlwel wiyom, ac elos ac tiac uli ye motom, tuhsruhk Nga fah oruh elos in rarrar, Leum El fahk, ac ma inge Nga ac oruh, tuh elos in etuh lah Nga pa Leum God lalos.\n\n54 Ac tukun ma inge nga ahsroelah pouk nuh sin tamuhlwel wiyuck, ac elos tiacna uli ye muhtuhk; tuhsruhk Leum El oruh elos rarrar, in fal nuh ke kahs ma El sruhmuhn.\n\n55 Ac inge, elos fahk: Kuht etuh na pwacye lah Leum El wi kom, tuh kuht etuh lah kuh luhn Leum pa ahkrarrarye kuht. Ac elos puhtati ye muhtuhk, ac tuh apkuhran in alu nuh sihk, tuhsruhk nga tiac lwelah elos in oruh, fahk: nga tamuhlwel se wiyowos, ahok, finne tamuhlwel fuhsr wiyowos; ohinge, alu nuh sin Leum God lowos, ac ahkfuhlwactye pahpah tomowos ac ninac kiowos, tuh lwen lowos in muh kuh in paht fin acn ma Leum God lowos ac fah usot nuh suwos.\n\n", "1-ne 18": "[center][font_size=26]Sapta 18[/font_size][/center]\n\n[i]Oak soko ah tari—Isuslac lal Jacob ac Joseph sruhmuhnyuck—U uh oacyack nuh ke acn wihlwihl—Wen nahtuhl Ishmael ac muhtwacn kiyaclos tuhkweni in pwacr ac in lain—Kapriyucki Nephi, ac oak soko ah paht fohlohk nuh tok ke sie eng af lohsr na upac—Nephi el tuhlweyucklac, ac ke pruhe lal pahkah sac tui—Mwet ah ai fin acn wihlwihl. Sahp ke yac 591–589 Met Liki Kraist.[/i]\n\n1 Ac tukun ma inge elos alu nuh sin Leum, ac wiyuc som; ac kuht oruh orekma usrnguck ke kain in sroasr nuhkwewa ke ipin sahk. Ac Leum El ahkkahlwemye nuh sihk ke pacl nuh ke pacl ke ohiyac ma nga enenuh in oruh nuh ke sroasriyacn oak soko ah.\n\n2 Inge nga, Nephi, tiacna orekmakihn ipin sahk in sroasr in ukwe ma lutiyuck sin mwet, nga tiacpac na muhsahi oak soko ah in ukwe ke ohiyac luhn mwet; tuhsruhk nga muhsahelah in ukwe ohiyac ma Leum El ahkkahlwemye nuh sihk; ohinge, tiacna oacna ohiyac luhn mwet uh.\n\n3 Ac nga, Nephi, tuh som pacl puhkantwen nuh finohl ah, ac nga pruhe pacl puhkantwen nuh sin Leum; ohinge Leum El ahkkahlwemye nuh sihk ma wo.\n\n4 Ac tukun ma inge tukun nga ahksahfyelah oak soko ah, fal nuh ke kahs luhn Leum, tamuhlwel wiyuck elos liye lah wo, ac lah usrnguckiyacn oreklac la arulacna wo; ohinge, elos sifilpac ahkpuhsisaclyeloslac sifacna ye muhtuhn Leum.\n\n5 Ac tukun ma inge puhsren Leum tuhkuh nuh yurun pahpah tuhmuhk, tuh kuht in mukwiyak ac som nuh lun oak soko ah.\n\n6 Ac tukun ma inge ke lwen tohkoh ah, tukun kuht ahkolah ma nuhkwewa, fukun sahk ac ikoac pucspucs ke yen mwesis, ac honey puhkantwen, ac ma lasr in oacna ma suc Leum El sapkihn nuh sesr, kuht som nuh lun oak soko ah, weacng ma nuhkwewa lasr ac fihtac suhnwacsr, ac kuhtwena ma ma kuht us tuhkuh, mwet nuhkwewa in oacna matwacl; ohinge, kuht nohfohn som nuh lun oak soko ah, weacng muhtwacn kiyacsr ac tuhlihk nahtuhsr.\n\n7 Ac inge, wen luo isuslac nuhtin pahpah tuhmuhk ke yen mwesis; ma mahtuh sac pahngpahng Jacob ac ma fuhsr sac pa Joseph.\n\n8 Ac tukun ma inge tukun kuht nuhkwewa som nuh lun oak soko ah, ac kuht us ma lasr ac ma ma sapkihnyuck nuh sesr kac, kuht pahtokyac nuh in kof ah ac kuht paht nuh met ke eng ah nuh ke acn wihlwihl.\n\n9 Ac tukun kuht paht nuh met ke eng ah ke lusen lwen pucspucs, liye, tamuhlwel wiyuck ac wen nahtuhl Ishmael ac oacyacpac muhtwacn kiyaclos muhtwacwacack in sifacna ahkpwacryelos, yohkna oruh elos muhtwacwacack in tacn, ac in on, ac enuhm in sramsram, ahok, oruh elos muhlkuhnlah lah ke kuh fuhkah se tuh elos utuckuh nuh inge; ahok, elos tuh upaclah na in oruh ma koluk ahluhkwelah.\n\n10 Ac nga, Nephi, muhtwacwacack in sahngweng na upac fin Leum El ac kasrkuhsrak sesr, ac kalyei kuht ke srihpen ma koluk lasr, tuh kuht ac kuh in ukumyucklac ke acn loal in meoa uh; ohinge, nga, Nephi, muhtwacwacack arulacna puhlaik in sramsram nuh selos; tuhsruhk liye elos kasrkuhsrak sihk, fahk: Kuht ac fah tiac lwelah tuh tamuhlwel fuhsr wiyacsr in tuh fah sie mwet kol lasr.\n\n11 Ac tukun ma inge Laman ac Lemuel elos sruokyucwi ac kapriyucwi ke mwe kapihr, ac elos arulacna koluk nuh sihk; ne ohinge, Leum El lwelah ma inge Elan muh kuh in ahkkahlwemye kuh Lal, in ahkpwacyeiye kahs Lal ma El sramsramkihn ke mwet koluk.\n\n12 Ac tukun ma inge tukun elos kapriyucwi upac oruh nga koflah in mukwikwi, kampahs sac, ma ahkkweyeyucklac sin Leum ah, tui tilac orekma.\n\n13 Ohinge, elos tiac etuh lah elos ac kihfucs oak ah fuhkah, yohkna oruh oasr sie pahkah luhlahp tuhyak, ahok, sie eng af lohsr na upac, ac kuht paht fohlohk nuh tok fin kof uh ke lusen lwen tolu; ac elos muhtwacwacack arulacna sahngweng fin elos ac walomlah in meoa uh; ne ohinge elos tiacna tuhlweyuclac.\n\n14 Ac ke lwen ahkahkosr, ma kuht paht fohlohk nuh tok ah, eng af lohsr sac muhtwacwacack in arulacna upaclah.\n\n15 Ac tukun ma inge kuht apkuhran in ukumyucklac nuh ke acn loal in meoa uh. Ac tukun kuht paht nuh tok fin kof uh ke lusen lwen ahkosr, tamuhlwel wiyuck muhtwacwacack in liye lah nuhnuhnkuh luhn God oasr faclos, ac lah elos ac fah misac sahyacn elos auliyak ke ma koluk lalos; ohinge, elos tuhkuh nuh yuruk, ac tuhlahlah mwe kapihr ma oan ke pukun pouk, ac liye fahfwack na upac; ac fukun niyuck arulacna fahfwack pac, ac waek na upac.\n\n16 Ne ohinge, nga ngwet nuh sin God luhk, ac nga kaksakuhnuhl ke lusen lwen na fohn se; ac nga tiacna tohrkahskahs lain Leum ke srihpen mwe kweok luhk.\n\n17 Inge pahpah tuhmuhk, Lehi, el fahk ma pucspucs nuh selos, ac oacyacpac nuh sin wen nahtuhl Ishmael; tuhsruhk, liye, elos fahk kahs in ahksahngweng pucspucs in lain kuhtwena mwet suc ac aholyuc sramsram; ac ninac kiyuck ac pahpah tuhmuhk elos arulacna mahtuhoh, ac kweok ke ahsor yohk ke srihpen tuhlihk nahtuhlos, oruh elos itucki, ahok, finne nuh fin acn in oan mas lalos.\n\n18 Ke srihpen ahsor ac suhpwacr yohk lalos, ac ma koluk luhn tamuhlwel wiyuck, elos apkuhran na in welah som liki pacl se inge in ohsun nuh sin God lalos; ahok, aunsucf fasrfasr lalos tuh kuhracnna fihliyucki nuh ten ye fohk uh; ahok, elos apkuhranyang na in sisyucklac ke ahsor nuh ke sie kuclyuck meoa uh.\n\n19 Ac Jacob ac Joseph pac, elos fuhsr, enenuh mongo yohk, elos ahsor ke srihpen kweok luhn ninac kiyaclos; ac oacyacpac muhtwacn kiyuck ke sronin muhtahl ac pruhe lal, ac oacyacpac tuhlihk nuhtihk, ma inge tiacna ahkfihsrwacsryelah insiacn tamuhlwel wiyuck elos in muh tuhlweyuclac.\n\n20 Ac wacngihn ma sahyacn kuh luhn God, ma ahksahngwengyaclos nuh ke kuhnahoslah, kuh in ahkfihsrwacsryelah insiaclos; ohinge, ke elos liye lah elos apkuhran in ukumyucklac ke acn loal in meoa uh elos auliyak ke ma suc elos oruh, yohkna oruh elos tuhlweyuclac.\n\n21 Ac tukun ma inge tukun elos tuhlweyuclac, liye, nga eis kampahs sac, ac orekma oacna ke nga kena nuh kac ah. Ac tukun ma inge nga pruhe nuh sin Leum; ac tukun nga pruhe ah eng uh tui, ac pahkah sac tui, na arulacna mihs.\n\n22 Ac tukun ma inge nga, Nephi, tuh kihfucs oak soko ah, na oruh kuht sifilpac oacyak nuh ke acn wihlwihl.\n\n23 Ac tukun ma inge tukun kuht pahtpaht ke lusen lwen pucspucs kuht ai ke acn wihlwihl; ac kuht som nuh fin acn ah, ac tulohkohnwack lohm nuknuk sesr; ac kuht pahngon acn sac acn wihlwihl.\n\n24 Ac tukun ma inge kuht muhtwacwacack in kihlihng fohk uh, ac kuht muhtwacwacack in yok fihtac; ahok, kuht ukwiyac nohfohn fihtac suhnwacsr nuh in fohk uh, ma kuht us tuhkuh liki acn Jerusalem ah. Ac tukun ma inge kapwack na pwacye; ohinge, kuht ahkinsewowoyeyuck ke ma pucspucs.\n\n25 Ac tukun ma inge kuht konwacack fin acn wihlwihl, ke kuht fuhfahsryucsr ke innimac, oasr kain in kosro nuhkwewa ke innimac ah, kwewana kaho ac ox, ac donkey ac ohsr, ac nacni ac nacni lwemnak, ac kain in kosro lwemnak nuhkwewa, ma in orekmakihnyuck sin mwet. Ac kuht konwacack kain in ohr nuhkwewa, kwewana ke kol, ac ke selfuh, ac ke copper.\n\n", "1-ne 19": "[center][font_size=26]Sapta 19[/font_size][/center]\n\n[i]Nephi el oraclah plwet ke ohr ac suhmuhslah sramsram mahtuh ke mwet lal—God luhn Israel El fah tuhkuh ke lusen yac onfoko tukun pacl se Lehi el som liki acn Jerusalem—Nephi el sruhmuhn ke kweok ac srihpsrihpyak Lal—Mwet Jew ac fah koaseyuck ac fahsrelihk ne ke na sun lwen sahflah, ke elos ac fah sifilpac fohlohk nuh yurun Leum. Sahp ke yac 588–570 Met Liki Kraist.[/i]\n\n1 Ac tukun ma inge Leum El sapkihn nuh sihk, ohinge nga oraclah plwet ke ohr nga in taflwelah fac ma sihmlac ke mwet luhk. Ac fin plwet ma nga oraclah ah nga taflwelah ma sihmlac luhn pahpah tuhmuhk, ac oacyacpac fuhfahsryucsr lasr ke innimac, ac kahs in pahluh luhn pahpah tuhmuhk; ac oacyacpac puhs sin kahs in pahluh luhk sifacna nga taflwelah faclos.\n\n2 Ac nga tiac etuh ke pacl se ma nga oraclah ma inge lah ngwac sapkihnyuck sin Leum in oraclah plwet inge; ohinge, ma sihmlac luhn pahpah tuhmuhk, ac tahk in sucu luhn pahpah tuhmwacl, ac inkaiyacn mukwikwi lasr ke innimac taflweyucklac fin plwet ekahsr emet ma nga sramsramkihn ac; ohinge, ma ma sikyak met liki nga oraclah plwet inge, ma ke ma pwacye, sruhmuhnyuck yohk ke plwet ekahsr met an.\n\n3 Ac tukun nga oraclah plwet inge ke inkacnek in masap, nga, Nephi, eis sie masap lah orekma ac pahluh, ip ma kahlwem ac sacohklacna ke ma inge, enenuh in sihmihsyucklac fin plwet inge; ac lah ma suc sihmihsyucklac enenuh in karihngihnyuckyang in sang luti mwet luhk, suc fah la acn uh, ac oacyacpac nuh ke srihpac lahlmwetmwet sahyac, suc srihpac inge etweyuck sin Leum.\n\n4 Ohinge, nga, Nephi, oraclah sie ma sihmlac fin plwet pac sahyac, ma sruhmuhn sie sramsram, kuh ma sruhmuhn sie sramsram yohk ke mweun ac fohs ac kuhnausyucklac luhn mwet luhk. Ac ma inge nga oraclah, ac sapkihn nuh sin mwet luhk ma elos enenuh in oruh tukun nga misac; ac lah plwet inge enenuh in tuhtahflah ke fihl nuh ke fihl, kuh yurun sie mwet pahluh nuh sin sie pac, ne ke na oasr sap sin Leum.\n\n5 Ac sie sramsram ke nga oraclah plwet inge ac fah sruhmuhnyuck inge fahlac; ac na, liye, nga oruh in oacna ma nga sruhmuhn ah; ac nga oruh ma se inge in muh ma arulacna muhtahl uh in kuh in liyeyuckyang nuh ke etwacack luhn mwet luhk.\n\n6 Ne ohinge, nga tiacna sihmihs kuhtwena ma fin plwet ah sahyacn na nga fin motko muh ma inge muhtahl. Ac inge, nga fin tahfonglac, finne elos tahfonglac ke pacl omeet ah; nga tiac tuhlweyuc sifacna ke srihpen mwet sahyac, tuhsruhk ke srihpen muhnahs ma oasr in nga, oacna nuh ke mahno, nga ac sifacna tuhlweyuc.\n\n7 Tuh ma suc kuhtuh mwet uh motko muh yohk srihpac, kwewana nuh ke mahno ac moul, kuhtuh pac mwet tiac wek ac longyac ye niyaclos. Ahok, finne God luhn Israel mwet uh longyac ye niyaclos; nga fahk, longyac ye niyaclos tuhsruhk nga ac ahkuhtweyac ke kahs sahyac—elos tiac wackuhl, ac tiac porongo puhsren kai Lal.\n\n8 Ac liye El tuhkuh, in oacna kahs luhn lipufacn sac, ke yac onfoko tukun pacl se pahpah tuhmuhk el som liki acn Jerusalem.\n\n9 Ac facluh, ke srihpen ma koluk lalos, ac fah nuhnuhnkwacl in oacna sie ma wacngihn srihpac; ohinge elos sruhngluhl, ac El kweok kac; ac elos kalyeiluhl, ac El kweok kac. Ahok, elos acnwel, ac El kweok kac, ke srihpen luhngse pahkotwen Lal ac mongfihsrwacsr Lal nuh sin tuhlihk nuhtin mwet.\n\n10 Ac God luhn pahpah tuhmwacsr, suc kolyucklac liki acn Egypt, liki srohoh, ac oacyacpac moliyucklac Sel ke innimac, ahok, God lal Abraham, ac lal Isaac, ac God lal Jacob, eisuhlwacng sifacna, in oacna kahs luhn lipufacn sac, in sie mwet, nuh ke poun mwet koluk, in srihpsrihpyak, oacna kahs lal Zenock, ac in uniyucki, oacna kahs lal Neum, ac in puckpucki ke sie kuclyuck, oacna kahs lal Zenos, ma el sruhmuhn ke lwen tolu ac lohsrlah, ma ac sie mwe akucl ma ahkkahlwemye misac Lal nuh selos suc muhta fin tuhka in meoa uh, yohkna in ahkkahlwemye nuh selos suc ma ke mwet Israel.\n\n11 Tuh ohinge mwet pahluh el sruhmuhn: Pwacyena Leum God El fah fahsr nuh yurun mwet Israel nuhkwewa ke lwen sac, nuh sin kuhtuh ke puhsrwacl, ke srihpen suwohswohs lalos, nuh ke engan yohk ac moliyucklac lalos, ac nuh sin kuhtuh pac ke puhlahl ac sahrom ke kuh Lal, ke eng upac, ke e fihrihr, ac ke kuhlahsr, ac ohkohk in lohsr, ac ke ikackwelihk luhn infohk uh, ac ke finohl ma ac fah pihsryak nuh lucng.\n\n12 Ac ma inge nuhkwewa enenuh na in sikyak, mwet pahluh Zenos el fahk. Ac yot fin facluh ac srasrwelihk; ke srihpen ngihrngihr luhn facluh, tohkohsrah pucspucs ke fin tuhka in meoa ac fah puhlakihn Nguhn luhn God, in wowoyak fahk: God suc oraclah ma nuhkwewa El toasrlacna.\n\n13 Ac nuh selos suc oasr Jerusalem, mwet pahluh sac el fahk, elos fah sringihlyuck sin mwet nuhkwewa, ke srihpen elos sruhpsruhwack God luhn Israel, ac furohklah insiaclos nuh sahyac, pihlesruh akucl ac ma usrnguck, ac kuh ac wolacna luhn God luhn Israel.\n\n14 Ac ke srihpen elos furohklah insiaclos nuh sahyac, mwet pahluh sac el fahk, ac koase El suc Muhtahl luhn Israel, elos fah tahkuhsrkuhsr in mahno, ac misac, ac fah fahkyuck koluk ac isruhnyuck, ac sruhngwacyuck sin muhtuhnfacl nuhkwewa.\n\n15 Ne ohinge, ke lwen sac tuhkuh, mwet pahluh sac el fahk, ke elos ac tiac sifilpac furohklah insiaclos nuh sahyac in lain El suc Muhtahl luhn Israel, na El fah esam wuhlweacng ma El oraclah nuh sin pahpah tuhmwaclos.\n\n16 Ahok, na El fah esam tuhka in meoa uh; ahok, ac mwet nuhkwewa suc ma luhn mwet Israel, Nga fah oracni, Leum El fahk, oacna kahs lal mwet pahluh Zenos, ke lacfahl ahkosr fin facluh.\n\n17 Ahok, ac facluh nohfohn ac fah liye molwelah luhn Leum, mwet pahluh sac el fahk; muhtuhnfacl, kain in mwet, kahs ac mwet nuhkwewa ac fah ahkinsewowoyeyuck.\n\n18 Ac nga, Nephi, suhmuhslah ma inge nuh sin mwet luhk, tuh sahp nga in kuh in kihfucsuhlos in esam Leum Mwet in Molwelah lalos.\n\n19 Ohinge, nga sramsram nuh sin mwet Israel nuhkwewa, fin ma elos kuh in eis ma inge.\n\n20 Tuh liye, nga orekma ke nguhn, ma ahktohtohyeyuc finne oruh kuhpahsr nuhkwewa keik muhnahs, ke srihpaclos suc oasr Jerusalem; tuh fin Leum El tiac pahkomuhta, in ahkkahlwemye nuh sihk kaclos, oacna ke El oruh nuh sin mwet pahluh met ah, luhkuhn nga misac pac.\n\n21 Ac pwacyena El ahkkahlwemye nuh sin mwet pahluh met ah ke ma nuhkwewa kaclos; ac El oacyacpac ahkkahlwemye nuh sin mwet pucspucs kacsr; ohinge, enenuh se na kuht in etuh kaclos tuh elos sihmlac fin plwet prahs.\n\n22 Na tukun ma inge nga, Nephi, luti mwet wiyuck ke ma inge; ac tukun ma inge nga riti ma pucspucs nuh selos, ma taflweyucklac fin plwet prahs, tuh elos in muh kuh in etuh ke orekma luhn Leum ke acn sahyac, inmahsrlon mwet ke pacl met ah.\n\n23 Ac nga riti ma pucspucs nuh selos ma sihmlac ke puk lal Moses; tuhsruhk tuh nga in kuh in kihfucsuhlos in luhlahlfongi Leum Mwet in Molwelah lalos nga riti nuh selos ma suc sihmlac sel mwet pahluh Isaiah; tuh nga luhngse oruh ma suhmuhslah nuhkwewa inge in ma nuh sesr, tuh in ma wo ac mwe lutlut lasr.\n\n24 Ohinge nga sramsram nuh selos, fahk: Kowos lohng kahs luhn mwet pahluh, kowos suc luhlah luhn mwet Israel, sie lah ma kihpatlah; kowos in lohng kahs luhn mwet pahluh, ma sihmihsyucklac nuh sin mwet Israel nuhkwewa, ac oruh oacna in ma nuh suwos sifacna, in muh oasr finsrak lowos oacna mwet wiyowos suc kowos kihpatlah liki; tuh mwet pahluh el suhmuhslah ke ohiyac se inge.\n\n", "1-ne 20": "[center][font_size=26]Sapta 20[/font_size][/center]\n\n[i]Leum El ahkkahlwemye srihpac Lal nuh sin Israel—Sollac Israel ke fucnyuc in kweok ac in som liki acn Babylon—Kapsra Isaiah 48. Sahp ke yac 588–570 Met Liki Kraist.[/i]\n\n1 Porongo ac lohng ma se inge, O mwet lal Jacob, suc pahngonyuck ke inen Israel, ac suc tuhkuh liki kof Judah, kuh liki kof in pacptais, suc fuhlahk ke inen Leum, ac sruhmuhn ke God luhn Israel, tuhsruhk elos tiac fuhlahk ke pwacye kuh ke suwohswohs.\n\n2 Ne ohinge, elos sifacna pahngon muh elos ma ke siti muhtahl sac, tuhsruhk elos tiac fihliyac moul in muhtweng lalos nuh sin God luhn Israel, suc pa Leum luhn Un Mwet Mweun; ahok, Leum luhn Un Mwet Mweun pa Inel.\n\n3 Liye, Nga tuh fahkwack ma ac sikyak ke muhtwacwacackiyac ah; ac ma inge fahlac liki Oalihk, ac Nga ahkkahlwemye nuh selos. Nga ahkkahlwemye nuh selos in kihtin pacl ah na.\n\n4 Ac Nga tuh oruh ke srihpen Nga nuh etuh na lah kowos lihkkeke, ac inkwacwos oacna osra, ac motonsrowos oacna prahs;\n\n5 Ac e ke muhtwacwacackiyac ah Nga fahkwack nuh suwos; met liki ma inge ac sikyak Nga ahkkahlwemye nuh suwos; ac Nga ahkkahlwemye ma inge nuh selos tuh Nga sensen kowos fin fahk muh—Ma sruhlwaclah luhk pa oraclah ma inge, ac ma sruhlwaclah taflweyucklac ke sahk, ac ma sruhlwaclah ke osra pa oruh ma inge sikyak uh.\n\n6 Kowos liye ac lohng ma inge nuhkwewa; ac yac kowos ac tiac fahkwack ma inge? Ac tuh Nga ahkkahlwemye nuh suwos ma sasuc ke pacl se inge fahlac, finne ma lukmac, ac kowos tiac etuh ke ma inge.\n\n7 Ma inge oreklac ingena, ac tiacna ma e ke muhtwacwacackiyac ah, finne met liki lwen se ma kowos tiac lohng ma inge ke elos fahkwack nuh suwos kac ah, tuh kowos fin fahk—Liye Nga etwaclos.\n\n8 Ahok, ac kowos tiacna lohng; ahok, kowos tiacna etuh; ahok, ke pacl sac insrewos tiacna ikacklah; tuh Nga etuh lah kowos orekma kuhtasrihk, na oruh in pahngpahng sie mwet koluk lun insiacn ninac uh.\n\n9 Ne ohinge, tuh ke srihpac Luhk Nga fah kutongyac kasrkuhsrak Luhk, ac tuh ke kaksak Luhk Nga fah som liki kowos, tuh Nga in muh tiac kuhnauskowoslac.\n\n10 Tuh, liye, Nga ahkkweye kowos, Nga sulekowoslac ke fucnyuc in kweok.\n\n11 Tuh nuh ke srihpac Luhk sifacna, ahok, ke srihpac Luhk sifacna Nga fah oruh ma inge, tuh Nga fah tiac lwelah Inek in fohkfohklah, ac Nga fah tiac sang wolacna Luhk nuh sin sie pac sahyac.\n\n12 Porongeyuc, O Jacob, ac Israel suc Nga pahngonwack, tuh Nga pa El; Nga pa emet, ac Nga oacyacpac pa sahflah.\n\n13 Pouk oacyacpac oraclah pwelucng luhn facluh, ac lacpo lacyot Luhk laknwelihk inkuhsrao. Nga pahnglolos ac elos tuhkweni tuyak.\n\n14 Kowos nuhkwewa, toweni nuh sie, ac lihpsre; suc inmahsrlolos fahkwack ma inge nuh selos? Leum El luhngse el; ahok, ac el fah ahkpwacyeiye kahs Lal suc el fahkwack nuh selos; ac el fah oruh luhngse Lal nuh ke acn Babylon, ac pahol fah tuhkuh nuh fin mwet Chaldea.\n\n15 Oacyacpac, Leum El fahk; Nga suc Leum, ahok, Nga tuh kahskahskihn; ahok, Nga tuh pahnglol in fahkwack, Nga tuh usacluh, ac el fah oruh in wo ohiyacl.\n\n16 Kowos in kaluckuh nuh yuruk; Nga tiac sramsram in lukmac; ke muhtwacwacack ah me, ke pacl se ma tuh ahkkahlwemyeyuck Nga in sramsram ah; ac Leum God, ac Nguhn Lal, suhpweyucme.\n\n17 Ac ohinge Leum El fahk, Mwet in Molwelah lowos, El suc Muhtahl luhn Israel; Nga tuh suhpwacllah, Leum God lowos suc luti kowos in ahkinsewowo, suc kol kowos nuh ke inkacnek ma fal kowos in fahsr kac, na tuh oreklac.\n\n18 O kowos fuhnuh lohacng nuh ke masap Luhk—na luhkuhn mislac lowos oacna soko infacl, ac suwohswohs lowos oacna noa meoa uh.\n\n19 Oacyacpac fihtac lowos luhkuhn oacna puhkpuhk uh; fihlin tuhlihk nuhtuwos oacna fihkar; inel ac tiac itucklac kuh kuhnausyucklac ye muhtuhk.\n\n20 Kowos tufoklac liki acn Babylon, kowos kahinglac liki mwet Chaldea, ke sie puhsren on in sulkackihn, fahk ma se inge, sulkackihn nuh fin facluh nohfohn; kowos fahk: Leum El molwellah Jacob mwet kuhlwacnsap Lal.\n\n21 Ac elos tiac maluh; El kohlohloslac sahslah ke innimac; El oruh tuh kof in kahklah liki yot uh nuh selos; El falngwelihk pac yot sac na kof uh kahklah.\n\n22 Ac ne ohinge El oraclah ma inge nuhkwewa, ac yohk liki na, wacngihn mislac, Leum El fahk, nuh sin mwet koluk.\n\n", "1-ne 21": "[center][font_size=26]Sapta 21[/font_size][/center]\n\n[i]Messiah El fah sie kahlwem nuh sin mwet Gentile ac El fah ahksukohsohkyelah mwet srohoh—Israel ac fah fahsreni ke kuh ke lwen sahflah—Tohkohsrah ac fah pahpah in karuhnguhnuhlos—Kapsra Isaiah 49. Sahp ke yac 588–570 Met Liki Kraist.[/i]\n\n1 Ac sifilpac: Porongo, O kowos mwet Israel, kowos nuhkwewa suc itucklac liki ac lihsyucklac ke srihpen ma koluk luhn pahstuh luhn mwet luhk; ahok, kowos nuhkwewa suc itucklac, suc fahsrelihk nuh sahyac, suc ma luhn mwet luhk, O mwet Israel. Lohngyuc, O fintuhka uh, ac porongeyuc kowos mwet suc muhta loesuhlah; Leum El tuh pahngonyuc ke nga srwackna oasr ke insiacn ninac; ke insiacn ninac kiyuck El tuh pahngon inek.\n\n2 Ac El tuh oruh oalihk in oacna sie katlas kohsroh; ke lulin pahol El lihsrihngyucyak, ac oraclah sie suhkan pihsr kohsroh; ke kusrusr Lal El lihsrihngyucyak;\n\n3 Ac fahk nuh sihk: Kom mwet kuhlwacnsap Luhk, O Israel, suc oruh Nga fah kaksakihnyuck.\n\n4 Na nga fahk, nga orekma ke wacngihn srihpac, nga sang kuhiyuck ke wacngihn ac wacngihn ma nga oraclah; pwacyena lah nuhnuhnkuh luhk oasr yurun Leum, ac orekma luhk oasr yurun God luhk.\n\n5 Ac inge, Leum El fahk—suc luhmweyuclac e ke na insiacn ninac tuh nga in mwet kuhlwacnsap Lal, in sifilpac fohlohkohnuhlma Jacob nuh yohrohl—finne mwet Israel tiac toweni, tuh nga fah eis wolacna ye muhtuhn Leum, ac God luhk El fah kuh luhk.\n\n6 Ac El fahk: Ma kahlwem se tuh kom in mwet kuhlwacnsap Luhk in karuhnguhnwacng sruf lal Jacob, ac in fohlohkohnwack mwet moliyucklac luhn Israel. Nga fah oruh pac kom in sie kahlwem nuh sin mwet Gentile, tuh kom in mwe molwelah Luhk fin facluh nohfohn.\n\n7 Ohinge Leum El fahk, Mwet in Molwelah luhn Israel, El suc Muhtahl, nuh Sel suc mwet uh koase, nuh Sel suc muhtuhnfacl uh sruhnga, nuh sin mwet kuhlwacnsap luhn mwet kol: Tohkohsrah uh ac fah liye ac tuyak, fihsrack uh ac fah oacyacpac ahkfuhlwact, ke srihpen Leum suc oaru.\n\n8 Ohinge Leum El fahk: Ke pacl fal Nga tuh lohngkowos, O mwet fin tuhka in meoa uh, ac ke lwen in molwelah Nga kahsrekowos; ac Nga ac fah molikowoslac, ac usot nuh suwos mwet kuhlwacnsap Luhk sie wuhlweacng ke mwet uh, in akwucki facluh, in oruh in usrui acn ma wacngihn mwet we;\n\n9 Tuh kowos in kuh in fahk nuh sin mwet srohoh: Som, nuh yohrohlos suc muhta in lohsr: Ahkkahlwemye kowos sifacna. Elos fah kihteyuck ke ohiyac, ac innimac lalos ac fah oan ke acn fuhlwact nuhkwewa.\n\n10 Elos fah tiac masrinsrwacl kuh maluh, tiacpac na fulen fol kuh faht ac ahkkweokyaclos; tuh El suc pahkotwen nuh selos El ac fah kohlohlos, finne ke sisken unohn in kof El fah kohlohlos.\n\n11 Ac Nga fah oraclah soko inkacnek ke finohl nuhkwewa Luhk, ac inkacnek Luhk ac fah kaksakihnyuck.\n\n12 Ac na, O mwet Israel, liye, mwet srohoh inge ac fah tuhkuh me ke acn loeloes; ac liye, mwet srohoh inge ac fah tuhkuh me acir ac rohtoh; ac mwet srohoh inge ac fah tuhkuh liki acn Sinim.\n\n13 On, O inkuhsrao; ac engan, O facluh; tuh niyaclos suc oasr kuhtuhlacp ac fah muhsahiyuckyak; ac wowoyak in on, O finohl uh; tuh elos fah tiac sifilpac ahkkweokyeyuck; tuh Leum El ahkwoye mwet Lal, ac El fah pahkotwen nuh sin mwet kweok Lal.\n\n14 Tuhsruhk, liye, Zion el fahk: Leum El som likiyuc, ac Leum luhk El muhlkihnyuclac—tuhsruhk El fah ahkkahlwemye lah El ac tiacna.\n\n15 Tuh yac sie muhtwacn kuh in muhlkuhnlah tuhlihk katiti nahtuhl, tuh elan tiac pahkomuhta wen se ke insiacl? Ahok, elos kuh in muhlkuhnlah, tuhsruhk Nga fah tiacna muhlkihnkowoslac, O mwet Israel.\n\n16 Liye, Nga sihmihskowoslac lun pouk; pot lowos oasr ye muhtuhk pacl nuhkwewa.\n\n17 Tuhlihk nuhtuwos ac fah sa in lain mwet ahkkolukye kowos; ac elos suc kuhnauskowoslac ac fah som liki kowos.\n\n18 Ngwetwack raunyak ac liye; mwet nuhkwewa inge sifacna fahsreni, ac elos fah tuhkuh nuh yuruwos. Ac ke Nga moul, Leum El fahk, pwacyena kowos ac fah nuknukyang in weluhlos nuhkwewa, oacna sie mwe nahweyuck, ac nahweyucklac ke ma inge oacna sie muhtwacn suc ac macruht.\n\n19 Tuh acn suwos muhsahllah ac wacngihnlac ma fac, ac acn kuhnausyucklac suwos, finne inge ac fah arulacna srihklac ke srihpen mwet muhta we; ac elos suc oruh kowos in muhsahlwelihk ac fah som loes liki kowos.\n\n20 Tuhlihk suc ac fah nuhtuwos, tukun misac ma se emet nuhtum an, ac fah sifilpac fahk nuh ke insrem: Acn uh arulacna srihklac nuh sihk; use nuh sihk sie acn ah nga in muhta we.\n\n21 Na fah kom fahk ke insiom: Suc oswelah nuh sihk tuhlihk inge, liye lah wacngihnlac tuhlihk nuhtihk, ac nga tilac kuh in orek tuhlihk, sie mwet srohoh, ac utuckot nuh ngoh ac utuckuh nuh inge? Ac suc tuhfahlah tuhlihk inge? Liye, nga tuh muhkwefanna muhta; tuhlihk inge, elos tuhkuh oyac me?\n\n22 Ohinge Leum God El fahk: Liye, Nga fah kohlwack pouk nuh sin mwet Gentile, ac oakiyac akwuck Luhk nuh sin mwet uh; ac elos fah us wen nuhtuwos ke paholos, ac acn nuhtuwos ac fah utuck fin pihsaclos.\n\n23 Ac tohkohsrah uh fah oacna pahpah in karuhnguhnuhlos, ac kasra lalos ac oacna ninac in karuhnguhnuhlos; elos ac fah epahsrlah nuh sum ac muhtahlos kuhi nuh infohk uh, ac lohelah puhkpuhk ke niowos; ac kowos fah etuh lah Nga pa Leum; tuh elos suc tuhpanyuc uh ac fah tiac mwekihnlac.\n\n24 Tuh yac ma wap uh kuh in utucklac liki mwet mweun, kuh mwet srohoh in moliyucklac?\n\n25 Tuhsruhk ohinge Leum El fahk, finne mwet srohoh luhn mwet mweun ac fah utucklac, ac ma wap luhn mwet koluk ac fah moliyucklac; tuh Nga fah lainuhl suc lain kowos, ac Nga fah molwelah tuhlihk nuhtuwos.\n\n26 Ac Nga fah kihte mwet ahkkweokye kowos ke mahnolos sifacna; elos ac fah sruhi ke srah lalos sifacna oacna wine emwem; ac mahno nuhkwewa ac fah etuh tuh Nga, suc Leum, pa Mwet Lahngo lom ac Mwet in Molwelah lom, El Suc Kuhlacna lal Jacob.\n\n", "1-ne 22": "[center][font_size=26]Sapta 22[/font_size][/center]\n\n[i]Mwet Israel ac fah fahsrelihk nuh fin facluh nohfohn—Mwet Gentile ac fah liyacacng ac ahkkweye mwet Israel ke wosasuc ke lwen sahflah—Mwet Israel ac fah toweni ac moliyucklac, ac mwet koluk ac fah fihrihryak oacna loa uh—Tohkohsrahi luhn devil ac fah kuhnausyucklac, ac Setuhn el fah kapriyucki. Sahp ke yac 588–570 Met Liki Kraist.[/i]\n\n1 Ac na tukun ma inge tukun nga, Nephi, riti ma inge ma taflweyucklac fin plwet prahs inge, tamuhlwel wiyuck elos tuhkuh nuh yuruk ac fahk nuh sihk: Meac kalmeyacn ma kom riti inge? Liye, yac ma inge ac etweyuck oacna ma ma tuhkuh ke nguhn uh, ma ac fah ahkpwacyeiyuck oacna nuh ke nguhn ac tiac ke mahno?\n\n2 Ac nga, Nephi, fahk nuh selos: Liye ma inge ahkkahlwemyeyuck nuh sin mwet pahluh ke puhsren Nguhn; tuh ke Nguhn ma nuhkwewa ahkkahlwemyeyuck nuh sin mwet pahluh, suc ac fah tuhkuh nuh sin tuhlihk nuhtin mwet ke mahno.\n\n3 Ohinge, ma suc nga riti ah kwewana ma nuh ke ma suc suhkawihl ac ma kawihl; tuh kahlwem muh mwet Israel, ke kihtin pacl kuh ke pacl tok uh, elos fah fahsrelihk nuh fin facluh nohfohn, ac oacyacpac inmahsrlon muhtuhnfacl nuhkwewa.\n\n4 Ac liye, oasr mwet pucspucs suc tuhlac tari in etuh kaclos suc oasr Jerusalem. Ahok, inkaiyacn mwet ke sruf nuhkwewa tuh kolyucklac; ac elos fahsrelihk oaclihk tuhka in meoa uh; ac kuht tiac etuh lah elos oasr oyac, liki na kuht etuh lah elos kolyucklac.\n\n5 Ac ke pacl se elos kolyucklac inge, ma inge palyeiyuck kaclos, ac oacyacpac kaclos nuhkwewa suc fah fahsrelihk ac fohsack inge fahlac, ke srihpen El suc Muhtahl luhn Israel; tuh in lainuhl elos ahkkwekweye insiaclos; ohinge, elos fah fahsrelihk inmahsrlon muhtuhnfacl nuhkwewa ac fah sruhngwacyuck sin mwet nuhkwewa.\n\n6 Ne ohinge, tukun elos fah karihngihnyuck sin mwet Gentile, ac Leum El sruhkwack pahol nuh sin mwet Gentile ac oakiyac tuh elos in sie mwe akwuck, ac tuhlihk nahtuhlos utuck ke paholos, ac acn nahtuhlos utuck fin pihsaclos, liye ma nga sruhmuhn inge ma suhkawihl; tuh ohinge wuhlweacng luhn Leum nuh sin pahpah tuhmwacsr; ac ma inge fahk kacsr ke pacl fahsruh uh, ac oacyacpac mwet wiyacsr kwewa suc pa ma ke mwet Israel.\n\n7 Ac kalmac pa pacl se ac tuhkuh tukun mwet Israel nuhkwewa fahsrelihk ac fohsack, tuh Leum God El ac fah tulohkohnwack sie muhtuhnfacl fokoko inmahsrlon mwet Gentile, ahok, finne fin muhtuhn acn se inge; ac kaclos fihtac lasr uh fah fahsrelihk.\n\n8 Ac tukun fihtac lasr uh fahsrelihk Leum God El ac fah oruh sie orekma wolacna inmahsrlon mwet Gentile, suc ac fah yohk srihpac na pwacye nuh sin fihtac lasr; ohinge, ma inge luhmweyuck in oacna ke elos karihngihnyuck sin mwet Gentile ac utuck ke paholos ac fin pihsaclos.\n\n9 Ac ma inge ac oacyacpac yohk srihpac nuh sin mwet Gentile; ac tiac nuh sin mwet Gentile muhkwena tuhsruhk nuh sin mwet Israel nuhkwewa, nuh ke ahkkahlwemyeyacn wuhlweacng luhn Pahpah inkuhsrao nuh sel Abraham, fahk: Mwet nuhkwewa fin facluh ac fah ahkinsewowoyeyuck ke fihtac lom.\n\n10 Ac nga kena, tamuhlwel wiyuck, tuh kowos in etuh lah mwet nuhkwewa fin facluh tiac kuh in ahkinsewowoyeyuck ne ke na El ahkkahlwemye kuh Lal ye muhtuhn muhtuhnfacl nuhkwewa.\n\n11 Ohinge, Leum God El fah tahfwelah in ahkkahlwemye kuh Lal ye muhtuhn facl nuhkwewa, in ahkkahlwemye wuhlweacng Lal ac wosasuc Lal nuh selos suc ma ke mwet Israel.\n\n12 Ohinge, El fah sifilpac usacloslac liki srohoh, ac elos fah toweni nuh sie nuh ke acn in usru selos; ac elos fah tuhkuh liki fohs ac liki lohsr; ac elos fah etuh lah Leum pa Mwet Lahngo lalos ac Mwet in Molwelah lalos, El suc Kuhlacna luhn Israel.\n\n13 Ac srah luhn alu luhlahp ac sruhngwacyuck sac, suc pa muhtwacn kosro fin facluh nohfohn, ac fah foracng nuh sin mwet ma sifac lalos sifacna; tuh elos ac fah mweun inmahsrlolos sifacna, ac katlas inpaholos sifacna ac fah puhtatyang nuh fin sifaclos sifacna, ac elos ac fah sruhilac ke srah lalos sifacna.\n\n14 Ac muhtuhnfacl nuhkwewa suc ac fah mweun lain kowos, O mwet Israel, ac fah foracng lain sie sin sie, ac elos fah puhtatyang nuh lin luhf se ma elos puhkanwack in sruokyac mwet luhn Leum. Ac elos nuhkwewa suc acnwuck lain Zion ac fah kuhnausyucklac, ac muhtwacn kosro koluk sac, suc tuh ahkkolukyelah inkacnek pwacye luhn Leum, ahok, alu luhlahp ac sruhngwacyuck sac, ac fah puhtatlac nuh ke infohk uh ac puhtatlac lal ac fah yohk.\n\n15 Tuh liye, mwet pahluh el fahk, pacl se ac sa na tuhkuh ke ac tuh fah wacngihnlac kuh lal Setuhn nuh ke insiacn tuhlihk nuhtin mwet uh; tuh lwen sac ac sa na tuhkuh tuh elos nuhkwewa suc insefuhlwact ac elos suc oruh ma koluk ac fah oacna loa uh; ac lwen sac ac tuhkuh ke elos ac fuhrreyuckyak uh.\n\n16 Tuh pacl se ac sa na tuhkuh ke fohnlah luhn kasrkuhsrak luhn God ac fah kahklah nuh fin tuhlihk nuhkwewa nuhtin mwet; tuh El fah tiac lwelah tuh mwet koluk in kuhnahoslah mwet suwohswohs.\n\n17 Ohinge, El fah molwelah mwet suwohswohs ke kuh Lal, finne enenuh tuh fohnlah luhn kasrkuhsrak Lal ac fah tuhkuh, ac mwet suwohswohs in moliyucklac, finne nuh ke kuhnausyucklac luhn mwet lokoalok lalos ke e. Ohinge, mwet suwohswohs elos tiac enenuh in sahngweng; tuh ohinge mwet pahluh el fahk, elos fah moliyucklac, finne ke e.\n\n18 Liye, tamuhlwel wiyuck, nga fahk nuh suwos, lah ma inge ac fah tuhkuh ke kihtin pacl; ahok, finne srah, ac e, ac fofosr ke kuhlahsr uh enenuh in sikyak; ac ma inge enenuh in sikyak fin muhtuhnfacl se inge; ac ma inge sikyak nuh sin mwet uh oacna nuh ke moul in mahno fin elos ahkkwekweyelah insiaclos lain El suc Muhtahl luhn Israel.\n\n19 Tuh liye, mwet suwohswohs ac fah tiac misac; tuh pwacyena pacl se ac fah tuhkuh ke elos nuhkwewa suc acnwuck lain Zion ac fah lihsyucklac.\n\n20 Ac pwacyena Leum El fah ahkolah sie inkacnek nuh sin mwet Lal, nuh ke ahkpwacyeiyacn kahs lal Moses, suc el sruhmuhn, fahk: Leum God lowos El fah tuhfahlah sie mwet pahluh nuh suwos, suc oacna nga; kowos fah lohnguhl ke ma nuhkwewa ma el ac fah fahk nuh suwos. Ac ma inge fah sikyak tuh elos nuhkwewa suc ac fah tiac lohng mwet pahluh sac ac fah lihsyucklac liki inmahsrlon mwet uh.\n\n21 Ac inge nga, Nephi, fahk nuh suwos, lah mwet pahluh se suc Moses el sruhmuhn ah pa El suc Muhtahl luhn Israel; ohinge, El fah oruh nuhnuhnkuh ke suwohswohs.\n\n22 Ac mwet suwohswohs tiac enenuh in sahngweng, tuh elos pa mwet suc ma fah tiac fohsack uh. Tuhsruhk pa tohkohsrahi luhn devil, ma ac fah muhsahiyuckyak inmahsrlon tuhlihk nuhtin mwet, suc tohkohsrahi se ma akwucki inmahsrlolos suc moul in mahno uh—\n\n23 Tuh pacl se ac sa na tuhkuh tuh alu nuhkwewa ma muhsahiyuckyak in eis kuhtuh pac ma uh, ac elos nuhkwewa suc muhsahiyuckyak in eis kuh fin mwet uh, ac elos suc muhsahiyuckyak in pwengpweng ye muhtuhn facluh, ac elos suc suk in srihfe mahno ac ma luhn facluh, ac in oruh kain in ohiyac koluk nuhkwewa; ahok, in ahkkahlwemye, elos nuhkwewa suc wi tohkohsrahi luhn devil pa elos suc enenuh in sahngweng, ac rarrar, ac kusrusr; elos pa mwet suc enenuh in itucki nuh ten nuh ye fohk uh; elos pa mwet suc enenuh in fihrihryak oacna loa uh; ac ma se inge ohinge in oacna nuh ke kahs luhn mwet pahluh.\n\n24 Ac pacl se ac sa na tuhkuh ke mwet suwohswohs enenuh in kolyucklac oacna kaho fuhsr ke kalkal, ac El suc Muhtahl luhn Israel El fah kol ke kuhlacna, ac kuh, ac wal, ac wolacna yohk.\n\n25 Ac El oracni tuhlihk nahtuhl liki lacfahl ahkosr fin facluh; ac El oacklah sip nahtuhl, ac elos etwacl; ac e fah oasr sie un mwet ac sie mwet shepherd; ac El fah kihte sip nahtuhl, ac elos fah konwacack nien mongo Yohrohl.\n\n26 Ac ke srihpen suwohswohs luhn mwet Lal, wacngihnlac kuh lal Setuhn; ohinge, el tiacna kuh in fihliyucklac ke lusen yac pucspucs; tuh wacngihnlac kuh lal nuh ke insiacn mwet uh, tuh elos muhta na ke suwohswohs, ac El suc Muhtahl luhn Israel El kol.\n\n27 Ac inge liye, nga, Nephi, fahk nuh suwos lah ma inge nuhkwewa enenuh in sikyak oacna nuh ke moul suhkawihl uh.\n\n28 Tuhsruhk, liye, nuhkwewa muhtuhnfacl, kain in mwet, kahs, ac mwet ac fah muhta ke mislac yurun El suc Muhtahl luhn Israel fin elos ac muh auliyak.\n\n29 Ac inge nga, Nephi, ahksahfye; tuh inge nga ac tiacna tahfwelah in sruhmuhn kuhtuh pac ke ma inge.\n\n30 Ohinge, tamuhlwel wiyuck, nga kena tuh kowos in nuhnkuh lah ma suc sihmlac fin plwet prahs inge ma pwacye; ac elos fahkwack lah sie mwet enenuh in ahkostwen nuh ke masap luhn God.\n\n31 Ohinge, kowos tiac enenuh in pahngon muh nga ac pahpah tuhmuhk pa muhkwena fahkwack, ac oacyacpac luti ma inge uh. Ohinge, kowos fin ahkostwen nuh ke masap, ac muhtweng ne ke na sahflah, kowos ac fah moliyucklac ke lwen sahflah. Ac oreklac ohinge. Amen.\n\n", "2-ne 1": "[center][font_size=26]Puk Ahkluo lal Nephi[/font_size][/center]\n\nSie sramsram ke misac lal Lehi. Tamuhlwel lal Nephi elos forlah lainuhl. Leum El sensenkackuhnuhl Nephi elan som nuh innimac. Fuhfahsryucsr lal ke innimac, ac fahfahlac na.\n\n[center][font_size=26]Sapta 1[/font_size][/center]\n\n[i]Lehi el palye ke sie acn sukohsohk—Fihtac lal fah fahsrelihk ac uniyuck fin elos forlah liki El suc Muhtahl luhn Israel—El kwacfe wen nahtuhl in nokomwacng mwe loang luhn suwohswohs. Sahp ke yac 588–570 Met Liki Kraist.[/i]\n\n1 Ac na tukun ma inge tukun nga, Nephi, ahksahfyelah ke luti luhk nuh sin tamuhlwel wiyuck, pahpah tuhmwacsr, Lehi, el oacyacpac sruhmuhn ma pucspucs nuh selos, ac ahkuhtweyac nuh selos, ke luhpan woiyacn ma Leum El oruh nuh selos in usaclosme liki acn Jerusalem.\n\n2 Ac el sramsram nuh selos ke lain lalos inkof ah, ac pahkotwen luhn God in molwelah moul lalos, tuh elos in tiac ukumyucklac in meoa uh.\n\n3 Ac el oacyacpac sramsram nuh selos ke acn wihlwihl, ma elos eis—fuhkah luhpan pahkotwen luhn Leum in sensenkackihn kuht tuh kuht enenuh in kahinglac liki acn Jerusalem.\n\n4 Tuh, liye, el fahk, nga liye sie aruhruhma, ma nga etuh kac lah acn Jerusalem kuhnausyucklac; ac fuhnuh kuht muhta na Jerusalem luhkuhn kuht wi pac misac.\n\n5 Tuhsruhk, el fahk, finne ke mwe kweok lasr, kuht eis sie acn wihlwihl, sie acn ma wo liki acn nuhkwewa sahyac; sie acn ma Leum God El olweacng nuh sihk tuh ac sie acn in usru nuh sin fihtac luhk. Ahok, Leum El olwelah acn se inge nuh sihk, ac nuh sin tuhlihk nuhtihk ne tok ma pahtpaht, ac oacyacpac elos nuhkwewa suc ac kolyucklac liki acn sahyac ke poun Leum.\n\n6 Ohinge, nga, Lehi, palye fal nuh ke orekma in kolyuck luhn Nguhn ma oasr yuruk, lah ac fah wacngihn mwet tuhkuh nuh ke acn se inge sahyacn elos fah utuckuh ke poun Leum.\n\n7 Ohinge, acn se inge kihsackihnyuckyang nuh sel suc El ac fah use. Ac fin ohinge na elos fah kuhlwacnsuhpwacl in oacna nuh ke masap ma El sang, ac fah sie acn sukohsohk nuh selos; ohinge, elos fah tiac utucklac srohoh; fin ohinge, na ma na ke srihpen ma koluk; tuh ma koluk fin upac ac selngawi acn uh ke srihpaclos, tuhsruhk nuh selos suc suwohswohs acn uh ac fah ahkinsewowoyeyuck ne tok ma pahtpaht.\n\n8 Ac liye, mwe lahlmwetmwet se tuh acn se inge in tuhfah lihsrihngyucki liki etwacack luhn muhtuhnfacl sahyac; tuh liye, muhtuhnfacl pucspucs fah ititucngyac acn uh, tuh ac fah wacngihn acn in usru.\n\n9 Ohinge, nga, Lehi, eis sie wuhlwelah, tuh yohk na ke elos suc Leum God El fah use liki acn Jerusalem fah liyacacng masap Lal, elos fah kapkapwack apuhnlah fin acn se inge; ac elos fah karihngihnyuckyang liki muhtuhn facl nuhkwewa sahyac, tuh elos in kuh in sruokyac acn se inge nuh selos sifacna. Ac fin ohinge na elos fah liyacacng masap Lal elos fah ahkinsewowoyeyuck apuhnlah fin acn se inge, ac e fah wacngihn mwet in ahklokoalokyelos, kuh eislah acn in usru selos; ac elos fah muhta in mihs ne tok ma pahtpaht.\n\n10 Tuhsruhk liye, ke pacl se e tuhkuh ke elos fah kais kuhtuh na muhnahslah ke suhlahlahlfongi, tukun elos eis mwe insewowo na yohk ke poun Leum—etwacack ke oreklac luhn facluh, ac mwet nuhkwewa, etwacack ke orekma yohk ac wolacna luhn Leum e ke oreklac luhn facluh; oasr kuh ma ituckyang nuh selos in oruh ma nuhkwewa ke luhlahlfongi; oasr masap nuhkwewa selos e ke muhtwacwacackiyac ah, ac utuckuh ke wolacna ma pahtpaht Lal nuh ke acn wihlwihl sacohk se inge—liye, nga fahk, lwen sac fin e tuhkuh ke elos forlah liki El suc Muhtahl luhn Israel, Messiah pwacye, Mwet in Molwelah lalos ac God lalos, liye, nuhnuhnkuh Lal suc suwohs fah oan faclos.\n\n11 Ahok, El fah sang muhtuhnfacl sahyac nuh selos, ac El fah sang nuh selos kuh, ac El fah eislah luhkwelos acn selos, ac El fah oruh elos in fahsrelihk ac uniyuck.\n\n12 Ahok, in oacna sie fihl in mwet ayaol nuh ke siepacna fihl ac fah oasr ahkmas, ac oasr fahsriyuck yohk inmahsrlolos; ohinge, wen nuhtihk, nga kena tuh kowos in esam; ahok, nga kena tuh kowos in porongo kahs luhk.\n\n13 O tuh kowos in acsmaklac; acsmaklac liki sie mutul luhlahp, ahok, finne liki mutul folosuwohs luhn hell, ac osroklah mwe kapihr koluk ma kowos kapriyucki kac, suc pa mwe kapihr ma kapriyac tuhlihk nuhtin mwet, tuh elos utucklac srohoh nuh ten ke luhf in ahsor ac kweok ma pahtpaht.\n\n14 Acsmaklac! ac mayak liki fohk uh, ac lohng kahs luhn sie pahpah suc rarrar, suc mahnol kowos fah ke pacl na fototo pihkihnyac nuh infohk uh nuh ke kuclyuck ohu ac mislac, liki acn wacngihn mwet forfor kuh in fohlohk we me; lwen na ekahsr na ngwac som liki ohiyac nuhkwewa luhn facluh se inge.\n\n15 Tuhsruhk liye, Leum El molwelah nguhnihk liki hell; nga liye wolacna Lal, ac nga apihsyucklac ma pahtpaht ke poun luhngse Lal.\n\n16 Ac nga kena tuh kowos in esam in karuhnguhnwacng na masap ac nuhnuhnkuh luhn Leum; liye, ma se inge pa wakre nguhnihk e ke muhtwacwacackiyac ah me.\n\n17 Insiuck toasrlacna ke ahsor ke pacl nuh ke pacl, tuh nga sahngweng, tuh ke kwekweiyacn insiowos Leum God lowos El fah tuhkuh ke fohnlah luhn kasrkuhsrak Lal nuh fowos, tuh kowos ac lihsyucklac ac kuhnausyucklac ne tok ma pahtpaht;\n\n18 Kuh, tuh sie selngawi ac fah tuhkuh nuh fowos ke lusen fihlin mwet pucspucs; ac kowos fahsriyuck ke katlas, ac ke sracl, ac koaseyuck, ac kolyuck oacna nuh ke luhngse ac srohoh luhn devil.\n\n19 O wen nuhtihk, tuh ma inge in kuh in tiac tuhkuh nuh fowos, tuhsruhk tuh kowos in kuh in pa sie un mwet sollac ac luhngseyuck sin Leum. Tuhsruhk liye, luhngse Lal ac fah oreklac; tuh inkacnek Lal suwohswohs ne tok ma pahtpaht.\n\n20 Ac El fahk lah: Yohk na ke kowos fah liyacacng masap Luhk kowos fah kapkapwack fin acn uh; tuhsruhk yohk na ke kowos fah tiac liyacacng masap Luhk kowos fah lihsyucklac liki ye Muhtuhk.\n\n21 Ac inge tuh nguhnihk in kuh in engan keiwos, ac tuh insiuck in kuh in som liki facl se inge ke pwacr ke srupowos, tuh nga in kuh in tiac itucki nuh ten ke suhpwacr ac ahsor nuh inkuclyuck uh, mayak liki fohk uh, wen nuhtihk, ac in orek mukul, ac insacnweacng na ke nuhnak sefanna ac inse sefanna, tuhkweni ke ma nuhkwewa, tuh kowos in tiac srohoh;\n\n22 Tuh kowos in tiac selngawiyucki ke sie selnga na upac; ac oacyacpac, tuh kowos in tiac eis nuh fowos kasrkuhsrak luhn sie God suwohswohs nuh fowos, nuh ke kuhnausyucklac, ahok, kuhnausyucklac ma pahtpaht luhn kwewana nguhn ac mahno.\n\n23 Acsmaklac, wen nuhtihk; nokomwacng mwe loang luhn suwohswohs. Osroklah mwe kapihr ma kowos kapriyucki kac, ac tuhkuh liki lohsr uh, ac mayak liki fohk uh.\n\n24 Nikmet sifil lain tamuhlwel wiyowos, suc liye lal wolacna, ac suc liyacacng na masap e ke pacl se ma kuht som liki acn Jerusalem; ac suc orekmakihnyuck ke poun God, in uskuhtme nuh ke acn wihlwihl; tuh fin tiac kacl, kuht luhkuhn misac ke masrinsrwacl ke innimac; ne ohinge, kowos suk in eislah moul lal; ahok, ac el kweokkihn ahsor yohk ke srupowos.\n\n25 Ac nga arulacna sahngweng ac rarrar ke srupowos, el fin sifilpac kweok; tuh liye, kowos fahk kacl muh el suk kuh ac wal fowos; tuhsruhk nga etuh lah el tiacna suk kuh kuh in wal fowos, tuhsruhk el suk wolacna luhn God, ac ohiyac wo ma pahtpaht lowos.\n\n26 Ac kowos tohrkahskahs ke srihpen el oruh in kahlwem nuh suwos. Kowos fahk lah el orekmakihn kahs kohsroh; kowos fahk lah el kasrkuhsrak suwos; tuhsruhk liye, kahs kohsroh lal inge kahs kohsroh ke kuh luhn kahs luhn God, suc oasr in el; ac tuh ma suc kowos pahngon kasrkuhsrak uh ma pwacye, oacna nuh ke ma suc oasr yurun God, ma el koflah in sruok, puhlaiklac in ahkkahlwemye ke ma koluk lowos.\n\n27 Ac enenuh se na tuh kuh luhn God in oasr yohrohl, finne nuh ke sap lal nuh suwos tuh kowos in ahkos. Tuhsruhk liye, tiac el, tuhsruhk Nguhn luhn Leum suc oasr yohrohl, suc ikacslah oacluhl in kahslah na oruh el koflah in amweni.\n\n28 Ac inge wen nuhtihk, Laman, ac oacyacpac Lemuel ac Sam, ac oacyacpac wen nuhtihk suc pa wen nahtuhl Ishmael, liye, kowos fin porongo puhsrwacl Nephi kowos fah tiac misac. Ac kowos fin porongel ngwac likiyac yuruwos sie mwe insewowo, ahok, finne mwe insewowo se emet luhk.\n\n29 Tuhsruhk kowos fin tiac porongel ngwac eislah mwe insewowo se emet luhk, ahok, finne mwe insewowo luhk, ac e fah oan yohrohl.\n\n30 Ac inge, Zoram, nga sramsram nuh sum: Liye, kom sie mwet kuhlwacnsap lal Laban; ne ohinge, kom utuckuh liki acn Jerusalem, ac nga etuh lah kom sie kawuck pwacye nuh sin wen nuhtihk, Nephi, ne tok ma pahtpaht.\n\n31 Ohinge, ke srihpen kom luhlahlfongi fihtac lom fah ahkinsewowoyeyuck wi fihtac lal, tuh elos muhta ke ohiyac kahsruhp paht fin muhtuhn facl se inge; ac wacngihn ma, sahyacn ma koluk inmahsrlolos, fah kuhnahoslah kuh ahkkolukye kahsruhp lalos fin muhtuhn facl se inge ne tok ma pahtpaht.\n\n32 Ohinge, kowos fin liyacacng masap luhn Leum, Leum El akmuhsraelah acn se inge nuh ke karihngihnyacn fihtac lowos yurun fihtac luhn wen nuhtihk.\n\n", "2-ne 2": "[center][font_size=26]Sapta 2[/font_size][/center]\n\n[i]Molwelah tuhkuh sin Messiah Muhtahl—Sukohsohk in sule (sukohsohk in sulaclah) uh arulacna yohk srihpac nuh ke moul ac kapkapwack uh—Adam el puhtatlac tuh mwet uh in kuh in moul—Mwet uh sukohsohk in sulaclah moul sukohsohk ac moul ma pahtpaht. Sahp ke yac 588–570 Met Liki Kraist.[/i]\n\n1 Ac inge, Jacob, nga sramsram nuh sum: Kom pa tuhlihk isuslac se emet nuhtihk ke lusen lwen in kweok luhk ke yen mwesis. Ac liye, ke kom matwacn tuhlihk kom kweokkihn ma upac ac ahsor yohk, ke srihpen koluk luhn tamuhlwel wiyom.\n\n2 Ne ohinge, Jacob, tuhlihk isuslac se emet nuhtihk ke yen mwesis, kom etuh wolacna luhn God; ac El fah akmuhsraelah kweok lom nuh ke kapkapwack lom.\n\n3 Ohinge, nguhnum fah ahkinsewowoyeyuck, ac kom fah muhta karihngihnyuckyang yurun tamuhlwel se wiyom, Nephi; ac lusen lwen lom fah eisyuckyang in kuhlwacnsapuh God lom. Ohinge, nga etuh lah kom moliyucklac, ke srihpen suwohswohs luhn Mwet in Molwelah lom; tuh kom liye lah ke fohnlah luhn pacl uh El tuhkuh in use molwelah nuh sin mwet uh.\n\n4 Ac kom liye ke matwac fuhsr lom ke wolacna Lal; ohinge, kom ahkinsewowoyeyuck oacna elos suc El fah luti ke mahno; tuh Nguhn uh oacna sie, ekweah, mihsenge, ac ne tok ma pahtpaht. Ac inkacnek uh ahkoeyucklac e ke puhtatlac luhn mwet, ac wacngihn molin molwelah uh.\n\n5 Ac mwet uh lutiyuck fal tuh elos in etuh ma wo liki ma koluk. Ac masap uh ituckyang nuh sin mwet uh. Ac ke masap uh wacngihn mwet kuh in kahinglac liki mwacta; kuh, ke masap uh mwet uh lihsyucklac. Ahok, ke masap suhkawihl elos lihsyucklac; ac oacyacpac, ke masap kawihl elos fuhlweack ma suc wo, ac eklac suhpwacr ne tok ma pahtpaht.\n\n6 Ohinge, molwelah uh tuhkuh ke ac kacl Messiah Muhtahl; tuh El sesseslah ke luhng kuhlwacng ac pwacye.\n\n7 Liye, El esuhlwacng sifacna in sie kihsac nuh ke ma koluk, in topuk sahflahiyacn masap, nuh selos nuhkwewa suc inse muhsahl ac toasr in nguhn; ac wacngihn kuhtwena mwet sahyac kuh in topuk sahflahiyacn masap uh.\n\n8 Ohinge, fuhkah yohk srihpaciyac in oraclah ma inge in etweyuck nuh sin mwet nuhkwewa fin facluh, tuh elos in kuh in etuh lah wacngihn mahno kuh in muhta yurun God, fin tiac ke ohiyac wo, ac pahkotwen, ac luhng kuhlwacng luhn Messiah Muhtahl, suc fihliyac moul Lal in fal nuh ke mahno, ac sifilpac eis ke kuh luhn Nguhn, tuh Elan kuh in ahkfahsrye sifilpac moulyak luhn mwet misac, tuh El pa emet in moulyak uh.\n\n9 Ohinge, El pa fahko se emet nuh sin God, oacna ke El fah oruh iwe nuh sin tuhlihk nuhkwewa nuhtin mwet; ac elos suc luhlahlfongel fah moliyucklac.\n\n10 Ac ke srihpen iwe nuh sin mwet nuhkwewa, mwet nuhkwewa tuhkuh nuh yurun God; ohinge, elos tu ye Muhtahl, in nuhnuhnkweyuck Sel fal nuh ke ma pwacye ac muhtahl ma oasr Yohrohl. Ohinge, sahflahiyacn masap ma El suc Muhtahl El use, nuh ke ahkfahsryelah luhn kaiyuck ma ituckyang, suc kaiyuck ma ituckyang inge siena liki engan ma ituckyang uh, in topuk sahflahiyacn iwaclah—\n\n11 Tuh enenuh se na, tuh in oasr kihsruhngyacn ma nuhkwewa. Fin tiac, tuhlihk isuslac se emet nuhtihk ke yen mwesis, ma suwohswohs uh tiac kuh in sikyak, kuh ma koluk, kuh ma muhtahl kuh suhpwacr, kuh ma wo kuh koluk. Ohinge, ma nuhkwewa enenuh in asuhpangi; ohinge, ac fin enenuh in sie mahno na enenuh in misac na, tiac moul kuh misac, kuh koluk kuh wo, pwacr kuh suhpwacr, kuh in puhla kuh in tiac puhla.\n\n12 Ohinge, enenuh se na in oreklac nuh ke sie ma suc wacngihn srihpac; ohinge ac tuh wacngihn srihpen sahflahiyacn oreklac la uh. Ohinge, ma se inge enenuh in kuhnahoslah lahlmwetmwet luhn God ac srihpac ma pahtpaht Lal, ac oacyacpac kuh, ac pahkotwen, ac nuhnuhnkuh suwohs luhn God.\n\n13 Ac kom fin fahk lah wacngihn masap, kom fah oacyacpac fahk lah wacngihn ma koluk. Kom fin fahk lah wacngihn ma koluk, kom fah oacyacpac fahk lah wacngihn suwohswohs. Ac fin wacngihn suwohswohs na wacngihn engan. Ac fin wacngihn suwohswohs kuh engan na wacngihn kaiyuck kuh suhpwacr. Ac ma inge fin wacngihn na wacngihn God. Ac fin wacngihn God na kuht wacngihn, ac wacngihn pac facluh; tuh ac wacngihn oreklac luhn ma uh, kuh in tiac pac orekma kuh in orekmakihnyuck; ohinge, ma nuhkwewa ac enenuh se na in wacngihnlac.\n\n14 Ac inge, wen nuhtihk, nga sramsram nuh suwos ke ma inge nuh ke kapkapwack ac etwacack lowos; tuh oasr sie God, ac El oraclah ma nuhkwewa, kwewana inkuhsrao ac facluh, ac ma nuhkwewa ma oasr loac, kwewana ma in orekma ac ma in orekmakihnyuck.\n\n15 Ac in sang srihpac ma pahtpaht Lal nuh ke sahlfahiyacn mwet uh, tukun El oraclah ninac se emet kiyacsr ac pahpah se emet tuhmwacsr, ac kosro lwemnak fin mah uh ac won yen engyeng uh, ac in ahkkahlwemye, ma nuhkwewa ma oreklac, enenuh se na in oasr sie ma kihsruhng; finne fukun sahk oal in lain sahk in moul; sie emwem ac ma se sahyac ah mohkohl.\n\n16 Ohinge, Leum God El sang nuh sin mwet tuh elan orekma nuh sel sifacna. Ohinge, sie mwet el tiac kuh in orekma nuh sel sifacna sahyacn na el srihfeyuck ke sie kuh ke ma se sahyac.\n\n17 Ac nga, Lehi, in oacna nuh ke ma suc nga riti, enenuh in nuhnkweyuck lah sie lipufacn luhn God, in oacna nuh ke ma sihmihsyucklac, tuh puhtatlac liki inkuhsrao; ohinge, el eklac sie devil, suc suk ma koluk ye muhtuhn God.\n\n18 Ac ke srihpen el tuh puhtatlac liki inkuhsrao, ac tuh eklac suhpwacr ne tok ma pahtpaht, el suk pac suhpwacr luhn mwet nuhkwewa. Ohinge, el fahk nuh sel Eve, ahok, finne serpent mahtuh soko ah, suc pa devil, suc pa pahpah tuhmwacn kikiacp nuhkwewa, ohinge el fahk: Ipeis ke fukun sahk oal, ac kom fah tiac misac, tuhsruhk kom fah oacna God, etuh ma wo ac koluk.\n\n19 Ac tukun Adam ac Eve tuh ipeis ke fukun sahk oal sac elos tuh lihsyucklac liki imac Eden, in imaci fohk uh.\n\n20 Ac elos oswelah tuhlihk; ahok, finne sucu luhn facluh nohfohn.\n\n21 Ac lusen lwen luhn tuhlihk nuhtin mwet uh ahkloesyeyuck, in oacna nuh ke luhngse luhn God, tuh elos in kuh in auliyak ke moul in mahno; ohinge, ohiyaclos eklac nuh ke sie puhlan pacl in srihkeyuck, ac pacl lalos ahkloesyeyuck, in oacna nuh ke masap ma Leum God El sang nuh sin tuhlihk nuhtin mwet. Tuh El sang masap tuh mwet nuhkwewa enenuh in auliyak; tuh El ahkkahlwemye nuh sin mwet nuhkwewa lah elos tuhlac, ke srihpen tahfonglac luhn ninac kiyaclos ac pahpah tuhmwaclos.\n\n22 Ac inge, liye, Adam el fuhnuh tiac tahfonglac el luhkuhn tiac puhtatlac, tuhsruhk el luhkuhn srwackna muhta ke imac Eden. Ac ma nuhkwewa ma oreklac ah ac oacna ke ohiyac sacpacna tukun ma inge oreklac ah; ac luhkuhn ma inge enenuh na in oan ne tok ma pahtpaht, ac wacngihn sahflahiyac.\n\n23 Ac luhkuhn wacngihn tuhlihk nahtuhlos; ohinge luhkuhn elos srwackna muhta na ke sie ohiyacn moul ma wacngihn mwacta, wacngihn engan, ke srihpen elos tiac etuh suhpwacr; tiac oruh ma wo, ke srihpen elos tiac etuh ma koluk.\n\n24 Tuhsruhk liye, ma nuhkwewa oreklac ke lahlmwetmwet luhn El suc etuh ma nuhkwewa.\n\n25 Adam el puhtatlac tuh mwet uh in kuh in moul; ac mwet uh in moul, tuh elos in kuh in engan.\n\n26 Ac Messiah El tuhkuh ke fohnlah luhn pacl uh, tuh Elan kuh in molwelah tuhlihk nuhtin mwet liki puhtatlac sac. Ac ke srihpen elos moliyucklac liki puhtatlac sac elos eklac sukohsohklah ne tok ma pahtpaht, etuh ma wo liki ma koluk; in sifacna orekma kaclos ac in tiac orekmakihnyuck, sahyacn na kaiyuck luhn masap ke lwen yohk ac sahflah sac, in oacna nuh ke masap ma God El use.\n\n27 Ohinge, mwet uh sukohsohk in fal nuh ke mahno; ac ma nuhkwewa ituckyang nuh selos ma fal nuh sin mwet uh. Ac elos sukohsohk in sulaclah moul sukohsohk ac moul ma pahtpaht, ke Mwet Iwe wo luhn mwet nuhkwewa, kuh in sulaclah srohoh ac misac, in fal nuh ke srohoh ac kuh luhn devil; tuh el suk tuh mwet nuhkwewa in kuh in suhpwacr oacna el sifacna.\n\n28 Ac inge, wen nuhtihk, nga kena tuh kowos in ngwet nuh sin Mwet Iwe wo, ac porongo masap wo Lal; ac oaru nuh ke kahs Lal, ac sulaclah moul ma pahtpaht, in oacna nuh ke luhngse luhn Nguhn Muhtahl Lal.\n\n29 Ac tiac sulaclah misac ma pahtpaht, in oacna nuh ke luhngse luhn mahno ac ma koluk ma oasr kac, ma sang kuh nuh ke nguhn luhn devil in sruokyac, in iskowi nuh ten nuh hell, tuh elan kuh in kol fowos ke tohkohsrahi lal sifacna.\n\n30 Nga sruhmuhn kahs puh inge nuh suwos kwewa, wen nuhtihk, ke lwen sahflah ke puhlan pacl in srihkeyuck luhk; ac nga sulaclah ip wo kac, in oacna nuh ke kahs luhn mwet pahluh. Ac wacngihn srihpac sahyac luhk sahyacn na ohiyac wo ma pahtpaht luhn nguhnuwos. Amen.\n\n", "2-ne 3": "[center][font_size=26]Sapta 3[/font_size][/center]\n\n[i]Joseph fin acn Egypt el liye mwet Nephi ke aruhruhma—El pahluh kacl Joseph Smith, mwet liyactwen ke lwen sahflah; kacl Moses, suc ac molwelah Israel; ac ke tuhkuh luhn Puk luhn Mormon. Sahp ke yac 588–570 Met Liki Kraist.[/i]\n\n1 Ac inge nga sramsram nuh sum, Joseph, tuhlihk isuslac sahflah se nuhtihk. Kom isuslac ke yen mwesis ke pacl in kweok luhk; ahok, ke pacl in ahsor yohk emet luhk ninac kiom ah oswekomlac.\n\n2 Ac lwelah tuh Leum Elan oacyacpac akmuhsraelah nuh sum acn se inge, suc acn sacohk se emet, tuh in mwe usru lom ac in mwe usru luhn fihtac lom wi tamuhlwel wiyom, nuh ke karihngihnyom ne tok ma pahtpaht, kom fin ac liyacacng masap luhn El suc Muhtahl luhn Israel.\n\n3 Ac inge, Joseph, tuhlihk isuslac sahflah se nuhtihk, suc nga us tuhkuh liki yen mwesis ke pacl in ongaiyac luhk, lwelah tuh Leum Elan ahkinsewowoye kom ne tok ma pahtpaht, tuh fihtac lom ac fah tiac kuhnausyucklac nohfohn.\n\n4 Tuh liye, kom pa fihlin tuhlihk nuhtihk; ac nga sie fihlin sucu lal Joseph suc tuh utucklac srohoh nuh Egypt. Ac yohk wuhlweacng luhn Leum ma El oraclah nuh sel Joseph.\n\n5 Ohinge, pwacyena lah Joseph el liye pacl lasr uh. Ac el eis sie olwelah sin Leum, lah ke fihlin tuhlihk nahtuhl Leum God El fah tuhfahlah sie lah suwohswohs nuh sin mwet Israel; tiac Messiah, tuhsruhk sie lah ma fah kihpatlah, ne ohinge, in esamyuck ke wuhlweacng luhn Leum tuh Messiah El ac sikme nuh selos ke lwen sahflah, ke nguhn luhn kuh, in usacloslac liki lohsr nuh ke kahlwem—ahok, liki lohsr wihklac ac liki srohoh nuh ke sukohsohklah.\n\n6 Tuh Joseph el fahkwack na pwacye, fahk: Leum God luhk El fah tuhfahlah sie mwet liyactwen, suc fah sie mwet liyactwen sacohk nuh sin fihlin tuhlihk nuhtihk.\n\n7 Ahok, Joseph el fahk na pwacye: Ohinge Leum El fahk nuh sihk: Nga fah tuhfahlah sie mwet liyactwen liki fihlin tuhlihk nuhtum; ac el fah ahkfuhlwactyeyuck inmahsrlon fihlin tuhlihk nuhtum. Ac Nga fah sang nuh sel masap tuh elan oruh sie orekma nuh sin fihlin tuhlihk nuhtum, tamuhlwel wiyacl, ma fah yohk srihpac na pwacye nuh selos, finne in usacloslme nuh ke etwacack luhn wuhlweacng ma nga oraclah nuh sin pahpah tomowos.\n\n8 Ac Nga fah sang nuh sel sie masap tuh elan tiac oruh kuhtwena orekma, sahyacn na orekma ma Nga fah sapkihn nuh sel. Ac Nga fah oruh tuh elan wo na pwacye ye Muhtuhk; tuh el fah oruh orekma Luhk.\n\n9 Ac el fah wo na pwacye oacna Moses, suc Nga tuh fahk lah Ngwac tuhfahllah nuh suwos, in molwelah mwet Luhk, O mwet Israel.\n\n10 Ac Nga fah tuhfahllah Moses, in molwelah mwet lom liki acn Egypt.\n\n11 Tuhsruhk Nga fah tuhfahlah sie mwet liyactwen liki fihlin tuhlihk nuhtum; ac Nga fah sang nuh sel kuh in ahkkahlwemye kahs Luhk nuh sin fihtac lom—ac in tiac ahkkahlwemye kahs Luhk muhkwena, Leum El fahk, tuhsruhk in oruh elos in luhlahlfongi ke kahs Luhk, ma tuh sulkackihnyuck inmahsrlolos.\n\n12 Ohinge, fihlin tuhlihk nuhtum ac fah sihmihs; ac fihlin tuhlihk nahtuhl Judah ac fah sihmihs; ac ma fah sihmlac sin fihlin tuhlihk nuhtum, ac oacyacpac ma fah sihmlac sin fihlin tuhlihk nahtuhl Judah, fah tuhkweni kapwack, in tulokihnyac luti suhtuhuh ac ahkmisyelah fohs, ac oakiyac mislac inmahsrlon fihlin tuhlihk nuhtum, ac in usaclosme nuh ke etwacack luhn pahpah tuhmwaclos ke lwen sahflah, ac oacyacpac nuh ke etwacack luhn wuhlweacng Luhk, Leum El fahk.\n\n13 Ac liki muhnahs el fah ahkfokokoyeyuck, ke lwen sac ke orekma Luhk fah muhtwacwacack inmahsrlon mwet Luhk nuhkwewa, in sifilpac fohlohkihnkowosyak, O mwet Israel, Leum El fahk.\n\n14 Ac ohinge Joseph el palye, fahk: Liye, Leum El fah ahkinsewowoye mwet liyactwen sac; ac elos suc suk in kuhnahosuhllah fah tulokihnyucki; tuh olwelah se inge, suc nga eis sin Leum, ke fihlin tuhlihk nuhtihk, fah ahkpwacyeiyucklac. Liye, nga etuh suwohs ke ahkpwacyeiyacn olwelah se inge;\n\n15 Ac inel fah pahngpahng oacna nga; ac e fah oacna inen pahpah tuhmwacl. Ac el fah oacna nga; ke ma, suc Leum El fah ahkkahlwemye ke pahol, ke kuh luhn Leum fah acse mwet luhk nuh ke molwelah.\n\n16 Ahok, ohinge Joseph el palye: nga etuh suwohs ke ma se inge, oacna ke nga etuh suwohs ke olwelah lal Moses; tuh Leum El fahk nuh sihk, Nga fah karuhnguhnwacng fihtac lom ne tok ma pahtpaht.\n\n17 Ac Leum El fahk: Nga fah tuhfahlah sie Moses; ac Nga fah sang kuh nuh sel ke soko sikucl; ac Nga fah sang nuhnuhnkuh uh nuh sel ke ma sihmihsyucklac. Tuhsruhk Nga fah tiac tuhlahlah lohohl, tuh elan sramsram yohk, tuh Nga fah tiac oruh elan fokoko ke sramsram uh. Tuhsruhk Nga fah suhmuhslah nuh sel masap Luhk, ke kihfihn pouk sifacna; ac Nga fah oruh tuh in oasr sie mwet in sramsram lal.\n\n18 Ac Leum El oacyacpac fahk nuh sihk: Nga fah tuhfahlah nuh ke fihlin tuhlihk nuhtum; ac Nga fah oraclah nuh sel sie mwet in sramsram ah. Ac Nga, liye, Nga fah sang nuh sel tuh elan sihmihs ma sihmihsyucklac luhn fihlin tuhlihk nuhtum, nuh sin fihlin tuhlihk nuhtum; ac mwet in sramsram luhn fihtac lom fah sulkackihn.\n\n19 Ac kahs ma el fah sihmihs uh pa kahs ma fal nuh ke lahlmwetmwet Luhk ma enenuh in som nuh sin fihlin tuhlihk nuhtum. Ac e fah oacna fin fihlin tuhlihk nuhtum wowoyak nuh selos liki fohk uh; tuh Nga etuh luhlahlfongi lalos.\n\n20 Ac elos fah wowoyak liki fohk uh; ahok, finne auliyak nuh sin tamuhlwel wiyaclos, finne tukun fihl pucspucs somlah tari luhkwelos. Ac ma inge fah sikyak tuh pruhe lalos fah som, finne in oacna nuh ke fihsrwacsriyacn kahs lalos.\n\n21 Ke srihpen luhlahlfongi lalos kahs lalos fah som liki Oalihk nuh sin mwet wiyaclos suc pa fihlin tuhlihk nuhtum; ac muhnahsiyacn kahs lalos Nga fah ahkfokokoye ke luhlahlfongi lalos, in esam wuhlweacng Luhk ma Nga oraclah nuh sin pahpah tomowos.\n\n22 Ac inge, liye, wen nuhtihk Joseph, tukun ohiyac se inge pahpah tuhmuhk ke pacl omeet ah el pahluh.\n\n23 Ohinge, ke srihpen wuhlweacng se inge kom ahkinsewowoyeyuck; tuh fihtac lom ac fah tiac kuhnausyucklac, tuh elos fah porongo kahs ke puk uh.\n\n24 Ac fah tuhfweyucklac sie mwet fokoko inmahsrlolos, suc fah oruh ma wo pucspucs, kwewana ke kahs ac ke orekma, in sie kuhfwen mwe orekma ke poun God, ke luhlahlfongi yohk, in oruh ma usrnguck yohk, ac oruh ma suc wo ye muhtuhn God, in sifilpac fohlohkohnwack ma pucspucs nuh sin mwet Israel, ac nuh sin fihtac luhn mwet wiyom.\n\n25 Ac inge, ahkinsewowoyeyuck kom, Joseph. Liye, kom srihklac; ohinge porongo kahs luhn tamuhlwel wiyom, Nephi, ac e fah orek nuh sum fal nuh ke kahs ma nga sruhmuhn. Esam kahs luhn pahpah tomom suc fahsr in misac. Amen.\n\n", "2-ne 4": "[center][font_size=26]Sapta 4[/font_size][/center]\n\n[i]Lehi el kihsen kahsruh ac ahkinsewowoye fihlin tuhlihk nahtuhl—El misac ac puckpucki—Nephi el kaksakihn wolacna luhn God—Nephi el likiyac luhlahlfongi lal in Leum ne tok ma pahtpaht. Sahp ke yac 588–570 Met Liki Kraist.[/i]\n\n1 Ac inge, nga, Nephi, sramsram ke kahs in pahluh ma pahpah tuhmuhk el fahk, kacl Joseph, suc utucklac nuh Egypt.\n\n2 Tuh liye, pwacyena lah el tuh palye ke fihtac lal nuhkwewa. Ac kahs in pahluh ma el suhmuhslah, wacngihn ma yohk oacna. Ac el palye kacsr, ac fihl lasr ke pacl fahsruh uh; ac ma inge sihmihsyucklac fin plwet prahs.\n\n3 Ohinge, tukun pahpah tuhmuhk el ahksahfyelah sramsram lal ke kahs in pahluh kacl Joseph, el pahngon tuhlihk nahtuhl Laman, wen nahtuhl, ac acn nahtuhl, ac fahk nuh selos: Liye, wen nuhtihk, ac acn nuhtihk, suc pa wen ac acn nuhtin wounse nuhtihk, nga kena tuh kowos in lohng ke insrewos ke kahs luhk.\n\n4 Tuh Leum God El fahk lah: Yohkna ke kowos ac liyacacng masap Luhk kowos fah kapkapwack fin acn uh; ac yohkna ke kowos ac tiac liyacacng masap Luhk kowos fah lihsyucklac liki ye Muhtuhk.\n\n5 Tuh liye, wen nuhtihk ac acn nuhtihk, nga tiac kuh in som nuh ten nuh in kuclyuck luhk ne ke na nga likiyac sie mwe insewowo nuh fowos; tuh liye, nga etuh lah kowos fin tuhfweyucklac ke inkacnek ma kowos enenuh in fahsr kac kowos fah tiac som liki.\n\n6 Ohinge, kowos fin selngawiyucki, liye, nga likiyac mwe insewowo luhk nuh fowos, tuh selnga se inge in kuh in itucklac liki kowos ac ituckyang nuh fin sifen ninac kiowos ac pahpah tomowos.\n\n7 Ohinge, ke srihpen mwe insewowo luhk Leum God El fah tiac lwelah kowos in kuhnausyucklac; ohinge, El fah pahkotwen nuh suwos ac fihtac lowos ne tok ma pahtpaht.\n\n8 Ac tukun ma inge tukun pahpah tuhmuhk el ahksahfyelah sramsram lal nuh sin wen ac acn nahtuhl Laman, el oruh tuh wen ac acn nahtuhl Lemuel in utuckuh nuh yohrohl.\n\n9 Ac el sramsram nuh selos, fahk: Liye, wen nuhtihk ac acn nuhtihk, suc pa wen ac acn nuhtin wen ahkluo nuhtihk; liye nga fihliyac yuruwos sie mwe insewowo oacpacna ma nga fihliyac yurun wen ac acn nahtuhl Laman; ohinge, kowos ac tiac kuhnausyucklac; tuhsruhk ke sahflahiyac fihtac lowos ac fah ahkinsewowoyeyuck.\n\n10 Ac tukun ma inge ke pahpah tuhmuhk el ahksahfye in sramsram nuh selos, liye, el sramsram nuh sin wen nahtuhl Ishmael, ahok, finne mwet nuhkwewa in lohm sel.\n\n11 Ac tukun el ahksahfyelah in sramsram nuh selos, el sramsram nuh sel Sam, fahk: Insewowo nuh sum, ac fihtac lom; tuh kom fah usrui acn uh oacna tuhlihk mukul wiyom Nephi. Ac fihtac lom ac fah oacwaclah inmahsrlon fihtac lal; ac kom ac fah oacna tuhlihk mukul wiyom, ac fihtac lom ac fah oacna fihtac lal; ac kom fah ahkinsewowoyeyuck ke lusen lwen in moul lom nohfohn.\n\n12 Ac tukun ma inge tukun pahpah tuhmuhk, Lehi, el sramsram nuh sin sucu lal nohfohn, oacna puhla luhn insiacl ac Nguhn luhn Leum ma oan in el, el muhnahslah. Ac tukun ma inge el misac, ac puckpucki.\n\n13 Ac tukun ma inge ke lwen na ekahsr tukun misac lal, Laman ac Lemuel ac wen nahtuhl Ishmael elos kasrkuhsrak sihk ke srihpen kaiyuck luhn Leum.\n\n14 Tuh nga, Nephi, tuh kolyuck in sramsram nuh selos, in fal nuh ke kahs Lal; tuh nga fahk ma pucspucs nuh selos, ac oacyacpac pahpah tuhmuhk, met liki misac lal; kahs pucspucs inge sihmlac ke plwet sahyac luhk; nuh ke ip luhn sramsram mahtuh ma sihmlac fin plwet sahyac luhk.\n\n15 Ac fin ma inge nga suhmuhslah ma luhn nguhnihk, ac puhs sin ma suhmuhslah inge ma taflweyucklac fin plwet prahs. Tuh nguhnihk engan ke ma suhmuhslah, ac insiyuck motko ma inge, ac sihmlac ma inge nuh ke etwacack ac kapkapwack luhn tuhlihk nuhtihk.\n\n16 Liye, nguhnihk engan ke ma luhn Leum; ac insiyuck motko pacl nuhkwewa ke ma ma nga liye ac lohng.\n\n17 Ne ohinge, wolacna luhn Leum finne yohk, in ahkkahlwemye nuh sihk orekma yohk ac wolacna Lal, insiyuck wowoyak: O nga sie mwet na suhpwacr! Ahok, insiyuck ahsor ke srihpen monuk; nguhnihk kweoklacna ke srihpen ma koluk luhk.\n\n18 Nga rauniyucklac, ke srihpen mwe sruhf ac ma koluk ma arulacna fihsrwacsr in ahkkolukyeyuc.\n\n19 Ac ke pacl nga kena in engan, insiyuck tuhng ke srihpen ma koluk luhk; ne ohinge, nga etuh lah suc nga luhlahlfongi kac uh.\n\n20 God luhk El mwe ahkkweye luhk; El kolyuc ke kweok luhk yen mwesis; ac El moliyuclac fin kof in meoa uh.\n\n21 El nwekyuclac ke luhngse Lal, finne nuh ke monuk nohfohn.\n\n22 El ahkfohsyeack mwet lokoalok luhk, in oruh elos in rarrar ye muhtuhk.\n\n23 Liye, El lohng pruhe luhk ke lwen, ac el use nuh sihk etwacack ke aruhruhma ke fong.\n\n24 Ac ke lwen nga pruhe puhlaiklac ye muhtahl; ahok, nga suhpwacack puhsrwek nuh lucng; ac lipufacn tuhkuh nuh ten ac lutiyuc.\n\n25 Ac fin mwe sohksohk luhn Nguhn Lal monuk utucklac nuh finohl na fuhlwact. Ac muhtuhk liye ma yohk, ahok, finne ahluhkwelah ma yohk nuh sin mwet uh; ohinge sapkihnyuck nuh sihk tuh nga in tiac sihmihs ma inge.\n\n26 O na, nga fin liye ma na yohk, Leum El fin ke puhsisacl Lal nuh sin tuhlihk nuhtin mwet uh El tuhkuh nuh yurun mwet uh ke pahkotwen yohk, efuh kuh insiyuck tuhng ac nguhnihk muhta na ke infahlfahl in ahsor, ac monuk koluklac, ac kuh luhk srihkeni, ke srihpen kweok luhk?\n\n27 Ac efuh nga enenuh in puhtatyang nuh ke ma koluk, ke srihpen monuk? Ahok, efuh nga enenuh in sruhflah ke mwe sruhf, tuh oasr acn ke mwet koluk sac insiyuck el in kuhnahoslah mislac luhk ac ahkkweokye nguhnihk? Efuh nga kasrkuhsrak ke srihpen mwet lokoalok luhk?\n\n28 Muhtwaclihk, nguhnihk! Nikmet sifilpac puhtatyang nuh ke ma koluk. Enganwack, O insiyuck, ac nikmet sifilpac ikacslah acn nuh sin mwet lokoalok luhn nguhnihk.\n\n29 Nikmet sifilpac kasrkuhsrak ke srihpen mwet lokoalok luhk. Nikmet ahkmuhnahsye kuhiyuck ke srihpen kweok luhk.\n\n30 Enganwack, O insiyuck, ac pruhe nuh sin Leum, ac fahk: O Leum, nga ac fah kaksakihn Kom ne tok ma pahtpaht; ahok, nguhnihk ac fah kaksakihn Kom, God luhk, ac yot in molwelah luhk.\n\n31 O Leum, yac Kom kuh in molwelah nguhnihk? Yac Kom kuh in moliyuclac liki poun mwet lokoalok luhk? Yac Kom kuh in oruh tuh nga in rarrar ke liyeyacn ma koluk?\n\n32 Lwelah tuh muhtuhnpot nuh ke hell in kauli pacl nuhkwewa met likiyuc, ke srihpen insiyuck muhsahllah ac nguhnihk toasr! O Leum, yac Kom kuh in tiac kaliyac muhtuhnpot in suwohswohs Lom met likiyuc, tuh nga in kuh in fahsr ke inkacnek ke infahlfahl puhsisacl, tuh nga in kuh in muhta na ke inkacnek kahlwem!\n\n33 O Leum, yac Kom kuh in nukumyucyang ke nuknuk in suwohswohs Lom! O Leum, yac Kom kuh in oraclah sie inkacnek in kahinglac ah luhk met liki mwet lokoalok luhk! Yac Kom kuh in oraclah inkacnek luhk in suwohs met likiyuc! Yac Kom kuh in tiac likiyac mwe ahktikuclkucl ke inkacnek luhk—tuhsruhk tuh Kom in ahkmwesahsyelah inkacnek luhk uh met likiyuc, ac tiac kohsraclah inkacnek luhk, tuhsruhk tuh inkacnek luhn mwet lokoalok luhk.\n\n34 O Leum, nga luhlahlfongi Kom, ac nga ac fah luhlahlfongi Kom ne tok ma pahtpaht. Nga ac fah tiac fihliyac luhlahlfongi luhk nuh in poun mwet uh; tuh nga etuh lah selngawi el suc fihliyac luhlahlfongi lal nuh in poun mwet uh. Ahok, selngawi el suc fihliyac luhlahlfongi lal nuh in mwet kuh oruh tuh mahno pa in mwe karihngihnyuck lal.\n\n35 Ahok, nga etuh tuh God El ac fah mwesahs in sang nuh sel suc siyuck. Ahok, God luhk El ac fah use nuh sihk, nga fin siyuck ke pwacye; ohinge nga fah sruhkwack puhsrwek nuh Sum; ahok, nga ac fah pruhe nuh Sum, God luhk, yot in suwohswohs luhk. Liye, puhsrwek ac fah sowack ma pahtpaht nuh yurum, yot luhk ac God luhk ma pahtpaht. Amen.\n\n", "2-ne 5": "[center][font_size=26]Sapta 5[/font_size][/center]\n\n[i]Mwet Nephi elos sifacna som liki mwet Laman, liyacacng masap lal Moses, ac muhsahelah sie tempuhl—Ke srihpen suhlahlahlfongi lalos, mwet Laman elos lihsyucklac liki ye muhtuhn Leum, selngawiyucki, ac in mwe ahkkweok nuh sin mwet Nephi. Sahp ke yac 588–559 Met Liki Kraist.[/i]\n\n1 Liye, tukun ma inge nga, Nephi, tuh pruhe yohk nuh sin Leum God luhk, ke srihpen kasrkuhsrak luhn tamuhlwel wiyuck.\n\n2 Tuhsruhk liye, kasrkuhsrak lalos nuh sihk yohkwaclihk, yohk na oruh elos tuh suk in eislah moul luhk.\n\n3 Ahok, elos tuh tohrkahskahs lainyuc, fahk: Tamuhlwel fuhsr wiyacsr el inge nuhnkuh in kol kuht; ac kuht kweoklacna ke srihpacl; ohinge, lwelah kuht in unilyac, tuh kuht in tiac sifilpac kweok ke srihpen kahs lal. Tuh liye, kuht ac fah tiac lwelah elan mwet kol lasr; tuh ma lasr, suc tamuhlwel mahtuh, in kol mwet inge.\n\n4 Inge nga tiac suhmuhslah ke plwet inge nohfohn kahs ma elos tohrkahskahs sang lainyuc kac. Tuhsruhk fal nga in fahk, lah elos tuh suk in eislah moul luhk.\n\n5 Ac tukun ma inge Leum El sensenkackihn nuh sihk, lah nga, Nephi, enenuh in som luhkwelos ac kahinglac nuh yen mwesis, ac elos nuhkwewa suc ke wi yuc som.\n\n6 Ohinge, tukun ma inge nga, Nephi, eis sucu luhk, ac oacyacpac Zoram ac sucu lal, ac Sam, tamuhlwel mahtuh se wiyuck ac sucu lal, ac Jacob ac Joseph, tamuhlwel fuhsr wiyuck, ac oacyacpac tahmtahel wiyuck, ac elos kwewa suc ke wi yuc som. Ac elos kwewa suc ke wi yuc som pa elos suc luhlahlfongi kahs in sensenkackihn ac fwackyuck luhn God; ohinge, elos tuh porongo kahs luhk.\n\n7 Ac kuht us lohm nuknuk sesr ac kuhtwena ma kuht kuh in us, ac kuht fuhfahsryucsr ke innimac ke lusen lwen pucspucs. Ac tukun kuht fuhfahsryucsr ke lusen lwen pucspucs kuht tulohkohnwack lohm nuknuk sesr.\n\n8 Ac mwet luhk ke tuh kuht in pahngon inen acn sac Nephi; ohinge, kuht tuh pahngon acn sac Nephi.\n\n9 Ac elos kwewa suc wiyuc ah eis nuh faclos in pahnglolos sifacna muh mwet lal Nephi.\n\n10 Ac kuht karihngihn in liyacacng nuhnuhnkuh, ac masap akwucki, ac masap luhn Leum ke ma nuhkwewa, in oacna nuh ke masap lal Moses.\n\n11 Ac Leum El wi kuht; ac kuht arulacna kapwack; tuh kuht ukwiyac fihtac, ac kuht sifilpacna kosrwacni yohk. Ac kuht muhtwacwacack in tuhf sip, ac kaho, ac kain in kosro nuhkwewa.\n\n12 Ac nga, Nephi, oacyacpac us ma sihmlac ma taflweyucklac ke plwet prahs; ac oacyacpac pohl sac, kuh kampahs, ma tuh ahkoeyucklac nuh sin pahpah tuhmuhk ke poun Leum, in oacna nuh ke ma sihmihsyucklac uh.\n\n13 Ac tukun ma inge na kuht muhtwacwacack in arulacna kapwack, ac puhseni fin acn uh.\n\n14 Ac nga, Nephi, tuh eis katlas nahtuhl Laban, ac etahi atac ah in oraclah katlas pucspucs, fin ke kuhtwena ohiyac ma mwet suc tuh pahngpahng mwet Laman elos ac tuhkuh ac kuhnauskuhtlac; tuh nga etuh kasrkuhsrak lalos nuh sihk ac tuhlihk nuhtihk ac elos suc pahngpahng mwet luhk.\n\n15 Ac nga luti mwet luhk in muhsah lohm, ac in orekma ke kain in ohiyac nuhkwewa ke sahk, ac ke osra, ac ke copper, ac ke prahs, ac ke stil, ac ke kol, ac ke selfuh, ac ke ohr sacohk, ma puhkantwen.\n\n16 Ac nga, Nephi, tuh muhsahelah sie tempuhl; ac nga tuh muhsahelah in oacna atacn tempuhl lal Solomon tuhsruhk tiac na muhsahiyucklac ke ma sacohk pucspucs; tuh ma ingacn tiac kuh in sukokyak fin acn uh, ohinge, tiac kuh in muhsahiyucklac in oacna tempuhl lal Solomon. Tuhsruhk atacn muhsah sac oacna tempuhl lal Solomon ah; ac kamtuhiyac ah arulacna wo na pwacye.\n\n17 Ac tukun ma inge nga, Nephi, oruh tuh mwet luhk in oaru in orekma, ac in orekma ke paholos.\n\n18 Ac tukun ma inge na elos kena tuh nga in tohkohsrah lalos. Tuhsruhk nga, Nephi, kena tuh in wacngihn tohkohsrah lalos; ne ohinge, nga tuh orekma nuh selos fal nuh ke kuhiyuck.\n\n19 Ac liye, kahs luhn Leum tuh ahkpwacyeiyucklac nuh sin mwet wiyuck, suc El sramsram kaclos, tuh nga in mwet kol ac mwet luti lalos. Ohinge, nga tuh mwet kol ac mwet luti lalos, oacna nuh ke masap luhn Leum, ne ke na pacl se elos tuh suk in eislah moul luhk ah.\n\n20 Ohinge, kahs luhn Leum tuh ahkpwacyeiyuck ke El kahskahs nuh sihk, fahk lah: Yohk na ke elos ac fah tiac na porongo kahs lom elos ac fah lihsyucklac liki ye muhtuhn Leum. Ac liye, elos lihsyucklac liki ye Muhtahl.\n\n21 Ac El tuh oruh sie selnga in tuhkuh nuh faclos, ahok, finne selnga na upac se, ke srihpen ma koluk lalos. Tuh liye, elos tuh ahkkwekweye insiaclos lainuhl, tuh elos oacna sie yot kwekwe; ohinge, ke eltahl tuh fasrfasr, ac arulacna oaskuh ac kahto, tuh elos in tiac eyeinse nuh sin mwet luhk Leum God El oraclah mahno sralsral se in tuhkuh nuh faclos.\n\n22 Ac ohinge Leum God El fahk: Nga ac fah oruh tuh elos in sruhngwacyuck sin mwet lom, sahyacn na elos in auliyak liki ma koluk lalos.\n\n23 Ac selnga fah oan fin fihtac lal suc akuhlamihsi nuh ke fihtac lalos; tuh elos fah selngawi ke selnga se inge pacna. Ac Leum El fahk ma inge, ac oreklac.\n\n24 Ac ke srihpen selnga se lalos ma oan faclos elos ekihn mwet alsruhngwesr, sesseslah ke lokoalok ac kuhtasrihk, ac tuh sukok kosro lwemnak ke innimac.\n\n25 Ac Leum God El fahk nuh sihk: Elos fah sie mwe kweok nuh sin fihtac lom, in pihrakwacltahlwack in esamyuc; ac yohk na ke elos fin tiac esamyuc, ac porongo kahs luhk, elos ac fah ahkkweokyaclos finne nuh ke kuhnausyucklac.\n\n26 Ac tukun ma inge nga, Nephi, tuh mosrwacllah Jacob ac Joseph, tuh elos in mwet tolac mwet luti fin acn sin mwet luhk.\n\n27 Ac tukun ma inge kuht moulkihn engan.\n\n28 Ac yac tolngoul somlah ke pacl se kuht som liki acn Jerusalem.\n\n29 Ac nga, Nephi, tuh karuhnguhnwacng ma sihmlac fin plwet luhk, ma nga oraclah, ke mwet luhk ne ke pacl se inge.\n\n30 Ac tukun ma inge Leum God El fahk nuh sihk: Oraclah kuhtuh pac plwet sahyac; ac kom fah taflwelah ma pucspucs fin ma inge suc ma wo ye muhtuhk, nuh ke kapkapwack luhn mwet lom.\n\n31 Ohinge, nga, Nephi, in ahkostwen nuh ke masap luhn Leum, tuh som ac oraclah plwet inge ma nga taflwelah ma inge fac.\n\n32 Ac nga taflwelah ma suc insewowo nuh sin God. Ac mwet luhk fin insewowo ke ma luhn God elos ac fah insewowo ke tuhfahlfahl luhk inge ma oasr ke plwet inge.\n\n33 Ac mwet luhk fin kena etuh inkaiyacn sramsram mahtuh ke mwet luhk elos enenuh in suk ke plwet luhk sahyac uh.\n\n34 Ac fal nuh sihk in fahk lah yac angngaul somlah, ac kuht sun tari mweun ac lokoalok nuh sin tamuhlwel wiyacsr.\n\n", "2-ne 6": "[center][font_size=26]Sapta 6[/font_size][/center]\n\n[i]Jacob el sifil sruhmuhn sramsram mahtuh luhn mwet Jew: Srohoh ac fohlohk luhn mwet Jew liki acn Babylon; kuhlwacnsap ac srihpsrihpyak luhn El suc Muhtahl luhn Israel; kahsruh ma eisyuck sin mwet Gentile; ac fohlohkihnyuckyak luhn mwet Jew ke lwen sahflah ke elos luhlahlfongi ke Messiah. Sahp ke yac 559–545 Met Liki Kraist.[/i]\n\n1 Kahs lal Jacob, tamuhlwel wiyacl Nephi, suc el sramsram nuh sin mwet lal Nephi:\n\n2 Liye, tamuhlwel sacohk wiyuck, nga, Jacob, pahngonyuck sin God, ac ahkkweyeyucklac tukun ohiyac muhtahl ke akwuck Lal, ac akmuhsraiyucklac sin tamuhlwel wiyuck Nephi, suc kowos liye muh sie tohkohsrah kuh sie mwet in loango, ac suc kowos pwacyekihn nuh ke karihngihnyuck wo, liye kowos etuh tuh nga sramsram nuh suwos ke ma pucspucs.\n\n3 Ne ohinge, nga sifilpac sramsram nuh suwos; tuh nga kena kahsruh nuh ke karihngihnyen nguhnuwos. Ahok, fosrngah luhk uh arulacna yohk keiwos; ac kowos sifacna etuh lah nuh pa na ngwe e ngi me. Tuh nga kwacfe kowos ke kuhiyuck nohfohn; ac nga luti kowos kahs luhn pahpah tuhmuhk; ac nga sramsram nuh suwos ke ma nuhkwewa ma sihmlac tari, e ke na oreklac luhn facluh me.\n\n4 Ac inge, liye, nga sramsram nuh suwos ke ma suc oasr, ac ma suc ac fah tuhkuh; ohinge, nga ac fah riti nuh suwos kahs lal Isaiah. Ac ma inge pa kahs ma tamuhlwel wiyuck el kena tuh nga in sramsram nuh suwos kac, ac nga sramsram nuh suwohs ke srupowos, tuh kowos in kuh in etwaclah ac kaksakihn inen God lowos.\n\n5 Ac inge, kahs ma nga ac fah riti pa ma suc Isaiah el sramsramkihn ke mwet Israel nuhkwewa; ohinge, ma inge kuh in luhmweyuck nuh suwos, tuh kowos ma ke mwet Israel. Ac oasr ma pucspucs sramsramkihnyuck sel Isaiah suc kuh in luhmweyuck nuh suwos, ke srihpen kowos ma ke mwet Israel.\n\n6 Ac inge, pa inge kahs uh: Tuh ohinge Leum God El fahk: Liye, Nga ac fah sruhkwack pouk nuh sin mwet Gentile, ac oakiyac ohiyac Luhk nuh sin mwet uh; ac elos ac fah us wen nuhtuwos ke paholos, ac acn nuhtuwos an ac fah utuck fin pihsaclos.\n\n7 Ac tohkohsrah uh ac fah pahpah in karihngihn tuhmowos, ac kasra lalos uh ninac in karihngihn kiowos; elos ac fah epahsr nuh suwos ac muhtahlos ngweti nuh ten nuh infohk uh, ac lohelah fohkfohk ke niowos; ac kowos ac fah etuh tuh Nga pa Leum; tuh elos ac fah tiac mwekihn suc tuhpan yuc.\n\n8 Ac inge nga, Jacob, ke sramsram kuhtuh ke kahs inge. Tuh liye, Leum El ahkkahlwemye nuh sihk lah elos suc oasr fin acn Jerusalem, ma kuht tuhkuh we me, elos acnwucki ac utucklac srohoh.\n\n9 Ne ohinge, Leum El ahkkahlwemye nuh sihk lah elos ac sifilpac fohlohk. Ac El oacyacpac ahkkahlwemye nuh sihk lah Leum God, El suc Muhtahl luhn Israel, El ac sikyang sifacna nuh selos in mahno; ac tukun El ac sikyang sifacna elos ac ahkkweokyacl ac sruhpsruhlwack, oacna kahs luhn sie lipufacn suc fahk ma inge nuh sihk.\n\n10 Ac tukun elos ahkkwekweye insiaclos ac inkacwaclos kwekwe nuh sin El suc Muhtahl luhn Israel, liye, nuhnuhnkuh luhn El suc Muhtahl luhn Israel ac fah tuhkuh nuh faclos. Ac lwen sac ac tuhkuh ke elos ac fah uniyuck ac ahkkweokyeyuck.\n\n11 Ohinge, tukun elos utuckwot ac utuckme, tuh ohinge lipufacn sac el fahk, puhs mwet ac fah kweok ke mahno, ac fah tiac kweok nuh ke misac, ke srihpen pruhe luhn mwet luhlahlfongi; elos ac fah fahsrelihk, ac uniyuck, ac sruhngwacyuck; ne ohinge, Leum El ac fah pahkomuhtahlos, tuh ke pacl se elos ac fah etwacack ke Mwet in Molwelah lalos, elos ac fah sifilpac fohlohkweni nuh sie nuh ke acn in usru lalos.\n\n12 Ac insewowo pa mwet Gentile, elos suc sie mwet pahluh sihm kac; tuh liye, fin kuh tuh elos in auliyak ac tiac mweun lain Zion, ac tiac sifacna oracltahlweni nuh sie nuh ke alu luhlahp ac koluklacna sac, elos ac fah moliyucklac; tuh Leum God El ac fah ahkpwacyei wuhlweacng Lal suc El oraclah nuh sin tuhlihk nahtuhl; ac ke srihpac se inge mwet pahluh el suhmuhslah ma inge.\n\n13 Ohinge, elos suc mweun lain Zion ac mwet wuhlweacng luhn Leum ac fah lohelah fohkfohk ke niyaclos; ac mwet luhn Leum ac fah tiac mwekihn. Tuh mwet luhn Leum pa elos suc tuhpanuhl; tuh elos srwackna tuhpan tuhkuh luhn Messiah.\n\n14 Ac liye, in oacna kahs luhn mwet pahluh, Messiah El ac fah sifacna sifil tuhkuh pacl ahkluo in molweloslac; ohinge, El ac fah sikyang sifacna nuh selos ke kuh ac wolacna yohk, nuh ke kuhnausyucklac luhn mwet lokoalok lalos, ke lwen sacn tuhkuh ke elos ac fah luhlahlfongi in El; ac wacngihn mwet El ac kuhnahoslah suc luhlahlfongi in El.\n\n15 Ac elos suc tiac luhlahlfongi in El ac fah kuhnausyucklac, kwewana ke e, ac ke eng upac, ac ke kusrusr, ac ke ahkmas, ac ke mas, ac ke sracl in mongo. Ac elos ac fah etuh tuh Leum pa God, El suc Muhtahl luhn Israel.\n\n16 Tuh mwet srohoh fah utucklac liki mwet fokoko, kuh mwet srohoh suwohswohs in moliyucklac?\n\n17 Tuhsruhk tuh ohinge Leum El fahk: Finne mwet srohoh luhn mwet fokoko ac fah utucklac, ac mwet srohoh luhn ma koluk uh ac fah moliyucklac; tuh God Kuhlacna El ac fah molwelah mwet wuhlweacng Lal. Tuh ohinge Leum El fahk: Nga ac fah lainuhlos suc lain kowos—\n\n18 Ac Nga fah kihtaclos suc ahkkweokye kowos, ke mahnolos sifacna; ac elos ac fah sruhilac ke srah lalos sifacna oacna wine emwem uh; ac mahno nuhkwewa ac fah etuh tuh Nga Leum pa Mwet Lahngo lowos ac Mwet in Molwelah lowos, El suc Kuhlacna lal Jacob.\n\n", "2-ne 7": "[center][font_size=26]Sapta 7[/font_size][/center]\n\n[i]Jacob el tahfwelah in riti ke Isaiah: Isaiah el sramsram ke Messiah—Messiah El fah sramsram oacna lohun mwet lahlmwetmwet—El fah sang fintohkohl nuh sin mwet srihngsrihng—El fah tiac tulokihnyucki—Kapsra Isaiah 50. Sahp ke yac 559–545 Met Liki Kraist.[/i]\n\n1 Ahok, tuh ohinge Leum El fahk: Yac Nga fihlikomlac, kuh lihskomyak ne tok ma pahtpaht? Tuh ohinge Leum El fahk: Piyac pwepuh in sahf luhn ninac kiom an? Yac Nga fihlikomlac nuh sin suc, kuh nuh sin suc kac sin mwet misac Sihk nga kuhkwackihnkowoslac nuh se? Ahok, Nga kuhkwackihnkowoslac nuh sin suc? Liye, ke ma koluk lowos kowos sifacna kuhkwackihnkowoslac, ac ke tahfonglac lowos oruh ninac kiowos fihliyucklac.\n\n2 Ohinge, ke Nga tuhkuh, wacngihn mwet; ke Nga pahng, ahok, wacngihn mwet in topuk. O mwet Israel, yac Pouk fototolaclac tuh in tiac kuh in molwelah, kuh yac wacngihn kuh Luhk in molwelah? Liye, ke kai Luhk Nga ahkpahoyelah meoa, Nga oraclah infacl lalos in sie innimac ac ik uh in pusrohsr ke srihpen kof uh paholah, ac elos misac ke srihpen maluh.\n\n3 Nga nohkohmlah inkuhsrao ke lohsr, ac Nga oruh mah in nuknuk in ahsor lalos in nukumyuck.\n\n4 Leum God El use nuh sihk lohun mwet lahlmwetmwet, tuh ngwacn etuh in sramsram fuhkah ke sie kahs ke puhlan pacl nuh suwos, O mwet Israel. Ke kowos ullac El tuhkahkwek lututacng nuh ke lututacng. El okaswack insrek in lohng oacna mwet lahlmwetmwet.\n\n5 Leum God El ikacslah insrek, ac nga tiac lain, kuh forlah liki.\n\n6 Nga sang fintukuk nuh sin mwet srihngsrihng, ac lihkihn tuhpuhk nuh selos suc sihksihk sifac. Nga tiac wihkihn muhtuhk liki mwekihn ac acni.\n\n7 Tuh Leum God El fah kahsreyuc, ke ma inge nga fah tiac tulokihnyucki. Ke ma inge nga oruh muhtuhk in oacna sie yot kwekwe, ac nga etuh tuh nga fah tiac mwekihn.\n\n8 Ac Leum El fototome, ac El ahksuwohsyeyuc. Suc ac fah ahkfohsyeyuc? Lwelah kuht in tuhkweni tu. Suc mwet lokoalok luhk? Lwelah elan tuhkuh fototo nuh yuruk, ac nga fah kalyeiluhl ke kuh luhn oaclihk.\n\n9 Tuh Leum God El fah kahsreyuc. Ac elos nuhkwewa suc fah sruhngwacyuc, liye, elos nuhkwewa fah mahtuhoh oacna sie ipin nuknuk, ac watihl uh fah kanglah kuhlawi.\n\n10 Suc inmahsrlowos sahngweng sin Leum, suc ahkos puhsren mwet kuhlwacnsap Lal, suc fahsr ke lohsr uh ac wacngihn kahlwem la?\n\n11 Liye kowos nuhkwewa suc esuhkwack e uh, ma raunikowoslac ke usren e, fuhfahsryucsr ke kahlwem luhn e lowos ac ke usren e ma kowos esuhkwack. Ma inge kowos fah eis ke pouk—kowos fah oan nuh ten ke ahsor.\n\n", "2-ne 8": "[center][font_size=26]Sapta 8[/font_size][/center]\n\n[i]Jacob el tahfwelah in riti ke Isaiah: Ke lwen sahflah, Leum El fah ahkkweye Zion ac oracni Israel—Mwet moliyucklac fah tuhkuh nuh Zion ke engan yohk—Kapsra Isaiah 51 ac 52:1–2. Sahp ke yac 559–545 Met Liki Kraist.[/i]\n\n1 Porongeyuc, kowos suc fasr tukun ma suwohswohs. Ngwet nuh ke yot se ma kowos taflweyucklac kac, ac nuh ke luhf se ma kowos puhkanwack.\n\n2 Ngwet nuh sel Abraham, pahpah tomowos, ac nuh sel Sarah, el suc oswekowoslac; tuh Nga pahnglol muhkwena, ac ahkinsewowoyacl.\n\n3 Tuh Leum El fah ahkkweye Zion, El fah ahkkweye acn koluk nuhkwewa lal; ac El fah oruh innimac lal in oacna acn Eden, ac yen paho lal in oacna imac luhn Leum. Pwacr ac engan fah sukokyak we, sang kuloh ac puhsren on.\n\n4 Porongeyuc, mwet Luhk; ac lohngyuc, O muhtuhn facl Luhk; tuh sie masap fah fahlac likiyuc, ac Nga fah oruh nuhnuhnkuh Luhk in fihliyucki tuh in sie kahlwem nuh sin mwet uh.\n\n5 Suwohswohs Luhk apkuhran me; molwelah Luhk ahkfahsryeyuck, ac pouk fah nuhnuhnkuh mwet uh. Tuhka uh fah sanweyuc, ac pouk elos fah luhlahlfongi.\n\n6 Ngwetwack nuh inkuhsrao, ac liye facluh ten; tuh kuhsrao fah wacngihnlac oacna kuhlahsr uh, ac facluh fah kuhlawi oacna sie ipin nuknuk; ac elos suc muhta we fah misac oacpacna. Tuhsruhk lango Luhk fah oan ne tok ma pahtpaht, ac suwohswohs Luhk fah tiac tui.\n\n7 Porongeyuc, kowos suc etuh ma suwohswohs, mwet suc Nga suhmuhslah masap Luhk ke insiaclos, nikmet kowos sahngweng ke kaiyuck luhn mwet, kuh nikmet kowos sahngweng pac ke ahkkoluk lalos.\n\n8 Tuh watihl uh fah kanguhloslac oacna sie ipin nuknuk, ac wet uh fah kanguhltahllah oacna unen sip uh. Tuhsruhk suwohswohs Luhk fah oan ne tok ma pahtpaht, ac lango Luhk ke fihl nuh ke fihl.\n\n9 Nguhtwaclihk, nguhtwaclihk! Orekmakihn kuh, O poun Leum; nguhtwaclihk in oacna ke pacl omeet ah. Yac tiac kom pa pakpakilyac Rahab, ac kantweyac dragon soko ah?\n\n10 Yac tiac kom pa ahkpahoyelah meoa, kof ke acn loal upac; suc oraclah soko inkacnek ke acn loal meoa uh nuh sin mwet moliyucklac in fahsr sahslah kac?\n\n11 Ke ma inge, mwet moliyucklac luhn Leum fah fohlohk, ac on tuhkuh nuh Zion; ac engan ac muhtahllacna fah oan fin sifaclos ma pahtpaht; ac elos fah eis pwacrack ac enganwack; ahsor ac sahsaho fah wacngihnlac.\n\n12 Nga pa El; ahok, Nga pa El suc ahkkweye kowos. Liye, suc kowos uh, tuh kowos in sahngweng sin mwet, suc fah misac, ac sin wen nuhtin mwet, suc fah oreklac oacna mah uh?\n\n13 Ac muhlkuhnlah Leum suc orekowoslac, suc laknwelihk kuhsrao, ac oakiyac pwelucng luhn facluh, ac sahngweng pacl nuhkwewa ke lwen nuhkwewa, ke srihpen folo luhn mwet in ahkkweok, oacna fin el ahkolah in kuhnahoslah? Ac piyac folo luhn mwet in ahkkweok?\n\n14 Sie mwet srohoh el sa na ahksukohsohkyeyucklac, tuh elan kuh in sukohsohklah, ac tuh elan tiac misac lin luhf uh, kuh mongo nwacl in tiac lihsr.\n\n15 Tuhsruhk Nga pa Leum God lowos, suc noa la ngihrngihr; Leum luhn Un Mwet Mweun pa Inek.\n\n16 Ac Nga fihliyac kahs Luhk nuh inwaclumtacl, ac loangwekowoslac ke lulin pouk, tuh Nga in kuh in oakiyac kuhsrao ac oakiyac pwelucng luhn facluh, ac fahk nuh sin Zion: Liye, kowos mwet Luhk.\n\n17 Nguhtwaclihk, nguhtwaclihk, tuyak, O Jerusalem, suc nuhmlah ke poun Leum ke kuhp in folo Lal—kowos nuhmlah koanon kuhp in rarrar ma fulohfohllah—\n\n18 Ac wacngihn mwet in pwacnuhl inmahsrlon wen nuhkwewa suc el use; wacngihn sie selos in sruokyac pahol, sin wen nuhkwewa suc el tuhfahlah.\n\n19 Wen luo inge tuhkuh nuh yurum, suc fah pahkomotom—ahsor ac kuhnausyucklac lom, ac sracl ac katlas—ac sin suc Nga fah orekmakihn in ahkkweye kom?\n\n20 Wen nuhtum sruhilac, sahyacn ma luo inge; elos oan ke muhtuhn acn ke inkacnek nuhkwewa; oacna soko kaho mukul lwemnak ma srohoh lun sie nwek, elos sesseslah ke folo luhn Leum, kalyeiyuck luhn God lom.\n\n21 Ke ma inge lohng ingena nuh ke ma se inge, kowos mwet kweok, ac sruhi, ac tiac ke wine:\n\n22 Ohinge Leum lowos El fahk, Leum ac God lowos El loangwelah mwet Lal; liye, Nga eislah liki pouwos kuhp in rarrar, koanon kuhp in folo Luhk; kowos fah tiac sifilpac nihm kac.\n\n23 Tuhsruhk Nga fah fihliyac nuh in paholos suc ahkkweokye kowos; suc fahk nuh sin nguhnuwos: Kuhi nuh ten, tuh kuht in kuh in fahlac fac—ac kowos in toplac in oan infohk uh ac oacna inkacnek uh nuh selos suc fahlac fac.\n\n24 Nguhtwaclihk, nguhtwaclihk, orekmakihn kuh lom, O Zion; nokomwacng nuknuk oaskuh lom, O Jerusalem, siti muhtahl; tuh inge fahlac ac fah wacngihn mwet tiac kohsrkohsrlah ac fohkfohk e tuhkuh nuh yurum.\n\n25 Osroklah liki kom kutkut uh; tuhkahkwek, muhta nuh ten, O Jerusalem; tuhlwekomlac liki mwe kapihr ke inkwacwom an, O acn srohoh nuhtin Zion.\n\n", "2-ne 9": "[center][font_size=26]Sapta 9[/font_size][/center]\n\n[i]Jacob el ahkuhtweyac lah mwet Jew fah tuhkweni ke acn wihlwihl lalos nuhkwewa—Iwaclah molwelah mwet uh liki Puhtatlac sac—Monun mwet misac fah otyak liki kuclyuck uh, ac nguhnalos liki hell ac liki pacruhtais—Elos fah nuhnuhnkweyuck—Iwaclah molwelah liki misac, hell, devil, ac kweok ma wacngihn sahflahiyac—Mwet suwohswohs fah moliyucklac ke tohkohsrahi luhn God—Kaiyuck nuh ke ma koluk uh akwucki—El suc Muhtahl luhn Israel pa mwet karihngihn muhtuhnpot uh. Sahp ke yac 559–545 Met Liki Kraist.[/i]\n\n1 Ac inge, mwet sacohk wiyuck, nga riti ma inge tuh kowos in kuh in etuh ke wuhlweacng luhn Leum suc El olwelah nuh sin mwet Israel nuhkwewa—\n\n2 Lah El sramsram nuh sin mwet Jew, ke oalin mwet pahluh muhtahl Lal, finne e ke muhtwacwacackiyac ah me, ke fihl nuh ke fihl, ne ke na pacl se ac tuhkuh tuh elos fah sifilpac fohlohkihnyuckyak nuh ke alu pwacye ac u luhn God; ke elos fah toweni nuh lohm selos nuh ke acn in usru selos, ac fah akwucki ke acn wihlwihl selos nuhkwewa.\n\n3 Liye, mwet sacohk wiyuck, nga sramsram nuh suwos ke ma inge tuh kowos in kuh in kaksak, ac ngwetwack ne tok ma pahtpaht, ke srihpen mwe ahkinsewowo ma Leum God El fah acsot nuh sin tuhlihk nuhtuwos.\n\n4 Tuh nga etuh lah kowos suk yohk, puhs suwos, in etuh ke ma suc ac fah tuhkuh; ohinge nga etuh lah kowos etuh lah mahnosr enenuh na in muhnahslah ac misac; ne ohinge, ke mahnosr kuht fah liye God.\n\n5 Ahok, nga etuh lah kowos etuh lah ke mahno El fah ahkkahlwemyacl sifacna nuh selos suc oasr fin acn Jerusalem, ma kuht tuhkuh we me; tuh fal tuh ma inge in oasr inmahsrlolos; tuh ma inge fal sin Mwet Oraclah wo tuh El sifacna kweok in kuhlwacnsapuh mwet uh ke mahno suhkawihl, ac misac nuh sin mwet nuhkwewa, tuh mwet nuhkwewa in kuh in eklac in kuhlwacnsuhpwacl.\n\n6 Tuh oacna ke misac uh ac sun mwet nuhkwewa, in ahkpwacyei plwacn in pahkotwen luhn Mwet Oraclah wo, enenuh in oasr sie kuh luhn sifilpac moulyak, ac sifilpac moulyak uh enenuh in tuhkuh nuh sin mwet uh ke srihpen puhtatlac sac; ac puhtatlac sac tuhkuh ke srihpen tahfonglac; ac ke srihpen mwet uh tuh puhtatlac elos lihsyucklac liki ye muhtuhn Leum.\n\n7 Ohinge, enenuh se na in oasr sie iwaclah ma wacngihn sahflahiyac—sahyacn na enenuh in sie iwaclah ma wacngihn sahflahiyac, moul suhkawihl se inge tiac kuh in eklac nuh ke moul kawihl. Ohinge, nuhnuhnkuh se emet ma tuhkuh nuh fin sie mwet enenuh in oasr na ne tok ma pahtpaht. Ac fin ohinge, mahno se inge enenuh in likiyucki in kuhlawi ac in kuhlawi nuh infohk uh, in tiac sifil moulyak.\n\n8 O lahlmwetmwet luhn God, pahkotwen ac luhng kuhlwacng Lal! Tuh liye, mahno uh fin tiac sifil moulyak nguhnasr enenuh in eklac in kuhlwacnsapuh lipufacn sac suc puhtatlac liki ye muhtuhn God Ma Pahtpaht, ac eklac devil, in tiac sifil moulyak.\n\n9 Ac nguhnasr enenuh in oacna el, ac kuht eklac devil, lipufacn nuh sin sie devil, in lihsyucklac liki ye muhtuhn God lasr, ac in muhta na yurun pahpah tuhmwacn kikiacp, in ahsor, in oacna el sifacna; ahok, nuh sel suc kiyacpwelah ninac ac pahpah se emet kiyacsr ac tuhmwacsr, suc sifacna ekuhluhllah in oacna sie lipufacn luhn kahlwem, ac wakreack tuhlihk nuhtin mwet nuh ke u lukmac luhn ahkmas ac kain in orekma lukmac nuhkwewa luhn lohsr.\n\n10 O fuhkah yohkiyacn wolacna luhn God lasr, suc ahkolah sie inkacnek nuh ke kahinglac lasr liki sruh luhn mwet arulacna koluk se inge; ahok, mwet koluk sac, misac ac hell, ma nga pahngon misac luhn mahno, ac oacyacpac misac luhn nguhn.\n\n11 Ac ke srihpen inkacnek in molwelah luhn God lasr, El suc Muhtahl luhn Israel, misac se inge, suc nga sruhmuhn kac, pa misac suhkawihl se, fah sang mwet misac la; suc misac pa kuclyuck uh.\n\n12 Ac misac se inge ma nga sramsramkihn, suc pa misac luhn nguhn, fah sang mwet misac la; suc misac luhn nguhn pa hell; ohinge, misac ac hell enenuh in sang mwet misac lalos, ac hell enenuh in sang nguhn srohoh la, ac kuclyuck uh enenuh in sang mahno srohoh la, ac mahno ac nguhn luhn mwet uh fah sifilpac fohlohkweni nuh sie; ac ma ke kuh ke sifilpac moulyak luhn El suc Muhtahl luhn Israel.\n\n13 O fuhkah woiyacn plwacn luhn God lasr! Tuh ke lwacpo se sahyac uh, pacruhtais luhn God enenuh in sang nguhn luhn mwet suwohswohs, ac kuclyuck uh in sang monun mwet suwohswohs; ac nguhn ac mahno uh sifilpac sifacna fohlohkweni, ac mwet nuhkwewa suwohswohslah, ac moul kawihl, ac elos nguhn moul, etuh suwohs oacna kuht ke mahno, tuhsruhk etuh lasr uh ac fah suwohs.\n\n14 Ohinge, kuht fah eis sie etuh suwohs ke ma koluk lasr, ac fohkfohk lasr, ac kohflohfohl lasr; ac mwet suwohswohs fah eis etuh suwohs ke engan lalos, ac suwohswohs lalos, nukumyuckyang ke nwacsnwacs, ahok, finne ke nuknuk luhn suwohswohs.\n\n15 Ac ma inge fah sikyak ke mwet nuhkwewa fah misac som liki misac se emet inge nuh ke moul, yohkna oruh ke elos eklac nuh ke moul kawihl, elos enenuh in tu ye muhtuhn siyah in nuhnuhnkuh luhn El suc Muhtahl luhn Israel; ac na nuhnuhnkuh uh tuhkuh, ac na elos enenuh in nuhnuhnkweyuck fal nuh ke nuhnuhnkuh muhtahl luhn God.\n\n16 Ac pwacyena, oacna ke Leum El moul, tuh Leum God El sruhmuhn ohinge, ac pa kahs ma pahtpaht Lal, ma tiac kuh in wacngihnlac, tuh elos suc suwohswohs fah srwackna suwohswohs, ac elos suc fohkfohk fah srwackna fohkfohk; ohinge, elos suc fohkfohk pa devil ac lipufacn lal; ac elos fah som nuh ke e ma pahtpaht, ma ahkoeyucklac nuh selos; ac kweok lalos oacna sie luhluh in e ac yot ngweng, ma fihrihr nuh lucng ne tok ma pahtpaht ac ne tok ac wacngihn sahflahiyac.\n\n17 O wolacna ac nuhnuhnkuh suwohs luhn God lasr! Tuh El ahkpwacyeiyelah nohfohn kahs Lal, ac ma inge som liki Oaluhl, ac masap Lal enenuh in ahkpwacyeiyuck.\n\n18 Tuhsruhk, liye, mwet suwohswohs, mwet luhlahlfongi luhn El suc Muhtahl luhn Israel, elos suc luhlahlfongi El suc Muhtahl luhn Israel, elos suc muhtwacnglah mwe kweok luhn facluh, ac koase in mwetyekihn, elos fah usrui tohkohsrahi luhn God, ma tuh ahkoeyucklac nuh selos liki pwelucng luhn facluh, ac engan lalos fah sesseslah ne tok ma pahtpaht.\n\n19 O wolacna luhn pahkotwen luhn God lasr, El suc Muhtahl luhn Israel! Tuh El molwelah mwet luhlahlfongi Lal liki mwet arulacna koluk sac suc pa devil, ac misac, ac hell, ac luhluh in e ac yot ngweng, suc pa kweok wacngihn sahflahiyac.\n\n20 O fuhkah yohkiyacn muhtahl luhn God lasr! Tuh El etuh ma nuhkwewa, ac tiac oasr sie ma suc El tiac etuh kac.\n\n21 Ac El tuhkuh nuh facluh tuh Elan kuh in molwelah mwet nuhkwewa elos fin porongo Puhsrwacl; tuh liye, El kweokkihn kweok luhn mwet nuhkwewa, ahok, mwe kweok luhn ma moul nuhkwewa, kwewana mukul, muhtwacn, ac tuhlihk, suc ma ke sucu lal Adam.\n\n22 Ac El kweokkihn ma inge tuh sifilpac moulyak uh kuh in ituckyang nuh sin mwet nuhkwewa, tuh mwet nuhkwewa kuh in tu ye Muhtahl ke lwen luhlahp ac lwen in nuhnuhnkuh.\n\n23 Ac El sapkihn mwet nuhkwewa tuh elos enenuh in auliyak, ac pacptaislac ke Inel, in luhlahlfongi suwohs in El suc Muhtahl luhn Israel, kuh fin tiac elos tiac na kuh in moliyucklac ke tohkohsrahi luhn God.\n\n24 Ac elos fin tiac auliyak ac luhlahlfongi ke Inel, ac pacptaislac ke Inel, ac muhtweng ne ke na sahflah, elos enenuh in kuhnausyucklac; tuh Leum God, El suc Muhtahl luhn Israel, sruhmuhn ma inge.\n\n25 Ohinge, El sang sie masap; ac fin wacngihn masap ituckyang ac wacngihn kaiyuck; ac fin wacngihn kaiyuck ac wacngihn nuhnuhnkuh; ac fin wacngihn nuhnuhnkuh na pahkotwen luhn El suc Muhtahl luhn Israel eisaclos, ke srihpen iwaclah; tuh elos moliyucklac ke kuh Lal.\n\n26 Tuh iwaclah sac ahkfalyelah ma enenweyuck ke nuhnuhnkuh suwohs Lal nuh selos nuhkwewa suc masap uh tiac na ituckyang nuh selos, tuh elos moliyucklac liki mwet arulacna koluk sac, misac ac hell, ac devil, ac luhluh in e ac yot ngweng, suc pa kweok ma wacngihn sahflahiyac; ac elos sifilpac fohlohkihnyucklac nuh sin God suc sang nuh selos momong, suc pa El suc Muhtahl luhn Israel.\n\n27 Tuhsruhk we nuh sel suc eis masap, ahok, suc eis masap nuhkwewa luhn God, oacna kuht, ac suc kuhnahoslah masap inge, ac suc tohllah lusen lwen ke puhlan pacl in ahkolah moul lal, tuh ac arulacna koluk ohiyacl!\n\n28 O plwacn kuhtasrihk se luhn mwet koluk sac! O wacngihn srihpac, ac muhnahs, ac lahlfon luhn mwet uh! Ke elos etwacack elos nuhnkuh muh elos lahlmwetmwet, ac elos tiac porongo kaiyuck luhn God, tuh elos fihliyac nuh sahyac, pahngon na muh elos etuh kaclos sifacna, ohinge, lahlmwetmwet lalos lahlfon ac tiac na kahsrelos. Ac elos fah misac.\n\n29 Tuhsruhk etwacack uh wo elos fin porongo kaiyuck luhn God.\n\n30 Tuhsruhk we nuh sin mwet kahsruhp, suc kahsruhp ke ma luhn facluh. Tuh ke srihpen elos kahsruhp elos koase mwet suhkahsruhp, ac elos kalyei mwet puhsisacl, ac insiaclos oan na ke mwe kahsruhp lalos; ohinge, mwe kahsruhp lalos pa god lalos. Ac liye, mwe kahsruhp lalos fah weluhlos na misac pac.\n\n31 Ac we nuh sin mwet sohlohng kahs suc ac fah tiac lohng; tuh elos fah misac.\n\n32 We nuh sin mwet kun suc fah tiac liye; tuh elos fah misac pac.\n\n33 We nuh selos suc fohkfohk insiac, tuh etwacack ke ma koluk lalos fah kalyeilos ke lwen sahflah.\n\n34 We nuh sin mwet kikiacp in sramsram, tuh el fah tolyucklac nuh ten nuh ke hell.\n\n35 We nuh sin mwet ahkmas suc oruh na in oacyac, tuh el fah misac.\n\n36 We nuh selos suc kosro, tuh elos fah tolyucklac nuh ten nuh ke hell.\n\n37 Ahok, we nuh selos suc alu nuh sin ma sruhlwaclah, tuh devil luhn devil nuhkwewa el engan selos.\n\n38 Ac, in ahkkahlwemye, we nuh selos nuhkwewa suc misac ke ma koluk lalos; tuh elos fah fohlohk nuh yurun God, ac liye Muhtahl, ac muhta na ke ma koluk lalos.\n\n39 O, mwet sacohk wiyuck, esam kolukiyacn tahfonglac in lain God Muhtahl, ac oacyacpac kolukiyacn sruhflah ke srihfeyuck luhn mwet kuhtasrihk sac. Esam, in nuhnkuh ke ma luhn facluh pa misac, ac in nuhnkuh ke ma luhn nguhn pa moul ma pahtpaht.\n\n40 O, mwet sacohk wiyuck, lohng kahs luhk. Esam wolacna luhn El suc Muhtahl luhn Israel. Nikmet fahk muh nga sramsramkihn ma upac lain kowos; tuh kowos fin oruh, kowos fah akuhkuhin lain ma pwacye; tuh nga sruhmuhn kahs luhn Mwet Orekowoslac. Nga etuh lah kahs pwacye uh lain upac ma fohkfohk nuhkwewa; tuhsruhk mwet suwohswohs tiac sahngweng kac, tuh elos luhngse ma pwacye ac tiac rarrarack.\n\n41 O na, mwet sacohk wiyuck, tuhkuh nuh yurun Leum, El suc Muhtahl. Esam lah inkacnek Lal suwohswohs. Liye, inkacnek luhn mwet uh ohsrihksrihk, tuhsruhk oan na ke soko inkacnek suwohs ye muhtahl, ac mwet karihngihn muhtuhnpot uh pa El suc Muhtahl luhn Israel; ac wacngihn mwet kuhlwacnsap Lal we; ac wacngihn inkacnek sahyac liki na muhtuhnpot uh; tuh El tiac na kuh in kiyacpweyucklac, tuh Leum God pa Inel.\n\n42 Ac el suc tongohlwack, nuh sel El fah ikacslah; ac mwet lahlmwetmwet, ac mwet yohk etuh la, ac elos suc kahsruhp, suc insefuhlwactyak ke srihpen etwacack lalos, ac lahlmwetmwet lalos, ac kahsruhp lalos—ahok, elos pa mwet El koase; ac liki na elos in tohllah ma inge, ac motkoaclos sifacna muh mwet lahlfon ye muhtuhn God, ac isyucki nuh ten ke mongfihsrwacsr yohk, El fah tiac ikacslah nuh selos.\n\n43 Tuhsruhk ma luhn mwet lahlmwetmwet ac mwet etuh in liyacacng uh fah wihkihnyucklac luhkwelos ne tok ma pahtpaht—ahok, engan se ma ahkoeyucklac nuh sin mwet luhlahlfongi.\n\n44 O, mwet sacohk wiyuck, esam kahs luhk uh. Liye, nga sahruhklah nuknuk luhk, ac nga osroklah ye motowos; nga pruhe tuh God in molwelah luhk tuh Elan liyeyuc ke muhtahl in suk ke ma nuhkwewa; ohinge, kowos fah etuh ke lwen sahflah, ke mwet nuhkwewa fah nuhnuhnkweyuck ke orekma lalos, tuh God luhn Israel El lohoh kac lah nga osroklah ma koluk lowos liki nguhnihk, ac lah nga tu nwacsnwacs ye Muhtahl, ac nga sukohsohklah liki srah lowos.\n\n45 O, mwet sacohk wiyuck, forlah liki ma koluk lowos; osroklah mwe kapihr luhn el suc ac sa in kaprikowosi; tuhkuh nuh yurun God suc El pa yot luhn molwelah lowos.\n\n46 Ahkolah nguhnuwos nuh ke lwen wolacna se ke nuhnuhnkuh suwohs ac fah orek nuh sin mwet suwohswohs, finne lwen in nuhnuhnkuh, tuh kowos in tiac lokweni ke sahngweng upac; tuh kowos in tiac esam ke ma koluk lowos ke suwohs, ac kolyuck in fahk: Muhtahl, muhtahl nuhnuhnkuh Lom, O Leum God Kuhlacna—tuhsruhk nga etuh ma koluk luhk; nga kuhnahoslah masap Lom, ac tahfonglac luhk uh ma luhk; ac devil el sruokyucwi, tuh nga sie mwet srohoh nuh ke ahsor koluk lal.\n\n47 Tuhsruhk liye, mwet wiyuck, yac fal tuh nga in okaskowosyak nuh ke sie ohiyac koluk ke ma inge? Yac nga ac ahkolah nguhnuwos fin nuhnak lowos an nwacsnwacs? Yac ngwac sramsram in kahlwem nuh suwos in oacna kahlwemiyacn ma pwacye kowos fin sukohsohklah liki ma koluk uh?\n\n48 Liye, kowos fin muhtahl ngwac sramsram nuh suwos ke ma muhtahl; tuhsruhk ke kowos tiac na muhtahl, ac kowos ngwet nuh sihk in oacna sie mwet luti, enenuh se na tuh nga in luti kowos ke mwacta luhn ma koluk.\n\n49 Liye, nguhnihk sruhnga ma koluk, ac insiyuck engan ke ma suwohswohs; ac nga fah kaksakihn ine muhtahl luhn God luhk.\n\n50 Fahsruh, mwet wiyuck, mwet nuhkwewa suc maluh, kowos fahsruh nuh ke kof uh; ac el suc wacngihn mani la, fahsruh moli ac mongo; ahok, fahsruh moli wine ac mil finne wacngihn mani ac wacngihn molo.\n\n51 Ohinge, nikmet sislah mani ke ma suc wacngihn srihpac, kuh kowos in orekma ke ma suc tiac kuh in luhngkihnyuck. Oaru in lohngyuc, ac esam kahs ma nga sramsramkihn; ac tuhkuh nuh yurun El suc Muhtahl luhn Israel, ac kang ma suc tiac kuh in koluklac, kuh tiac kuh in ahkkolukyeyucklac, ac lwelah nguhnuwos in engan ke luhpah yohk.\n\n52 Liye, mwet sacohk wiyuck, esam kahs luhn God lowos; pruhe nuh Sel pacl nuhkwewa ke lwen, ac sang kuloh nuh ke ine muhtahl Lal ke fong uh. Lwelah insiowos in engan.\n\n53 Ac liye wolacnaiyacn wuhlweacng luhn Leum, ac fuhkah wolacnaiyacn oactui Lal nuh sin tuhlihk nuhtin mwet; ac ke srihpen wolacna Lal, ac luhng kuhlwacng ac pahkotwen Lal, El tuh olwelah nuh sesr lah fihtac lasr uh fah tiac kuhnausyucklac nohfohn, oacna nuh ke mahno, tuhsruhk tuh El fah molweloslac; ac ke fihl ke pacl fahsruh elos fah eklac sie lah suwohswohs nuh sin mwet Israel.\n\n54 Ac inge, mwet wiyuck, nga kena ahkyohkye in sramsram nuh suwos; tuhsruhk litu nga fah fahk nuh suwos tahfweyacn kahs luhk uh. Amen.\n\n", "2-ne 10": "[center][font_size=26]Sapta 10[/font_size][/center]\n\n[i]Jacob el ahkuhtweyac lah mwet Jew fah sruhpuhsrwack God lalos—Elos fah fahsrelihk ne ke na elos muhtwacwacack in luhlahlfongel—Acn America ac fah sie acn sukohsohk ma wacngihn tohkohsrah ac fah kol—Kowos in sifacna fohlohk nuh yurun God ac moliyucklac ke luhng kuhlwacng Lal. Sahp ke yac 559–545 Met Liki Kraist.[/i]\n\n1 Ac inge nga, Jacob, sifilpac sramsram nuh suwos, mwet sacohk wiyuck, ke lah suwohswohs se inge ma nga sramsramkihn kac ah.\n\n2 Tuh liye, olwelah ma kuht eis ac pa olweacng nuh sesr ma fal nuh ke moul in mahno; ohinge, oacna ke ahkkahlwemyeyuck nuh sihk lah puhkantwen sin tuhlihk nahtuhsr fah misac ke mahno ke srihpen suhlahlahlfongi, ne ohinge, God El fah pahkotwen nuh sin mwet pucspucs; ac tuhlihk nahtuhsr fah sifilpac fohlohkihnyuckyak, tuh elos in kuh in tuhkuh nuh ke ma suc ac fah sang nuh selos etwacack pwacye ke Mwet in Molwelah lalos.\n\n3 Ohinge, oacna ke nga fahk nuh suwos, enenuh in fal tuh Kraist—tuh ke fong tari ah sie lipufacn sramsram nuh sihk lah ac pa inge Inel—enenuh in tuhkuh inmahsrlon mwet Jew, inmahsrlolos suc ma ke ipin acn ma yohk ma koluk la fin facluh; ac elos fah sruhpsruhlwack—tuh ohinge ma inge fal nuh sin God lasr, ac wacngihn kuhtwena muhtuhn facl fin facluh kuh in sruhpuhsrwack God lalos.\n\n4 Tuh fin ma usrnguck yohk sikyak inmahsrlon kuhtwena muhtuhn facl sahyac elos ac auliyak, ac etuh lah El pa God lalos.\n\n5 Tuhsruhk ke srihpen orekma kuhtasrihk luhn mwet kol alu ac ma koluk, elos suc oasr fin acn Jerusalem fah ahkkwekweyelah inkwacwaclos in lainuhl, tuh Elan acnwucki.\n\n6 Ohinge, ke srihpen ma koluk lalos, kuhnausyucklac, sracl in mongo, mas, ac ahkmas fah tuhkuh nuh faclos; ac elos suc fah tiac na kuhnausyucklac fah fahsrelihk inmahsrlon muhtuhn facl nuhkwewa.\n\n7 Tuhsruhk liye, ohinge Leum God El fahk: Ke lwen sac tuhkuh tuh elos fah luhlahlfongiyuc, tuh Nga pa Kraist, na Nga tuh olweacng nuh sin pahpah tuhmwaclos tuh elos fah sifilpac fohlohkihnyuck me ke ikoac, fin facluh, nuh ke acn in usru selos.\n\n8 Ac ma inge fah sikyak ke elos fah orekeni tukun fahsrelihk na loeloes lalos, liki tuhka fin kof uh, ac liki ip ahkosr ke facluh; ac muhtuhn facl luhn mwet Gentile fah wo ye Muhtuhk, God El fahk, in usacloslac nuh ke acn in usru selos.\n\n9 Ahok, tohkohsrah luhn mwet Gentile fah pahpah in karihngihn nuh selos, ac kasra lalos fah ninac in karihngihn; ohinge, olweacng luhn Leum yohk nuh sin mwet Gentile, tuh El fahklah ma inge, ac suc kuh in lain?\n\n10 Tuhsruhk liye, acn se inge, God El fahk, fah sie acn in usru lowos, ac mwet Gentile fah ahkinsewowoyeyuck fin acn uh.\n\n11 Ac acn se inge fah sie acn in sukohsohk nuh sin mwet Gentile, ac e fah wacngihn tohkohsrah fin acn uh, suc fah tuhfweyucklac nuh sin mwet Gentile.\n\n12 Ac Nga fah luhsruhngwack acn se inge liki kuhtwena muhtuhn facl nuhkwewa sahyac.\n\n13 Ac el suc mweun lain Zion fah misac, God El fahk.\n\n14 Tuh el suc tuhfahlah sie tohkohsrah in lainyuc fah misac, tuh Nga, Leum, tohkohsrah luhn inkuhsrao, fah tohkohsrah lalos, ac Nga fah sie kahlwem nuh selos ne tok ma pahtpaht, suc lohng kahs Luhk.\n\n15 Ohinge, ke srihpac se inge, tuh wuhlweacng Luhk in ahkpwacyeiyuck ma Nga oraclah nuh sin tuhlihk nuhtin mwet, tuh Nga fah oruh nuh selos ke elos moul in mahno, Nga enenuh in kuhnahoslah orekma lukmac luhn lohsr uh, ac ke ahkmas, ac ke ma sruhngwacyuck uh.\n\n16 Ohinge, el suc mweun lain Zion, kwewana mwet Jew ac mwet Gentile, kwewana mwet srohoh ac mwet sukohsohk, kwewana mukul ac muhtwacn, fah misac; tuh elos pa muhtwacn kosro fin facluh nohfohn; tuh elos suc tiac wiyuc uh lainyuc, God El fahk.\n\n17 Tuh Nga fah ahkpwacyei olwelah Luhk ma Nga oraclah nuh sin tuhlihk nuhtin mwet, tuh Nga fah oruh nuh selos ke elos moul in mahno—\n\n18 Ohinge, mwet sacohk wiyuck, ohinge God lasr El fahk: Nga fah ahkkweokye fihtac lowos ke poun mwet Gentile; ne ohinge, Nga fah ahkfihsrwacsryelah insiacn mwet Gentile, tuh elos fah oacna sie pahpah nuh selos; ohinge, mwet Gentile fah ahkinsewowoyeyuck ac oacwaclah inmahsrlon mwet Israel.\n\n19 Ohinge, Nga fah akmuhsraelah acn se inge nuh sin fihtac lowos, ac elos suc fah oacwaclah inmahsrlon fihtac lowos, ne tok ma pahtpaht, nuh ke acn in usru lalos; tuh ac sie acn sacohk, God El fahk nuh sihk, wo liki kuhtwena acn nuhkwewa sahyac, ohinge Nga fah oruh tuh mwet nuhkwewa suc muhta we tuh elos in fah alu nuh Sihk, God El fahk.\n\n20 Ac inge, mwet sacohk wiyuck, liye lah God pahkotwen lasr El use nuh sesr etwacack na yohk ke ma inge, lwelah kuht in esamuhl, ac fihliyac nuh sahyac ma koluk lasr, ac tiac suwollac insifacsr nuh ten, tuh kuht tiac lihsyucklac; ne ohinge, kuht lihsyucklac liki acn in usru lasr; tuhsruhk kuht kolyucklac nuh ke sie acn wo liki, tuh Leum El oraclah tuh meoa uh in inkacnek lasr, ac kuht muhta fin sie tuhka fin kof uh.\n\n21 Tuhsruhk yohk olwelah luhn Leum nuh selos suc muhta ke tuhka fin kof uh; ohinge ke fahk muh tuhka uh, enenuh in puhs liki na inge, ac tuhka inge nwacnwaclah pac ke mwet wiyacsr.\n\n22 Tuh liye, Leum God El kohllah ke pacl nuh ke pacl liki mwet Israel, in fal nuh ke kena ac luhngse Lal. Ac inge liye, Leum El esamuhlos nuhkwewa suc kihpatlah liki, ohinge El esam kuht pac.\n\n23 Ke ma inge, ahkenganye insiowos, ac esam lah kowos sukohsohk in mukwikwi nuh suwos sifacna—in sulaclah inkacnek luhn misac ma pahtpaht kuh inkacnek luhn moul ma pahtpaht.\n\n24 Ohinge, mwet sacohk wiyuck, sifacna fohlohkyang nuh ke luhngse luhn God, ac tiac nuh ke luhngse luhn devil ac ke mahno; ac esam, tukun kowos fohlohkyang nuh yurun God, tuh ke luhng kuhlwacng luhn God muhkwefanna tuh kowos moliyucklac.\n\n25 Ohinge, lwelah God Elan ulkowosyak liki misac ke kuh luhn sifilpac moulyak, ac oacyacpac liki misac ma pahtpaht ke kuh luhn iwaclah, tuh kowos in kuh in eisyuck nuh ke tohkohsrahi ma pahtpaht luhn God, tuh kowos in kuh in kaksakuhnuhl ke luhng kuhlwacng muhtahl. Amen.\n\n", "2-ne 11": "[center][font_size=26]Sapta 11[/font_size][/center]\n\n[i]Jacob el liye Mwet in Molwelah lal—Masap lal Moses ahkkahlwemye kacl Kraist ac ahkpwacyei lah El ac fah tuhkuh. Sahp ke yac 559–545 Met Liki Kraist.[/i]\n\n1 Ac inge, Jacob el sruhmuhn kuhtuh pac ma pucspucs nuh sin mwet luhk in pacl sac; ne ohinge ma inge muhkwena nga oruh tuh in sihmihsyucklac, tuh ma suc nga suhmuhslah uh fal nuh sihk.\n\n2 Ac inge nga, Nephi, suhmuhslah kuhtuh pac kahs lal Isaiah, tuh nguhnihk engan ke kahs lal. Tuh nga fah luhma kahs lal nuh sin mwet luhk, ac nga fah suhpwaclihk kahs inge in som nuh yurun tuhlihk nuhtihk nuhkwewa, tuh pwacyena lah el liye Mwet in Molwelah luhk, finne oacna ke nga liyacl ah.\n\n3 Ac tamuhlwel wiyuck, Jacob, el oacyacpac liyacl oacna ke nga tuh liyacl ah; ohinge, nga fah suhpwaclihk kahs lalos nuh yurun tuhlihk nuhtihk in ahkpwacyei nuh selos lah kahs luhk uh pwacye. Ohinge, ke kahs luhn mwet tolu, God El fahk, Nga fah oakiyac kahs Luhk. Ne ohinge, God El suhpwacma kuhtuh pac mwet loh, ac El ahkpwacyei kahs Lal nuhkwewa.\n\n4 Liye, nguhnihk engan in ahkpwacyei nuh sin mwet luhk ke pwacyeiyacn tuhkuh luhn Kraist; tuh, ke srihpac se inge masap lal Moses tuh ituckyang; ac ma nuhkwewa ma ituckyang sin God e ke muhtwacwacackiyacn facluh ah me, nuh sin mwet, ahkkahlwemye Kacl.\n\n5 Ac oacyacpac nguhnihk engan ke wuhlweacng luhn Leum ma El oraclah nuh sin pahpah tuhmwacsr; ahok, nguhnihk engan ke luhng kuhlwacng Lal, ac ke nuhnuhnkuh suwohs Lal, ac kuh, ac pahkotwen ke plwacn wolacna ac ma pahtpaht ke moliyucklac liki misac.\n\n6 Ac nguhnihk engan in ahkpwacyei nuh sin mwet luhk lah fin Kraist El tiac tuhkuh mwet nuhkwewa enenuh in misac.\n\n7 Tuh fin wacngihn Kraist na wacngihn God; ac fin wacngihn God na kuht wacngihn, tuh ac wacngihn ma oreklac. Tuhsruhk oasr sie God, ac El pa Kraist, ac El tuhkuh ke fohnlah luhn pacl Lal sifacna.\n\n8 Ac inge nga sihmihs kuhtuh sin kahs lal Isaiah, tuh oacna sie sin mwet luhk ma fah liye kahs inge in kuh in olwack insiaclos ac kaksak ke mwet nuhkwewa. Na pa inge kahs uh, ac kowos kuh in luhma kahs inge nuh suwos ac nuh sin mwet nuhkwewa.\n\n", "2-ne 12": "[center][font_size=26]Sapta 12[/font_size][/center]\n\n[i]Isaiah el liye tempuhl ke lwen sahflah, toweni luhn Israel, ac nuhnuhnkuh ke lusen yac tausin sie ac mislac—Mwet inse fuhlwact ac mwet koluk fah ahkpuhsisaclyeyuck ke Tuhkuh Ahkluo—Kapsra Isaiah 2. Sahp ke yac 559–545 Met Liki Kraist.[/i]\n\n1 Kahs se ma Isaiah, wen nahtuhl Amoz, el liye ke acn Judah ac acn Jerusalem:\n\n2 Ac ma inge fah sikyak ke lwen sahflah, ke finohl ke lohm sin Leum fah akwucki fin eohl uh, ac fah oan fuhlwact liki inging uh, ac muhtuhn facl nuhkwewa fah acl nuh we.\n\n3 Ac mwet pucspucs fah som ac fahk, Kowos tuhkuh, ac lwelah kuht in som nuh ke finohl sin Leum, nuh ke lohm sin God lal Jacob; ac El fah luti kuht ke ohiyac Lal, ac kuht fah fahsr ke inkacnek Lal; tuh liki Zion fah som masap uh, ac kahs luhn Leum liki acn Jerusalem.\n\n4 Ac El fah nuhnuhnkuh inmahsrlon muhtuhn facl uh, ac fah kalyei mwet pucspucs: ac elos fah tuktukyac katlas nahtuhlos nuh ke mwe puckpuck uh, ac osra nahtuhlos nuh ke sesses in kohsr lwesahk—muhtuhn facl fah tiac sruhkwack katlas lain muhtuhn facl, kuh elos fah tiac sifilpac etuh ke mweun.\n\n5 O tuhlihk nahtuhl Jacob, kowos tuhkuh ac lwelah kuht in fahsr ke kahlwem luhn Leum; ahok, tuhkuh, tuh kowos nuhkwewa tuhlac, kais sie nuh ke ohiyac koluk lal.\n\n6 Ke ma inge, O Leum, Kom som liki mwet Lom, tuhlihk nahtuhl Jacob, ke srihpen elos fah isus nwacnwaclah ke ma tuhkuh kuhtuhlacp me, ac porongo mwet susfa oacna mwet Philistine, ac elos ahkpwacryelos sifacna sin tuhlihk nuhtin mwet sac.\n\n7 Acn selos sesseslah pac ke selfuh ac kol, ac wacngihn sahflahiyacn mwe kahsruhp lalos; acn selos sesseslah pac ke ohsr, ac wacngihn sahflahiyacn chariot okwaclos.\n\n8 Acn selos sesseslah pac ke ma sruhlwaclah; elos alu nuh ke ma elos oraclah ke paholos sifacna, ma suc kihfihn paholos sifacna oraclah.\n\n9 Ac mwet yensuhka uh tiac na epahsrlah, ac mwet pihsrlac se el tiac ahkpuhsisaclyacl sifacna, ke ma inge, nikmet nuhnakmuhnahs nuh sel.\n\n10 O kowos suc koluk, tilyang nuh lin yot, ac wihkihnkowoslac infohk uh, tuh kasrkuhsrak luhn Leum ac wolacna luhn kuhlacna Lal fah kalyei kowos.\n\n11 Ac ma inge fah sikyak tuh ngwetngwet lucng luhn mwet uh fah ahkpuhsisaclyeyucklac, ac fihlacng luhn mwet uh fah kihlyucki ne ten, ac Leum muhkwena fah ahkfuhlwactyeyuck ke lwen sac.\n\n12 Tuh lwen luhn Leum luhn Un Mwet Mweun ac apkuhran in tuhkuh nuh ke muhtuhn facl nuhkwewa, ahok, nuh yurun kais sie; ahok, nuh yurun mwet inse fuhlwact ac ngwetngwet lucng, ac nuh yurun mwet nuhkwewa suc fuhlwact nuhnkwac, ac el fah ahkpuhsisaclyeyucklac.\n\n13 Ahok, ac lwen luhn Leum fah tuhkuh nuh fin sahk cedar nuhkwewa in acn Lebanon, tuh elos fuhlwact ac loes nuh lucng; ac fin sahk oak nuhkwewa in acn Bashan;\n\n14 Ac fin finohl fuhlwact nuhkwewa, ac fin inging nuhkwewa, ac fin muhtuhn facl nuhkwewa suc fuhlwactwack, ac fin mwet nuhkwewa;\n\n15 Ac fin taor fuhlwact nuhkwewa, ac fin pot kalkalyak nuhkwewa;\n\n16 Ac nuh ke oak nuhkwewa meoa, ac nuh ke oak nuhkwewa in acn Tarshish, ac nuh ke petsac kahto nuhkwewa.\n\n17 Ac inse fuhlwact luhn mwet uh fah ahkpuhsisaclyeyucklac, ac fihlacng luhn mwet uh fah kihlyucki nuh ten; ac Leum muhkwena fah ahkfuhlwactyeyuck ke lwen sac.\n\n18 Ac El fah kuhnahoslah ma sruhlwaclah.\n\n19 Ac elos fah som nuh lin pot ke yot uh, ac nuh lin luhf ke facluh, tuh kasrkuhsrak luhn Leum fah tuhkuh nuh faclos ac wolacna luhn kuhlacna Lal fah kalyeilos, ke El tuyak in osrokwack facluh upac.\n\n20 Ke lwen sac sie mwet fah tohllah ma sruhlwaclah selfuh lal, ac ma sruhlwaclah kol lal, ma el oraclah nuh sel sifacna in alu nuh kac, nuh sin kihsrihk ac fak uh;\n\n21 In som nuh lin inwasngan yot uh, ac nuh fin yot sraksrak uh, tuh kasrkuhsrak luhn Leum fah tuhkuh nuh faclos ac kuh luhn wolacna Lal fah kalyeilos, ke El tuyak in osrokwack facluh upac uh.\n\n22 Kowos som liki mwet uh, suc momong lal uh oasr ke infwacl; tuh el oasr oyac in kahsrelah?\n\n", "2-ne 13": "[center][font_size=26]Sapta 13[/font_size][/center]\n\n[i]Judah ac Jerusalem fah kalyeiyuck ke seahkostwen lalos—Leum El kwacfelos ac nuhnuhnkuh mwet Lal—Acn nuhtin Zion selngawiiyucki ac ahkkweokyeyuck ke mukwikwi luhn facluh lalos—Kapsra Isaiah 3. Sahp ke yac 559–545 Met Liki Kraist.[/i]\n\n1 Tuh liye, Leum, Leum luhn Un Mwet Mweun, El uslah liki acn Jerusalem, ac liki acn Judah, ma mwet uh moulkihn ac mwet kol, mwe mongo, ac kof—\n\n2 Mwet fokoko, ac mwet in mweun, mwet in nuhnuhnkuh, ac mwet pahluh, ac mwet etuh in liyacacng uh, ac mwet mahtuh;\n\n3 Mwet kol un mwet mweun luhmngaul, ac mwet yohk wal la, ac mwet in kahsruh, ac mwet orekma usrnguck, ac mwet suhmaht ke sramsram.\n\n4 Ac Nga fah sang tuhlihk nuh selos tuh elos in pa fihsrack lalos, ac ahwowo uh fah leum faclos.\n\n5 Ac mwet uh fah ahkkweokyeyuck, kais sie sin sie pac, ac kais sie sin mwet tuhlan lal; ac tuhlihk fuhsr sac fah inse fuhlwact nuh sin mwet mahtuh, ac mwet srihk wal la lain mwet yohk wal la.\n\n6 Ke sie mwet fah sruokyac tamuhlwel wiyacl ke lohm sin pahpah tuhmwacl, ac fah fahk: Oasr nuknuk lom, kom in mwet kol lasr, ac nikmet lwelah pacl upac se inge in puhtatyang nuh in poum—\n\n7 Ke lwen sac el fah fuhlahk, fahk: Nga fah tiac sie mwet in ahkkweyelah; tuh lin lohm sihk wacngihn mongo kuh nuknuk; nikmet oruh tuh nga in mwet kol luhn mwet uh.\n\n8 Tuh acn Jerusalem kuhnausyucklac, ac acn Judah ikori, ke srihpen sramsram lalos ac orekma lalos lain Leum, in pihrihk ngwetngwet luhn wolacna Lal.\n\n9 Luhmahlos fahkwack kaclos, ac fahkwack ma koluk lalos oacna Sodom, ac elos tiac kuh in wihkihn. We nuh sin nguhnalos, tuh elos sang ma koluk nuh faclos sifacna!\n\n10 Fahk nuh sin mwet suwohswohs lah wo nuh selos; tuh elos fah ipeis fukun orekma lalos.\n\n11 We nuh sin mwet koluk, tuh elos fah misac; tuh fohlohksahkiyacn paholos fah tuhkuh nuh faclos!\n\n12 Ac mwet Luhk, tuhlihk srihsrihk pa ac ahkkweokyaclos, ac muhtwacn uh leum faclos. O mwet Luhk, elos suc kol kowos oruh kowos in tahfonglac ac kuhnahoslah ohiyacn inkacnek lowos.\n\n13 Leum El tuyak in tuhkahk, ac tuyak in nuhnuhnkuh mwet uh.\n\n14 Leum El fah ahkolah in nuhnuhnkuh wi mwet mahtuh luhn mwet Lal ac mwet fihsrack lalos ohinge; tuh kowos kanglah imac in grape uh ac ma pihsreyucklac sin mwet suhkahsruhp ke lohm suwos an.\n\n15 Meac kalmeyac suwos? Kowos uni mwet Luhk ne ip srihsrihklac, ac ililyac muhtuhn mwet suhkahsruhp, Leum God Kuhlacna El fahk.\n\n16 Oacyacpac, Leum El fahk: Ke srihpen acn nuhtin Zion elos fihlacng, ac fahsr kwekweelihk inkwacwaclos ac tahfuhn ngwetngwet, forfor na orek luhmah, ac mwe lohl ke niyaclos srihfaclfacl—\n\n17 Ke ma inge Leum El fah kalyeilos in macngsrasrlah insifen acn nuhtin Zion, ac Leum El fah sokwack ma lukmac lalos.\n\n18 Ke lwen sac Leum El fah eislah mwe nahweyuck srihfaclfacl lalos, ac mwe afyucf sifac, ac mwe nahweyuck nuh ke sifac ma raun oacna mahlwem uh;\n\n19 Sein ac lohlpo, ac nuknuk in afyucf muhta;\n\n20 Susu, ac mwe nahweyuck kapihn niyac, ac nuknuk nuh ke sifac, ac ono, ac yacring;\n\n21 Ring, ac ring nuh ke infwac;\n\n22 Kain in nuknuk loeloes kahto, ac nuknuk in kuhfa, ac nuknuk in afyucf insucf ac kwacwac, ac pin in karak;\n\n23 Kuhlahs, ac nuknuk srihk in muhta, ac mwe afyucf insucf, ac nuknuk in afyucf muhta.\n\n24 Ac ma inge fah sikyak, fohloh kweng ac fah fofoul koluk; ac pacl infulwac eklac nuh ke, soko sucl; ac aunsucf mahtol ac eklac, macngsrasrlah; ac nuknuk kahto eklac nuh ke, nuknuk mihsacsac; tuhruhp liki na in oaskuh.\n\n25 Mukul tomowos fah acnwucki ke katlas ac mwet fokoko lowos ke mweun.\n\n26 Ac muhtuhnpot lal ac fah tuhng ac ahsor; ac el fah pihsaclah, ac fah oan infohk uh.\n\n", "2-ne 14": "[center][font_size=26]Sapta 14[/font_size][/center]\n\n[i]Zion ac acn nahtuhl fah moliyucklac ac ahknwacsnwacsyeyucklac ke lwen ke lusen yac tausin sie—Kapsra Isaiah 4. Sahp ke yac 559–545 Met Liki Kraist.[/i]\n\n1 Ac ke lwen sac, muhtwacn itkohsr ac fah sruokyac mukul se, fahk: Kuht ac fah kang puhret nwacsr sifacna, ac nukum nuknuk lasr sifacna; lwelah kuht in pahngonyuck muhkwena ke inem in eislah mwekihn lasr uh.\n\n2 Ke lwen sac lah luhn Leum ac fah kahto ac wolacna; fahko luhn facluh ac arulacna wo ac oaskuh nuh selos suc kahinglac liki acn Israel.\n\n3 Ac ma inge fah sikyak, elos suc luhlah Zion ac muhta na Jerusalem e fah pahngpahng muhtahl, kais sie mwet suc sihmihsyucklac inmahsrlon mwet moul muhta fin acn Jerusalem—\n\n4 Ke Leum El fah ohllah ma fohkfohk luhn acn nuhtin Zion, ac fah sislah srahn Jerusalem liki inmahsrlon ma inge ke nguhn luhn nuhnuhnkuh ac ke nguhn luhn fihrihr.\n\n5 Ac Leum El fah oraclah ke acn in muhta nuhkwewa ke eohl Zion, ac nuh fin mwet muhta we, sie puhkuhnyeng ac kuhlahsr ke lwen uh ac kahlwem ke sie e fihrihr ke fong uh; tuh ke wolacna luhn Zion ac fah oasr sie ohiyac in karihngihnyuck.\n\n6 Ac e fah oasr sie lohm nuknuk in sie mwe lul liki fol ke lwen uh, ac nuh ke sie acn in monglac, ac sie acn in wihklac liki pahkah ac liki af uh.\n\n", "2-ne 15": "[center][font_size=26]Sapta 15[/font_size][/center]\n\n[i]Imac in grape luhn Leum (Israel) ac fah mahmahuh, ac mwet Lal ac fah fahsrelihk—Ma upac ac fah tuhkuh nuh faclos ke ohiyacn forlah lain ac fahsrelihk lalos—Leum El fah sralwack sie mwe akucl ac eisacni Israel—Kapsra Isaiah 5. Sahp ke yac 559–545 Met Liki Kraist.[/i]\n\n1 Ac na nga fah on nuh sin mwet sacohk yohk sihk soko on luhn mwet sacohk sihk, in puhsrallah sun imac in grape lal. Oasr sie imac in grape luhn mwet sacohk yohk sihk ke soko inging na ruhkruhk ke fahko.\n\n2 Ac el kalkalweack, ac sifacni yot we ah, ac ukwiyac we oa in grape ma wo emet, ac muhsaheack sie taor infulwac ah, ac oacyacpac oraclah sie acn in fulohfohl wine ac loac; ac el liye tuh ma inge enenuh na in sang grape, a pa ma inge sang grape mohkohl.\n\n3 Ac inge, O mwet muhta fin acn Jerusalem, ac mwet Judah, nuhnuhnkuh, nga siyuck suwos, ke inmahsrlok ac imac in grape luhk.\n\n4 Meac pac enenuh in orek nuh ke imac in grape luhk ma nga soenna oruh nuh kac? Ohinge, ke nga liye tuh ma inge ac enenuh na in sang grape a pa ma inge sang grape mohkohl.\n\n5 Ac inge som nuh we; nga fah fahk nuh suwos lah meac ngac fah oruh nuh ke imac in grape luhk—nga fah sackuhnlah siskac ah, ac ma inge fah mongolac; ac nga fah kuhnahoslah muhtuhnpot uh, ac e fah rahkihnyucki;\n\n6 Ac nga fah likiyac na in mahmahuh; ac fah tiac kifwi sroa kuh pihkihn; tuhsruhk kokul ac puhlah e fah mayak; nga fah oacyacpac sapkihn puhkuhnyeng uh tuh in tiac af nuh fac.\n\n7 Tuh imac in grape luhn Leum luhn Un Mwet Mweun pa mwet Israel, ac mwet Judah pa sahk wo Lal; ac El ngwet nuh ke nuhnuhnkuh, ac liye, kweok; nuh ke suwohswohs, tuhsruhk liye, sie wowoyak.\n\n8 We nuh selos suc kapsreni lohm nuh ke lohm, ne ke na wacngihnlac acn, ma elos in kuh in fihliyucki muhkwena fin facluh!\n\n9 Ke Insrek, Leum luhn Un Mwet Mweun El fahk, ke sie ma pwacye ke lohm pucspucs ma ac fah pihsaclah, ac siti yohk ac oaskuh e wacngihn mwet muhta we.\n\n10 Ahok, ekuhr singucul ke imac in grape uh fah oraclah sie pusuhl, ac fihten sie homer ac fah oraclah sie ephah.\n\n11 We nuh selos suc tang na tuhkahkwek ke litutacng, tuh elos in kuh in muhtwacwacack na nihmnihm, ne ke na fongweni, ac wine uh oruh elos sruhilac!\n\n12 Ac harp, ac viol, tabret, ac pipe in ukuk, ac wine oasr ke kuhfa lalos; tuhsruhk elos tiac nuhnkuh ke orekma luhn Leum, kuh tiac pac motko orekma luhn Pahol.\n\n13 Ke ma inge, mwet luhk utucklac srohoh, ke srihpen wacngihn etuh lalos; ac mwet kol lalos masrinsrwacl, ac un mwet pucspucs lalos fah puhlamlamlah ke maluh.\n\n14 Ke ma inge, hell ac yohkwaclihk, ac mahngwelihk yohk; ac wolacna lalos, ac un mwet pucspucs lalos, ac fihlacng lalos, ac el suc kaksakihn, fah puhtatyang nuh loac.\n\n15 Ac mwet yensuhka ac fah kihlyucki, ac mwet fokoko ac fah ahkpuhsisaclyeyuck, ac muhtuhn mwet ngwetngwet lucng ac fac ahkpuhsisaclyeyuck.\n\n16 Tuhsruhk Leum luhn Un Mwet Mweun El fah ahkfuhlwactyeyuck ke nuhnuhnkuh, ac God suc muhtahl El fah ahkmuhtahlyeyuck ke suwohswohs.\n\n17 Na sip fuhsr ac fah mongo in oacna ohiyac lalos, ac mwet sac ac fah mongo ke acn koluk luhn ma ma fact kac ah.\n\n18 We nuh selos suc oruh ma koluk ke mwe kapihr luhn inse fuhlwact, ac ma koluk ma oacna ke soko sucl in ulul.\n\n19 Ma fahk: Lwelah elan silahklahk, ahksaye orekma lal an, tuh kuht in kuh in liye ma inge; ac lwelah kaiyuck luhn El suc Muhtahl luhn Israel in apkuhran me ac tuhkuh, tuh kuht in kuh in etuh ke ma inge.\n\n20 We nuh selos suc pahngon ma koluk wo, ac ma wo koluk, suc ekuhllah lohsr nuh ke kahlwem, ac kahlwem nuh ke lohsr, suc ekuhllah ma muhkohl in emwem, ac ma emwem in muhkohl!\n\n21 We nuh sin mwet sifacna liye muh lahlmwetmwet ac sifacna liye muh suhmaht!\n\n22 We nuh sin mwet kuh ke nihm wine, ac mwet puhlaik in kuhracack mwe nihmnihm fokoko;\n\n23 Suc ahksuwohsye mwet koluk in eis mwacta, ac eislah suwohswohs luhn mwet suwohswohs luhkwel!\n\n24 Ke ma inge, oacna ke e uh fuhrreack loa uh, ac e uh fuhrreack mah paho uh, okah kac uh e fah kuhlawi, ac ros fahrenglah kac ac fah sohklah oacna tuhs uh; ke srihpen elos pihlesruh masap luhn Leum luhn Un Mwet Mweun, ac koase kahs luhn El suc Muhtahl luhn Israel.\n\n25 Ke ma inge, kasrkuhsrak luhn Leum upaclah nuh sin mwet Lal, ac El ahsroelah Pahol lainuhlos, ac kalyeilos; ac inging uh kusrusryak, ac monun mwet misac mayak oan fin inkacnek uh. Tuh ma inge nuhkwewa kasrkuhsrak Lal soenna sahflah, tuhsruhk Pahol srwackna ahsroeyucklac.\n\n26 Ac El fah kohlwack sie akucl nuh sin muhtuhn facl loesuhllah, ac fah sulkackihn nuh selos fin facluh nohfohn; ac liye, elos fah arulacna sa in tuhkuh; wacngihn selos fah tohtohlah kuh tikuclkucl inmahsrlolos.\n\n27 Wacngihn selos fah mwetkwel kuh mutul; kuh wacngihn selos fah fohrohtihnyac mwe losyac nuknuk fohn lalos, kuh mwe kapihr ke fahluhk lalos in tiacna wotwelihk.\n\n28 Suc suhkan pihsr nahtuhlos fah kohsroh, ac pihsr nuhkwewa nahtuhlos kuhrweniyucki, ac falken ohsr nahtuhlos ac fah wekyuck oacna yot kwekwe, ac wil nahtuhlos oacna sie eng for uh, ngutngut lalos oacna soko lion.\n\n29 Elos fah ngutngut oacna lion fuhsr uh; ahok, elos fah ngutngut, ac sruokyac ma nwaclos, ac fah uslah wo na, ac wacngihn ma kuh in eislah.\n\n30 Ac ke lwen sac elos fah kohu lainuhlos oacna puhsren noa meoa uh; ac elos fin ngwet nuh ke acn uh, liye, lohsr ac suhpwacr, ac kahlwem uh lohsrlah ke yen engyeng uh.\n\n", "2-ne 16": "[center][font_size=26]Sapta 16[/font_size][/center]\n\n[i]Isaiah el liye Leum—Ma koluk lal Isaiah tuhlweyucklac—El pahngonyuck in pahluh—El palye ke lain luhn mwet Jew ke mwe luti luhn Kraist—Sie un mwet luhlah fah fohlohkuh—Kapsra Isaiah 6. Sahp ke yac 559–545 Met Liki Kraist.[/i]\n\n1 Ke yac se ma tohkohsrah Uzziah el misac ah, nga oacyacpac liye Leum El muhta fin sie tron, fuhlwact ac loangyak, ac nuknuk loeloes Lal nwacklah tempuhl uh.\n\n2 Seraphim tulac lucng; kais sie selos oasr po sohksohk ohnkohsr la; ke luo el afihnyac muhtahl, ac ke luo el afihnyac niyacl, ac ke luo el sohksohk.\n\n3 Ac sie wowoyak nuh sin sie pac, ac fahk: Muhtahl, muhtahl, muhtahl, pa Leum luhn Un Mwet Mweun; facluh nohfohn sesseslah ke wolacna Lal.\n\n4 Ac sru in motonoac uh mokleyuckyak ke puhsrwacl suc wowoyak, ac lohm sac sesseslah ke kuhlahsr.\n\n5 Na nga fahk: We nuh sihk! tuh wacngihnlac finsrak luhk; ke srihpen nga sie mwet fohkfohk ngasro; ac nga muhta inmahsrlon mwet fohkfohk ngasro; tuh muhtuhk liye Tohkohsrah, Leum luhn Un Mwet Mweun.\n\n6 Na sie sin seraphim ah sohkma nuh yuruk, suc sruok sie ipin mulut lun pahol, ma el sruhkwack ke sruhf liki mwe loang uh;\n\n7 Ac el fihliyac ke oaclihk, ac fahk: Liye, ma se inge puhsrallah ngoasrom; ac ma koluk lom itucklac, ac ma koluk lom wacngihnlac.\n\n8 Nga oacyacpac lohng puhsren Leum, El fahk: Suc Nga ac suhpwaclah uh, ac suc ac som kacsr uh? Na nga fahk: Nga inge; suhpweyuclac.\n\n9 Ac El fahk: Som ac fahk nuh sin mwet inge—Pwacye lah kowos ac lohng, tuhsruhk elos ac tiac kahlwem kac; ac pwacye lah kowos liye, tuhsruhk elos ac tiac etuh kalmac.\n\n10 Oruh insiacn mwet inge in yohkwaclihk, ac oruh insrwaclos in toasri, ac kaliyac muhtahlos—tuh elos ac liye ke muhtahlos, ac lohng ke insrwaclos, ac kahlwem ke insiaclos, ac eklac wo ac ahkkweyeyucklac.\n\n11 Na nga fahk: Leum, puhtahkah? Ac El fahk: Ne ke na siti uh muhsahllah wacngihnlac ma we, ac lohm uh wacngihnlac mwet muhta we, ac acn uh pihsaclah;\n\n12 Ac Leum El eislah suhpwaclah mwet uh nuh ke yen loeloes, tuh ac fah yohk pihsaclah ke acn uh.\n\n13 Tuhsruhk ac fah oasr ahksingucul, ac elos fah fohlohk, ac fah mongolac, oacna soko sahk oak, ac oacna soko oak ma oasr koano ke elos tohllah sra kac uh; tuh fihtac muhtahl in fah koanwelah.\n\n", "2-ne 17": "[center][font_size=26]Sapta 17[/font_size][/center]\n\n[i]Ephraim ac Syria mweun lain Judah—Kraist El ac fah isuslac sin sie muhtwacn nwacsnwacs—Kapsra Isaiah 7. Sahp ke yac 559–545 Met Liki Kraist.[/i]\n\n1 Ac tukun ma inge ke lwen lal Ahaz wen nahtuhl Jotham, wen nahtuhl Uzziah, tohkohsrah luhn Judah, suc Rezin, tohkohsrah luhn Syria, ac Pekah wen nahtuhl Remaliah, tohkohsrah luhn Israel, elos som nuh Jerusalem in mweun lain acn we, tuhsruhk tiac kuh in kuhtanglah.\n\n2 Ac tuh fwack nuh sin tuhlihk nahtuhl David, fahk: Acn Syria wi acn Ephraim. Ac insiacl mokleyuckyak, ac insiacn mwet lal, oacna ke sahk insack uh mukwikwiyak ke eng uh.\n\n3 Na Leum El fahk nuh sel Isaiah: Fahlac ingena in sonol Ahaz, kom ac Shearjashub wen nuhtum, e ke kapihn laf in kof ke luhluh se lucng ah ke inkacnek ke acn luhn mwet orek nuknuk;\n\n4 Ac fahk nuh sel: Lohacng, ac mislac; tiac sahngweng, kuh muhnahs insiac ke wosr luo ke fofosr luhn mwet lokoalok inge, ke kasrkuhsrak yohk lal Rezin weacng Syria, ac wen nahtuhl Remaliah.\n\n5 Ke srihpen Syria, Ephraim, ac wen nahtuhl Remaliah, eis kahsruh koluk in lain kowos, fahk:\n\n6 Lwelah kuht in som lain Judah ac ahklokoalokye, ac lwelah kuht in kuhtanglah sahslah we nuh sesr, ac oakiyac sie tohkohsrah inmahsrlo ah, ahok, wen nahtuhl Tabeal.\n\n7 Ohinge Leum God El fahk: Ma inge ac fah tiac tu na, kuh ac fah tiac sikyak.\n\n8 Tuh sifac luhn Syria pa Damascus, ac sifac luhn Damascus, pa Rezin; ac yac onngoul ac limekohsr fah Ephraim ac muhsahlwelihk tuh ac tilac un mwet se.\n\n9 Ac sifac luhn Ephraim pa Samaria, ac sifac luhn Samaria pa wen nahtuhl Remaliah. Kowos fin tiac luhlahlfongi pwacyena kowos ac fah tiac akwucki.\n\n10 In weacng pac, Leum El sifilpac sramsram nuh sel Ahaz, fahk:\n\n11 Kom siyuck ke sie mwe akucl luhn Leum God lowos; siyuck ke acn loal uh, kuh ke acn fuhlwact lucng uh.\n\n12 Tuhsruhk Ahaz el fahk: Nga fah tiacna siyuck, kuh nga fah tiac pac na srihfe Leum.\n\n13 Ac El fahk: Kowos lohng ingena, O tuhlihk nahtuhl David; yac ma srihsrihk se nuh suwos in ahktohtohye mwet uh, tuhsruhk yac kowos ac ahktohtohye pac God luhk?\n\n14 Ke ma inge, Leum El sifacna fah acsot nuh suwos sie mwe akucl—Liye, sie muhtwacn nwacsnwacs fah pihtuctucyak, ac fah oswelah sie wen, ac fah pahngon Inel Immanuel.\n\n15 El fah kang pata ac ohni, tuh Elan kuh in etuh in sruhnga ma koluk ac in sulaclah ma wo.\n\n16 Tuh met liki tuhlihk sacn fah etuh in sruhnga ma koluk ac sulaclah ma wo uh, acn se ma kowos sruhnga uh fah wacngihnlac kwewa tohkohsrah we.\n\n17 Leum El fah acsot nuh fowos, ac nuh sin mwet lowos, ac nuh ke lohm sin pahpah tomowos, lwen ma soenna tuhkuh ke lwen se ma Ephraim el som luhkwel Judah, tohkohsrah luhn Assyria.\n\n18 Ac ma inge fah sikyak ke lwen sac Leum El fah pahngonma loang ma oasr ke acn loesuhlah emet fin acn Egypt, ac nuh sin loangihnyacir ma oasr fin acn Assyria.\n\n19 Ac elos fah tuhkuh, ac elos nuhkwewa fah monglac ke infahlfahl mahmahuh, ac ke luhf ke yot uh, ac fin puhlah nuhkwewa, ac fin sroan mah nuhkwewa.\n\n20 Ke lwen sac pacna Leum El fah kalkucl ke sie resac ma nguhsrlah, selos ke lacfahloh ke infacl ah, sin tohkohsrah luhn acn Assyria, ke insifac, ac aunsucf ke niyac; ac e fah resacelah pac ahluht uh.\n\n21 Ac ma inge fah sikyak ke lwen sac, sie mwet fah karihngihn kaho fuhsr soko ac sip lukoac;\n\n22 Ac ma inge fah sikyak, ke yohk suhnuhn milk kaclos ma elos ac sang el fah kang pata; tuh pata ac ohni pa mwet nuhkwewa ac fah kang suc luhlah fin acn we.\n\n23 Ac ma inge fah sikyak ke lwen sac, acn nuhkwewa fah oasr, acn ma tuh oasr sie tausin oa in grape we ma moliyuck ke sie tausin ipin selfuh, ma fah mahmahuh ke kokul ac puhlah.\n\n24 Mwet fah us tuhkuh suhkan pihsr ac pihsr, ke srihpen acn nuhkwewa fah eklac mahmahuh ke kokul ac puhlah.\n\n25 Ac inging nuhkwewa ma fah pihkihnyuck ke mwe pihkpihk, ac fah wacngihn mwet tuhkuh nuh we ke srihpen sahngweng ke mahmahuh ke kokul ac puhlah; tuhsruhk ac fah acn in suhpweyucklac ox, ac acn luhn kaho ac sip.\n\n", "2-ne 18": "[center][font_size=26]Sapta 18[/font_size][/center]\n\n[i]Kraist El fah oacna sie yot in tikuclkucl ac sie yot in tahfonglac—Suk Leum, tiac mwet inutnut yoryor—Foracng nuh ke masap ac nuh ke kahs in luhlahlfongi in suk kolyuck—Kapsra Isaiah 8. Sahp ke yac 559–545 Met Liki Kraist.[/i]\n\n1 In ahkyohkye, kahs luhn Leum El fahk nuh sihk: Kom eis sie pwepuh lihmlihm raun yohk, ac sihmihs kac ke soko pen nuhtin sie mwet, kacl Maher-shalal-hash-baz.\n\n2 Ac nga eis nuh sihk mwet loh ma luhlahlfongi in suhmuhslah, Uriah suc mwet tol, ac Zechariah wen nahtuhl Jeberechiah.\n\n3 Ac nga som nuh yurun muhtwacn pahluh; ac el pihtuctucyak ac oswelah sie wen. Na Leum El fahk nuh sihk: Pahngon inel, Maher-shalal-hash-baz.\n\n4 Tuh liye, tuhlihk fuhsr sac el ac fah tiac etuh in tuhng, pahpah tuhmuhk, ac ninac kiyuck, met liki mwe kahsruhp luhn acn Damascus ac mwe kahsruhp yohk luhn acn Samaria ac fah itucklac liki ye muhtuhn tohkohsrah luhn acn Assyria.\n\n5 Leum El sifilpac sramsram nuh sihk, fahk:\n\n6 Yohkna oacna ke mwet inge srahngwesr kof luhn Shiloah ma kahklah kahkahsrihk, ac kaksakihn wen nahtuhl Rezin ac Remaliah;\n\n7 Ke ma inge, liye, Leum El sang nuh selos kof ke infacl uh, fokoko ac oasr suhna, finne tohkohsrah luhn acn Assyria ac wolacna nuhkwewa lal; ac el fah tuhkuh nuh ke inyoac nuhkwewa lal, ac som nuh ke luhluh nuhkwewa lal.\n\n8 Ac el fah sahslah ke acn Judah, el fah kahklah ac osrwaclihk, el fah mayak sun inkwacwac ah; ac laknwelihk luhn mwe sohksohk lal fah apuhnlah acn suwos, O Immanuel.\n\n9 Kowos in ueni, O kowos mwet uh, ac kowos fah muhsahlwelihk nuh ke ip srihsrihk; ac porongo kowos nuhkwewa ke acn loesuhllah; loangwe kowos, ac kowos fah muhsahlwelihk nuh ke ip srihsrihk; loangwe kowos, ac kowos fah muhsahlwelihk nuh ke ip srihsrihk.\n\n10 Tuhkweni kihsen akacsruhi, ac e fah wacngihn srihpac; sruhmuhn kahs uh, ac e fah tiac tu na; tuh God El wi kuht.\n\n11 Tuh Leum El sramsram ohinge nuh sihk ke sie po fokoko, ac sapkihn nuh sihk tuh nga enenuh in tiac fahsr ke ohiyac luhn mwet inge, fahk:\n\n12 Nikmet kowos fahk, sie un mwet, nuh selos nuhkwewa suc mwet inge fah fahk, sie un mwet; kowos in tiac fosrngah ke mwe fosrngah lalos, kuh sahngweng.\n\n13 Ahkmuhtahlye sifacna Leum luhn Un Mwet Mweun, ac lwelah Elan mwe fosrngah lowos, ac lwelah Elan mwe sahngweng lowos.\n\n14 Ac El fah sie acn in monglac; tuhsruhk nuh ke sie yot in tikuclkucl, ac nuh ke sie yot in tahfonglac nuh sin mwet Israel nuhkwewa, nuh ke sie pa ac sie mwe sruhf nuh sin mwet muhta Jerusalem.\n\n15 Ac puhs inmahsrlolos fah tikuclkucl ac puhtatlac, ac muhsahlwelihk, ac srohoh, ac utucklac.\n\n16 Karuhnguhnwacng na kahs in luhlahlfongi, siliyac masap uh inmahsrlon mwet tuhmuhk lutlut.\n\n17 Ac nga fah sano na Leum, suc okanlah Muhtahl liki tuhlihk nahtuhl Jacob, ac nga fah Sokol.\n\n18 Liye, nga ac tuhlihk suc Leum El use nuh sihk pa mwe akucl ac ma usrnguck Israel sin Leum luhn Un Mwet Mweun, suc muhta ke Ohl Zion.\n\n19 Ac ke elos fah fahk nuh sum: Sokolos suc etuh ke nguhn uh, ac nuh sin mwet inutnut ma mahmah srihsrihk ac mungulngul—yac mwet uh tiac enenuh in suk God lalos tuh mwet moul in lohng sin mwet misac?\n\n20 Nuh ke masap ac nuh ke kahs in luhlahlfongi; ac elos fin sramsram tiac fal nuh ke kahs inge, ma ke srihpen wacngihn kahlwem yohrohlos.\n\n21 Ac elos fah sahslah we soenna arulacna ullac ac masrinsrwacllah; ac ma inge fah sikyak tuh ke elos fah masrinsrwacllah, elos fah sifacna fosrngah, ac selngawi tohkohsrah lalos ac God lalos, ac ngwetwack nuh lucng.\n\n22 Ac elos fah ngweti nuh infohkoh ac liye mwe ongaiyac, ac lohsr, lohsrlohsr luhn kweok, ac fah lihllihllac nuh in lohsr uh.\n\n", "2-ne 19": "[center][font_size=26]Sapta 19[/font_size][/center]\n\n[i]Isaiah el sramsram ke Messiah—Mwet muhta in lohsr uh ac fah liye sie kahlwem luhlahp—Nuh sesr sie tuhlihk El isuslac—El fah Fihsrack in Mislac ac fah kol fin tron lal David—Kapsra Isaiah 9. Sahp ke yac 559–545 Met Liki Kraist.[/i]\n\n1 Ne ohinge, lohsrlohsr uh fah tiac oacna kasrkuhsrak lal, emet ke el kahkahsrihk in ahkkweokye acn Zebulun, ac acn Naphtali, ac tohkohyang ahkkweokye in upaclah ke inpohlohn Meoa Sruhsrah fahlac ahluhkwelah acn Jordan e Galilee ke muhtuhnfacl we.\n\n2 Mwet suc fuhfahsryucsr in lohsr uh liye sie kahlwem luhlahp; elos suc muhta ke acn luhn nguhnan misac, faclos suc kahlwem uh tohlwack.\n\n3 Kom ahkpuhsye muhtuhnfacl uh, ac ahkyohkye engan—elos engan ye motom fal nuh ke engan ke pacl in kosrwacni, ac in oacna ke mwet uh kaksak ke elos kihtaclihk ma wap.\n\n4 Tuh kom kotwaclihk srenenuh luhn ma toasr lal, ac sikucl ke fin pihsacl, osra luhn mwet lokoalok lal.\n\n5 Tuh mweun nuhkwewa luhn mwet mweun uh oasr wohwohn fohsack se kac, ac nuknuk uh aflah ke srah; tuhsruhk ma se inge fah isisyak ac mwe ta e.\n\n6 Tuh nuh sesr sie tuhlihk El isuslac, nuh sesr sie Wen El utuckuh; ac kafucrmacn fah oan fin pihsacl; ac Inel fah pahngpahng, Wolacna, Mwet Pwacpa, God Kuhlacna, Pahpah Ma Pahtpaht, Fihsrack luhn Mislac.\n\n7 Ke kapkapwack luhn kafucrmacn ac mislac uh wacngihn sahflahiyac, fin tron lal David, ac fin tohkohsrahi lal in sapkihn, ac in oakiyac kac ke nuhnuhnkuh ac ke nuhnuhnkuh suwohs ingelac, finne ne tok ma pahtpaht. Luhngse luhn Leum luhn Un Mwet Mweun fah oruh ma se inge.\n\n8 Leum El suhpwaclah kahs Lal nuh sel Jacob ac ma inge kahlmwelihk fin acn Israel.\n\n9 Ac mwet nuhkwewa fah etuh, finne Ephraim ac mwet muhta Samaria, ma fahk ke inse fuhlwact ac fihlacng luhn insiac:\n\n10 Simacn plak uh mokuklac, tuhsruhk kuht fah muhsah ke yot tuhfahl; sahk sikamor uh pakpucki nuh ten, tuhsruhk kuht fah ahollah nuh ke sahk situcr.\n\n11 Ke ma inge Leum El fah puhrakwack mwet lokoalok lal Rezin in lainuhl, ac toweniyac mwet lokoalok lal nuh sie;\n\n12 Mwet Syria met ac mwet Philistine tok uh; ac elos fah ohkohmlah Israel ke inwacl mahngwelihk. Tuh ke ma inge nuhkwewa kasrkuhsrak Lal tiac tui, tuhsruhk pahol srwackna ahsroeyucklac.\n\n13 Tuh mwet uh tiac foracng nuh Sel suc kalyeilos, a elos tiac pac suk Leum luhn Un Mwet Mweun.\n\n14 Ke ma inge Leum El fah otwelah liki Israel sifac ac puhla, lah ac srohpoh ke lwen sefanna.\n\n15 Mwet mahtuh emet ah, el pa sifac sac; ac mwet pahluh ma luti ma kikiacp, el pa puhla sac.\n\n16 Tuh mwet kol luhn mwet inge ahktahfongyeloslac; ac elos suc kolyuck selos kuhnausyucklac.\n\n17 Ke ma inge Leum El fah tiac insewowo sin mukul fuhsr lalos, El fah tiac pac pahkotwen nuh sin tuhlihk muhkahimtacl ac katinmas lalos; tuh kais sie selos nuhkwewa mwet wosounkacs ac mwet oruh ma koluk, ac inwacl nuhkwewa sramsram lahlfon. Ke ma inge nuhkwewa kasrkuhsrak Lal tiac tui, tuhsruhk pahol srwackna ahsroeyucklac.\n\n18 Tuh ma koluk fihrihr oacna e uh; e fah esuhkwack kokul ac puhlah, ac fah esuhkwack insack, ac e fah ngutyak oacna sruen kuhlahsr uh.\n\n19 Ke kasrkuhsrak luhn Leum luhn Un Mwet Mweun acn uh lohsrlah, ac mwet uh fah oacna mwe ta luhn e uh; wacngihn kuhtwena mwet fah molwelah mwet wiyacl.\n\n20 Ac el fah saplak ke lacpo lacyot ac masrinsrwacl; ac el fah mongo ke lacpo lacsac ac elos fah tiac kihpi; elos nuhkwewa fah kang ikoacn pahol sifacna—\n\n21 Manasseh, Ephraim; ac Ephraim, Manasseh; elos fah tuhkweni lain Judah. Tuh ke ma inge nuhkwewa kasrkuhsrak Lal tiac tui, tuhsruhk pahol srwackna ahsroeyucklac.\n\n", "2-ne 20": "[center][font_size=26]Sapta 20[/font_size][/center]\n\n[i]Kuhnausyucklac luhn acn Assyria pa sie kain in kuhnausyucklac luhn mwet koluk ke Tuhkuh Ahkluo—Suhpuhs mwet ac fah luhlah tukun Leum El sifilpac tuhkuh—Mwet luhlah lal Jacob fah fohlohk ke lwen sac—Kapsra Isaiah 10. Sahp ke yac 559–545 Met Liki Kraist.[/i]\n\n1 We nuh selos suc orek masap sesuwohs, ac suc sihmihs ma na koluk ma elos orekmakihn in ahkkweokye;\n\n2 In fohlohkohnlah mwet kwacoh liki nuhnuhnkuh, ac in eislah kuh liki mwet suhkahsruhp luhn mwet Luhk, tuh elos in kuh in fuhnmweti katinmas, ac tuh elos in kuh in pihsre tuhlihk muhkahimtacl!\n\n3 Ac meac kowos ac oruh ke lwen in oactui, ac ke ahsor ma ac fah tuhkuh liki facl loesuhlah? suc kowos ac kahing nuh yohroh in suk kahsruh? ac kowos ac okanlah oyac mwe kahsruhp lowos?\n\n4 Fuhnuh tiac Nga elos fah epahsrlah ye muhtuhn mwet srohoh, ac elos fah puhtatyang nuh ye mwet acnwucki. Tuh ke ma inge nuhkwewa kasrkuhsrak Lal tiac tui, tuhsruhk pahol srwackna ahsroeyucklac.\n\n5 O mwet Assyria, sahk in kasrkuhsrak Luhk, ac sikucl ke paholos pa kasrkuhsrak luhlahp lalos.\n\n6 Nga fah suhpwacllah in lain muhtuhnfacl wosounkacs, ac in lain mwet suc ahkkasrkuhsrakyeyuc Nga fah suhpwacl in eis ma wap, ac in eis mwet srohoh, ac lolongelosi oacna fohk fuhrahrrahr ke inkacnek uh.\n\n7 Ne ohinge El tiac nuhnkuh ohinge, ac insiacl tiac pac nuhnkuh ohinge; tuhsruhk ke insiacl ke in kuhnahoslah ac wotwelah muhtuhnfacl tiac suhpuhs.\n\n8 Tuh el fahk: Yac fihsrack luhk nuhkwewa tiac tohkohsrah?\n\n9 Yac Calno tiac oacna Carchemish? Yac Hamath tiac oacna Arpad? Yac Samaria tiac oacna Damascus?\n\n10 Oacna ke pouk sokwack tohkohsrahi luhn ma sruhlwaclah, ac suc ma sruhlwaclah taflweyucklac wo liki na ma Jerusalem ac Samaria ah;\n\n11 Yac ngwac tiac, oacna ke nga oruh fin acn Samaria ac nuh ke ma sruhlwaclah we, in oruh oacna nuh fin acn Jerusalem ac nuh ke ma sruhlwaclah we?\n\n12 Ohinge tukun ma inge ke Leum El oraclah orekma Lal nuhkwewa fin Eohl Zion ac fin acn Jerusalem, Nga fah kalyei fukun inse fuhlwact luhn tohkohsrah Assyria, ac wolacna luhn ngwetngwet fuhlwact lal.\n\n13 Tuh el fahk: Ke kuh luhn pouk ac ke lahlmwetmwet luhk nga oruh ma inge; tuh nga okak; ac nga mokleack mahsrol luhn mwet uh, ac pihsrwaclah ma sacohk lalos, ac nga longyac mwet we oacna sie mukul puhlaik;\n\n14 Ac pouk konwacack sie ahng ma oacna ma kahsruhp luhn mwet uh; ac oacna ke sie mwet oracni ahtro ma luhlah uh nga oracni facluh nohfohn; ac wacngihn sie suc mokleack po sohksohk, kuh ikacslah oacluh, kuh in irong.\n\n15 Yac soko tuhla kuh in sifacna kohnkihn nuh sel suc orekmakihn uh? Yac tahtah uh sifacna ahkyohkye srihpac la nuh sel suc tahtahkihn uh? Oacna fin soko sahk kuh in sifacna osrokwack lainuhlos suc sruhkwack uh, kuh oacna fin soko sahk sifacna srakuhlwack in oruh in nuh muh ma inge tiac sahk soko!\n\n16 Ke ma inge Leum, Leum luhn Un Mwet Mweun, El fah suhpuh nuh inmahsrlon ma fact lal, in srilac; ac ye wolacna Lal El fah esuhkwack sie fihrihr in oacna fihrihr luhn sie e.\n\n17 Ac kahlwem luhn Israel ac fah oacna sie e, ac Mwet Muhtahl lal oacna sie usren e, ac fah fihrihr ac fah esuhkwack puhlah we ac kohkihl we ke lwen sefanna;\n\n18 Ac fah esuhkwack wolacnaiyacn insack lal, ac imac ruhkruhk lal, kwewana nguhna ac mahno; ac elos fah oacna ke sie mwet la na pwacye acn uh e muhlallah uh.\n\n19 Ac sahk luhlah ke insack uh fah suhpuhseni, tuh sie tuhlihk kuh in suhmuhslah pihsac.\n\n20 Ac ma inge fah sikyak ke lwen sac, tuh mwet luhlah Israel, ac elos suc kahinglac suc pa tuhlihk nahtuhl Jacob, fah tiac sifil luhlahlfongelos suc sruhngluhlos, tuhsruhk elos fah luhlahlfongi Leum, El suc Muhtahl luhn Israel, ke pwacye.\n\n21 Mwet luhlah ac fah fohlohk, ahok, finne mwet luhlah lal Jacob, nuh yurun God kuhlacna.\n\n22 Tuh finne mwet Israel lom ac oacna puhkpuhk wekof uh, ne ohinge sie un mwet luhlah selos fah fohlohk; masap orekmakihnyuck uh fah kahklah ke suwohswohs.\n\n23 Tuh Leum God Kuhlacna El fah oraclah sie mwe orekmakihnyuck, oacna nuh ke acn nuhkwewa.\n\n24 Ke ma inge, tuh Leum God Kuhlacna El fahk: O mwet Luhk ma muhta Zion, nikmet sahngweng sin mwet Assyria; el fah srihngihl kowos ke soko sahk, ac fah kohlwack sikucl lal in unikowos, oacna ke sikyak fin acn Egypt.\n\n25 In kihtin pacl, na kaiyuck uh fah tui, ac kasrkuhsrak Luhk ke kuhnanuclac lalos.\n\n26 Ac Leum luhn Un Mwet Mweun El fah oraclah sie selnga nuh sel in fal nuh ke acnwucki lal Midian e ke yot lal Oreb; ac oacna ke sikucl lal kahlyac meoa uh el fah kohlwack oacna ke sikyak fin acn Egypt ah.\n\n27 Ac ma inge fah sikyak tuh ke lwen sac ma toasr lal fah itucklac liki fin pusom, ac srenenuh lal liki inkwacwom, ac srenenuh soko ah fah kuhnausyucklac ke srihpen akmuhsraiyucklac sac.\n\n28 El tuhkuh nuh Aiath, el sahslah nuh Migron; el fihliyac ap lal e Michmash.\n\n29 Elos ahluhkwelah inkacnek ohsrihksrihk uh; elos ac motullac Geba; Mwet Ramath elos sahngweng; Gibeah lal Saul el kahinglac.\n\n30 Wowoyak, O acn nuhtin Gallim; oruh in lohngyuck sin mwet Laish, O mwet Anathoth.\n\n31 Mwet Madmenah elos kahinglac; mwet Gebim elos tuhkweni in kahinglac.\n\n32 Inge el fah muhta na Nob ke lwen sac; el fah usruk pahol nuh ke eohl luhn acn nuhtin Zion, inging luhn Jerusalem.\n\n33 Liye, Leum, Leum luhn Un Mwet Mweun El fah pakwelah lah uh ke ahksahngweng; ac sahk fuhlwact uh fah pakpucklac nuh ten; ac mwet inse fuhlwact ac fah ahkpuhsisaclyeyuck.\n\n34 Ac el fah pakwelah sahk insack uh ke osra, ac Lebanon ac fah puhtatlac sin el suc fokoko.\n\n", "2-ne 21": "[center][font_size=26]Sapta 21[/font_size][/center]\n\n[i]Okah lal Jesse (Kraist) ac fah nuhnuhnkuh ke suwohswohs—Etuh kacl God ac fah afuhnlah facluh ke Lusen Yac Tausin Sie—Leum El fah sruhlwack sie akucl ac oracni mwet Israel—Kapsra Isaiah 11. Sahp ke yac 559–545 Met Liki Kraist.[/i]\n\n1 Ac oasr soko lah ma ac fah tuhkuh liki okah lal Jesse, ac sie lah ac fah sruhnyak liki okah lal.\n\n2 Ac Nguhn luhn Leum fah oan facl, nguhn luhn lahlmwetmwet ac kahlwem, nguhn luhn kihsen kahsruh ac kuh, nguhn luhn etwacack ac sahngweng sin Leum;\n\n3 Ac fah oruh elan sa in kahlwem ke sahngweng sin Leum; ac el fah tiac nuhnuhnkuh ke ma el liye ke muhtahl, kuh tiac kalyei ke ma el lohng ke insrwacl.\n\n4 Tuhsruhk el fah nuhnuhnkuh mwet suhkahsruhp ke suwohswohs, ac kalyei wo nuh sin mwet fihlpacp facluh; ac el fah kalyei facluh ke kuh luhn oacluhl, ac ke mongiyacn inngoasrol el fah uniyac mwet koluk.\n\n5 Ac ma suwohswohs ac fah mwe loango iniwacl, ac luhlahlfongi ac mwe loango infulwacl.\n\n6 Kosro wolf ac fah oacyacpac muhta wi sip fuhsr, ac kosro lwacpucrt fah wi nacni fuhsr uh oan, ac kaho fuhsr ac lion fuhsr ac tuhkweni mongo; ac sie tuhlihk srihsrihk ac fah kohlohlos.\n\n7 Ac kaho ac bear uh fah tuhkweni mongo; kaho fuhsr ac bear fuhsr nahtuhlos fah tuhkweni oan; ac lion uh fah mongo mah oacna ox uh.\n\n8 Ac tuhlihk fuhsr katiti uh fah sritacl fin luhf in serpent pwacsin, ac tuhlihk fuhsr tilac katiti ac fah likiyac pahol fin ahng luhn snek pwacsin.\n\n9 Elos fah tiac ahkngalye kuh kuhnahoslah ke finohl muhtahl nuhkwewa Luhk, tuh facluh fah sesseslah ke etwacack luhn Leum, oacna ke kof uh afuhnlah meoa uh.\n\n10 Ac ke lwen sac ac fah oasr soko okah lal Jesse, ma ac fah sie mwe akucl nuh sin mwet uh; mwet Gentile ac fah suk ma inge; ac monglac lal fah wolacna.\n\n11 Ac ma inge fah sikyak tuh ke lwen sac ke Leum El fah sifilpac oakiyac pahol pacl ahkluo in fohlohkohnlah mwet luhlah Lal suc luhlah, liki acn Assyria, ac liki acn Egypt, ac liki acn Pathros, ac liki acn Cush, ac liki acn Elam, ac liki acn Shinar, ac liki acn Hamath, ac liki tuhka in meoa uh.\n\n12 Ac el fah kohlwack sie akucl nuh sin muhtuhnfacl uh, ac fah eisacni mwet lihsyucklac luhn Israel, ac oracni nuh sie mwet fahsrelihk luhn Judah liki srowasrihk ahkosr luhn facluh.\n\n13 Sok lal Ephraim ac fah oacyacpac wacngihnlac, ac mwet lain Judah fah lihsyuckyak; Ephraim ac fah tiac sok sin Judah, ac Judah ac fah tiac ahkkasrkuhsrakye Ephraim.\n\n14 Tuhsruhk elos fah sohk fin pihsen mwet Philistine nuh lacyen nuh rohtoh; elos fah wapi elos suc muhta lacyen nuh kuhtuhlacp; elos fah fihliyac paholos fin acn Edom ac Moab; ac tuhlihk nuhtin Ammon fah ahksolos.\n\n15 Ac Leum El fah kuhnahoslah ipin acn ma mayak ke meoa Egypt; ac ke eng fokoko Lal El fah usruk pahol fin infacl uh, ac fah srihngihlyac ke infacl srihsrihk itkohsr, ac oruh tuh mwet uh in fahsr fin infohk paho.\n\n16 Ac e fah oasr soko inkacnek luhlahp nuh sin mwet luhlah luhn mwet Lal suc ac fah luhlah, liki acn Assyria, oacna nuh Israel ke lwen se ma el tuhkuh liki facl Egypt.\n\n", "2-ne 22": "[center][font_size=26]Sapta 22[/font_size][/center]\n\n[i]Ke lwen ke lusen yac tausin sie mwet nuhkwewa fah kaksakihn Leum—El fah muhta inmahsrlolos—Kapsra Isaiah 12. Sahp ke yac 559–545 Met Liki Kraist.[/i]\n\n1 Ac ke lwen sac kowos fah fahk: O Leum, nga fah kaksakihn Kom; finne Kom tuh kasrkuhsrak sihk kasrkuhsrak Lom tui, ac Kom ahkwoyeyuc.\n\n2 Liye, God El mwe molwelah luhk; nga fah luhlahlfongi, ac tiac sahngweng; tuh Leum Jehovah El kuh luhk ac on luhk; El oacyacpac mwet in molwelah luhk.\n\n3 Ke ma inge, ke engan kowos fah utkof liki luhf luhn molwelah.\n\n4 Ac ke lwen sac kowos fah fahk: Kaksakihn Leum, pahngon Inel, fahkwack orekma Lal inmahsrlon mwet uh, fahkwack lah Inel fuhlwact.\n\n5 On nuh sin Leum; tuh El oruh ma wolacna; ma se inge etweyuck fin facluh nohfohn.\n\n6 Wowoyak ac sasa, kowos suc muhta Zion; tuh wolacna El suc Muhtahl luhn Israel suc muhta inmahsrlowos.\n\n", "2-ne 23": "[center][font_size=26]Sapta 23[/font_size][/center]\n\n[i]Kuhnausyucklac luhn Babylon pa pacna kain in kuhnausyucklac se ke Tuhkuh Ahkluo—E fah sie lwen in kasrkuhsrak ac kalyeiyuck—Babylon (facluh) fah puhtatlac ne tok ma pahtpaht—Kapsra Isaiah 13. Sahp ke yac 559–545 Met Liki Kraist.[/i]\n\n1 Ma toasr luhn Babylon, ma Isaiah wen nahtuhl Amoz el tuh liye.\n\n2 Kowos in kohlwack sie flwack fin soko finohl fuhlwact, sralwack puhsra nuh selos, usruk paho, tuh elos in kuh in som nuh ke muhtuhnpot luhn mwet kahsruhp.\n\n3 Nga sapkihn nuh sin mwet ahkmuhtahlyeyuck Luhk, nga oacyacpac pahngon mwet fokoko luhk, tuh kasrkuhsrak Luhk tiac oasr yohrohlos suc kaksak ke fuhlwactlacna Luhk.\n\n4 Puhsren wohwohn luhn un mwet finohl uh oacna sie un mwet na pucspucs, sie puhsra luhlahp luhn tohkohsrahi luhn muhtuhnfacl ma toweni nuh sie, Leum luhn Un Mwet Mweun El ahkno un mwet mweun.\n\n5 Elos tuhkuh liki acn loesuhllah, liki sahflahiyacn kuhsrao, ahok, Leum, ac kuhfwen mwe mweun luhn kasrkuhsrak Lal, in kuhnahoslah facl sac nohfohn.\n\n6 Kowos in tuhng wowoyak, tuh lwen luhn Leum apkuhranme; ac fah tuhkuh oacna sie ma kuhnausyucklac sin El Suc Kuhlacna.\n\n7 Ke ma inge paho nuhkwewa fah muhnahslah, insiacn mwet nuhkwewa fah muhlwesrlac;\n\n8 Ac elos fah sahngweng; kweok ac ahsor fah oan faclos; elos fah lut sie sin sie; muhtahlos fah oacna sruhsrahlah se ke e uh.\n\n9 Liye, lwen luhn Leum tuhkuh, fol upac kwewana ke kasrkuhsrak ac ahngyahng upac, in oraclah acn uh in pihsaclah; ac El fah kuhnahoslah mwet koluk we liki acn we.\n\n10 Tuh itu inkuhsrao ac un itu nuhkwewa fah tiac sang kahlwem lalos; faht uh fah lohsrlah ke takwack uh, ac mahlwem uh fah tiac oruh kahlwem la in sreyac.\n\n11 Ac Nga fah kalyei facluh ke ma koluk la, ac mwet koluk ke ma koluk lalos; Nga fah oruh inse fuhlwact luhn mwet inse fuhlwact in tui, ac fah toanyac nuhnak fuhlwact luhn mwet koluk.\n\n12 Nga fah oruh tuh sie mwet in sacohk liki kol wowo; finne sie mwet liki na plak in kol luhn Ophir.\n\n13 Ke ma inge, Nga fah usruk kuhsrao, ac facluh fah usrusrlac liki acn e oan we, ke kasrkuhsrak luhn Leum luhn Un Mwet Mweun, ac ke lwen in ahngyahng upac Lal.\n\n14 Ac e fah oacna soko deer ukweyuck, ac oacna soko sip ma wacngihn mwet sruhkwack; ac mwet nuhkwewa elos fah foracng nuh sin mwet lal sifacna, ac mwet nuhkwewa fah kahingwelihk nuh ke acn sel sifacna.\n\n15 Mwet nuhkwewa suc inse fuhlwact fah fakfuhki; ahok, ac mwet nuhkwewa suc kuhpahsryang nuh sin mwet koluk fah misac ke katlas uh.\n\n16 Tuhlihk nahtuhlos fah oacyacpac tuktukuh ipelihk ye muhtahlos; lohm selos fah wapiyucklac ac muhtwacn kiyaclos sruhinkuhiyuck.\n\n17 Liye, Nga fah puhrakwack mwet Media in lainuhlos, suc fah tiac mwelkihn selfuh ac kol, kuh elos fah tiac pwacrkihn.\n\n18 Mwe pihsr nahtuhlos fah oacyacpac uniyac mwet fuhsr in ipelihk; ac fah wacngihn pahkomuhta lalos ke fahkon pihtuctuc; muhtahlos fah tiac loangwelah tuhlihk uh.\n\n19 Ac Babylon, wolacna luhn tohkohsrahi uh, oaskuh luhn mwet fuhlwact Chaldea, ac fah oacna ke God El kuhnahoslah Sodom ac Gomorrah.\n\n20 Ac fah wacngihn mwet sifilpac muhta we, kuh ac fah wacngihn pac mwet muhta we ke fihl nuh ke fihl: kuh mwet Arabia ac fah tiac tulohkohnwack lohm nuknuk we; kuh mwet liyacacng sip elos fah tiac liyacacng un sip nahtuhlos we.\n\n21 Tuhsruhk kosro lwemnak ke innimac uh fah muhta we; ac lohm selos fah sesseslah ke ma orahkrahk suhpwacr; ac won owl uh fah muhta we, ac nacni fah yucwot yucme we.\n\n22 Ac kosro lwemnak fin tuhka uh fah tuhng ke lohm pihsaclah selos, ac dragon ke acn wowo selos; ac pacl lal apkuhranme; ac lwen lal fah tiac kohtlah. Tuh Nga fah sa na in kuhnahosuhllah; ahok, tuh Nga fah pahkotwen nuh sin mwet Luhk, tuhsruhk mwet koluk fah misac.\n\n", "2-ne 24": "[center][font_size=26]Sapta 24[/font_size][/center]\n\n[i]Mwet Israel fah toweni ac fah engankihn monglac ke lusen yac tausin sie—Lucifer el lihsyucklac liki inkuhsrao ke lain—Israel fah kuhtanglah Babylon (facluh)—Kapsra Isaiah 14. Sahp ke yac 559–545 Met Liki Kraist.[/i]\n\n1 Tuh Leum El fah pahkotwen nuh sel Jacob, ac fah sifilpac sulaclah mwet Israel, ac likiyac elos in muhta ke facl selos sifacna; ac mwet sac fah weluhlos, ac elos fah kuhpahsryang nuh yurun tuhlihk nahtuhl Jacob.\n\n2 Ac mwet uh fah eisaclos ac usacloslac nuh ke acn selos; ahok, liki acn loesuhllah nuh facluh nohfohn; ac elos fah fohlohk nuh ke acn in wuhlwelah selos. Ac mwet Israel kuhmahkuhnuhlos, ac acn luhn Leum fah ma nuh sin mwet kuhlwacnsap ac mwet in sapsapkihnyuck; ac elos fah eisuhlos srohoh nuh selos suc elos tuh srohoh se; ac elos fah kol faclos suc ahkkweokyaclos.\n\n3 Ac ma inge fah sikyak tuh ke lwen sac Leum El fah acsot nuh suwos monglac, ke ahsor lowos, ac ke sahngweng lowos, ac ke srohoh upac ma kowos oreklac in kuhlwacnsap kac.\n\n4 Ac ma inge fah sikyak tuh ke lwen sac, ke kowos fah sruhkwack soa kahs se inge in lain tohkohsrah luhn Babylon, ac fahk: Mwet ahkkweokye uh tulokihnyucki fuhkah, siti kol sac wacngihnlac!\n\n5 Leum El kotweyac sikucl luhn mwet koluk, sikucl yucnlac luhn mwet kol.\n\n6 El suc srihngihl mwet uh ke kasrkuhsrak ke puohpoh ma fahfahlac na, el suc kol muhtuhnfacl uh ke kasrkuhsrak, el kalyeiyuck, ac wacngihn mwet kosrwaclah.\n\n7 Facluh nohfohn monglac, ac mislac; elos wowoyak on.\n\n8 Ahok, sahk fir uh kaksakihn kowos, ac oacyacpac sahk situcr luhn Lebanon, fahk: Ke kowos kuhtangyucklac wacngihn mwet tuhkuh in lain kuht.\n\n9 Facl luhn mwet misac mukwiyak nuh suwos in ohsun nuh suwos ke tuhkuh lowos an; ac moklweack mwet misac nuh suwos, finne elos suc yohk wal la fin facluh; tohkohsrah luhn muhtuhnfacl nuhkwewa ac tuyak liki tron lalos.\n\n10 Ma nuhkwewa elos fah sruhmuhn ac fahk nuh suwos: Yac kom oacyacpac muhnahslah oacna kuht? Yac kom eklac oacna kuht?\n\n11 Eye lom isyucki nuh ten nuh ke kuclyuck uh; puhsren on ke harp nuhtum tiac lohngyuck; wet uh maelihk yeim, ac wet uh afihnkomlac.\n\n12 Yac kom puhtatlac fuhkah liki inkuhsrao, O Lucifer, wen nuhtin litutacng! Yac kom pakpucki nuh ten nuh infohkoh uh, suc ahkmuhnahsyelah muhtuhnfacl uh!\n\n13 Tuh kom tuh fahk ke insiom: Nga fah soack nuh inkuhsrao, nga fah oruh tron luhk in fuhlwact liki itu luhn God; nga fah muhta pac fin eohl luhn un mwet uh, ke lacfahl nuh acir;\n\n14 Nga fah soack nuh lucng liki puhkuhnyeng uh; nga fah oacna El Suc Fuhlwact Liki Nuhkwewa.\n\n15 Tuhsruhk kom fah itucki nuh ten nuh ke hell, nuh ke sisken luhf loallacna.\n\n16 Elos suc liye kom ac fah ngwetoht sikomi, ac fah nuhnkwe kom, ac fah fahk: Yac pa inge mwet se ma oruh facluh in kusrusr, ma tuh osrokwack tohkohsrahi?\n\n17 Ac oraclah facluh in oacna sie acn mwesis, ac kuhnahoslah siti we, ac tiac ikacslah lohm sin mwet srohoh lal?\n\n18 Tohkohsrah nuhkwewa luhn muhtuhnfacl uh, ahok, elos nuhkwewa, oan ke wolacna, kais sie selos nuhkwewa ke lohm sel sifacna.\n\n19 Tuhsruhk kom sisilac liki kuclyuck lom oacna sie lah sruhngwacyuck, ac elos suc luhlah selos suc acnwucki, ma fakfuhki ke sie katlas, ma som nuh ten nuh ke yot ke luhf; oacna ke sie mahno misac ma niyac uh longyac.\n\n20 Kom fah tiac weluhlos puckpucki, ke srihpen kom kuhnahoslah acn lom ac uniyac mwet lom; fihtac luhn mwet orekma koluk fah tiacna esamyuck.\n\n21 Ahkolah ahkmas luhn tuhlihk nahtuhl ke ma koluk luhn pahpah tuhmwaclos, tuh elos in tiac tuyak, kuh in tiac sruok acn uh, kuh in tiac nwacklah facluh ke siti.\n\n22 Tuh Nga fah tuyak lainuhlos, Leum luhn Un Mwet Mweun El fahk, ac eislah ine, ac mwet luhlah we, ac wen, ac wen nuhtin wiyac liki Babylon, Leum El fahk.\n\n23 Nga fah oacyacpac oruh tuh in sie acn in muhta luhn won, ac luhluh in kof; ac Nga fah imohmelah ke purum in kuhnahoslah, Leum luhn Un Mwet Mweun El fahk.\n\n24 Leum luhn Un Mwet Mweun El olwelah, fahk: Pwacyena lah oacna ke Nga nuhnkuh, ac fah sikyak; ac oacna ke Nga lwemlwemi, ac fah oreklac—\n\n25 Tuh Nga fah use mwet Assyria nuh ke acn sihk, ac lolongilyac ye niyac fin finohl Luhk; na fah srenenuh lal puhtatlac luhkwelos, ac ma toasr lal puhtatlac liki fin pihsaclos.\n\n26 Pa inge srihpac se ma lwemlwemiyuck nuh fin facluh nohfohn; ac pa inge paho se ma ahsroeyucklac nuh fin muhtuhnfacl nuhkwewa.\n\n27 Tuh Leum luhn Un Mwet Mweun El lwemlwemi, ac suc ac fah ikolyac? Ac pahol ahsroeyucklac, ac suc ac fah furohkuhnlah?\n\n28 Ma toasr inge ma ke yac se ma tohkohsrah Ahaz el misac ah.\n\n29 Nikmet kowos kaksak, mwet Philistia nuhkwewa, ke srihpen sahk in srihngsrihng soko lal ma sang unikowos ah kaptelihk; tuh snek pwacsin fah tuhkuh liki okahn serpent uh, ac fahko la fah soko serpent ngosr e sohk.\n\n30 Ac tuhlihk isuslac se met nuhtin mwet suhkahsruhp fah mongo, ac mwet kwacoh fah ona nuh ten ke mislac; ac Nga fah uniyac okah lowos ke sie sracl, ac el fah uniyac mwet luhlah lowos.\n\n31 Wowoyak, O muhtuhnpot; tuhng, O siti; kowos, mwet Philistia nuhkwewa, kuhnausyucklac; tuh sie fofosr fah tuhkuh acir me, ac wacngihn kuhtwena mwet fah muhkwena ke pacl pakpucki lal.\n\n32 Na fah meac top nuh sin mwet utuck pweng luhn muhtuhnfacl uh? Lah Leum El muhsaheack Zion, ac mwet suhkahsruhp sin mwet Lal fah luhlahlfongi kac.\n\n", "2-ne 25": "[center][font_size=26]Sapta 25[/font_size][/center]\n\n[i]Nephi el kaksak ke ma kahlwem uh—Pahluh lal Isaiah fah kahlwem ke lwen sahflah—Mwet Jew elos fah fohlohk liki acn Babylon, unilyac Messiah, ac fahsrelihk ac selngawiiyuck—Elos fah sifilpac fohlohkweni ke elos luhlahlfongi kacl Messiah—El fah tuhkuh se met ke lusen yac onfoko tukun Lehi el som liki acn Jerusalem—Mwet Nephi elos liyacacng masap lal Moses ac luhlahlfongi Kraist, Suc El pa Muhtahl luhn Israel. Sahp ke yac 559–545 Met Liki Kraist.[/i]\n\n1 Inge nga, Nephi, sramsram kuhtuh ke kahs ma nga suhmuhslah, ma sruhmuhnyuck ke oacluhl Isaiah. Tuh liye, Isaiah el sramsramkihn ma pucspucs ma upac nuh sin inkaiyacn mwet luhk in kahlwem kac; tuh elos tiac etuh ke ohiyacn pahluh inmahsrlon mwet Jew.\n\n2 Tuh nga, Nephi, tiacna lotwelos ma pucspucs ke ohiyacn mwet Jew; tuh orekma lalos uh orekma in lohsr, ac ma elos oruh uh ma sruhngwacyuck.\n\n3 Ohinge, nga sihm nuh sin mwet luhk, nuh selos nuhkwewa suc fah eis inge fahlac ma suc nga suhmuhslah inge, tuh elos in kuh in etuh nuhnuhnkuh luhn God, lah ma inge in tuhkuh nuh fin muhtuhnfacl nuhkwewa, oacna nuh ke kahs ma el sruhmuhn ah.\n\n4 Ohinge, porongo, O mwet luhk, suc mwet Israel, ac lohng kahs luhk; tuh ke srihpen kahs lal Isaiah tiac kahlwem nuh suwos, ne ohinge ma inge kahlwem nuh selos nuhkwewa suc sesseslah ke nguhn luhn pahluh. Tuhsruhk nga acsot nuh suwos sie kahs in pahluh, oacna nuh ke nguhn ma oasr yuruk; ohinge nga fah pahluh fal nuh ke kahlwem se ma wiyuc e ke na pacl se ma nga tuhkuh liki acn Jerusalem wi pahpah tuhmuhk; tuh liye, nguhnihk engan ke kahlwem nuh sin mwet luhk, tuh elos in kuh in etwaclah.\n\n5 Ahok, ac nguhnihk engankihn kahs lal Isaiah, tuh nga tuhkuh liki acn Jerusalem, ac muhtuhk tuh liye ma luhn mwet Jew, ac nga etuh lah mwet Jew elos kahlwem ke ma luhn mwet pahluh, ac wacngihn kuhtwena mwet sahyac ma kahlwem ke ma suc sruhmuhnyuck nuh sin mwet Jew oacna elos, sahyacn na elos tuh lutiyuck ke ohiyac ke ma luhn mwet Jew.\n\n6 Tuhsruhk liye, nga, Nephi, tiac na luti tuhlihk nuhtihk ke ohiyac luhn mwet Jew; tuh liye, nga, keik sifacna, tuh muhta Jerusalem, ohinge nga etuh ke acn we raunyak; ac nga sruhmuhn nuh sin tuhlihk nuhtihk ke nuhnuhnkuh luhn God, ma tuh sikyak inmahsrlon mwet Jew, nuh sin tuhlihk nuhtihk, oacna nuh ke ma nuhkwewa ma Isaiah el sruhmuhn, ac nga tiac suhmuhslah ma inge.\n\n7 Tuh liye, nga fahlacna ke pahluh luhk sifacna, oacna nuh ke kahlwem luhk; ma nga etuh wacngihn sie mwet kuh in tahfonglac; ne ohinge, ke lusen pacl ma kahs in pahluh lal Isaiah fah ahkpwacyeiyeyucklac mwet uh fah etuh na pwacye, ke pacl ma ma inge fah sikyak uh.\n\n8 Ohinge, ma inge yohk srihpac nuh sin tuhlihk nuhtin mwet, ac el suc nuhnkuh muh ma inge tiac uh, nga fah sramsram nuh selos yohkna, ac pakiyac na kahs luhk uh nuh sin mwet luhk sifacna; tuh nga etuh lah ma inge fah yohk srihpac nuh selos ke lwen sahflah; tuh ke lwen sac elos fah kahlwem ke ma inge; ohinge, nga suhmuhslah ma inge in ma wo se nuh selos.\n\n9 Ac ke sie fihlin mwet kuhnausyucklac inmahsrlon mwet Jew ke srihpen ma koluk, ohinge elos fah kuhnausyucklac ke fihl nuh ke fihl in fal nuh ke ma koluk lalos; ac soenna oasr sie selos kuhnausyucklac fin tiac sensenkackihnyuck nuh selos sin mwet pahluh luhn Leum.\n\n10 Ohinge, fwack nuh selos ke kuhnausyucklac ma ac fah tuhkuh nuh faclos, tukun na pahpah tuhmuhk el som liki acn Jerusalem; ne ohinge, elos ahkkwekweye insiaclos; ac in oacna pahluh luhk elos kuhnausyucklac, sahyaclos suc srohoh utucklac nuh Babylon.\n\n11 Ac inge nga sramsram ke srihpen nguhn ma oasr yuruk. Ac finne elos utucklac elos fah sifilpac fohlohk, ac muhta fin acn Jerusalem; ohinge, elos fah sifilpac fohlohkihnyuckme nuh ke acn in usru selos.\n\n12 Tuhsruhk, liye, elos fah mweun, ac sramsramkihn mweun; ac ke lwen sac tuhkuh tuh Wen Sefanna Isuslac nuhtin Pahpah, ahok, finne Pahpah luhn kuhsrao ac facluh, El fah sulkackuhnuhl sifacna in mahno nuh selos, liye, elos fah sruhngwacl, ke srihpen ma koluk lalos, ac kwekweiyacn insiaclos, ac kwekweiyacn inkwacwaclos.\n\n13 Liye, elos fah unilyac; ac tukun El fihliyucki ke sie kuclyuck ke lusen lwen tolu El fah sifilpac moulyak liki misac, unweyuck po sohksohk Lal; ac elos nuhkwewa suc fah luhlahlfongi ke Inel fah moliyucklac ke tohkohsrahi luhn God. Ohinge, nguhnihk engan in pahluh Kacl, tuh nga liye pacl Lal, ac insiuck ahkyohkye muhtahliyacn Inel.\n\n14 Ac liye tukun ma inge tuh tukun Messiah El moulyak liki misac, ac ahkkahlwemyacl sifacna nuh sin mwet Lal, nuh selos nuhkwewa suc fah luhlahlfongi ke Inel, liye, acn Jerusalem ac fah kuhnausyucklac; tuh we nuh selos suc mweun lain God ac mwet ke alu Lal.\n\n15 Ohinge, mwet Jew elos fah fahsrelihk inmahsrlon muhtuhnfacl nuhkwewa; ahok, ac oacyacpac acn Babylon fah kuhnausyucklac; ohinge, mwet Jew elos fah fahsrelihk sin muhtuhnfacl sahyac.\n\n16 Ac tukun elos fahsrelihk, ac Leum God El selngawi elos sin muhtuhnfacl sahyac ke lusen fihlin fihl pucspucs, ahok, finne ne ke fihl nuh ke fihl ne ke na elos mokleyuckyak in luhlahlfongi Kraist, Wen nuhtin God, ac iwaclah, suc ma ne tok ma pahtpaht nuh sin mwet nuhkwewa—ac ke lwen sac fah tuhkuh ke elos fah luhlahlfongi Kraist, ac alu nuh sin Pahpah ke Inel, ke inse nwacsnwacs ac paho nwacsnwacs, ac tiac sifilpac tuhpan sie pac Messiah, na, ke pacl sac, lwen sac fah tuhkuh tuh enenuh in fal tuh elos in luhlahlfongi ma inge.\n\n17 Ac Leum El fah sifilpac ahsroelah pahol ke pacl ahkluo in fohlohkohnlah mwet Lal liki ohiyacn tuhlac ac puhtatlac lalos. Ohinge, El fah fahlacna in oruh sie orekma wolacna ac usrnguck inmahsrlon tuhlihk nuhtin mwet.\n\n18 Ohinge, el fah uslah kahs Lal nuh selos, suc kahs ma ac fah nuhnuhnkwaclos ke lwen sahflah, tuh ma inge fah ituckyang nuh selos ke srihpac se suc pa in moklwelos in luhlahlfongi kacl Messiah pwacye, suc tuh sruhngwacyuck selos; ac in moklwelos in luhlahlfongi lah elos tiac enenuh in sifilpac tuhpanuhl Messiah Elan tuhkuh, tuh ac fah wacngihn Messiah tuhkuh, sahyacn na ac sie Messiah kikiacp suc ac kiyacpwelah mwet uh; tuh Messiah sefanna sruhmuhnyuck sin mwet pahluh, ac Messiah se ingacn pa El suc enenuh in sruhngwacyuck sin mwet Jew.\n\n19 Tuh in oacna nuh ke kahs luhn mwet pahluh, Messiah El tuhkuh ke lusen yac onfoko e ke pacl se ma pahpah tuhmuhk el som liki acn Jerusalem; ac oacna nuh ke kahs luhn mwet pahluh, ac oacyacpac ke kahs luhn lipufacn luhn God, Inel ac fah pa Jisus Kraist, Wen nuhtin God.\n\n20 Ac inge, mwet wiyuck, nga sramsram kahlwem tuh kowos in tiac tahfonglac. Ac oacna ke Leum God El moul suc uslah Israel liki facl Egypt, ac sang nuh sel Moses kuh tuh elan unwelah muhtuhnfacl uh tukun elos ngalisyucki sin serpent pwacsin, elos fin ngwetlah liye serpent ma el tulohkohnwack ye muhtahlos, ac oacyacpac sang nuh sel kuh tuh elan srihngihlyac yot ac kof uh in kahklah; ahok, liye nga fahk nuh suwos, tuh oacna ke ma inge pwacye uh, ac oacna ke Leum God El moul, wacngihn kuhtwena ine sahyac ma utuckuh ye kuhsrao sahyacn Jisus Kraist se inge, suc nga sruhmuhn, ke ma inge mwet uh kuh in moliyucklac.\n\n21 Ohinge, ke srihpac se inge Leum God El olwelah nuh sihk lah ma nga sihmihs inge fah liyeyuckyang ac karihngihnyuck, ac tuhtahflah nuh sin fihtac luhk, ke fihl nuh ke fihl, tuh wuhlweacng se inge in ahkpwacyeiyucklac nuh sel Joseph, tuh fihtac lal fah tiac na misac wiwi na ke facluh oasr uh.\n\n22 Ohinge, ma inge fah tuhtahflah ke fihl nuh ke fihl wiwi na ke facluh oasr uh; ac elos fah som oacna nuh ke kena ac luhngse luhn God; ac muhtuhnfacl ma fah sruohkohlos fah nuhnuhnkweyuck kaclos in fal nuh ke kahs ma sihmihsyucklac.\n\n23 Tuh kuht oaru orekma in suhmuhslah, in mokleack tuhlihk nahtuhsr, ac oacyacpac mwet wiyacsr, in luhlahlfongi Kraist, ac in fohlohkyang nuh yurun God; tuh kuht etuh lah ke luhng kuhlwacng kuht moliyucklac, tukun ma nuhkwewa ma kuht kuh in oruh.\n\n24 Ac, finne kuht luhlahlfongi Kraist, kuht liyacacng na masap lal Moses, ac insacnweacng in ngwet nuh met nuh sin Kraist, ne ke na masap uh fah ahkpwacyeiyucklac.\n\n25 Tuh, ke srihpac se inge masap uh utuckuh; ohinge masap uh wacngihnlac nuh sesr, ac kuht oreklac moulyak ke Kraist ke srihpen luhlahlfongi lasr; ohinge kuht liyacacng na masap uh.\n\n26 Ac kuht sramsramkihn Kraist, kuht kaksakihn Kraist, kuht luti kacn Kraist, kuht palye ke Kraist, ac kuht sihmihs in oacna nuh ke pahluh lasr, tuh tuhlihk nahtuhsr uh in kuh in etuh lah meac pwelucng elos kuh in ngwet nuh kac tuh in iyucklac ma koluk lalos.\n\n27 Ohinge, kuht sramsramkihn masap se tuh tuhlihk nahtuhsr uh in kuh in etuh ke wacngihnlac luhn masap uh; ac elos, ke elos etuh wacngihnlac luhn masap uh, elos in muh kuh in tuhpan moul sac suc oasr yurun Kraist, ac etuh lah efuh masap uh utuckuh. Ac tukun masap uh ahkpwacyeiyucklac ke Kraist, tuh elos tiac enenuh in ahkkwekweye insiaclos nuh Sel ke masap uh enenuh na in tilac orekmakihnyuck.\n\n28 Ac inge liye, mwet luhk, kowos sie un mwet lihkkeke; ohinge, nga sramsram kahlwem nuh suwos, tuh kowos in tiac lohsrlah. Ac kahs ma nga sruhmuhn uh in tu oacna sie luhlahlfongi ma ac lain kowos; tuh elos fal in luti oacna sie mwet ke ohiyac pwacye; tuh inkacnek pwacye uh pa in luhlahlfongi Kraist ac tiac lahfwekuhnuhl; tuh ke kowos lahfwekuhnuhl kowos oacyacpac lahfwekihn mwet pahluh ac masap uh.\n\n29 Ac inge liye, nga fahk nuh suwos lah inkacnek pwacye uh pa in luhlahlfongi Kraist, ac tiac lahfwekuhnuhl; ac Kraist pa El suc Muhtahl luhn Israel; ohinge kowos enenuh in epahsrlah ye muhtahl, ac alu nuh Sel ke kuhiyowos, nuhnkowos, ac fokokoiyowos, ac nguhnuwos kwewa; ac kowos fin oruh ma inge kowos fah tiac lihsyucklac.\n\n30 Ac, oacna ke ma inge fal uh, kowos enenuh in liyacacng orekma ac akwuck luhn God ne ke na masap uh fah ahkpwacyeiyucklac ma tuh ituckyang nuh sel Moses ah.\n\n", "2-ne 26": "[center][font_size=26]Sapta 26[/font_size][/center]\n\n[i]Kraist El fah luti mwet Nephi—Nephi el liye met kuhnausyucklac luhn mwet lal—Elos fah sramsram liki ye fohk uh yak—Mwet Gentile elos fah muhsaheack alu suhtuhuh ac u lukmac—Leum El tiac lwelah mwet uh in oruh orekma kuhtasrihk luhn mwet kol alu. Sahp ke yac 559–545 Met Liki Kraist.[/i]\n\n1 Ac tukun Kraist El ac moulyak liki misac El fah sifacna sulkackuhnuhl nuh suwos, tuhlihk nuhtihk, ac mwet sacohk wiyuck; ac kahs ma El fah fahk nuh suwos uh fah masap ma kowos fah enenuh in oruh.\n\n2 Tuh liye, nga fahk nuh suwos lah nga liye lah fihlin fihl pucspucs fah somlah, ac e fah oasr mweun ac fohs luhlahp inmahsrlon mwet luhk.\n\n3 Ac tukun Messiah El fah tuhkuh ac fah ituckyang akucl nuh sin mwet luhk ke isuslac Lal, ac oacyacpac ke misac ac sifilpac moulyak Lal; ac fah lwen na upac ac koluk se nuh sin mwet koluk, tuh elos fah misac; ac elos misac ke srihpen elos luhswack mwet pahluh, ac mwet luhlahlfongi, ac tuhngaluhlos, ac onweltahluh; ohinge wowoyak tuhng ke srahn mwet luhlahlfongi fah sowack nuh lucng nuh yurun God liki infohk uh in lainuhlos.\n\n4 Ohinge, elos nuhkwewa suc inse fuhlwact, ac suc oruh ma koluk, lwen sac fah tuhkuh ac e fah fuhrrelosyak, Leum luhn Un Mwet Mweun El fahk, tuh elos fah oacna loa uh.\n\n5 Ac elos suc uniyac mwet pahluh, ac mwet luhlahlfongi, acn loal facluh uh fah okohmohloslac, Leum luhn Un Mwet Mweun El fahk; ac finohl uh fah afuhnuhloslac, ac eng for uh fah usacloslac, ac lohm fah puhtatlac nuh faclos ac tuktukiltahluh in ipelihk ac puhsrahksrahkuh nuh ke pauta.\n\n6 Ac elos fah sun puhlahl, ac sahrom, ac kusrusr, ac kain in kuhnausyuck nuhkwewa, tuh e in kasrkuhsrak luhn Leum fah upaclah nuh selos, ac elos fah oacna loa uh, ac ke lwen sac fah tuhkuh ac fah afuhnuhloslac, Leum luhn Un Mwet Mweun El fahk.\n\n7 O waek uh, ac kweok luhn nguhnihk ke wacngihnlac ac misac luhn mwet luhk! Tuh nga, Nephi, liye ma inge, ac ma inge apkuhran in liseyuclac ye muhtuhn Leum; tuhsruhk nga enenuh in pruhe nuh sin God luhk: Inkacnek Lom suwohs.\n\n8 Tuhsruhk liye, mwet suwohswohs suc porongo kahs luhn mwet pahluh, ac tiac kuhnaosuhloslac, tuhsruhk insacnweacng in ngwet nuh sin Kraist nuh ke akucl ma ituckyang, tu na kuh ke mwe kalyei nuhkwewa—liye, elos pa suc ac fah tiac misac.\n\n9 Tuhsruhk Wen nuhtin Suwohswohs El fah sikyak nuh selos; ac El fah unweloslac, ac elos fah mislac Yohrohl, ne ke fihlin fihl tolu misac wacngihnlac, ac puhs sin fihlin fihl ahkahkosr ac fah misac wacngihnlac ke suwohswohs.\n\n10 Ac tukun ma inge sikyak na sie kuhnausyucklac na sa ac tuhkuh nuh yurun mwet luhk; tuh, tiac kuh in muhtweng ngal luhn nguhnihk, nga liye ma inge; ohinge, nga etuh lah ma inge fah sikyak; ac elos sulkackuhnuhlos sifacna ke wacngihn; tuh, mwe sang ke inse fuhlwact lalos ac lahlfon lalos elos fah kohsracni kuhnausyucklac; tuh ke srihpen elos puhtatlac sin devil ac sulaclah orekma luhn lohsr liki na kahlwem; ohinge elos enenuh in som nuh ten nuh ke hell.\n\n11 Tuh Nguhn luhn Leum fah tiac kwacna wi mwet uh. Ac ke Nguhn tui tilac wi mwet uh na kuhnausyucklac na sa se fah tuhkuh, ac ma inge ahksuhpwacrye nguhnihk.\n\n12 Ac ke nga sramsramkihn mokleyacn mwet Jew, lah Jisus pa Kraist, enenuh se na tuh mwet Gentile in mokleyuck in etuh pac lah Jisus pa Kraist, God Ma Pahtpaht;\n\n13 Ac lah El ahkkahlwemyacl sifacna nuh selos nuhkwewa suc luhlahlfongel, ke kuh luhn Nguhn Muhtahl; ahok, nuh sin muhtuhnfacl, kain in mwet, kahs, ac mwet nuhkwewa, oruh orekma usrnguck, akucl, ac ma wolacna yohk, inmahsrlon tuhlihk nuhtin mwet in fal nuh ke luhlahlfongi lalos.\n\n14 Tuhsruhk liye, nga palye nuh suwos ke lwen sahflah uh; ke pacl ma Leum God El ac fah sang ma inge nuh sin tuhlihk nuhtin mwet.\n\n15 Tukun fihtac luhk ac fihtac luhn tamuhlwel wiyuck fah lihksrweni na muhnahslah ke suhlahlahlfongi, ac fah uniyucklac sin mwet Gentile; ahok, tukun Leum God El fah raunweloslac in kalyeilos, ac fah oakiyac mwe kohsrkohsr nuh selos ke soko ohl, ac muhsaheack acn in mweun in lainuhlos; ac tukun elos fah isyucki nuh ten nuh infohkoh, ne ke na elos tiac, ne ohinge kahs luhn mwet suwohswohs fah sihmihsyucklac, ac pruhe luhn mwet luhlahlfongi fah lohngyuck, ac elos nuhkwewa suc lihksrweni na muhnahslah ke srihpen suhlahlahlfongi ac fah tiac muhlkihnyucklac.\n\n16 Tuh elos suc fah kuhnausyucklac fah sramsram nuh selos liki infohk uh yak, ac sramsram lalos ac fah puhsisacl tuhkuh liki infohk uh, ac puhsrwaclos fah oacna sie nguhn etweyuck; tuh Leum God El fah sang nuh sel kuh, tuh elan kuh in mahmah kaclos, finne ma inge tuhkuh liki infohk uh; ac sramsram lalos fah mahmah tuhkuh liki infohk uh yak.\n\n17 Tuh ohinge Leum God El fahk: Elos fah suhmuhslah ma suc fah oreklac inmahsrlolos, ac ma inge fah sihmihsyucklac ac siliyucki ke sie puk, ac elos suc lihksrweni na muhnahslah ke suhlahlahlfongi fah tiac oasr yohrohlos, tuh elos suk in kuhnahoslah ma luhn God.\n\n18 Ohinge, oacna ke elos suc kuhnausyucklac ah tuh sa na kuhnausyucklac; ac un mwet koluk selos fah oacna mah paho ma misac—ahok, Leum God El fahk ohinge: ac fah kihtin pacl, sa na—\n\n19 Ac ma inge fah sikyak, tuh elos suc lihksrweni na muhnahslah ke srihpen suhlahlahlfongi fah uniyucklac ke poun mwet Gentile.\n\n20 Ac mwet Gentile elos fuhlwactwack ke inse fuhlwact luhn muhtahlos, ac ikori, ke srihpen yohkiyacn mwe ahktikuclkucl lalos, tuh elos muhsaheack alu pucspucs; ne ohinge, elos srihkkihn kuh ac orekma usrnguck luhn God, ac sifacna lotwelos ke lahlmwetmwet lalos sifacna ac etwacack lalos sifacna, tuh elos in kuh in kahsruhpi ac longyac muhtuhn mwet suhkahsruhp.\n\n21 Ac oasr alu pucspucs muhsahyak ma oraclah sok, ac fohs, ac ahngyahng.\n\n22 Ac oasr pac u lukmac, oacna ke pacl emet ah, oacna nuh ke orekma luhn devil, tuh el oraclah ma inge nuhkwewa; ahok, el pa oraclah ahkmas, ac orekma luhn lohsr; ahok, ac el kohlohlos ke inkwacwaclos ke sie mwe kapihr fokoko, ne ke na el kaprelosi ke mwe kapihr fokoko lal ne tok ma pahtpaht.\n\n23 Tuh liye, mwet sacohk wiyuck, nga fahk nuh suwos lah Leum God El tiac orekma ke lohsr.\n\n24 El tiac oruh kuhtwena ma sahyacn na ma in ahkinsewowoye facluh; tuh El luhngse facluh, oruh El fihliyac moul Lal sifacna tuh Elan kuh in pwacnlah mwet nuhkwewa nuh Yohrohl. Ohinge, El sapkihn tuh in wacngihn sie mwet in tiac ipeis ke molwelah Lal.\n\n25 Liye, yac El wowoyak nuh sin oacna sie mwet, fahk: Som likiyuc? Liye, nga fahk nuh sum, Moh; tuhsruhk El fahk: Tuhkuh nuh Yuruk kowos nuhkwewa fin facluh, moli mil ac honey, finne wacngihn mani ac finne wacngihn molo.\n\n26 Liye, yac El sapkihn nuh sin kuhtwena mwet tuh elos enenuh in illac liki iwen lohlngohk, kuh liki lohm in alu? Liye, nga fahk nuh suwos, Moh.\n\n27 Yac El sapkihn nuh sin kuhtwena mwet tuh elos enenuh in tiac ipeis ke molwelah Lal? Liye nga fahk nuh suwos, Moh; tuhsruhk El sang wacngihn molo nuh sin mwet nuhkwewa; ac El sapkihn mwet Lal tuh elos enenuh in mokle mwet nuhkwewa in auliyak.\n\n28 Liye, yac Leum El sapkihn nuh sin kuhtwena mwet tuh elos enenuh in tiac ipeis ke wolacna Lal? Liye nga fahk nuh suwos, Moh; tuhsruhk mwet nuhkwewa kuh in oacna sie nuh sin sie sahyac, ac wacngihn mwet sruhngwacyuck.\n\n29 El sapkihn tuh in wacngihn orekma kuhtasrihk luhn mwet kol alu; tuh, liye, orekma kuhtasrihk luhn mwet kol alu pa mwet uh luti ac sifacna sruhkuhltahl tuh elos in sie kahlwem nuh facluh, tuh elos in kuh in eis ma yohk ac kaksak luhn facluh; tuhsruhk elos tiac suk in kahsruh Zion.\n\n30 Liye, Leum El tiac lwelah ma se inge; ohinge, Leum God El use sie masap tuh mwet nuhkwewa enenuh in luhngse muhtahl, suc luhngse muhtahl uh pa luhngse. Ac fin elos tiac luhngse muhtahl pwacyena elos wacngihn srihpac. Ohinge, fin oasr luhngse muhtahl in elos na elos fah tiac lwelah mwet in orekma Zion in misac.\n\n31 Tuhsruhk mwet in orekma Zion fah orekma nuh sin Zion; tuh elos fin orekma nuh ke mani elos fah misac.\n\n32 Ac sifilpac, Leum God El sapkihn tuh mwet uh in tiac ahkmas; tuh elos in tiac kikiacp; tuh elos in tiac pihsrapasr; tuh elos in tiac fahk inen Leum God lalos ke koluk; tuh elos in tiac sok; tuh elos in tiac ahngyahng; tuh elos in tiac lokoalok sie sin sie; tuh elos in tiac kosro; ac tuh elos in tiac oruh kuhtwena ma inge; tuh el suc oruh ma inge fah misac.\n\n33 Tuh wacngihn sin ma koluk inge tuhkuh yurun Leum me; tuh El oruh ma suc wo inmahsrlon tuhlihk nuhtin mwet; ac El tiac oruh kuhtwena ma sahyacn na in oruh kahlwem nuh sin tuhlihk nuhtin mwet; ac El suli elos nuhkwewa in tuhkuh nuh Yohrohl ac ipeis ke wolacna Lal; ac wacngihn kuhtwena mwet El sruhnga suc tuhkuh nuh Yohrohl, sralsral ac fasrfasr, srohoh ac sukohsohk, mukul ac muhtwacn; ac El esam mwet Pegan; ac mwet nuhkwewa in oacna sie nuh sin God, kwewana mwet Jew ac mwet Gentile.\n\n", "2-ne 27": "[center][font_size=26]Sapta 27[/font_size][/center]\n\n[i]Lohsr yohk ac forlah liki ma pwacye fah afuhnlah facluh ke lwen sahflah—Puk luhn Mormon fah tuhkuh—Mwet loh tolu fah fahkwack ke puk sac—Sie mwet eis etwacack fah fahk lah el tiac kuh in riti puk siliyucki—Leum El fah oruh sie orekma wolacna ac usrnguck—Kapsra Isaiah 29. Sahp ke yac 559–545 Met Liki Kraist.[/i]\n\n1 Tuhsruhk, liye, ke lwen sahflah, kuh ke in pacl luhn mwet Gentile—ahok, liye muhtuhnfacl nuhkwewa luhn mwet Gentile ac oacyacpac mwet Jew, kwewana elos suc fah tuhkuh nuh fin acn se inge ac elos suc ac fah muhta ke acn sahyac, ahok, finne fin acn nuhkwewa fin facluh, liye, elos fah sruhilac ke ma koluk ac kain in ma sruhngwacyuck nuhkwewa—\n\n2 Ac ke lwen sac fah tuhkuh elos fah fahsriyuck sin Leum luhn Un Mwet Mweun, ke puhlahl ac ke kusrusr, ac ke sie puhsra luhlahp, ac ke pahkah, ac ke noa tuh, ac fihrihr luhn e in esuhkwack.\n\n3 Ac muhtuhnfacl nuhkwewa ma mweun lain Zion, ac ma lokoalok nuh sel, ac fah oacna sie mwemwe in aruhruhma ke fong uh; ahok, ac fah ohinge nuh selos, in oacna nuh ke sie mwet masrinsrwacl suc mwemwe, ac liye el mongo tuhsruhk el muhtwaclihk ac nguhnal aloal; kuh in oacna nuh ke sie mwet maluh suc mwemwe, ac liye el nihm kof tuhsruhk el muhtwaclihk ac liye el muhlallah, ac nguhnal masrinsrwacl; ahok, ac fah ohinge nuh sin un mwet ke muhtuhnfacl nuhkwewa ma mweun lain Ohl Zion.\n\n4 Tuh liye, kowos nuhkwewa suc oruh ma koluk, kowos muhta ac nuhnkuh, tuh kowos fah wowoyak, ac tuhng; ahok, kowos fah sruhilac tuhsruhk tiac ke wine, kowos fah tikuclkuclyak tuhsruhk tiac ke mwe nihmnihm fokoko.\n\n5 Tuh liye, Leum El okwaclah nuh fowos nguhn luhn mutul folosuwohs. Tuh liye, kowos kaliyac motowos, ac kowos sruhnga mwet pahluh; ac mwet kol lowos, ac El afuhnlah mwet liyactwen ke srihpen koluk lowos.\n\n6 Ac ma inge fah sikyak tuh Leum God El fah sang nuh suwos kahs ke sie puk, ac ma inge fah kahs lalos suc mutul.\n\n7 Ac liye puk sac fah siliyucki; ac lin puk sac ac fah oasr sie fwackyuck sin God, e ke muhtwacwacackiyacn facluh nuh ke sahflahiyac.\n\n8 Ohinge, ke srihpen ma suc siliyucki, ma suc siliyucki fah tiac utuckuh ke pacl luhn ma koluk ac ma sruhngwacyuck luhn mwet uh. Ohinge puk sac fah sruokyucki luhkwelos.\n\n9 Tuhsruhk puk sac fah utuckuh nuh sin sie mwet, ac el fah sang kahs luhn puk sac, suc pa kahs lalos suc tuh mutul infohk uh, ac el fah sang kahs inge nuh sin sie pac;\n\n10 Tuhsruhk el fah tiac sang kahs ma siliyucki, el fah tiac sang puk sac. Tuh puk sac fah siliyucki ke kuh luhn God, ac fwackyuck se ma siliyucki ah fah likiyucki lin puk sac ne ke na pacl Leum El pakiyac, tuh ma inge in tuhkuh; tuh liye, ma inge ahkkahlwemye ma nuhkwewa ke na pwelucng luhn facluh me ne ke na sahflahiyac.\n\n11 Ac lwen sac tuhkuh ke kahs ke puk se ma tuh siliyucki ah fah ritiyuck fin lohm uh; ac ma inge fah ritiyuck ke kuh luhn Kraist; ac ma nuhkwewa fah ahkkahlwemyeyuck nuh sin tuhlihk nuhtin mwet suc nuh oacna inge inmahsrlon tuhlihk nuhtin mwet, ac fah nuh oacna inge ne ke na sahflahiyacn facluh.\n\n12 Ohinge, ke lwen sac puk sac fah utuckuh nuh sin sie mwet suc nga sruhmuhn kac, puk sac fah wihkihnyucklac liki muhtuhn facluh, tuh wacngihn kuhtwena muhtah fah liye sahyacn na mwet loh tolu suc fah liye ma inge, ke kuh luhn God, sahyacl suc puk sac fah ituckyang; ac elos fah fahkwack ke pwacyeiyacn puk sac ac ma sihmlac loac.\n\n13 Ac wacngihn mwet sahyac fah liye ma inge, sahyacn na mwet ekahsr in oacna nuh ke luhngse luhn God, in fahkwack luhlahlfongi ke kahs lal nuh sin tuhlihk nuhtin mwet; tuh Leum God El fahk lah kahs luhn mwet luhlahlfongi ac sruhmuhn oacna in ma tuhkuh sin mwet misac me.\n\n14 Ohinge, Leum God El fah tahfwelah in sang kahs ke puk sac; ac ke oalin mwet loh pucspucs ma El liye tuh fal wo El fah oakiyac kahs Lal; ac we nuh sel suc sruhnga kahs luhn God!\n\n15 Tuhsruhk liye, tukun ma inge Leum God El fah fahk nuh sel suc El fah sang puk sac nuh se: Eis kahs inge ma tiac siliyucki ac sang nuh sin sie pac, tuh elan kuh in ahkkahlwemye nuh selos suc eis etwacack, fahk: Riti ma inge, nga kwacfe suwos. Ac mwet eis etwacack fah fahk: sang ingena puk sacn, ac ngwac riti.\n\n16 Ac inge, ke srihpen wolacna luhn facluh ac in eis ma yohk kac elos fah fahk ma inge, ac tiac nuh ke wolacna luhn God.\n\n17 Ac mwet sac fah fahk: Nga tiac kuh in us puk sac, tuh ma inge siliyucki.\n\n18 Na mwet eis etwacack sac fah fahk: Nga tiac kuh in riti.\n\n19 Ohinge tukun ma inge, Leum God El fah sifilpac sang puk sac ac kahs kac ah nuh sel suc wacngihn etuh la; ac mwet se suc wacngihn etuh la ah fah fahk: Nga tiac na eis etwacack.\n\n20 Na Leum God El fah fahk nuh sel: Mwet eis etwacack fah tiac riti ma inge, tuh elos sruhnga ma inge, ac Nga kuh in oruh orekma Luhk sifacna; ohinge kom fah riti kahs ma Nga fah acsot nuh sum.\n\n21 Nikmet kahl ma suc siliyucki, tuh Nga fah sang ma inge ke pacl Luhk sifacna; tuh Nga fah ahkkahlwemye nuh sin tuhlihk nuhtin mwet lah Nga kuh in oruh orekma Luhk sifacna.\n\n22 Ohinge, ke kom riti kahs ma Nga sapkihn nuh sum kac, ac eis mwet loh suc Nga olwelah nuh sum, na fah kom sifilpac siliyac puk sac, ac okanlah nuh Sihk, tuh Ngan kuh in karuhnguhnwacng kahs ma kom soenna riti, ne ke na Nga liye tuh fal nuh ke lahlmwetmwet Luhk sifacna in ahkkahlwemye ma nuhkwewa nuh sin tuhlihk nuhtin mwet.\n\n23 Tuh liye, Nga pa God; ac Nga pa God luhn mwenmwen; ac Nga fah ahkkahlwemye nuh sin facluh lah Nga oacna sie ekweah, mihsenge, ac ne tok ma pahtpaht; ac Nga tiac orekma inmahsrlon tuhlihk nuhtin mwet sahyacn na in fal nuh ke luhlahlfongi lalos.\n\n24 Ac sifilpac tukun ma inge Leum El fah fahk nuh sel suc fah riti kahs ma fah ituckyang nuh sel uh:\n\n25 Yohk na ke mwet inge fototome nuh Yuruk ke oacluhlos, ac inngoasrolos ahkfuhlwactyeyuc, tuhsruhk insiaclos som loes likiyuc, ac sahngweng lalos nuh Sihk lutiyuck ke luti luhn mwet—\n\n26 Ke ma inge, Nga fah fahlacna in oruh sie orekma wolacna inmahsrlon mwet inge, ahok, sie orekma na wowo ac sie ma wolacna, tuh lahlmwetmwet luhn mwet suhmaht ac mwet eis etwacack lalos fah wacngihnlac, ac etatwen luhn mwet okak lalos fah wihklac.\n\n27 Ac we nuh selos suc suk na upac in okanlah kihsen kahsruh lalos liki Leum! Ac orekma lalos orek ke lohsr uh; ac elos fahk: Suc liye kuht, ac suc etwekuht? Ac elos oacyacpac fahk: Pwacyena, ekuhlwaclihk lowos ke ma uh fah luhmweyuck in oacna fohk fuhrahrrahr luhn mwet orek ahluh ke fohk uh. Tuhsruhk liye, Nga fah ahkkahlwemye nuh selos, Leum luhn Un Mwet Mweun El fahk, tuh Nga etuh orekma lalos nuhkwewa. Tuh orekma uh fah fahkuhlwack suc oraclah ma inge, yac el tiac oreyuclac? Kuh yac ma suc fremiyucki uh fahk kacl suc fremiyac, yac el tiac kahlwem kac?\n\n28 Tuhsruhk liye, Leum luhn Un Mwet Mweun El fahk: Nga fah ahkkahlwemye nuh sin tuhlihk nuhtin mwet lah ac kihtin pacl na ac acn Lebanon fah eklac nuh ke sie acn ruhkruhk ke imac in fahko ac imac in fahko uh fah luhmweyuck in oacna sie innimac.\n\n29 Ac ke lwen sac mwet sohlohng fah lohng kahs ke puk sac, ac muhtuhn mwet kun fah liye ke lohsr uh ac liki lohsr uh.\n\n30 Ac mwet puhsisacl fah oacyacpac puhseni, ac engan lalos fah oan in Leum, ac mwet suhkahsruhp inmahsrlon mwet uh fah enganwack sin El suc Muhtahl luhn Israel.\n\n31 Tuh pwacyena lah oacna ke Leum El moul elos fah liye tuh el suc koluk el tiac utuckuh, ac mwet ahkkoluk fah isisyak, ac mwet nuhkwewa suc suk ma koluk uh lihsyucklac;\n\n32 Ac elos suc oruh tuh sie mwet in sie mwet oraclah ma koluk ke sie kahs, ac oakiyac sie sruhf nuh sel suc kalyeiyuck ke muhtuhn pot uh, ac fohrohkuhnlah mwet suwohs ke ma wacngihn srihpac.\n\n33 Ke ma inge, Leum El fahk ohinge, suc molwellah Abraham, kacn tuhlihk nahtuhl Jacob: Jacob el fah tiac mwekihn inge, kuh muhtahl fah tiac pac sruhsrahlah.\n\n34 Tuhsruhk ke el liye tuhlihk nahtuhl, orekma luhn Pouk, inmahsrlol, elos fah ahkmuhtahlye Inek, ac ahkmuhtahlye El suc Muhtahl lal Jacob, ac fah sahngweng sin God luhn Israel.\n\n35 Elos pac suc tahfonglac ke nguhn fah eis etatwen, ac elos suc tohrkahskahs fah lotwelah mwe luti uh.\n\n", "2-ne 28": "[center][font_size=26]Sapta 28[/font_size][/center]\n\n[i]Alu kikiacp pucspucs fah muhsahiyuckyak ke lwen sahflah—Elos fah luti mwe luti kikiacp, wacngihn srihpac, ac lahlfon—Forlah liki ma pwacye fah orek upac ke srihpen mwet luti kikiacp—Devil el fah ahkkolukye insiacn mwet uh—El fah luti kain in mwe luti kikiacp nuhkwewa. Sahp ke yac 559–545 Met Liki Kraist.[/i]\n\n1 Ac inge, liye, mwet wiyuck, nga sramsram nuh suwos, in oacna ke Nguhn sapkihn nuh sihk; ohinge, nga etuh tuh pwacyena lah ma inge ac sikyak.\n\n2 Ac ma suc fah sihmihsyucklac liki puk sac fah ma na yohk srihpac nuh sin tuhlihk nuhtin mwet, ac yohk na nuh sin fihtac lasr, suc pa sie un mwet luhlah ke mwet Israel.\n\n3 Tuh tukun ma inge ke lwen se ma alu uh muhsahiyuckyak ah, ac tiac nuh sin Leum, ke sie fah fahk nuh sin sie pac sahyac: Liye, nga, nga ma luhn Leum; ac ma se sahyac ah fah fahk: Nga, nga ma luhn Leum; ac ohinge mwet nuhkwewa suc muhsaheack alu uh fah fahk, ac tiac nuh sin Leum—\n\n4 Ac elos fah akuhkuhin nuh sin sie sin sie; ac mwet tol lalos fah akuhkuhin nuh sin sie sin sie, ac elos fah luti ke etwacack lalos, ac lahfwekihn Nguhn Muhtahl, suc mahmah.\n\n5 Ac elos lahfwekihn kuh luhn God, El suc Muhtahl luhn Israel; ac elos fahk nuh sin mwet uh: Poronge kuht, ac kowos lohng mwe luti lasr uh; tuh liye wacngihn God mihsenge, tuh Leum ac Mwet in Molwelah El oraclah tari orekma Lal, ac El sang kuh Lal nuh sin mwet uh;\n\n6 Liye, kowos in porongo luti luhk; elos fin ac fahk muh oasr sie mwenmwen oreklac ke poun Leum, nikmet luhlahlfongi; tuh ke lwen se inge El tiac sie God luhn mwenmwen; El oraclah tari orekma Lal.\n\n7 Ahok, ac fah puhs mwet suc fah fahk: Mongo, nihm, ac engan, tuh litu kuht misac; ac e fah wo nuh sesr.\n\n8 Ac e fah oacyacpac puhs mwet suc fah fahk: Mongo, nihm, ac engan; ne ohinge, sahngweng sin God—el fah ahksuwohsyelah ke el oraclah kihtin na ma koluk; ahok, kikiacp kuhtuhsrihsrihk, ahklahlfonye sie mwet ke srihpen kahs lal, puhkanwack sie luhf nuh sin mwet tuhlan lowos; wacngihn ma koluk ke ma inge; ac oruh ma nuhkwewa inge, tuh litu kuht ac misac; ac fin kuht koluk mwacta, God El fah unikuht srihngihl kuht kuhtuhsrihsrihk, ac sahflahiyac kuht fah moliyucklac ke tohkohsrahi luhn God.\n\n9 Ahok, ac e fah puhs mwet suc fah luti ke ohiyac se inge, mwe luti kikiacp ac wacngihn srihpac ac lahlfon, ac elos fah inse fuhlwactyak, ac fah suk na upac in okanlah kihsen kahsruh lalos liki Leum; ac orekma lalos fah orek ke lohsr uh.\n\n10 Ac srahn mwet luhlahlfongi fah wowoyak liki infohk uh in lainuhlos.\n\n11 Ahok, elos nuhkwewa som liki inkacnek uh; elos eklac in koluklac.\n\n12 Ke srihpen inse fuhlwact, ac ke srihpen mwet luti kikiacp, ac mwe luti kikiacp, alu lalos koluklac, ac alu lalos fuhlwactwack, ke srihpen inse fuhlwact elos fihlacngwack.\n\n13 Elos pihsrwaclah mwet suhkahsruhp ke srihpen nien monglac wo lalos, elos pihsrwaclah mwet suhkahsruhp ke srihpen nuknuk wowo lalos; ac elos kalyei mwet puhsisacl ac mwet suhkahsruhp insiac, ke srihpen inse fuhlwact lalos elos fihlacngwack.\n\n14 Elos ahkkwekweye inkwacwaclos ac insifaclos kwekweelihk nuh lucng; ahok, ac ke srihpen inse fuhlwact, ac ma koluk, ac ma sruhngwacyuck, ac kosro, elos nuhkwewa tuhlac sahyacn na mwet ekahsr na, suc pa mwet puhsisacl suc fahsr tukun Kraist; ne ohinge, elos kolyuck, tuh ke pacl pucspucs elos tahfonglac ke srihpen elos lutiyuck ke luti luhn mwet.\n\n15 O mwet lahlmwetmwet, ac mwet eis etwacack, ac mwet kahsruhp, ma fihlacngwack ke inse fuhlwact luhn insiaclos, ac elos nuhkwewa suc luti mwe luti kikiacp, ac elos nuhkwewa suc orek kosro, ac ahkkolukyelah ohiyac wo luhn Leum, we, we, we nuh selos, Leum God Kuhlacna El fahk, tuh elos fah sisilac nuh ten nuh ke hell!\n\n16 We nuh selos suc forlah liki mwet suwohs ke ma wacngihn srihpac ac akuhkuhin lain ma wo, ac fahk lah ma inge wacngihn srihpac! Tuh lwen sac fah tuhkuh ke Leum God El fah sa na tuhkuh nuh yurun mwet fin facluh; ac ke lwen se na elos arulacna upaclah ke ma koluk elos fah misac.\n\n17 Tuhsruhk liye, fin mwet fin facluh fah auliyak ke ma koluk ac ma sruhngwacyuck lalos elos fah tiac kuhnausyucklac, Leum luhn Un Mwet Mweun El fahk.\n\n18 Tuhsruhk liye, alu yohk ac sruhngwacyuck sac, muhtwacn kosro se luhn facluh nohfohn, enenuh in puhtatlac nuh facluh, ac enenuh in upac na pwacye puhtatlac la uh.\n\n19 Tuh tohkohsrahi luhn devil enenuh in kusrusr, ac elos suc wi uh enenuh in kusrusryak in auliyak, kuh devil el fah sruohkohltahluh ke sein in kapihr ma pahtpaht lal, ac elos ac mokleyuck in kasrkuhsrak, ac misac;\n\n20 Tuh liye, ke lwen sac el fah kasrkuhsrak ke insiacn tuhlihk nuhtin mwet, ac moklwelosyak in kasrkuhsrak ke ma wo uh.\n\n21 Ac mwet sahyac el fah ahkmisye, ac pwacnuhloslac nuh ke ohiyac wo luhn ikoac, tuh elos fah fahk: Ma nuhkwewa wo Zion; ahok, Zion kapkapwack, ma nuhkwewa wo—ac ohinge devil el pihsrwaclah nguhnalos, ac kahkahsrihk kohlohloslac nuh ten nuh ke hell.\n\n22 Ac liye, el eyeinse pwacnlah mwet sahyac, ac fahk nuh selos lah wacngihn hell; ac el fahk nuh selos: Tiac nga pa devil, tuh wacngihn devil—ac ohinge el mahmah nuh insrwaclos, ne ke na el sruohkohltahluh ke sein in kapihr koluk lal, ma wacngihn molwelah.\n\n23 Ahok, elos sruokyucki in misac, ac hell; ac misac, ac hell, ac devil, ac ma nuhkwewa ma sruokyucki we enenuh in tulac met liki nien muhta luhn God, ac nuhnuhnkweyuck fal nuh ke orekma lalos, yac elos enenuh in som nuh ke acn ma ahkoeyucklac nuh selos, finne sie luhluh in e ac yot ngweng, suc pa kweok ma wacngihn sahflahiyac.\n\n24 Ke ma inge, we nuh sel suc fuhlwaclihk insiac ke Zion!\n\n25 We nuh sel suc wowoyak: Ma nuhkwewa wo!\n\n26 Ahok, we nuh sel suc porongo mwe luti luhn mwet, ac forlah liki kuh luhn God, ac mwe sang luhn Nguhn Muhtahl!\n\n27 Ahok, we nuh sel suc fahk: Kuht eis, ac kuht tiac enenuh kuhtuh pac!\n\n28 Ac in ahkkahlwemye, we nuh selos nuhkwewa suc rarrar, ac kasrkuhsrak ke srihpen ma pwacye luhn God! Tuh liye, el suc muhsah fin yot eis ma inge ke engan; ac el suc muhsah fin pwelucng puhkpuhk tikuclkuclyak tuh el fah ikori.\n\n29 We nuh sel suc fah fahk: Kuht eis kahs luhn God, ac kuht tiac enenuh kuhtuh pac kahs luhn God, tuh ma inge fal tari!\n\n30 Tuh liye, Leum God El fahk ohinge: Nga fah sang nuh sin tuhlihk nuhtin mwet ip nuh ke ip, luti nuh ke luti, kuhtuhsrihsrihk inge ac kuhtuhsrihsrihk ingoh; ac insewowo elos suc porongo luti Luhk, ac sang insrwaclos nuh ke kahs in kahsruh Luhk, tuh elos fah lotwelah lahlmwetmwet; tuh nuh sel suc eis Nga fah sang in yohk pac; ac nuh selos suc fah fahk, tuh fal ma inge nuh sesr, fah eisyucklac luhkwelos finne ma suc oasr yohrohlos.\n\n31 Selngawi nuh sel suc fihliyac luhlahlfongi lal sin mwet, kuh oruh tuh mahno uh pa in karuhnguhnuhl, kuh fah porongo mwe luti luhn mwet, sahyacn na mwe luti lalos fah ituckyang ke kuh luhn Nguhn Muhtahl.\n\n32 We nuh sin mwet Gentile, Leum God Kuhlacna El fahk! Tuh finne Nga fah ahsroelah pouk sifacna nuh selos ke lwen nuh ke lwen, elos fah lahfwekihnyuc; ne ohinge, Nga fah pahkomuhtahlos, Leum God El fahk, elos fin luhngse auliyak ac tuhkuh nuh Yuruk; tuh pouk ahsroeyucklac lwen na fohn se, Leum God Kuhlacna El fahk.\n\n", "2-ne 29": "[center][font_size=26]Sapta 29[/font_size][/center]\n\n[i]Mwet Gentile pucspucs fah sruhnga Puk luhn Mormon—Elos fah fahk, Kuht tiac enenuh kuhtuh pac Bible—Leum El sramsram nuh sin muhtuhnfacl pucspucs—El fah nuhnuhnkuh facluh liki puk ma fah sihmihsyucklac. Sahp ke yac 559–545 Met Liki Kraist.[/i]\n\n1 Tuhsruhk liye, ac fah puhkantwen—ke lwen sac ke Nga fah fahlacna in oruh sie orekma wolacna inmahsrlolos, tuh Nga in kuh in esam wuhlweacng Luhk ma Nga tuh oraclah nuh sin tuhlihk nuhtin mwet, tuh Nga in kuh in sifilpac fihliyac pouk ke pacl ahkluo in sifilpac molwelah mwet Luhk, suc pa mwet Israel;\n\n2 Ac oacyacpac, tuh Nga in kuh in esam olwelah ma Nga tuh oraclah nuh sum, Nephi, ac oacyacpac nuh sin pahpah tomom, tuh Nga in esam fihtac lom; ac tuh kahs luhn fihtac lom in fahlac liki oaclihk nuh yurun fihtac lom; ac kahs Luhk fah sulkackihnyuck fin facluh nohfohn, in sie mwe srihkasrak nuh sin mwet Luhk, suc pa mwet Israel;\n\n3 Ac ke srihpen kahs Luhk ac fah sulkackihnyuck—mwet Gentile pucspucs fah fahk: Bible se! Bible se! Oasr tari Bible nahtuhsr, ac tiac kuh in oasr kuhtuh pac Bible.\n\n4 Tuhsruhk Leum God El fahk ohinge: O mwet lahlfon, elos fah eis sie Bible; ac ma inge fah fahlac liki mwet Jew, mwet wuhlweacng omeet Luhk. Ac meac mwet Jew elos tarilacna kac ke Bible ma elos eis selos? Ahok, meac kalmeyac sin mwet Gentile? Yac elos esam kahfofo, ac orekma, ac kweok luhn mwet Jew, ac oaru lalos nuh Sihk, in sang molwelah nuh sin mwet Gentile?\n\n5 O kowos mwet Gentile, yac kowos esam mwet Jew, mwet wuhlweacng omeet Luhk? Moh; tuhsruhk kowos selngawi elos, ac sruhngwaclos, ac tiac suk in molweloslac. Tuhsruhk liye, Nga fah fohlohkohnlah ma inge nuhkwewa nuh fin sifowos sifacna; tuh Nga Leum tiacna muhlkuhnlah mwet Luhk.\n\n6 Kowos lahlfon, suc fah fahk: Bible se, oasr tari Bible nahtuhsr, ac kuht tiac enenuh kuhtuh pac Bible. Yac kowos eis sie Bible sahyacn na ma sin mwet Jew?\n\n7 Yac kowos tiac etuh lah oasr muhtuhnfacl sahyac liki na ma se? Yac kowos tiac etuh lah Nga, Leum God lowos, oraclah mwet nuhkwewa, ac tuh Nga esamuhlos suc oasr fin tuhka in meoa uh; ac tuh Nga kol inkuhsrao lucng ac fin facluh ten; ac Nga sang kahs Luhk nuh sin tuhlihk nuhtin mwet, ahok, finne nuh ke muhtuhnfacl fin facluh nuhkwewa?\n\n8 Ohinge kowos tohrkahskahs, ke srihpen kowos fah eis kuhtuh pac kahs Luhk? Yac kowos tiac etuh lah luhlahlfongi luhn muhtuhnfacl luo pa sie mwe loh nuh suwos lah Nga pa God, lah Nga esam sie muhtuhnfacl oacna sie pac? Ohinge nga sruhmuhn kahs ma oacna sie nuh sin sie muhtuhnfacl oacna nuh sin sie pac. Ac ke muhtuhnfacl luo inge fah tuhkweni ahkfahsrye luhlahlfongi luhn muhtuhnfacl luo an fah tuhkweni pac ahkfahsryeyuck.\n\n9 Ac Nga oruh ma se inge tuh Nga in kuh in ahkpwacyei nuh sin mwet pucspucs lah Nga oacna sie ekweah, misenge, ac ne tok ma pahtpaht; ac lah Nga fahklah kahs Luhk fal nuh ke luhngse Luhk sifacna. Ac ke srihpen Nga fahklah sie kahs kowos tiac enenuh in nuhnkuh tuh Nga tiac kuh in etuh kahs sahyac; tuh orekma Luhk soenna sahflah; kuh ac fah tiacna tui ne ke na sahflahiyacn mwet uh, kuh tiac ke pacl sac fahlac ac ne tok ma pahtpaht.\n\n10 Ohinge, ke srihpen oasr sie Bible nuhtuwos kowos tiac nuhnkuh muh ma inge nein kahs Luhk nuhkwewa; kuh kowos tiac pac nuhnkuh lah Nga tiac oruh tuh kuhtuh pac in sihmihsyucklac.\n\n11 Tuh Nga sapkihn mwet nuhkwewa, kwewana kuhtuhlacp me ac rohtoh me, ac acir me, ac epang me, ac ke fin tuhka in meoa uh, tuh elos fah suhmuhslah kahs ma Nga sruhmuhn nuh selos; tuh liki puk ma fah sihmihsyucklac Nga fah nuhnuhnkuh facluh, mwet nuhkwewa fal nuh ke orekma lalos, fal nuh ke ma suc sihmihsyucklac.\n\n12 Tuh liye, Nga fah sramsram nuh sin mwet Jew ac elos fah suhmuhslah ma inge; ac Nga fah oacyacpac sramsram nuh sin mwet Nephi ac elos fah suhmuhslah ma inge; ac Nga fah oacyacpac sramsram nuh sin sruf sahyac luhn mwet Israel, suc Nga tuh kohllah, ac elos fah suhmuhslah ma inge; ac Nga fah oacyacpac sramsram nuh sin muhtuhnfacl nuhkwewa fin facluh ac elos fah suhmuhslah ma inge.\n\n13 Ac ma inge fah sikyak tuh mwet Jew elos fah eis kahs luhn mwet Nephi, ac mwet Nephi elos fah eis kahs luhn mwet Jew; ac mwet Nephi ac mwet Jew elos fah eis kahs luhn sruf tuhlac luhn Israel; ac sruf tuhlac luhn Israel elos fah eis kahs luhn mwet Nephi ac mwet Jew.\n\n14 Ac ma inge fah sikyak tuh mwet Luhk, suc pa mwet Israel, fah toweni nuh lohm selos nuh ke acn selos; ac kahs Luhk fah oacyacpac toweniyucki nuh sie. Ac Nga fah ahkkahlwemye nuh selos suc mweun lain kahs Luhk ac lain mwet Luhk, suc pa mwet Israel, lah Nga pa God, ac lah Nga tuh olweacng nuh sel Abraham lah Nga ac esam fihtac lal ne tok ma pahtpaht.\n\n", "2-ne 30": "[center][font_size=26]Sapta 30[/font_size][/center]\n\n[i]Mwet Gentile ma forlah pacptaislac fah oacwaclah inmahsrlon mwet wuhlweacng—Mwet Laman ac mwet Jew pucspucs elos fah luhlahlfongi kahs uh ac eklac kahto—Israel fah sifilpac fohlohkihnyuckyak ac mwet koluk kuhnausyucklac. Sahp ke yac 559–545 Met Liki Kraist.[/i]\n\n1 Ac inge liye, mwet sacohk wiyuck, ngac sramsram nuh suwos; tuh nga, Nephi, tiac lwelah tuh kowos in nuhnkuh muh kowos suwohswohs liki na mwet Gentile. Tuh liye, kowos fin tiac liyacacng masap luhn God kowos nuhkwewa fah misac pac; ac ke srihpen kahs ma sruhmuhnyuck kowos in tiac nuhnkuh muh mwet Gentile elos kuhnausyucklac.\n\n2 Tuh liye, nga fahk nuh suwos lah mwet Gentile pucspucs suc ac auliyak uh pa mwet wuhlweacng luhn Leum; ac mwet Jew pucspucs ma ac tiac auliyak uh fah lihsyucklac; tuh Leum El tiac olweacng nuh sin kuhtwena mwet sahyacn na elos suc auliyak ac luhlahlfongi ke Wen nahtuhl, suc pa El suc Muhtahl luhn Israel.\n\n3 Ac inge, Ngwac pahluh kuhtuh pac kacn mwet Jew ac mwet Gentile. Tuh tukun puk se ma nga tuh sruhmuhn kac ah fah tuhkuh, ac sihmihsyucklac nuh sin mwet Gentile, ac sifilpac siliyucki nuh sin Leum, ac fah oasr mwet pucspucs suc fah luhlahlfongi kahs ma sihmlac inge; ac elos fah uslah ma inge nuh sin un mwet luhlah luhn fihtac lasr.\n\n4 Ac na un mwet luhlah luhn fihtac lasr fah etuh kacsr, lah kuht tuhkuh fuhkah liki acn Jerusalem, ac lah elos fihl tok luhn mwet Jew.\n\n5 Ac wosasuc luhn Jisus Kraist fah sulkackihnyuck inmahsrlolos; ohinge, elos fah sifilpac fohlohklac in etuh ke pahpah tuhmwaclos, ac oacyacpac in etuh ke Jisus Kraist, suc tuh oasr inmahsrlon pahpah tuhmwaclos.\n\n6 Ac na elos fah enganwack; tuh elos fah etuh lah ma inge pa sie mwe insewowo nuh selos liki poun God; ac kulun lohsr lalos fah muhtwacwacack in puhtatlac liki muhtahlos; ac fihlin fihl pucspucs fah tiac misac inmahsrlolos, sahyacn na elos fah sie un mwet nwacsnwacs ac kahto.\n\n7 Ac ma inge fah sikyak tuh mwet Jew suc fahsrelihk fah oacyacpac muhtwacwacack in luhlahlfongi Kraist; ac elos fah muhtwacwacack in toweni fin acn uh; ac elos nuhkwewa suc fah luhlahlfongi ke Kraist fah oacyacpac eklac sie un mwet kahto.\n\n8 Ac ma inge fah sikyak tuh Leum God El fah ahkfahsrye orekma Lal inmahsrlon muhtuhnfacl, kain in mwet, kain in kahs, ac mwet nuhkwewa, in sifilpac sang fohlohkihnyuckyak luhn mwet Lal fin facluh.\n\n9 Ac ke suwohswohs Leum God El fah nuhnuhnkuh mwet suhkahsruhp, ac kalyei wo nuh sin mwet fihlpacp facluh. Ac El fah kalyei facluh ke kuh luhn oacluhl, ac ke mongiyacn inngoasrol El fah uniyac mwet koluk.\n\n10 Tuh pacl sac sa in tuhkuh ke Leum God El fah oruh sie fahsrelihk na yohk inmahsrlon mwet uh, ac El fah kuhnahoslah mwet koluk; ac El fah molwelah mwet Lal, ahok, finne ma enenuh se Elan kuhnahoslah mwet koluk ke e.\n\n11 Ac ma suwohswohs fah mwe loango iniwacl, ac luhlahlfongi ac mwe loango infulwacl.\n\n12 Na kosro wolf fah oacyacpac muhta wi sip fuhsr, ac kosro lwacpucrt fah ona wi nacni fuhsr, ac kaho fuhsr, ac lion fuhsr, ac kaho uh, tuhkweni; ac sie tuhlihk srihsrihk fah kohlohlos.\n\n13 Ac kaho ac bear fah tuhkweni mongo; kaho fuhsr ac bear fuhsr nahtuhlos fah tuhkweni ona; ac lion fah mongo mah oacna ox uh.\n\n14 Ac tuhlihk fuhsr katiti fah sritacl fin luhf in snek pwacsin, ac tuhlihk fuhsr tilac katiti fah likiyac pahol fin ahng luhn snek pwacsin.\n\n15 Elos fah tiac ahkngalyeyuck kuh kuhnausyucklac ke finohl muhtahl nuhkwewa Luhk, tuh facluh fah sesseslah ke etwacack luhn Leum oacna ke kof uh afuhnlah meoa.\n\n16 Ohinge, ma luhn muhtuhnfacl nuhkwewa fah ahkkahlwemyeyuck; ahok, ma nuhkwewa fah ahkkahlwemyeyuck nuh sin tuhlihk nuhtin mwet.\n\n17 Wacngihn ma suc lukmac sahyacn na ma inge fah ahkkahlwemyeyuck; wacngihn kuhtwena orekma luhn lohsr sahyacn na ma inge fah orek in liyeyuck ke kahlwem uh; ac wacngihn kuhtwena ma siliyucki fin facluh sahyacn na ac fah taltallwelihk.\n\n18 Ohinge, ma nuhkwewa ma ahkkahlwemyeyuck nuh sin tuhlihk nuhtin mwet fah ahkkahlwemyeyuck ke lwen sac; ac e fah wacngihnlac kuh lal Setuhn nuh fin insiacn tuhlihk nuhtin mwet, ke lusen sie pacl loeloes. Ac inge, mwet sacohk wiyuck, nga ahksahfye fahk luhk uh.\n\n", "2-ne 31": "[center][font_size=26]Sapta 31[/font_size][/center]\n\n[i]Nephi el fahk lah efuh Kraist El pacptaislac—Mwet uh enenuh in fahsr tukun Kraist, pacptaislac, eis Nguhn Muhtahl, ac muhtweng ne ke sahflah in moliyucklac—Auliyak ac pacptais pa muhtuhnpot nuh ke inkacnek suwohs ac ohsrihksrihk—Moul ma pahtpaht tuhkuh nuh selos suc liyacacng masap tukun pacptaislac uh. Sahp ke yac 559–545 Met Liki Kraist.[/i]\n\n1 Ac inge nga, Nephi, ahksahfye pahluh luhk nuh suwos, mwet sacohk wiyuck. Ac nga tiac kuh in sihmihs tuhsruhk kuhtuh na ke ma, suc nga etuh muh enenuh in sikyak; nga tiac pac kuh in sihmihs tuhsruhk kuhtuh na ke kahs luhn tamuhlwel wiyuck Jacob.\n\n2 Ohinge, ma suc nga suhmuhslah fal nuh sihk, sahyacn na kahs puh ma nga enenuh in sruhmuhn ke mwe luti luhn Kraist; ohinge, nga fah sramsram nuh suwos in kahlwem, in fal nuh ke kahlwemiyacn pahluh luhk.\n\n3 Tuh nguhnihk engan ke ma kahlwem; tuh tukun ohiyac se inge Leum God El orekma inmahsrlon tuhlihk nuhtin mwet. Tuh Leum God El sang kahlwem nuh ke etatwen; tuh El sramsram nuh sin mwet in fal nuh ke kahs lalos, nuh ke etatwen lalos.\n\n4 Ohinge, nga kena tuh kowos in esam lah nga sramsram nuh suwos kacn mwet pahluh suc Leum El ahkkahlwemye nuh sihk, suc ac pacptaiselah Lahm luhn God, suc ac eislah ma koluk luhn facluh.\n\n5 Ac inge, fin Lahm luhn God, El suc muhtahl, El enenuh in pacptaislac ke kof, in ahkpwacyeiye suwohswohs nuhkwewa, O na, fuhkah luhpan enenuh pac lasr, ma tiac muhtahl, in pacptaislac, ahok, finne ke kof!\n\n6 Ac inge, nga kena siyuck suwos, mwet sacohk wiyuck, yac Lahm luhn God El tuh ahkpwacyeiye suwohswohs nuhkwewa ke El pacptaislac ke kof?\n\n7 Yac kowos tiac etuh lah El muhtahl? Tuhsruhk finne El muhtahl, El ahkkahlwemye nuh sin tuhlihk nuhtin mwet lah, in oacna nuh ke mahno El ahkpuhsisaclyacl sifacna ye muhtuhn Pahpah, ac loh kac nuh sin Pahpah lah El ac ahkostwen nuh Sel in liyacacng masap Lal.\n\n8 Ohinge, tukun El pacptaislac ke kof Nguhn Muhtahl tuhwi nuh Facl ke luhmahn sie wule.\n\n9 Ac sifilpac, ac ahkkahlwemye nuh sin tuhlihk nuhtin mwet suwohswohsiyacn inkacnek uh, ac ohsrihksrihkiyacn muhtuhnpot uh, ma elos fah ilyak kac, El oakiyac mwe srihkasrak met luhkwelos.\n\n10 Ac El fahk nuh sin tuhlihk nuhtin mwet: Kowos fahsr Tukuk. Ohinge, mwet sacohk wiyuck, yac kuht kuh in fahsr tukun Jisus fin kuht insese in liyacacng masap luhn Pahpah?\n\n11 Ac Pahpah El fahk: Kowos auliyak, kowos auliyak, ac pacptaislac ke inen Wen Kuloh Nuhtihk.\n\n12 Ac oacyacpac, puhsren Wen tuhkuh nuh yuruk, fahk: El suc pacptaislac ke Inek, Pahpah El fah sang Nguhn Muhtahl nuh sel, oacna nuh Sihk; ohinge, fahsr Tukuk, ac oruh ma suc kowos liye Nga oruh.\n\n13 Ohinge, mwet sacohk wiyuck, nga etuh lah kowos fin fahsr tukun Wen, ke inse pwacye, tiac mukwikwi in wosounkacs ac tiac kikiacp ye muhtuhn God, tuhsruhk ke inse pwacye, auliyak ke ma koluk lowos, loh nuh sin Pahpah lah kowos insese in eis nuh fowos inen Kraist, ke pacptais—ahok, ke kowos fahsr tukun Leum lowos ac Mwet Lahngo lowos nuh ten nuh ye kof uh, in oacna nuh ke kahs Lal, liye, na fah kowos eis Nguhn Muhtahl; ahok, na tuhkuh pacptais luhn e ac luhn Nguhn Muhtahl; ac na kowos kuh in sramsram ke loun lipufacn, ac wowoyak kaksakihn El suc Muhtahl luhn Israel.\n\n14 Tuhsruhk, liye, mwet sacohk wiyuck, ohinge tuhkuh puhsren Wen nuh sihk, fahk: Tukun kowos auliyak ke ma koluk lowos, ac loh nuh sin Pahpah lah kowos insese in liyacacng masap Luhk, ke pacptaislac ke kof, ac eis pacptais ke e ac luhn Nguhn Muhtahl, ac kuh in sramsram ke soko lohoh sasuc, ahok, finne ke loun lipufacn, ac tukun ma se inge in lahfwekihnyuc, ac tuh wo liki na nuh suwos kowos fin tiac etweyuc.\n\n15 Ac nga lohng sie puhsra sin Pahpah, fahk: Ahok, kahs luhn Kuloh Luhk pwacye ac suwohs. El suc muhtweng ne ke sahflah, el fah moliyucklac.\n\n16 Ac inge, mwet sacohk wiyuck, nga etuh ke ma inge lah fin sie mwet fah tiac muhtweng ne ke sahflah, ke mwe srihkasrak tahklac luhn Wen nuhtin God moul, el tiac kuh in moliyucklac.\n\n17 Ohinge, oruh ma suc nga fahk nuh suwos muh nga tuh liye ma Leum lowos ac Mwet in Molwelah lowos enenuh in oruh; tuh, ke srihpac se inge ma inge ahkkahlwemyeyuck nuh sihk, tuh kowos in kuh in etuh ke muhtuhnpot ma kowos in ilyak kac. Tuh muhtuhnpot se ma kowos enenuh in ilyak kac uh pa auliyak ac pacptaislac ke kof; ac na fah tuhkuh iyucklac luhn ma koluk lowos ke e ac ke Nguhn Muhtahl.\n\n18 Ac na kowos oasr ke inkacnek suwohs ac ohsrihksrihk soko inge ma kol nuh ke moul ma pahtpaht; ahok, kowos ilyak ke muhtuhnpot; kowos oruh fal nuh ke masap luhn Pahpah ac Wen; ac kowos eis Nguhn Muhtahl, suc loh kacn Pahpah ac Wen, in ahkpwacyeiye wuhlweacng ma El tuh oraclah, tuh kowos fin utyak ke inkacnek uh kowos fah eisyuck.\n\n19 Ac inge, mwet sacohk wiyuck, tukun kowos ilyak nuh ke inkacnek suwohs ac ohsrihksrihk soko inge, ngac siyuck fin ma nuhkwewa oreklac? Liye, nga fahk nuh suwos, Moh; tuh kowos tiacna tuhkuh loesuhlah sahyacn na ke kahs luhn Kraist ke luhlahlfongi kuh in El, fungyang nohfohn nuh ke ohiyac wo Lal suc kuh in molwelah.\n\n20 Ohinge, kowos enenuh in ahkwot nuh met ke luhlahlfongi kuh in Kraist, in oasr kahlwem suwohs luhn finsrak, ac luhngse God ac mwet nuhkwewa. Ohinge, kowos fin ahkwot nuh met, mongo ke kahs luhn Kraist, ac muhtweng ne ke na sahflah, liye, ohinge Pahpah El fahk: Kowos fah moul ma pahtpaht.\n\n21 Ac inge, liye, mwet sacohk wiyuck, pa inge inkacnek; ac wacngihn kuhtwena inkacnek sahyac kuh ine utuckuh ye kuhsrao ma mwet uh kuh in moliyucklac ke tohkohsrahi luhn God. Ac inge, liye, pa inge mwe luti luhn Kraist, ac mwe luti sefanna ac pwacye luhn Pahpah, ac luhn Wen, ac luhn Nguhn Muhtahl, suc sie God, wacngihn sahflahiyac. Amen.\n\n", "2-ne 32": "[center][font_size=26]Sapta 32[/font_size][/center]\n\n[i]Lipufacn uh sramsram ke kuh luhn Nguhn Muhtahl—Mwet uh enenuh in pruhe ac eis etwacack nuh selos sifacna sin Nguhn Muhtahl. Sahp ke yac 559–545 Met Liki Kraist.[/i]\n\n1 Ac inge, liye, mwet sacohk wiyuck, nga nuhnkuh tuh kowos motko kuhtuh ke insiowos ke ma suc kowos enenuh in oruh tukun kowos ilyak ke inkacnek uh. Tuhsruhk, liye, efuh kowos motko ma inge ke insiowos?\n\n2 Yac kowos tiac esam lah nga fahk nuh suwos lah tukun kowos eis Nguhn Muhtahl kowos kuh in sramsram ke lohun lipufacn? Ac inge, kowos kuh in sramsram fuhkah ke lohun lipufacn fin tiac ke Nguhn Muhtahl?\n\n3 Lipufacn uh sramsram ke kuh luhn Nguhn Muhtahl; ohinge, elos sruhmuhn kahs luhn Kraist. Ohinge, nga fahk nuh suwos, mongo ke kahs luhn Kraist; tuh liye, kahs luhn Kraist fah fahk nuh suwos ma nuhkwewa ma kowos enenuh in oruh.\n\n4 Ohinge, inge tukun nga sruhmuhn kahs inge, kowos fin tiac kahlwem kac ac fah ma ke srihpen kowos tiac siyuck, ac kowos tiac pac tongol; ohinge, kowos tiac utuckuh nuh ke kahlwem uh, tuhsruhk enenuh in misac ke lohsr uh.\n\n5 Tuh liye, nga sifilpac fahk nuh suwos lah kowos fin ilyak ke inkacnek uh, ac eis Nguhn Muhtahl, ac fah ahkkahlwemyeyuck nuh suwos ma nuhkwewa ma kowos enenuh in oruh.\n\n6 Liye, pa inge mwe luti luhn Kraist, ac e fah wacngihn mwe luti sahyac utuckuh ne ke na tukun El fah sifacna sikyak nuh suwos in mahno. Ac ke El fah sifacna sikyak nuh suwos in mahno, ma suc El fah fahk nuh suwos kowos fah liye in oruh.\n\n7 Ac inge nga, Nephi, tiac kuh in fahk pac in yohk; Nguhn tulokihnyac sramsram luhk uh, ac nga likiyucki in ahsor ke srihpen suhlahlahlfongi, ac ma koluk, ac nihkihn, ac lihkkeke luhn mwet uh; tuh elos fah tiac suk etwacack, kuh kahlwem ac etwacack yohk, ke ma inge ituckyang nuh selos ke kahlwem, finne kahlwem oacna ke kahs uh kuh in kahlwem.\n\n8 Ac inge, mwet sacohk wiyuck, nga nuhnkuh tuh kowos srwackna motko ke insiowos; ac ma inge ahksuhpwacryeyuc tuh nga enenuh in sramsramkihn ma se inge. Tuh kowos fin porongo Nguhn suc luti sie mwet in pruhe, kowos ac etuh tuh kowos enenuh in pruhe; tuh nguhn koluk uh tiac luti sie mwet in pruhe, tuhsruhk lotwel lah el tiac enenuh in pruhe.\n\n9 Tuhsruhk liye, nga fahk nuh suwos lah kowos enenuh in pruhe pacl nuhkwewa, ac tiac ullac; tuh kowos enenuh in tiac oruh kuhtwena ma nuh sin Leum sahyacn na ke ma se emet kowos enenuh in pruhe nuh sin Pahpah ke inen Kraist, tuh Elan ahkmuhtahlye orekma lowos nuh suwos, tuh orekma lowos an in kuh in ma nuh ke woiyacn nguhnuwos.\n\n", "2-ne 33": "[center][font_size=26]Sapta 33[/font_size][/center]\n\n[i]Kahs lal Nephi pwacye—Ma inge fahkwack kacl Kraist—Elos suc luhlahlfongi ke Kraist fah luhlahlfongi kahs lal Nephi, suc fah oasr in sie mwe loh met liki nien nuhnuhnkuh.[/i]\n\n1 Ac inge nga, Nephi, tiac kuh in sihmihs ma nuhkwewa ma lutiyuck inmahsrlon mwet luhk; nga tiac pac fokoko ke sihm, in oacna nuh ke in sruhmuhn; tuh ke sie mwet sramsram ke kuh luhn Nguhn Muhtahl kuh luhn Nguhn Muhtahl us ma inge nuh insiacn tuhlihk nuhtin mwet.\n\n2 Tuhsruhk liye, mwet pucspucs ahkkwekweye insiaclos lain Nguhn Muhtahl, oruh wacngihn acn la insiaclos; ohinge, elos tohllah ma pucspucs ma sihmlac ac oruh muh ma inge wacngihn srihpac.\n\n3 Tuhsruhk nga, Nephi, suhmuhslah ma nga suhmuhslah, ac nga oruh muh ma inge ma yohk srihpac, ac yohkna nuh sin mwet luhk. Tuh nga pruhe pacl nuhkwewa kaclos ke lwen, ac muhtuhk sroksrokihnyac ilul luhk ke fong, ke srihpaclos; ac nga pruhe nuh sin God luhk ke luhlahlfongi, ac nga etuh tuh El fah lohng pruhe luhk.\n\n4 Ac nga etuh tuh Leum God El fah ahkmuhtahlye pruhe luhk tuh in mwe insewowo nuh sin mwet luhk. Ac kahs ma nga suhmuhslah ke muhnahs ac fah mwe fokoko nuh selos; tuh ma inge moklwelos in oruh wo; ma inge ahkkahlwemye nuh selos ke pahpah tuhmwaclos; ac ma inge sramsramkihn Jisus, ac moklwelos in luhlahlfongel, ac in muhtweng ne ke sahflah, suc pa moul ma pahtpaht.\n\n5 Ac ma inge sruhmuhnyuck upac in lain ma koluk, in oacna nuh ke fihsrwacsriyacn ma pwacye; ohinge, wacngihn kuhtwena mwet fah kasrkuhsrak ke kahs ma nga suhmuhslah sahyacn na el ac ma ke nguhn luhn devil.\n\n6 Nga kaksak ke ma kahlwem; nga kaksak ke ma pwacye; nga kaksak ke Jisus luhk, tuh El molwelah nguhnihk liki hell.\n\n7 Oasr luhngse muhtahl luhk nuh sin mwet luhk, ac luhlahlfongi yohk ke Kraist tuh ngwac fah nwacsnwacs ke nga ohsun nuh sin nguhn pucspucs ke nien nuhnuhnkuh Lal.\n\n8 Oasr luhngse muhtahl luhk nuh sin mwet Jew—nga fahk muh mwet Jew, ke srihpen nga muh elos ma ke acn ma nga tuhkuh we me.\n\n9 Oasr pac luhngse muhtahl luhk nuh sin mwet Gentile. Tuhsruhk liye, tuh wacngihn kuhtwena sin ma inge nga kuh in finsrakkihn sahyacn elos fah fohlohkyang nuh yurun Kraist, ac ilyak nuh ke muhtuhnpot ohsrihksrihk, ac fahsr ke inkacnek suwohs ma kol nuh ke moul, ac ahkwot na ke inkacnek uh ne ke na sahflahiyacn puhluhn pacl in srihkeyuck.\n\n10 Ac inge, mwet sacohk wiyuck, ac oacyacpac mwet Jew, ac mwet nuhkwewa fin facluh, porongo kahs inge ac luhlahlfongi ke Kraist; ac kowos fin tiac luhlahlfongi ke kahs inge luhlahlfongi ke Kraist. Ac kowos fin luhlahlfongi ke Kraist kowos fah luhlahlfongi ke kahs inge, tuh ma inge pa kahs luhn Kraist, ac El use ma inge nuh sihk; ac ma inge luti mwet nuhkwewa lah elos enenuh in oruh wo.\n\n11 Ac ma inge fin tiac kahs luhn Kraist, kowos nuhnuhnkuh—tuh Kraist El fah ahkkahlwemye nuh suwos, ke kuh ac wolacna yohk, lah ma inge pa kahs Lal, ke lwen sahflah sac; ac kowos ac nga fah tu aforacni ye nien nuhnuhnkuh Lal; ac kowos fah etuh tuh nga suhpweyuck Sel in suhmuhslah ma inge, finne nga muhnahs.\n\n12 Ac nga pruhe nuh sin Pahpah ke inen Kraist lah puhs sesr, fin tiac nohfohn, kuh in moliyucklac ke tohkohsrahi Lal ke lwen wowo ac sahflah sac.\n\n13 Ac inge, mwet sacohk wiyuck, elos nuhkwewa suc mwet Israel, ac mwet nuhkwewa fin facluh, nga sramsram nuh suwos oacna puhsren sie mwet ma wowoyak liki infohk uh: Kuht fah sifil ohsun ne ke na lwen wowo sac fah tuhkuh.\n\n14 Ac kowos suc fah tiac ipeis ke wolacna luhn God, ac suhnakihn kahs luhn mwet Jew, ac oacyacpac kahs luhk, ac kahs ma fah fahlac liki oalin Lahm luhn God, liye, nga acsot sie wihlkacs ma pahtpaht, tuh kahs inge fah nuhnuhnkwekowos ke lwen sahflah.\n\n15 Tuh ma Nga siliyac fin facluh, fah utuckyak in lain kowos ke nien nuhnuhnkuh; tuh ohinge Leum El sapkihn nuh sihk, ac nga enenuh in ahkos. Amen.\n\n", "jacob 1": "[center][font_size=26]Puk lal Jacob Tamuhlwel lal Nephi[/font_size][/center]\n\nKahs in luti lal nuh sin mwet wiacl. El ahkmwekihnye sie mukul suc suk in kuhnahoslah mwe luti luhn Kraist. Kahs na puh ke sramsram mahtuh ke mwet Nephi.\n\n[center][font_size=26]Sapta 1[/font_size][/center]\n\n[i]Jacob ac Joseph suk in furok mwet in luhlahlfongi ke Kraist ac in liyacacng masap Lal—Nephi el misac—Ma koluk sikyak inmahsrlon mwet Nephi. Sahp ke yac 544–421 Met Liki Kraist.[/i]\n\n1 Tuh liye, fahsr in yac luhmngaul ac limekohsr tukun ma inge ke pacl se ma Lehi el som liki acn Jerusalem; ohinge, Nephi el use nuh sihk, Jacob, sie masap ke plwet srihsrihk, suc ma inge taflweyucklac kac.\n\n2 Ac el use nuh sihk, Jacob, sie masap tuh nga fah suhmuhslah ke plwet inge kuhtuh na ma suc nga motko muh yohk srihpac; tuh nga in tiac sihmihs kac, sahyacn in karuhnguhnwacng, ke sramsram mahtuh ke mwet inge suc pahngpahng mwet lal Nephi.\n\n3 Tuh el fahk lah sramsram mahtuh ke mwet lal inge fah taflweyucklac ke plwet lal sahyac, ac tuh nga fah karuhnguhnwacng plwet inge ac taflwelah nuh sin fihtac luhk, ke fihl nuh ke fihl.\n\n4 Ac fin oasr luti ma oal, kuh fwackyuck ma yohk, kuh pahluh, tuh nga fah taflwelah ip yohk srihpac kac ah in oan ke plwet inge, ac sihmihs ke ma inge in yohk fin kuh, ke srihpen Kraist, ac ke srihpen mwet lasr.\n\n5 Tuh ke srihpen luhlahlfongi ac kena yohk, ahkkahlwemyeyuck na pwacye nuh sesr ke mwet lasr, ke ma ma ac fah sikyak nuh selos.\n\n6 Ac puhkantwen pac fwackyuck nuh sesr, ac nguhn in palye yohk; ohinge, kuht etuh ke Kraist ac tohkohsrahi Lal, suc ac fah tuhkuh.\n\n7 Ohinge kuht insacnweacng in kuhlwacnsap inmahsrlon mwet lasr, tuh kuht in kuh in furohkuhloslac in tuhkuh nuh yurun Kraist, ac ipeis ke wolacna luhn God, tuh elos in kuh in ilyak nuh ke monglac Lal, tuh ke kuhtwena ohiyac El fah fuhlahk ke kasrkuhsrak Lal elos in tiac ilyak, in oacna ahkkasrkuhsrak ke puhlan pacl in mwe sruhf ke mwet Israel elos tuh muhta ke innimac.\n\n8 Ohinge, kuht siyuck sin God tuh kuht in ahkkweye mwet nuhkwewa in tiac forlah lain God, in oruh Elan kasrkuhsrak, tuhsruhk mwet nuhkwewa in luhlahlfongi ke Kraist, ac akihlen misac Lal, ac kweok fin sahkseng Lal ac eis mwekihn luhn facluh; ohinge, nga, Jacob, eis nuh sihk in ahkpwacyei masap luhn tamuhlwel luhk Nephi.\n\n9 Inge Nephi el muhtwacwacack in mahtohoh, ac el liye lah el ac tiac paht misac; ohinge, el akmuhsraelah sie mukul in sie tohkohsrah ac mwet kol nuh sin mwet lal ke pacl se inge, in oacna ke kol luhn tohkohsrah,\n\n10 Mwet ah luhngse Nephi arulacna yohk, el sie mwet in langwelah ma yohk nuh selos, sruok katlas nahtuhl Laban in langwelos, ac kuhlwacnsap ke lusen moul lal nohfohn nuh ke kapkapwack lalos—\n\n11 Ohinge, mwet ah kena sruokyac in esam inel. Ac el suc fah aholuhl in kol fah pahngpahng sin mwet ah, Nephi ahkluo, Nephi ahktolu, ac som na, in oacna kol luhn tohkohsrah; ac ke ma inge elos pahng sin mwet ah, lwelah elos in sifacna sang ine elos ke in pahngpahng elos kac an.\n\n12 Ac tukun ma inge Nephi el misac.\n\n13 Inge mwet ma tiac mwet Laman ah mwet Nephi lac; ne ohinge, elos pahngpahng mwet Nephi, mwet Jacob, mwet Joseph, mwet Zoram, mwet Laman, mwet Lemuel, ac mwet Ishmael.\n\n14 Tuhsruhk nga, Jacob, fah tiac sreluhloselihk ke ine inge, tuh nga fah pahnglolos mwet Laman ma suk in kuhnahoslah mwet Nephi, ac elos suc kakawuck nuh sel Nephi nga fah pahnglolos mwet Nephi, kuh mwet lal Nephi, in oacna kol luhn tohkohsrah.\n\n15 Ac tukun ma inge mwet Nephi, ke kolyuck luhn tohkohsrah ahkluo, muhtwacwacack in upaclah insiaclos, ac elos oruh nuh selos sifacna ohiyac koluk, oacna ke David mahtuh el kena pahyuck nuh sin muhtwacn pucspucs ac muhtwacn kuhlwacnsap, ac oacyacpac Solomon, wen nahtuhl.\n\n16 Ahok, ac elos oacyacpac muhtwacwacack in suk yohk ke kol ac selfuh, ac muhtwacwacack in puhsrkwacltahlwack in insefuhlwact.\n\n17 Ohinge nga, Jacob, sang nuh selos kahs inge ke nga luti nuh selos lun tempuhl, eisyacn ma kunuck inge sin Leum me.\n\n18 Tuh nga, Jacob, ac tamuhlwel wiyuck Joseph akmuhsraiyucklac in mwet tol ac mwet luti nuh sin mwet inge, ke pahol Nephi.\n\n19 Ac kuht ahkyohkye ohfuhs lasr nuh sin Leum, eis kunohkohn nuh facsr, topuk ma koluk luhn mwet nuh fin sifacsr sifacna kuht fin tiac insacnweacng nohfohn in lotwelos kahs luhn God; ohinge, in orekma ke kuhiyacsr nohfohn srahlos fah tiac oan ke nuknuk lasr; sahyacna srahlos fah oan ke nuknuk lasr, ac kuht fah tiac konweyuckyak nwacsnwacs ke lwen sahflah.\n\n", "jacob 2": "[center][font_size=26]Sapta 2[/font_size][/center]\n\n[i]Jacob el ahkkolukye luhngse luhn mwe kahsruhp, insefuhlwact, ac moul in kosro—Mwet uh ac suk mwe kahsruhp in kahsruh mwet wiyaclos—Leum El sapkihn tuh wacngihn kuhtwena mukul inmahsrlon mwet Nephi ac fah kuh in eis kiyacl puhs liki muhtwacn se—Leum El engankihn nwacsnwacs luhn muhtwacn. Sahp ke yac 544–421 Met Liki Kraist.[/i]\n\n1 Kahs ma Jacob, tamuhlwel lal Nephi, sramsramkihn nuh sin mwet Nephi, tukun misac lal Nephi:\n\n2 Inge, mwet lili wiyuck, nga, Jacob, in fal nuh ke kunohkohn ma nga oruh nuh sin God, in ahkyohkye ohfuhs luhk ke muhlahlah, ac tuh nga in sukohsohklah ke karmacn luhk ke ma koluk lowos, nga tuhkuh nuh tempuhl lwen se inge tuh nga in fahk nuh suwos ke kahs luhn God.\n\n3 Ac kowos sifacna etuh lah ne ke pacl se inge nga oaru nuh ke ohfuhs ma nga pahng nuh kac; tuhsruhk in lwen se inge nga toasrlacna ke kena yohk ac fosrngah ke moul luhn nguhnuwos liki na ke nga puhlakihn met ah.\n\n4 Tuh liye, ne ingena, kowos ahkostwen nuh ke kahs luhn Leum, ma nga usot nuh suwos.\n\n5 Tuhsruhk liye, kowos lohngyuc, ac etuh lah ke kahsruh luhn El suc kuh liki nuhkwewa ac suc oraclah inkuhsrao ac facluh nga kuh in fahk nuh suwos ke nuhnak lowos an, lah fuhkah tuh kowos muhtwacwacack in oruh orekma koluk, suc ma koluk sikyak arulacna sruhngwacyuck sihk, ahok, ac sruhngwacyuck sin God.\n\n6 Ahok, ma inge ahksuhpwacrye nguhnihk ac oruh nga in lokweni ke mwekihn ye muhtuhn El suc oreyuclac, tuh nga enenuh in fahk nuh suwos ke ma koluk luhn insiowos.\n\n7 Ac oacyacpac ahksuhpwacryeyuc tuh nga enenuh in orekmakihn puhlaik yohk in sramsram keiwos, yurun muhtwacn kiowos ac tuhlihk nuhtuwos, puhkantwen selos suc puhla la arulacna kuhlwacng ac nwacsnwacs ac ohi ye muhtuhn God, suc ma ac ahkinsewowo nuh sin God;\n\n8 Ac oan na sihk lah elos utyak nuh inge in lohng kahs wolacna luhn God, ahok, kahs ma unwelah nguhna kihnetuh.\n\n9 Ohinge, ahktoasrye nguhnihk oruh nga enenuh in tiac kahingkihn, ke srihpen masap suwohs ma nga eis sin God, in kai kowos in fal nuh ke koluk lowos, in ahkyohkye kihnet kaclos suc kihnetuh tari, liki na in ahkwoye ac unwelah kihnet kaclos; ac elos suc soenna kihnet, liki na in ipeis ke kahs wolacna luhn God fihliyac mitmit kohsroh in fakihsyac insiaclos ac kantweyac nuhnak fihsrwacsr lalos.\n\n10 Tuhsruhk, finne yohk orekma se inge, nga enenuh in oruh fal nuh ke suwohsiyacn sap luhn God, ac fahk nuh suwos ke ma koluk ac ma sruhngwacyuck lowos, yurun elos suc inse nwacsnwacs, ac inse muhsahllah, ac ye ngwet in muhta fakfuhk luhn God Kuhlacna.\n\n11 Ohinge, nga enenuh in fahk nuh suwos ma pwacye fal nuh ke suwohsiyacn kahs luhn God. Tuh liye, ke nga siyuck sin Leum, ohinge kahs tuhkuh nuh sihk, fahk: Jacob, som nuh in tempuhl litu, ac fahkwack kahs ma Nga fah usot nuh sum nuh sin mwet inge.\n\n12 Ac inge liye, mwet wiyuck, pa inge kahs ma nga ac fahk nuh suwos, lah puhkantwen suwos muhtwacwacack in suk ke kol, ac ke selfuh, ac ke kain in ma sacohk nuhkwewa ma oreklac ke ohr, ke acn se inge, suc acn wihlwihl se nuh suwos ac nuh sin fihtac lowos, ma yol arulacna puhs.\n\n13 Ac poun mwe insewowo isrwacsr engankihn kowos yohk, tuh kowos eis mwe kahsruhp pucspucs; ac ke srihpen kuhtuh suwos eis puhslaclac liki mwet wiowos kowos pihsrkikowosyak nuh lucng in insefuhlwact ke insiowos, ac oruh in kwekwe kwacwac ac fuhlwactwack sifac ke srihpen yohkiyacn molin mwe yucn lowos, ac ahkkohsye mwet wiowos ke srihpen kowos muh kowos wo luhkwelos.\n\n14 Ac inge, mwet wiyuck, yac kowos motko muh God El fuhlwelah nuh suwos ke ma se inge? Liye, nga fahk nuh suwos, Moh. Tuhsruhk El sruhngwac kowos, ac kowos fin fahfahlac na in oruh ma inge nuhnuhnkuh Lal fah sa in tuhkuh nuh yuruwos.\n\n15 O tuh El ac ahkkahlwemye nuh suwos lah El kuh in kantwekowosi, ac ke na ngwet se ke muhtahl El kuh in srihngihl kowos nuh infohk uh!\n\n16 O tuh El ac oruh in wacngihnlac yuruwos ma koluk ac mwe sruhngwacyuck yohk inge. Ac, O tuh kowos in porongo kahs in sap Lal, ac tiac lwelah insefuhlwact luhn insiowos in kuhnahoslah nguhnuwos!\n\n17 Nuhnkuh ke mwet wiowos oacna kowos sifacna, ac akihlen nuhkwewa ac ahksukohsohkye kowos liki ma lowos, tuh elos in kahsruhp oacna kowos.\n\n18 Tuhsruhk met liki kowos suk ke mwe kahsruhp, suk tohkohsrahi luhn God.\n\n19 Ac tukun kowos eis sie finsrak ke Kraist kowos fah eis mwe kahsruhp, kowos fin suk ke ma inge; ac kowos fah suk ma inge ke srihpac in oruh ma wo—in nokomwacng mwet kohflohfohl, ac in kihte mwet masrinsrwacl, ac in ahksukohsohkye mwet srohoh, ac sang kahsruh nuh sin mwet mas ac mwet kweok.\n\n20 Ac inge, mwet wiyuck, nga sramsram nuh suwos ke insefuhlwact; ac nuh suwos suc ahkkweokye mwet tuhlan lowos, ac ahkkohsyacl ke srihpen fuhlwact insiowos, ke ma suc God El usot nuh suwos, meac kowos fahk kac?\n\n21 Yac kowos tiac motko muh ma inge mwe sruhngwacyuck nuh Sel suc oraclah mahno nuhkwewa? Ac kais sie mwet sacohk ye muhtahl oacna mwet ngiac. Ac mahno nuhkwewa ma ke infohk uh; ac ke ohiyac sefanna El oracloslac, tuh elos in liyacacng masap Lal ac kaksakuhnuhl ne tok ma pahtpaht.\n\n22 Ac inge nga ahksahfye sramsram luhk nuh suwos ke insefuhlwact se inge. Ac nga fin tiac enenuh in sramsram nuh suwos ke ma koluk yohk liki inge, insiyuck ac engan yohk ke srupowos.\n\n23 Tuhsruhk kahs luhn God ahktoasryeyuc ke srihpen ma koluk yohklacna lowos. Tuh liye, ohinge Leum El fahk: Mwet inge muhtwacwacack in koluklacna; elos tiac kahlwem ke ma suhmuhslah, tuh elos sukok srihpac in orek kosro, ke srihpen ma suc sihmlac kacl David, ac Solomon wen nahtuhl.\n\n24 Liye, David ac Solomon pwacye puhkantwen muhtwacn kiaclos ac muhtwacn kuhlwacnsap, suc ma inge mwe sruhngwacyuck nuh Sihk, Leum El fahk.\n\n25 Ohinge, Leum El fahk, Nga tuh kohllah mwet inge liki acn Jerusalem, ke kuh luhn pouk, tuh Nga in kuh in tuhfahlah nuh Sihk sie lah suwohswohs ke fihlin tuhlihk nahtuhl Joseph.\n\n26 Ohinge, Nga Leum God fah tiac lwelah tuh mwet inge fah oruh oacna elos suc mahtuh.\n\n27 Ohinge, mwet wiyuck, lohngyuc, ac porongo kahs luhn Leum: Tuh ac fah wacngihn kuhtwena mukul inmahsrlowos suc oasr sahyacn muhtwacn se na kiyac; ac in wacngihn muhtwacn kuhlwacnsap lal;\n\n28 Tuh Nga, Leum God, engankihn nwacsnwacs luhn muhtwacn. Ac inkacnek in kosro mwe sruhngwacyuck se nuh Sihk; ohinge Leum luhn Un Mwet Mweun El fahk.\n\n29 Ohinge, mwet inge fah liyacacng masap Luhk, Leum luhn Un Mwet Mweun El fahk, kuh selngawiyucki acn uh ke srihpaclos.\n\n30 Tuh Nga ac fin, Leum Kuhlacna El fahk, tuhfahlah fihtac nuh Sihk, Nga fah sapkihn nuh sin mwet Luhk; ohinge elos fah porongo ma inge.\n\n31 Tuh liye, Nga, Leum, liye ahsor, ac lohng tuhng luhn acn nuhtin mwet Luhk fin acn Jerusalem, ahok, ac ke acn nuhkwewa luhn mwet Luhk, ke srihpen ma koluk ac mwe sruhngwacyuck luhn mukul tuhmwaclos.\n\n32 Ac Nga fah tiac kweok, Leum luhn Un Mwet Mweun El fahk, tuh tuhng luhn acn oaskuh nuhtin mwet inge, suc Nga kohllah liki acn Jerusalem, fah wowoyak nuh yuruk lain mukul luhn mwet luhk, Leum luhn Un Mwet Mweun El fahk.\n\n33 Tuh elos fah tiac kohkohlah nuh in srohoh acn nuhtin mwet Luhk ke srihpen kuhlwacng lalos, sahyacn Nga fah som nuh yohrohlos ke sie selngawi na upac, finne nuh ke kuhnahoslah; tuh elos fah tiac orek kosro, oacna elos suc mahtuh, Leum luhn Un Mwet Mweun El fahk.\n\n34 Ac inge liye, mwet wiyuck, kowos etuh lah masap inge ituckyang nuh sin pahpah tuhmwacsr, Lehi; ohinge, kowos etuh ma inge met; ac kowos tuhkuh nuh ke nuhnuhnkuh yohk; tuh kowos oruh ma inge suc kowos enenuh in tiac oruh.\n\n35 Liye, kowos oruh ma koluk yohk liki na mwet Laman, mwet wiyacsr. Kowos ahkmuhsahlye insiacn muhtwacn puhsisacl kiowos, ac tuhlac luhlahlfongi luhn tuhlihk nuhtuwos, ke srihpen srihkasrak koluk lowos ye muhtahlos; ac tuhng luhn insiaclos sowack nuh yurun God lain kowos. Ac ke srihpen suwohswohs ke kahs luhn God, ma tuhkuh nuh ten lain kowos, insiac pucspucs misac, kantweyucki ke kihnet loal.\n\n", "jacob 3": "[center][font_size=26]Sapta 3[/font_size][/center]\n\n[i]Elos suc nwacsnwacs insiac elos eis kahs wolacna luhn God—Suwohswohs luhn mwet Laman ahluhkwelah suwohswohs luhn mwet Nephi—Jacob el sensenkihn lain ohiyacn kosro, ahkmuhnahs, ac ma koluk nuhkwewa. Sahp ke yac 544–421 Met Liki Kraist.[/i]\n\n1 Tuhsruhk liye, nga, Jacob, sramsram nuh suwos suc nwacsnwacs insiac. Ngwet nuh sin God ke kuh luhn nuhnak, ac pruhe nuh Sel ke luhlahlfongi yohk, ac El fah ahkwoye kom ke ma upac lom, ac El fah fuhlahk ke srupom, ac suhpweyac nuhnuhnkuh suwohs nuh faclos suc suk in kuhnauskomlac.\n\n2 O kowos nuhkwewa suc nwacsnwacs insiac, sruhkwack insifowos nuh lucng ac eis kahs wolacna luhn God, ac ipeis ke luhngse Lal; tuh kowos fah, fin nuhnak lowos an kuh, ne tok ma pahtpaht.\n\n3 Tuhsruhk, we, we, nuh suwos suc tiac nwacsnwacs insiac, ma fohkfohk ke pacl inge ye muhtuhn God; sahyacn kowos auliyak acn uh selngawiyucki ke srupowos; ac mwet Laman, suc tiacna fohkfohk oacna kowos, ne ohinge elos selngawiyucki ke sie selngawi na upac, fah ahkkolukye kowos finne in kuhnausyucklac.\n\n4 Ac pacl uh pihsrpihsr in tuhkuh, tuh sahyacn kowos auliyak elos fah usrui acn utohkot suwos, ac Leum God El fah kohlohloslac suc suwohswohs liki inmahsrlowos.\n\n5 Liye, mwet Laman wiowos, suc kowos sruhnga ke srihpen ohiyac fohkfohk lalos ac selngawi ma tuhkuh nuh ke kulun mahnolos, elos suwohswohs liki kowos; tuh elos tiac muhlkuhnlah masap luhn Leum, suc ituckyang nuh sin pahpah tuhmwacsr—tuh elos in karuhnguhnwacng in oasr muhtwacn sefanna kiyac, ac in wacngihn muhtwacn kuhlwacnsap lalos, ac in wacngihn kosro sikyak inmahsrlolos.\n\n6 Ac inge, masap se inge elos akihlen in ahkos; ohinge, ke srihpen akihlenyac uh, in liyacacng masap se inge, Leum God El fah tiac kuhnaosuhloslac, tuhsruhk ac fah pahkomuhtahlos; ac sie lwen elos fah eklac mwet ahkinsewowoyeyuck.\n\n7 Liye, mukul tuhmwaclos luhngse muhtwacn kiaclos, ac muhtwacn kiaclos luhngse mukul tuhmwaclos; ac mukul tuhmwaclos ac muhtwacn kiaclos luhngse tuhlihk nahtuhlos; ac suhlahlahlfongi lalos ac kasrkuhsrak lalos nuh suwos ma ke srihpen ma koluk luhn pahpah tuhmwaclos; ohinge, fuhkah luhpan woiyowos luhkwelos, ye muhtuhn El suc orekowoslac?\n\n8 O mwet wiyuck, nga sahngwengkihn muh kowos fin tiac auliyak ke ma koluk lowos na kulun mahnolos fah fasrfasr liki kowos, ke kowos fah weluhlos utucklac nuh ye muhtuhn tron luhn God.\n\n9 Ohinge, sie masap nga usot nuh suwos, suc pa kahs luhn God, tuh kowos in tiac sifil orek lokoalok laenuhlos ke srihpen sralsral se ke kulun mahnolos; kowos fah oacyacpac tiac orek lokoalok lainuhlos ke srihpen ohiyac fohkfohk lalos; tuhsruhk kowos fah esam ohiyac fohkfohk lowos sifacna, ac esam lah ohiyac fohkfohk lalos ma ke srihpen pahpah tuhmwaclos.\n\n10 Ohinge, kowos fah esam tuhlihk nuhtuwos, lah fuhkah kowos ahkahsorye insiaclos ke srihpen srihkasrak ma kowos oakiyac ye muhtahlos; ac oacyacpac, esam lah kowos kuh in, ke srihpen ohiyac fohkfohk lowos, sang tuhlihk nuhtuwos nuh ke kuhnausyucklac, ac ma koluk lalos fah tohktohkwack oan insifowos ke lwen sahflah.\n\n11 O mwet wiyuck, lohacng nuh ke kahs luhk; tuhkasack kuh luhn nguhnuwos; usrukkowosyak sifacna tuh kowos in kuh in tuhkahkwek liki mutul in misac; ac tuhlwekowoslac liki kweok luhn hell tuh kowos fah tiac eklac lipufacn luhn devil, in sisilac nuh ke inluhluh in e ac yot fol suc pa misac se ahkluo.\n\n12 Ac inge nga, Jacob, sramsramkihn ma pucspucs nuh sin mwet lal Nephi, sensenkuhnuhlos liki ohiyacn kosro ac ahkmuhnahs, ac kain in ma koluk nuhkwewa, ahkkahlwemye nuh selos mwacta koluk luhn ma inge.\n\n13 Ac ip siofok ma lac ke sruhmuhnyacn mwet inge, suc inge na muhtwacwacack in puhseni, tiac kuh in sihmlac ke plwet inge; tuhsruhk puhsiyacn sramsram kaclos uh sihmlac ke plwet ma yohk kuhtuh, ac mweun lalos, ac fohs lalos, ac kol luhn tohkohsrah lalos.\n\n14 Plwet inge pahngpahng plwet lal Jacob, ac plwet inge oreklac ke pahol Nephi. Ac nga ahksahfye sruhmuhnyacn kahs inge.\n\n", "jacob 4": "[center][font_size=26]Sapta 4[/font_size][/center]\n\n[i]Mwet Pahluh nuhkwewa elos alu nuh sin Pahpah ke inen Kraist—Kihsac lal Abraham kacl Isaac pa in luhma God ac Wen Sefanna Nahtuhl—Mwet uh enenuh in sifacna ahksuwohsyaclos nuh sin God ke Iwaclah—Mwet Jew elos fah sruhnga yot in pwelucng. Sahp ke yac 544–421 Met Liki Kraist.[/i]\n\n1 Inge liye, tukun ma inge tuh nga, Jacob, luti yohk nuh sin mwet luhk ke kahs, (ac nga tiac kuh in sihmihs tuhsruhk kuhtuh srihsrihk na ke kahs luhk, ke srihpen upac in taflweyuck kahs lasr ke plwet) ac kuht etuh lah ma kuht sihmihs ke plwet inge oan in kawihl;\n\n2 Tuhsruhk kuhtwena ma ma kuht kuh in sihmihs kac fin tiac oan ke plwet fah wacngihnlac kuh tuhlac; tuh kuht kuh in sihmihs na kuhtuh na kahs ke plwet, ma fah ituckyang nuh sin tuhlihk nahtuhsr, ac oacyacpac mwet sacohk wiyacsr, in etuh kacsr kuhtuh srihsrihk, kuh ke pahpah tuhmwaclos.\n\n3 Inge ke ma se inge kuht engan; ac kuht kwacfeacng in kuhlwacnsap in taflwelah kahs inge ke plwet, finsraki muh mwet wiyacsr ac tuhlihk nahtuhsr fah eis ma inge ke inse engan, ac liye ma inge elos in muh lutlut ke engan ac tiac ahsor, in tiac sruhnga, ke pahpah tuhmwaclos ac ninac kiaclos emet.\n\n4 Tuh, nuh ke srihpac se inge kuht suhmuhslah ma inge, tuh elos in etuh kac lah kuht etuh ke Kraist, ac oasr finsrak lasr ke wolacna Lal ke yac siofok pucspucs somlah met liki tuhkuh Lal; ac tiac kuht muhkwena finsrak ke wolacna Lal, tuhsruhk oacyacpac mwet pahluh muhtahl nuhkwewa met liki kuht.\n\n5 Liye, elos luhlahlfongi ke Kraist ac alu nuh sin Pahpah ke Inel, ac oacyacpac kuht alu nuh sin Pahpah ke Inel. Ac ke srihpac se inge kuht liyacacng masap lal Moses, ma srihsrngi nguhnasr nuh Yohrohl; ac ke srihpac se inge ma inge ahkmuhtahlye kuht in suwohswohs, oacna ke tuh sruhmuhnyuck nuh sel Abraham yen mwesis elan ahkostwen nuh ke sap luhn God in kihsackuhnuhl Isaac wen nahtuhl, suc luhmweyuck nuh kacl God ac Wen Sefanna nahtuhl.\n\n6 Ohinge, kuht suk mwet pahluh, ac kuht eis fwackyuck pucspucs ac nguhn in palye; ac ke mwe loh pucspucs inge kuht eis finsrak, ac luhlahlfongi lasr tiac kuh in usrusryak, yohkna oruh pwacyena kuht kuh in sap ke inen Jisus ac sahk uh ahkos kuht, kuh finohl, kuh noa in meoa uh.\n\n7 Ne ohinge, Leum God El ahkkahlwemye nuh sesr muhnahs lasr tuh kuht in etuh lah ke luhng kuhlwacng Lal, ac ke puhsisacl yohk Lal nuh sin tuhlihk nuhtin mwet, pwacnwacng oasr kuh lasr in oruh ma inge.\n\n8 Liye, yohk ac wolacna orekma luhn Leum. Fuhkah kuh koflah na in sukokyak loaliyacn ma lukmac Lal; ac tiac kuh tuh mwet in konwacack kwewa ohiyac Lal. Ac wacngihn mwet etuh ke ohiyac Lal ne ke na ahkkahlwemyeyuck nuh sel; ohinge, mwet wiyuck, nikmet koase fwackyuck luhn God.\n\n9 Tuh liye, ke kuh luhn kahs Lal mwet uh tuhkuh nuh fin facluh, suc facluh oreklac ke kuh luhn kahs Lal. Ohinge, fin God El kuh in sramsram na facluh oasr, ac in sramsram na mwet uh oreklac, O na, efuh kuh in tiac kuh in sap nuh sin facluh, kuh orekma usrnguck luhn pahol fin facluh, in fal nuh ke luhngse ac pwacr Lal?\n\n10 Ohinge, mwet wiyuck, nikmet suk in kai Leum, tuhsruhk in eis kaiyuck ke pahol. Tuh liye, kowos sifacna etuh lah El kai ke lahlmwetmwet, ac ke nuhnuhnkuh suwohs, ac ke pahkotwen yohk, ke orekma Lal nuhkwewa.\n\n11 Ohinge, mwet sacohk wiyuck, ahksuwohsye nuh Sel ke iwaclah luhn Kraist, Wen Sefanna nahtuhl, ac kowos fah eis moulyak, fal nuh ke kuh luhn moulyak ma oasr in Kraist, ac ahkkahlwemyeyuck oacna fahko se emet luhn Kraist nuh sin God, ke luhlahlfongi, ac eis sie finsrak wo ke wolacna in El met liki El ahkkahlwemyacl sifacna in mahno.\n\n12 Ac inge, mwet sacohk, tiac lut lah nga fahk nuh suwos ma inge; tuh efuh tiac sramsramkihn iwaclah luhn Kraist, ac eis sie etwacack suwohs Kacl, oacna in eis etwacack ke moulyak ac facl se tok uh?\n\n13 Liye, mwet wiyuck, el suc palye, lwelah elan pahluh nuh ke etatwen luhn mwet; tuh Nguhn sramsram ke ma pwacye ac tiac kikiacp. Ohinge, Nguhn sramsram ke pwacyeiyacn ma uh, ac ke pwacyeiyacn ma ac fah sikyak; ohinge, ma inge ahkkahlwemyeyuck nuh sesr in kahlwem, nuh ke molwelah luhn nguhnasr. Tuhsruhk liye, kuht tiac muhkwena mwet loh ke ma inge; tuh God El oacyacpac sramsram ke ma inge nuh sin mwet pahluh mahtuh met ah.\n\n14 Tuhsruhk liye, mwet Jew elos mwet lihkkeke; ac elos koase kahs kahlwem, ac uniyac mwet pahluh, ac suk ke ma elos tiac kuh in kahlwem kac. Ohinge, ke srihpen lohsr lalos, suc lohsr tuhkuh ke ngwetlah ahluhkwelah akucl, elos enenuh in puhtatlac; tuh God El eislah kahlwem Lal luhkwelos, ac sang nuh selos ma pucspucs ma elos tiac kuh in kahlwem kac, ke srihpen kena lalos. Ac ke srihpen elos kena kac God El oraclah ohinge, tuh elos in tikuclkucl.\n\n15 Ac inge nga, Jacob, kolyuck sin Nguhn in palye; tuh nga nuhnkuh ke orekma luhn Nguhn suc oasr yuruk, tuh ke tikuclkucl luhn mwet Jew elos fah sruhnga Yot suc elos kuh in muhsahyak fac ac eis pwelucng wowo.\n\n16 Tuhsruhk liye, in oacna ma suhmuhslah, Yot se inge fah yohk, ac pa sahflah, ac pa pwelucng pwacye sefanna, suc mwet Jew kuh in muhsah fac.\n\n17 Ac inge, mwet sacohk wiyuck, fuhkah tuh kuh ma inge, tukun elos sruhnga pwelucng pwacye, elos kuh in muhsahyak fac, tuh ac muh kuh in sifac ke sroasrihk lalos?\n\n18 Liye, mwet sacohk wiyuck, nga fah ikacslah ma lukmac se inge nuh suwos; fin nga tiac, ke kuhtwena ohiyac, usrusryak liki kuh luhk in Nguhn, ac tikuclkucl ke srihpen fosrngah yohk luhk keiwos.\n\n", "jacob 5": "[center][font_size=26]Sapta 5[/font_size][/center]\n\n[i]Jacob el fahk kahs lal Zenos in luhma puhpuhlyuck ke sahk olive oa ac wet—Ma inge oacna mwet Israel ac mwet Gentile—Fahsrelihk ac tuhkweni luhn mwet Israel palyeiyuck—Mwe sramsram oreklac tiac arulacna kahlwem nuh sin mwet Nephi ac mwet Laman ac nuh sin mwet Israel nuhkwewa—mwet Gentile fah kuhpahsryang nuh Israel—In pacl imac in grape sac fah isihkyuckyak. Sahp ke yac 544–421 Met Liki Kraist.[/i]\n\n1 Liye, mwet wiyuck, yac kowos tiac esam in riti kahs lal mwet pahluh Zenos, ma el sramsramkihn nuh sin mwet Israel, fahk:\n\n2 Porongo, O kowos mwet Israel, ac lohng kahs luhk, sie mwet pahluh luhn Leum.\n\n3 Tuh liye, ohinge Leum El fahk, Nga fah luhmwe kowos, O mwet Israel, oacna soko sahk olive oa, suc sie mwet el eis ac ahkmongoi ke imac in grape suhnwacl; ac kapwack, ac mahtohoh, ac muhtwacwacack in kuhlamlah.\n\n4 Ac tukun ma inge na leum luhn imac in grape sac som, ac el liye lah sahk olive suhnwacl muhtwacwacack in kuhlamlah; ac el fahk: nga fah kihfi, ac pihkihn rauni, ac ahkmongoi, tuh sahp ac sruhnyak lah fuhsr ac sasuc, ac tiac misac.\n\n5 Ac tukun ma inge na el kihfi, ac pihkihn rauni, ac ahkmongoi fal nuh ke kahs lal.\n\n6 Ac tukun ma inge tukun lwen pucspucs na muhtwacwacack in kapwack kuhtuh, lah fuhsr ac sasuc; tuhsruhk liye, acn e lucng fac ah muhtwacwacack in misac.\n\n7 Ac tukun ma inge na leum luhn imac in grape sac liye, ac el fahk nuh sin mwet kuhlwacnsap lal: Ahksuhpwacryeyuc tuh nga in sislah sahk soko inge; ohinge, som ac kotwaclah lah ke soko sahk olive wet, ac use nuh yuruk; ac kuht fah eislah lah na pwacye kac an ma muhtwacwacack in uli, ac kuht fah sislah nuh lun e in fihrihryak.\n\n8 Ac liye, Leum luhn imac in grape El fahk, Nga eislah lah pucspucs fuhsr ac sasuc inge, ac Nga fah kapsrweacng lah kac ah nuh ke oacna sie acn ma Nga luhngse; ac tiac yohk srihpac tuh fin okah kac ah fah misac, Nga ac karihngihn fahko kac uh ohinge nuh Sihk sifacna; ohinge, Nga fah eis lah fuhsr ac sasuc inge, ac Nga fah kapsrweacng lah kac ah nuh ke oacna sie acn ma Nga luhngse.\n\n9 Kowos eis lah ke sahk olive wet soko, ac kapsrweacng, in ahollah; ac lah ma Nga eislah inge Nga fah sislah nuh lun e ac esuhkwack, tuh sahk inge in tiac yolweni infohk ke imac in grape Luhk.\n\n10 Ac tukun ma inge na mwet kuhlwacnsap se luhn Leum luhn imac in grape sac oruh fal nuh ke kahs luhn Leum luhn imac in grape sac, ac kapsrweacng lah ke sahk olive wet soko ah.\n\n11 Ac Leum luhn imac in grape sac oruh tuh in pihkpihk rauni, ac kihfi lah kac, ac ahkmongoi, fahk nuh sin sie mwet kuhlwacnsap Lal: Ahksuhpwacryeyuc tuh Nga in sislah sahk soko inge; ohinge, tuh sahp Nga fah karihngihn okah kac uh in tiac misac, in muh Nga in karihngihn nuh Sihk sifacna, Nga oraclah tari ma se inge.\n\n12 Ohinge, kowos som; liyacacng sahk soko ah, ac ahkmongoi, in fal nuh ke kahs Luhk.\n\n13 Ac Nga fah uslah ukwiyac ten liki acn nuhkwewa ke imac in grape Luhk, ke oacna sie acn Nga luhngse, tiac yohk srihpac nuh suwos; ac Nga oruh ma inge tuh Nga in muh karuhnguhnwacng nuh Sihk sifacna lah na pwacye ke sahk soko uh; ac oacyacpac, tuh Nga in esacni fahko ohinge liki puhluhn pacl uh, nuh Sihk sifacna; tuh ahksuhpwacryeyuc tuh Nga in sislah sahk soko inge ac fahko kac uh.\n\n14 Ac tukun ma inge na Leum luhn imac in grape sac El som nuh ke acn El ac som nuh we, ac okanlah lah na pwacye ke sahk olive oan ten liki nuhkwewa ke imac in grape, kuhtuh nuh sie ac kuhtuh nuh ke kuhtuh na, fal nuh ke kena ac luhngse Lal.\n\n15 Ac tukun ma inge na lusen pacl na loeloes se somlah, ac Leum luhn imac in grape El fahk nuh sin mwet kuhlwacnsap Lal: Fahsruh, lwelah kuht in som nuh ke imac in grape, kuht in muh orekma ke imac in grape.\n\n16 Ac tukun ma inge na Leum luhn imac in grape sac, ac oacyacpac mwet kuhlwacnsap sac, som nuh ke imac in grape in orekma. Ac tukun ma inge na mwet kuhlwacnsap sac fahk nuh sin mwet kol lal: Liye, ngwet nuh inse; liye sahk soko uh.\n\n17 Ac tukun ma inge na Leum luhn imac in grape El ngwetlah ac liye sahk soko ma lah ke olive wet ah kapsreyuckyang nuh kac ah; ac yohkwaclihk ac muhtwacwacack in isus fahko. Ac El liye lah wo; ac fahko kac oacna fahko na pwacye ah.\n\n18 Ac El fahk nuh sin mwet kuhlwacnsap sac: Liye, lah ke sahk wet soko ah muhtwacwacack sruok sroksrok ke okah ah, tuh okah ah sang kuh yohk; ac ke srihpen kuh yohk luhn okah ah lah wet ah use fahko oa. Inge, kuht fuhnuh tiac kapsrweacng lah inge, sahk soko ah luhkuhn misac. Ac inge, liye, Nga fah oracni fahko pucspucs, ma sahk soko ah use; ac fahko kac Nga fah oracni met liki puhluhn pacl uh, nuh Sihk sifacna.\n\n19 Ac tukun ma inge na Leum luhn imac in grape El fahk nuh sin mwet kuhlwacnsap sac: Fahsruh, lwelah kuht in som nuh ten liki nuhkwewa ke imac in grape, ac liye fin lah na pwacye ke sahk soko ah tiac oacyacpac use fahko puhs, tuh Nga in oracni fahko kac met liki puhluhn pacl uh, nuh Sihk sifacna.\n\n20 Ac tukun ma inge na elos som nuh ke acn ma mwet kol sac el okanlah lah na pwacye ke sahk soko ah, ac el fahk nuh sin mwet kuhlwacnsap sac: Liye ma inge; ac el liye na met lah ma inge use fahko pucspucs; ac el oacyacpac liye lah wo. Ac el fahk nuh sin mwet kuhlwacnsap sac: Ohinge eis fahko kac, ac oracni met liki puhluhn pacl uh, tuh nga in karuhnguhnwacng nuh sihk sifacna; tuh liye, el fahk, pacl loeloes nga ahkmongoi, ac ma inge use fahko pucspucs.\n\n21 Ac tukun ma inge na mwet kuhlwacnsap sac fahk nuh sin mwet kol lal: Efuh kom tuhkuh nuh inse in ukwi sahk soko inge, kuh lah se ke sahk soko inge? Tuh liye, acn se ma suhkahsruhp emet ke acn nuhkwewa ke imac in grape suhnom.\n\n22 Ac Leum luhn imac in grape El fahk nuh sel: Nikmet kaiyuc; Nga etuh lah acn na suhkahsruhp se ke fohk uh; ohinge, Nga fahk nuh sum, Nga ahkmongoi ke pacl loeloes, ac kom liye lah use fahko pucspucs.\n\n23 Ac tukun ma inge na Leum luhn imac in grape sac fahk nuh sin mwet kuhlwacnsap se Lal: Ngwet nuh ke inpohla se inge; liye Nga oacyacpac ukwiyac sie pac lah ke sahk soko ah; ac kom etuh lah ipin acn se ke fokon acn se inge suhkahsruhp liki na acn se met ah. Tuh, liye sahk soko. Nga ahkmongoi ke pacl loeloes, ac use fahko pucspucs; ke ma inge, oracni, ac elohsack met liki puhluhn pacl uh, tuh Nga in karuhnguhnwacng nuh Sihk sifacna.\n\n24 Ac tukun ma inge na Leum luhn imac in grape sac sifil pac fahk nuh sin mwet kuhlwacnsap se Lal: Ngwet nuh ke inpohla se inge, ac oacyacpac liye sie pac lah, ma Nga ukwiyac; liye tuh Nga oacyacpac ahkmongoi, ac use fahko.\n\n25 Ac El fahk nuh sin mwet kuhlwacnsap sac: Ngwet nuh ke inpohla se inge ac liye ke ma sahflah soko. Liye, ma inge Nga ukwiyac ke sie acn wo ke infohk uh; ac Nga ahkmongoi ke pacl loeloes, ac ip se ke sahk soko ah muhkwena use fahko oa, ac ip pac sahyac ke sahk soko ah use fahko wet; liye, Nga ahkmongoi sahk soko inge oacna nuh sin ma sahyac ah.\n\n26 Ac tukun ma inge na Leum luhn imac in grape sac fahk nuh sin mwet kuhlwacnsap sac: Eislah lah ma tiac use fahko wo, ac sislah nuh lun e ah.\n\n27 Tuhsruhk liye, mwet kuhlwacnsap sac fahk nuh Sel: Lwelah kuht in kihfi lah kac an, ac pihkihn rauni, ahkmongoi kuhtuh srihsrihk ke kihtin pacl, tuh sahp ac use fahko wo nuh sum, tuh kom kuh in yolseni nuh ke puhluhn pacl uh.\n\n28 Ac tukun ma inge na Leum luhn imac in grape sac ac mwet kuhlwacnsap se luhn Leum luhn imac in grape sac ahkmongoi fahko nuhkwewa ke imac in grape sac.\n\n29 Ac tukun ma inge na lusen pacl na loeloes se somlah, ac Leum luhn imac in grape sac fahk nuh sin mwet kuhlwacnsap se Lal ah: Fahsruh, lwelah kuht in som nuh ke imac in grape, tuh kuht in sifil orekma ke imac in grape sac. Tuh liye, pacl uh apkuhran me, ac sahflah tuhkuh tiac paht; ohinge, Nga enenuh in yolseni fahko nuh ke puhluhn pacl uh, nuh Sihk sifacna.\n\n30 Ac tukun ma inge na Leum luhn imac in grape sac ac mwet kuhlwacnsap sac som nuh ke imac in grape; ac elos som nuh ke sahk soko ma lah na pwacye kac ah kotweyucklac ah, ac lah wet kapihri nuh kac ah; ac liye oasr kain in fahko mayak nuh ke sahk soko ah.\n\n31 Ac tukun ma inge na Leum luhn imac in grape sac El tuh ema fahko kac ah, kain nuhkwewa in fal nuh ke pihsac ah. Ac Leum luhn imac in grape sac fahk: Liye, pacl na loeloes se kuht ahkmongoi sahk soko inge, ac Nga yolseni nuh Sihk sifacna met liki puhluhn pacl luhn fahko pucspucs.\n\n32 Tuhsruhk liye, ke pacl se inge sahk soko inge use fahko pucspucs, ac wacngihn sin ma inge wo. Ac liye, oasr kain in fahko koluk pucspucs; ac wacngihn srihpac nuh Sihk, tiac fal nuh ke orekma yohk lasr; ac inge ahksuhpwacryeyuc tuh Nga in sislah sahk soko inge.\n\n33 Ac Leum luhn imac in grape sac El fahk nuh sin mwet kuhlwacnsap sac: Meac kuht fah oruh nuh ke sahk soko ah, tuh Nga in kuh in sifil karihngihn fahko wo inge nuh Sihk sifacna?\n\n34 Ac mwet kuhlwacnsap sac fahk nuh sin mwet kol lal: Liye, ke srihpen kom kapsrweacng lah ke sahk olive wet soko ah oruh ahkmongoi okah ah, na oruh moul ac tiac misac, ohinge kom liye lah soenna wo ne inge.\n\n35 Ac tukun ma inge na Leum luhn imac in grape sac fahk nuh sin mwet kuhlwacnsap se Lal ah: Sahk soko inge wacngihn srihpac nuh Sihk, ac okah ah ohinge wacngihn srihpac nuh Sihk ne ke na ac use fahko koluk.\n\n36 Ne ohinge, Nga etuh lah okah ah wo, ac ke srihpac Luhk sifacna Nga karihngihn; ac ke srihpen kuhiyac yohk, ma tuhkuh ke lah wet, use fahko wo.\n\n37 Tuh liye, lah wet ah kapwack ac ahluhkwelah okah ah; ac ke srihpen lah wet ah afuhnlah okah ah ac use fahko koluk pucspucs; ac ke srihpen ac use fahko koluk pucspucs kom liye lah muhtwacwacack in misac; ac tiac paht mwesrlah tuh ac sisilac nuh lun e uh, sahyacn kuht fin oruh sie ma ah in karuhnguhnwacng.\n\n38 Ac tukun ma inge na Leum luhn imac in grape sac fahk nuh sin mwet kuhlwacnsap se Lal ah: Lwelah kuht in som nuh ten liki nuhkwewa ke imac in grape sac, ac liye fin lah na pwacye kac ah oacyacpac use fahko koluk.\n\n39 Ac tukun ma inge na elos som nuh ten liki nuhkwewa ke imac in grape sac. Ac tukun ma inge na elos liye lah fahko ke lah na pwacye kac ah oacyacpac koluklac; ahok, lah se met ac ahkluo ac oacyacpac lah sahflah; ac nohfohn na koluklac.\n\n40 Ac fahko wet ke lah sahflah sac afuhnlah ip se ke sahk soko ah suc use fahko wo, finne lah sac uli ac misac.\n\n41 Ac tukun ma inge na Leum luhn imac in grape sac El tuhng, ac fahk nuh sin mwet kuhlwacnsap sac: Meac Nga kuh in oruh pac nuh ke imac in grape Luhk?\n\n42 Liye, Nga etuh lah fahko nuhkwewa ke imac in grape sac, sahyacn ma inge, koluklac. Ac inge ma inge ma ke sie pacl ah use fahko wo oacyacpac koluklac; ac inge sahk nuhkwewa ke imac in grape Luhk wacngihn srihpac sahyacn in pakpucki ac sisiyang nuh lun e uh.\n\n43 Ac liye ke lah sahflah se, ma lah kac ah tuh uli, Nga ukwiyac ke acn na wo se infohk uh; ahok, suc pa Nga sulaclah nuh Sihk emet ke acn nuhkwewa ke imac in grape Luhk.\n\n44 Ac kom liye lah Nga oacyacpac pakwelah tuh ma ma mayang nuh ke ipin acn se inge, tuh Nga in ukwiyac sahk soko inge in ahollah.\n\n45 Ac kom liye lah sie ip kac use fahko wo, ac sie pac ip use fahko wet; ac ke srihpen Nga tiac kotweyac lah ah ac sisilac nuh lun e uh, liye, sahk inge kuhtanglah lah wo ah tuh oruh uli.\n\n46 Ac inge, liye, tiac fal nuh ke karihngihn lasr nuhkwewa ma kuht sislah ke imac in grape Luhk, ohinge sahk ah koluklac, na oruh use fahko tiac wo; ac ma inge Nga finsrakkihn in karuhnguhnwacng, in oracni fahko ohinge met liki puhluhn pacl uh, nuh Sihk sifacna. Tuhsruhk, liye, sahk inge oacna sahk olive wet soko ah, ac wacngihn srihpac tuhsruhk enenuh in pakpucki ac sisiyang nuh lun e uh; ac ahksuhpwacryeyuc tuh Nga in sislah sahk inge.\n\n47 Tuh meac Nga kuh in oruh pac ke imac in grape Luhk? Yac Nga alsruhngwesr in orekmakihn pouk, in muh Nga tiac ahkmongoi? Moh, Nga ahkmongoi, ac Nga pihkihn rauni, ac Nga kihfi lah kac ah, ac Nga sang mwe ahkmongo nuh kac; ac Nga ahsroelah pouk apkuhran in lwen fohn se, ac lwen sahflah apkuhran me. Ac ahksuhpwacryeyuc tuh Nga in pakiyac sahk nuhkwewa ke imac in grape Luhk, ac sislah nuh lun e uh tuh in fihrihryak. Kuh suc ahkkolukye imac in grape Luhk?\n\n48 Ac tukun ma inge na mwet kuhlwacnsap sac fahk nuh sin mwet kol lal: Tiac ma ke fuhlwactlac luhn imac in grape sonom—yac lah kac ah tiac afuhnlah okah ma wo ah? Ac ke srihpen lah ah afuhnlah okah ah, liye kap muhi liki na kuhiyacn okah ah, na oruh eis kuh nuh kac. Liye, nga fahk, yac tiac pa inge srihpac ma oruh sahk ke imac in grape sohnohm ah koluklac?\n\n49 Ac tukun ma inge na Leum luhn imac in grape sac fahk nuh sin mwet kuhlwacnsap sac: Lwelah kuht in som ac pakiyac sahk ke imac in grape sac ac sislah nuh lun e uh, tuh in tiac mayang nuh ke fohk ke imac in grape Luhk, tuh Nga oruh nohfohn. Meac Nga kuh in oruh pac nuh ke imac in grape Luhk?\n\n50 Tuhsruhk, liye, mwet kuhlwacnsap sac fahk nuh sin Leum luhn imac in grape sac: Liyacacng kuhtuh srihsrihk.\n\n51 Ac Leum El fahk: Ahok, Nga fah liyacacng kuhtuh srihsrihk, tuh ahkkweokyeyuc tuh Nga in sislah sahk ke imac in grape Luhk.\n\n52 Ohinge, lwelah kuht in eis lah kac inge suc Nga ukwiyac ten liki nuhkwewa ke imac in grape Luhk, ac lwelah kuht in kapsrweacng nuh ke sahk ma tuhkuh kac ah; ac lwelah kuht in eislah liki sahk ah lah ma fahko kac ac mwen ah, ac kapsrweacng lah na pwacye ke sahk soko ah in ahollah.\n\n53 Ac ma se inge Nga fah oruh tuh sahk soko ah in tiac misac, tuh, sahp, Nga in karuhnguhnwacng nuh Sihk sifacna okah kac ohinge nuh ke srihpac Luhk sifacna.\n\n54 Ac, liye, okah ke lah na pwacye ke sahk soko ma Nga ukwiyac ke acn nuhkwewa ah Nga liye muh srack moul; ohinge, tuh Nga oacyacpac enenuh in karihngihn nuh ke srihpac Luhk sifacna, Nga fah eis lah ke sahk soko inge, ac Nga fah kapsrweacng nuh kac. Ahok, Nga fah kapsrweacng nuh kac lah ke kiacn sahk ah, tuh Nga fah oacyacpac karihngihn okah ah nuh Sihk sifacna, tuh ke kuhi na pwacye sahp ac use fahko wo nuh Sihk, ac Nga fah eis wolacna ke fahko luhn imac in grape Luhk.\n\n55 Ac tukun ma inge na elos eis ke sahk na pwacye soko ah suc eklac wet, ac kapsrweacng lah nuh ke sahk pwacye soko ah, ma oacyacpac eklac wet.\n\n56 Ac elos oacyacpac eis ke sahk na pwacye soko ah suc eklac wet, ac kapsrweacng nuh ke kiacn sahk kiaclos.\n\n57 Ac Leum luhn imac in grape sac fahk nuh sin mwet kuhlwacnsap sac: Nikmet eislah lah wet ke sahk ah, sahyacn fahko ma mwen liki nuhkwewa; ac ke sahk inge kom fah kapsrweacng in fal nuh ke ma Nga fahk.\n\n58 Ac kuht fah sifil ahkmongoi sahk ke imac in grape sac, ac kuht fah kal lah kac; ac kuht fah eislah liki sahk ah lah ma mwesrlah, ma fahsr in misac, ac sislah nuh lun e uh.\n\n59 Ac ma inge Nga oruh tuh, sahp, okah ah in eis kuh ke srihpen wo la; ac ke srihpen eklac luhn lah kac, tuh ma wo in kuhtanglah ma koluk.\n\n60 Ac ke srihpen na Nga karihngihn lah na pwacye kac ah ac okah kac, ac Nga kapsrweacng lah na pwacye kac ah nuh ke kiacn sahk kiaclos, ac karihngihn okah ke kiacn sahk kiaclos, tuh, sahp, sahk ke imac in grape Luhk kuh in sifil use fahko wo; ac tuh Nga fah sifil engan ke fahko luhn imac in grape Luhk, ac, sahp, tuh Nga in engan na pwacye tuh Nga karuhnguhnwacng okah ah ac lah ke fahko se met—\n\n61 Ohinge, som, ac pahngon mwet kuhlwacnsap, tuh kuht in kwacfeacng in orekma ke kuhiyacsr ke imac in grape sac, tuh kuht in ahkolah inkacnek, tuh Nga in sifil use fahko na pwacye, suc fahko pwacye ac wo ac sacohklacna liki kuhtwena fahko sahyac.\n\n62 Ohinge, lwelah kuht in som ac orekma ke kuhiyacsr ke pacl sahflah se inge, tuh liye lwen sahflah apkuhran me, ac pa inge pacl sahflah tuh Nga in kihfi imac in grape Luhk.\n\n63 Kapsrweacng lah an; muhtwacwacack ke sahflah tuh elos in ma se met, ac tuh ma se met in pa sahflah, ac pihkihn sahk rauni, kwewana ma mahtuh ac ma fuhsr, ma se met ac ma sahflah, ac ma sahflah ac ma se met, tuh kwewana in sifil ahkmongoiyuck ke pacl sahflah.\n\n64 Ohinge, pihkihn rauni, ac kihfi lah kac ah, ac sifil pac sang mwe ahkmongo nuh kac, tuh ke pacl sahflah, tuh lwen sahflah apkuhran me. Ac fin ma ac kuh kapsrweacng sahflah inge in kapwack, ac use fahko na pwacye ah, na kom fah ahkolah inkacnek nuh selos, tuh elos in kap.\n\n65 Ac ke elos muhtwacwacack in kap uh kom fah sekihn lah kac an ma ac use fahko mwen, fal nuh ke kuh luhn ma ma wo ac luhpah an; ac kom fah tiac sekihn ma koluk an kwewa ohinge ke pacl sefanna, in muh okah ah fokoko na pwacye nuh ke pacl in kapriyuckyang uh, ac kapihri nuh kac an fah misac, ac Nga sislah sahk ke imac in grape Luhk.\n\n66 Tuh ahksuhpwacryeyuc tuh Nga in sislah sahk ke imac in grape Luhk; ohinge kom fah sekihn ma suc koluk ac ma wo ac in kap, tuh okah ah ac acn lucng fac ah in oacna sie ke kuhiyac, ne ke na ma ma wo ah kuhtanglah ma koluk, ac ma ma koluk ac fah pakpucki ac sisilac nuh lun e uh, tuh elos in muh tiac mayang nuh ke infohk ke imac in grape Luhk; na ohinge Nga fah imonlah ma ma koluk liki imac in grape Luhk.\n\n67 Ac lah ke sahk na pwacye soko ah Nga fah sifil kapsrweacng nuh ke sahk na pwacye soko ah;\n\n68 Ac lah ke sahk na pwacye soko ah Nga fah kapsrweacng nuh ke lah na pwacye ke sahk soko ah; ac ohinge Nga fah sifil pac oracltahlweni nuh sie, tuh elos fah use fahko na pwacye, ac elos fah ma sefanna.\n\n69 Ac ma koluk fah sisilac, ahok, finne liki acn nuhkwewa ke imac in grape Luhk; tuh liye, pacl se inge muhkwena Nga fah kihfi imac in grape Luhk\n\n70 Ac tukun ma inge na Leum luhn imac in grape sac El suhpwaclah mwet kuhlwacnsap se Lal ah; ac mwet kuhlwacnsap sac som ac oruh oacna ke Leum El sapkihn nuh sel, ac use pac mwet kuhlwacnsap, ac elos puh.\n\n71 Ac Leum luhn imac in grape sac fahk nuh selos: Som, ac orekma ke imac in grape sac, ke kuhiyowos nohfohn. Tuh liye, pa inge pacl sahflah na Nga fah ahkmongoi imac in grape Luhk; tuh sahflah fototo me, ac puhluhn pacl uh pihsrpihsr in tuhkuh; ac kowos fin wiyuc orekma ke kuhiyowos kowos fah engan ke fahko ma Nga fah oracni nuh Sihk sifacna liki pacl suc ac fah tuhkuh tiac paht.\n\n72 Ac tukun ma inge na mwet kuhlwacnsap ah elos som ac orekma ke kuhiyaclos; ac Leum luhn imac in grape sac El oacyacpac orekma weluhlos; ac elos ahkos masap luhn Leum luhn imac in grape sac ke ma nuhkwewa.\n\n73 Ac muhtwacwacack in sifil oasri fahko na pwacye ke imac in grape sac; ac lah na pwacye ah muhtwacwacack in kap ac fokokoi na; ac lah ma wet ah muhtwacwacack in kihpatlah ac sisilac; ac ohinge elos karihngihn okah ah ac acn lucng ke fac ah in oacna sie, in fal nuh ke kuhiyac.\n\n74 Ac ohinge elos orekma, in kwacfweacng nohfohn, fal nuh ke masap luhn Leum luhn imac in grape, ne ke na ma ma koluk ac sisilac liki imac in grape sac, ac Leum El karuhnguhnwacng nuh Sel sifacna tuh sahk ah sifil pac fohlohklac in fahko na pwacye kac ah; ac elos eklac in ma sefanna; ac fahko ah oacna sie; ac Leum luhn imac in grape sac karuhnguhnwacng nuh Sel sifacna fahko na pwacye ah, suc sacohk liki nuhkwewa nuh Sel e ke na muhtwacwacackiyac ah.\n\n75 Ac tukun ma inge na ke Leum luhn imac in grape sac El liye tuh fahko Lal wo, ac tuh imac in grape Lal tilac koluk, El pahngon ma mwet kuhlwacnsap Lal, ac fahk nuh selos: Liye, ke pacl sahflah se inge kuht ahkmongoi imac in grape Luhk; ac kowos liye lah Nga oruh fal nuh ke luhngse Luhk; ac Nga karihngihn fahko na pwacye ah, tuh ma inge wo, in oacna e ke muhtwacwacack ah. Ac insewowo nuh suwos; tuh ke srihpen kowos insacnweacng in orekma wiyuc ke imac in grape Luhk, ac liyacacng masap Luhk, ac sifil pac use nuh Sihk fahko na pwacye ah, tuh imac in grape Luhk in tilac koluk, ac ma ma koluk ac sisilac, liye kowos fah engan wiyuc ke srihpen fahko ke imac in grape Luhk.\n\n76 Tuh liye, ke pacl na loeloes se Nga fah oracni fahko ke imac in grape Luhk nuh Sihk sifacna liki puhluhn pacl uh, suc tuhkuh sa; ac ke pacl sahflah Nga ahkmongoi imac in grape Luhk, ac kihfi lah kac ah, ac pihkihn rauni, ac sang mwe ahkmongo nuh kac; ohinge Nga fah oracni nuh Sihk sifacna fahko, ke pacl na loeloes se, fal nuh ke ma ma Nga sruhmuhn kac.\n\n77 Ac ke pacl sac tuhkuh na fahko koluk fah sifil tuhkuh nuh ke imac in grape Luhk, na Nga fah oruh ma ma wo ah ac ma koluk ac in orekweni; ac ma ma wo ah Nga fah karuhnguhnwacng nuh Sihk sifacna, ac ma koluk ac Nga fah sislah nuh ke acn na la uh. Ac na tuhkuh puhluhn pacl uh ac sahflah; ac imac in grape Luhk Nga fah oruh in fihrihryak ke e.\n\n", "jacob 6": "[center][font_size=26]Sapta 6[/font_size][/center]\n\n[i]Leum El fah fohlohkohnwack Israel ke lwen sahflah—Facluh fah fihrihryak ke e—Mwet uh fah ukwe Kraist in sensenkihn inluhluh in e ac yot fol. Sahp ke yac 544–421 Met Liki Kraist.[/i]\n\n1 Ac inge, liye, mwet wiyuck, ke nga fahk nuh suwos lah nga ac palye, liye, pa inge pahluh luhk—lah ma suc mwet pahluh Zenos se inge el sramsramkihn, ke mwet Israel, suc el luhmahlos nuh ke sahk in olive oa, enenuh in sihkyak na pwacye.\n\n2 Ac lwen se El fah sifil likiyac pahol pacl se ahkluo in fohlohkohnwack mwet Lal, pa lwen se, ahok, finne ke pacl sahflah, suc mwet kuhlwacnsap luhn Leum fah fahsr nuh met ke kuh Lal, in ahkmongoi ac kihfi imac in grape Lal; ac tohkohyang sahflahiyac tuhkuh tiac paht.\n\n3 Ac fuhkah insewowo nuh selos suc kwacfeacng in orekma ke imac in grape Lal; ac fuhkah selngawi nuh selos suc fah sisilac nuh ke acn lalos sifacna! Ac facluh fah fihrihryak ke e.\n\n4 Ac fuhkah pahkomuhta luhn God lasr nuh sesr, tuh El esam mwet Israel, kwewana okah ac lah; ac El ahsroelihk pahol nuh selos ke lwen fohn; ac elos mwet lihkkeke ac seahkos; tuhsruhk puhs mwet suc fah tiac oruh in upac insiaclos fah moullac ke tohkohsrahi luhn God.\n\n5 Ohinge, mwet sacohk wiyuck, nga ngihsre suwos ke kahs muhlahlah tuh kowos in auliyak, ac tuhkuh ke srihpac nwacnwaclah luhn insiac, ac fungyang nuh sin God ke El fungwot nuh suwos. Ac ke paho pahkotwen Lal ahsroeyuckwot nuh yuruwos ke kahlwem luhn lwen, nikmet ahkkwekweye insiowos.\n\n6 Ahok, mihsenge, kowos fin lohng puhsrwacl, nikmet oruh in upac insiowos; tuh efuh kowos fah misac?\n\n7 Tuh liye, tukun kowos ahkmongoiyuck ke kahs wowo luhn God lwen fohn, yac kowos fah sang fahko koluk, tuh kowos fah pakpucki ac sisiyang nuh in e uh?\n\n8 Liye, yac kowos fah lain kahs inge? Yac kowos fah lain kahs luhn mwet pahluh; ac yac kowos fah lain kahs nuhkwewa ma sruhmuhn ke Kraist, tukun mwet puhs sruhmuhn Kacl; ac lahfwekihn kahs wowo luhn Kraist, ac kuh luhn God, ac mwe sang luhn Nguhn Muhtahl, ac kutongyac Nguhn Muhtahl, ac orek ahksruhksruhkye plwacn in molwelah, ma tuh akwucki nuh suwos?\n\n9 Kowos tiac etuh tuh kowos fin ac oruh ma inge, tuh kuh luhn molwelah ac moulyak, suc oasr in Kraist, fah us kowos in tu ke mwekihn ac mwacta koluk ye nuhnuhnkuh luhn God?\n\n10 Ac fal nuh ke kuh luhn nuhnuhnkuh suwohs, tuh nuhnuhnkuh suwohs tiac kuh in lahfwekihnyuck, kowos fah som nuh ke inluhluh in e ac yot fol, ma fihrihr kac tiac kuh in tiloki, ac fofosr kac som nuh lucng ne tok ma pahtpaht, suc inluhluh in e ac yot fol pa mwe ahkkweok wacngihn sahflahiyac.\n\n11 O na, mwet sacohk wiyuck, kowos auliyak, ac ilyak nuh ke muhtuhn pot oasrihksrihk, ac kwacfeacng nuh ke inkacnek oasrihksrihk, ne ke na kowos fah eis moul ma pahtpaht.\n\n12 O oruh kowos in lahlmwetmwet; meac pac nga kuh in sifilpac fahk?\n\n13 Sahflah, nga wihlkacs nuh suwos, ne ke na nga fah ohsun nuh suwos ye nuhnuhnkuh wolacna luhn God, suc nuhnuhnkuh eislah mwet koluk ke fosrngah upac ac mwe ahksahngweng. Amen.\n\n", "jacob 7": "[center][font_size=26]Sapta 7[/font_size][/center]\n\n[i]Sherem el lahfwekihn Kraist, amaci nuh sel Jacob, sapkihn sie akucl, ac kuhnanuclac sin God—Mwet pahluh nuhkwewa sramsram kacl Kraist ac Iwaclah Lal—Mwet Nephi elos sislah pacl lalos in mwet forfor suk, isuslac ke mwe kweok upac, ac sruhngwacyuck sin mwet Laman. Sahp ke yac 544–421 Met Liki Kraist.[/i]\n\n1 Ac na tukun ma inge ke kuhtuh yac somlah, oasr sie mukul tuhkuh inmahsrlon mwet Nephi, suc inel pa Sherem.\n\n2 Ac tukun ma inge na el muhtwacwacack in luti inmahsrlon mwet ah, ac fahkwack nuh selos lah ac fah wacngihn Kraist. Ac el luti ke ma pucspucs ma eyeinsei nuh sin mwet ah; ac ma inge el oruh elan muh sinuckuhnlah mwe luti luhn Kraist.\n\n3 Ac el orekma kwacfeacng tuh elan kuh in kihfaslah insiacn mwet ah, el oruh ne kihfaslah insiac pucspucs; ac el etuh lah nga, Jacob, luhlahlfongi ke Kraist suc fah tuhkuh, oruh el suk pacl na yohk tuh elan kuh in tuhkuh nuh yuruk.\n\n4 Ac el mwet etweyuck se, tuh oasr etuh suwohs lal ke kahs luhn mwet ah; ohinge, elan muh kuh in orekmakihn sramsram in eyeinse, ac kuh luhn sramsram, fal nuh ke kuh luhn devil.\n\n5 Ac oasr finsrak lal in moklweyucyak liki luhlahlfongi, tiac elyahkihn fwackyuck pucspucs ac ma pucspucs suc nga liye tari ke ma inge; tuh nga liye na pwacye lipufacn, ac elos lutiyuc. Ac oacyacpac, nga lohng puhsren Leum sramsram nuh sihk ke kahs, ke pacl nuh ke pacl; ohinge, nga tiac kuh in moklweyuck.\n\n6 Ac tukun ma inge na el tuhkuh nuh yuruk, ac ke oruh lahlmwetmwet se inge el sramsram nuh sihk, fahk: Tamuhlwel Jacob, nga suk pacl na yohk tuh nga in sramsram nuh sum; tuh nga lohng ac oacyacpac etuh lah kom forfor pacl pucspucs, luti ke ma kom pahngon wosasuc, kuh mwe luti luhn Kraist.\n\n7 Ac kom kohllah puhs sin mwet inge tuh elos ekuhllah inkacnek pwacye luhn God, ac tilac karihngihn masap lal Moses suc pa inkacnek pwacye uh; ac ekuhllah masap lal Moses in alu nuh sin mwet se suc kom fahk muh ac fah tuhkuh ke yac siofok ma. Ac inge liye, nga, Sherem, fahk nuh sum lah ma se inge oacwac in enuhm in kahskahs; tuh wacngihn sie mwet etuh ke kain inge; tuh el tiac kuh in fahk ke ma ac fah tuhkuh. Ac ke ohiyac se inge Sherem el amaci lainyuc.\n\n8 Tuhsruhk liye, Leum God El okwaclah Nguhn Lal nuh in nguhnihk, yohk na oruh nga ahkmwekihnyacl ke kahs lal nuhkwewa.\n\n9 Ac nga fahk nuh sel: Kom lahfwekihn Kraist suc ac fah tuhkuh? Ac el fahk: Fin ac oasr Kraist se, nga ac tiac lahfwekuhnuhl; tuhsruhk nga etuh lah wacngihn Kraist, met me, kuh ac muh fah.\n\n10 Ac nga fahk nuh sel: Kom luhlahlfongi ke ma suhmuhslah? Ac el fahk, Ahok.\n\n11 Ac nga fahk nuh sel: Na kom tiac kahlwem kac; tuh ma suhmuhslah ahkkahlwemye pwacye ke Kraist. Liye, nga fahk nuh sum lah wacngihn sie sin mwet pahluh suhmuhslah, kuh palye, sahyacn elos sruhmuhn ke Kraist.\n\n12 Ac tiac pa inge kwewa—ahkkahlwemyeyuck nuh sihk, tuh nga lohng ac liye; ac oacyacpac ahkkahlwemyeyuck nuh sihk ke kuh luhn Nguhn Muhtahl; ohinge, nga etuh lah fin ac wacngihn iwaclah oreklac mwet nuhkwewa fah tuhlac.\n\n13 Ac tukun ma inge na el fahk nuh sihk: Ahkkahlwemye nuh sihk sie akucl ke kuh se luhn Nguhn Muhtahl inge, suc ma kom etuh yohk kac.\n\n14 Ac nga fahk nuh sel: Meac nga uh tuh nga in srihfe God Elan muh kuh in ahkkahlwemye nuh sum sie akucl ke ma suc kom etuh muh pwacye? Tuhsruhk kom fah lahfwekihn, ke srihpen kom ma luhn devil. Ne ohinge, tiac luhngse luhk in orek; tuhsruhk fin God El ac kalyei kom, lwelah ma inge in sie mwe akucl nuh sum tuh oasr kuh Lal, kwewana inkuhsrao ac facluh; ac oacyacpac, lah Kraist El fah tuhkuh. Ac luhngse Lom, O Leum, in orek, ac tiac luhngse luhk.\n\n15 Ac tukun ma inge ke nga, Jacob, sramsramkihn kahs inge, kuh luhn Leum tuhkuh nuh yohrohl, yohk na oruh el puhtatlac nuh infohk uh. Ac tukun ma inge na el kihteyuck ke lusen lwen na puhs.\n\n16 Ac tukun ma inge na el fahk nuh sin mwet ah: Fahsreni litu, tuh nga fah misac; ohinge, nga kena sramsram nuh sin mwet uh met liki nga fah misac.\n\n17 Ac tukun ma inge na ke lwen litu uh un mwet pucspucs elos fahsreni; ac el sramsram suwohs nuh selos ac lahfwekihn ma suc el luti nuh selos met, ac ahkkahlwemye ke Kraist, ac ke kuh luhn Nguhn Muhtahl, ac ke luti luhn lipufacn.\n\n18 Ac el sramsram suwohs nuh selos, tuh el kiyacpweyucklac met ke kuh luhn devil. Ac el sramsram ke hell, ac ke moul se tok uh, ac ke ahkkweok ma pahtpaht ke moul se tok uh.\n\n19 Ac el fahk: Nga sahngweng nga fin oraclah ma koluk ma tiac tuhlweyucklac, tuh nga kikiacp nuh sin God; tuh nga lahfwekihn Kraist, ac fahk lah nga luhlahlfongi ke ma suhmuhslah; ac ma suhmuhslah inge ahkkahlwemye pwacye Kacl. Ac ke srihpen nga tuh kikiacp nuh sin God nga sahngweng na yohk fin nuhnuhnkweyuc fah arulacna koluk; tuhsruhk nga taltal koluk nuh sin God.\n\n20 Ac tukun ma inge ke el fahk kahs inge wacngihn ma el kuh in sifil pac fahk, na el misac.\n\n21 Ac ke un mwet pucspucs loh ke el sramsram ke ma inge ke el apkuhran in misac, elos lut na pwacye; yohk na oruh kuh luhn God puhtati nuh faclos, ac elos kuhtangyucklac oruh elos puhtatlac nuh fin infohk uh.\n\n22 Inge, ma inge mwe insewowo nuh sihk, Jacob, tuh nga ngihsre ma inge sin Pahpah tuhmuhk suc oasr inkuhsrao; tuh Elan lohng tuhng luhk ac topuk pruhe luhk.\n\n23 Ac tukun ma inge na mihs ac luhngse luhn God sifil pac fohlohkoh nuh inmahsrlon mwet ah; ac elos suk ma suhmuhslah, ac tiac sifil lohng kahs luhn mukul koluk se inge.\n\n24 Ac tukun ma inge na kain in ma oreklac in sang molwelah ac fohlohkohnma mwet Laman nuh ke kahlwem luhn ma pwacye; tuhsruhk wacngihn srihpac ke ma inge kwewa, tuh elos engankihn mweun ac ahkmas, ac oasr sruhnga ma pahtpaht lalos lain kuht, mwet wiyaclos. Ac elos srihke ke kuh luhn kuhfwen mwe mweun nahtuhlos in fahfahlac na in kuhnauskuhtlac.\n\n25 Ohinge, mwet Nephi elos luhsruhnguhlosyak luhkwelos ke kuhfwen mwe mweun nahtuhlos, ac ke kuhiyaclos nohfohn, luhlahlfongi ke God ac yot in molwelah lalos; ohinge, elos eklac inge, elos mwet kuhtanglah mwet lokoalok lalos.\n\n26 Ac tukun ma inge tuh nga, Jacob, muhtwacwacack in mahtohoh; ac ma sihmlac ke mwet inge karihngihnyuck ke kuhtuh pac plwet lal Nephi, ohinge, nga ahksahfye ma sihmlac se inge, ahkkahlwemye lah nga sihm fal nuh ke etuh wo luhk, in fahk lah pacl uh wi kuht na kahinglac, ac oacyacpac moul lasr uh kahinglac oacna in sie mwemwe nuh sesr, kuht mwet muhkahimtacl ac suhpwacr, mwet forfor, lihsyucklac liki acn Jerusalem, isuslac in kweok, ke yen mwesis, ac sruhngwacyuck sin mwet wiyacsr, suc sramtweack mweun ac fohs; ohinge, kuht ahsor na in moul lasr.\n\n27 Ac nga, Jacob, liye tuh nga ac tiac paht in som nuh ke kuclyuck luhk; ohinge, nga fahk nuh sin wen nuhtihk Enos: Eis plwet inge. Ac nga fahk nuh sel ke ma suc tamuhlwel wiyuck Nephi el sapkihn nuh sihk, ac el olwelah in ahkostwen nuh ke sap inge. Ac nga ahksahfye sihm luhk ke plwet inge, suc sihm srihsrihk; ac nuh sin mwet rit nga wihlkacs, finsrakkihn tuh in puhs mwet wiyuck in riti kahs luhk inge. Mwet wiyuck, kuht fah ohsun.\n\n", "enos 1": "[center][font_size=26]Puk lal Enos[/font_size][/center]\n\n[center][font_size=26]Sapta 1[/font_size][/center]\n\n[i]Enos el pruhe upac ac eis nuhnak muhnahs ke ma koluk lal—Puhsren Leum tuhkuh nuh ke nuhnak lal, uli molwelah nuh sin mwet Laman ke pacl fahsruh uh—Mwet Nephi elos suk in fohlohkohnma mwet Laman—Enos el kaksak ke Mwet in Molwelah lal. Sahp ke yac 420 Met Liki Kraist.[/i]\n\n1 Liye, tukun ma inge nga, Enos, etuh ke pahpah tuhmuhk lah el mwet na suwohs se—tuh el lutiyuc ke kahs lal, ac oacyacpac ke karihngihnyuck ac kaiyuck luhn Leum—ac kaksakihn inen God luhk nuh kac—\n\n2 Ac nga fah sruhmuhn nuh sum ke mweun suc nga oruh ye muhtuhn God, met liki nga eis sie nuhnak muhnahs ke ma koluk luhk.\n\n3 Liye, nga som in sruh kosro insack ah; ac kahs ma nga kwacna lohng pahpah tuhmuhk el sramsramkihn ke moul ma pahtpaht, ac engan luhn mwet luhlahlfongi, tihli loal nuh insiyuck.\n\n4 Ac nguhnihk masrinsrwacl; ac nga sikuck muhtuhnte ye muhtuhn Mwet Oraclah luhk, ac nga wowoyak nuh sel ke pruhe ac siyuck na yohk ke nguhnihk sifacna; ac lwen na fohn se nga pruhe nuh sel; ahok, ac ke fong tuhkuh nga srack kohlwack puhsrwek nuh lucng tuh in sun inkuhsrao.\n\n5 Ac tuh tuhkuh sie puhsra nuh sihk, fahk: Enos, ma koluk lom nuhnakmuhnahs nuh sum, ac kom fah ahkinsewowoyeyuck.\n\n6 Ac nga, Enos, etuh lah God El tiac kuh in kikiacp; ohinge, mwacta luhn ma koluk luhk wacngihnlac.\n\n7 Ac nga fahk: Leum, fuhkah tuh in ohinge?\n\n8 Ac El fahk nuh sihk: Ke srihpen luhlahlfongi lom ke Kraist, suc kom tiac lohng met me kuh liye. Ac yac pucspucs somlah met liki El fah ahkkahlwemyacl sifacna in mahno; ohinge, som, luhlahlfongi lom oruh kom nwacsnwacslah.\n\n9 Inge, tukun ma inge ke nga lohngwack kahs inge nga muhtwacwacack in puhla sie kena ah nuh ke moul luhn mwet luhk, mwet Nephi; ohinge, nga okwaclah nohfohn nguhnihk nuh sin God kaclos.\n\n10 Ac ohinge ke nga srwackna mweun in nguhn, liye, puhsren Leum sifil tuhkuh nuh ke nuhnak luhk, fahk: Nga fah forfor nuh yurun mwet wiyom fal nuh ke insacnweacng lalos in liyacacng masap Luhk. Nga sang nuh selos acn se inge, ac fah sie acn muhtahl; ac Ngwac tiac selngawii sahyacn na ke srihpen ma koluk; ohinge, Nga fah forfor nuh yurun mwet wiyom oacna nuh ke fahk Luhk; ac tahfonglac lalos Nga fah usyac ke ahsor nuh fin sifaclos sifacna.\n\n11 Ac tukun nga, Enos, lohng kahs inge, luhlahlfongi luhk muhtwacwacack in fokokoi in Leum; ac nga pruhe nuh Sel ke mweun na loes pucspucs ke mwet wiyuck, mwet Laman.\n\n12 Ac tukun ma inge tukun nga pruhe ac orekma ke insacnweacng nuhkwewa, Leum El fahk nuh sihk: Nga fah sot nuh sum fal nuh ke kena lom, ke srihpen luhlahlfongi lom.\n\n13 Ac inge liye, pa inge kena ma nga kena Sel—tuh fin fahsr ne, mwet luhk, mwet Nephi, fah puhtatlac nuh ke tahfonglac, ac ke kuhtwena ohiyac in kuhnausyucklac, ac mwet Laman fah tiac kuhnausyucklac, tuh Leum God El fah karihngihn sie ma sihmlac ke mwet luhk, mwet Nephi; fin ac ma ke kuh luhn paho muhtahl Lal, tuh in kuh in utuckuh ke kuhtuh pacl fahsruh uh nuh yurun mwet Laman, tuh, sahp, elos in kuh in utuckuh nuh ke molwelah—\n\n14 Tuh ingena mweun lasr wacngihn srihpac in sifil fohlohkohnohltahl ma nuh ke luhlahlfongi pwacye. Ac elos fuhlahk ke kasrkuhsrak lalos lah, fin ma ac kuh, elos ac kuhnahoslah ma sihmlac lasr ac kuht, ac oacyacpac facsin nuhkwewa luhn pahpah tuhmwacsr.\n\n15 Ohinge, nga etuh na lah Leum God El kuh in karuhnguhnwacng ma sihmlac lasr, nga wowoyak nuh Sel pacl nuhkwewa, tuh El fahk nuh sihk: Ma nuhkwewa kom fah siyuck ke luhlahlfongi, luhlahlfongi lah kom fah eis ke inen Kraist, kom fah eis.\n\n16 Ac nga luhlahlfongi, ac nga pruhe nuh sin God tuh Elan karihngihn ma sihmlac; ac El olwelah nuh sihk lah El fah sang ma inge nuh sin mwet Laman ke pacl fal Lal.\n\n17 Ac nga, Enos, etuh lah ac oacna inge fal nuh ke olwelah ma El oraclah; ohinge nguhnihk monglac.\n\n18 Ac Leum El fahk nuh sihk: Pahpah tomowos elos oacyacpac siyuck sihk ke ma se inge; ac e fah oreklac nuh selos fal nuh ke luhlahlfongi lalos; tuh luhlahlfongi lalos oacna luhlahlfongi lom.\n\n19 Ac na tukun ma inge nga, Enos, som nuh inmahsrlon mwet lal Nephi, palyei ke ma ac fah tuhkuh, ac fahkwack ke ma suc nga lohng ac liye.\n\n20 Ac nga fahkwack lah mwet lal Nephi elos suk insacnweacng in sifil fohlohkohnma mwet Laman nuh ke luhlahlfongi pwacye ke God. Tuhsruhk orekma lasr wacngihn na srihpac; sruhnga lalos oasr na, ac elos kolyuck ke ohiyac koluk lalos oruh elos lwemnak, ac suhlallacl, ac mwet ahkmas, fohnlah ke alu nuh ke ma sruhlwaclah ac ma fohkfohk; kihteyuck ke ikwen kosro suhlallacl; muhta ke lohm nuknuk, ac oewe ke innimac nukum sie mwe lweyuck fototo kapihri infulwaclos ac insifaclos macngsruhsralah; ac elos suhmaht ke pihsr, ac ke mitmit kuhruh, ac tuhla. Ac puhkantwen selos wacngihn ma elos kang sahyacn ikoac tahkmwek; ac elos suk pacl nuhkwewa in kuhnauskuhtlac.\n\n21 Ac tukun ma inge mwet lal Nephi elos kihlihng acn uh, ac ukwi kain in grain nuhkwewa, ac fukun sahk, ac un kosro, ac kain in un kaho nuhkwewa, ac nacni, ac nacni lwemnak, ac oacyacpac ohsr puhkantwen.\n\n22 Ac arulacna puhkantwen mwet pahluh inmahsrlosr. Ac mwet ah mwet lihkkeke, upac in kahlwem.\n\n23 Ac wacngihn ma sahyacn suhluhlluhl, luti ac pahluh ke mweun, ac fohs, ac kuhnahoslah, ac sikalweni in ahkacsmakihnyaclos ke misac, ac ke puhluhn pacl se ke moul ma pahtpaht, ac nuhnuhnkuh ac kuh luhn God, ac ma inge nuhkwewa—puhrakuhlosyak pacl nuhkwewa in sahngweng sin Leum. Nga fahk lah wacngihn suhfaliyacn ma inge, ac arulacna sramsram in kahlwem yohk, ma oruh elos in tiac som upaclaclac nuh ke kuhnausyucklac. Ac tukun ohiyac se inge nga sihmihs kaclos.\n\n24 Ac nga liye mweun inmahsrlon mwet Nephi ac mwet Laman ke puhluhn pacl se ke moul luhk.\n\n25 Ac tukun ma inge nga muhtwacwacack in mahtohoh, ac yac siofok ac itnguhul ac yuc somlah liki pacl se pahpah tuhmwacsr Lehi el som liki acn Jerusalem.\n\n26 Ac nga liye lah tiac paht nga enenuh in som nuh in kuclyuck luhk, mokleyuck ke kuh luhn God tuh nga enenuh in luti ac pahluh nuh sin mwet inge, ac fahkwack kahs fal nuh ke ma pwacye oasr yurun Kraist. Ac nga fahkwack ke lusen moul luhk nohfohn, ac engankihn yohk liki ma luhn facluh.\n\n27 Ac ke nga apkuhran in som nuh ke acn in monglac luhk, suc in wi Mwet in Molwelah luhk; tuh nga etuh lah Kacl nga fah eis monglac. Ac nga kaksakihn pacl se ma monuk fah eklac nuh ke mahno kawihl, ac fah tu ye Muhtahl; na nga fah liye muhtahl ke engan, ac El fah fahk nuh sihk: Tuhkuh nuh Yuruk, kom ahkinsewowoyeyuck, oasr acn se ahkolah nuh sum ke acn in muhta luhn Pahpah Tuhmuhk. Amen.\n\n", "jarom 1": "[center][font_size=26]Puk lal Jarom[/font_size][/center]\n\n[center][font_size=26]Sapta 1[/font_size][/center]\n\n[i]Mwet Nephi karihngihn masap lal Moses, ngwet nuh met nuh ke tuhkuh luhn Kraist, ac kapkapwack fin acn uh—Mwet pahluh orekma in karihngihn mwet uh ke inkacnek pwacye. Sahp ke yac 399–361 Met Liki Kraist.[/i]\n\n1 Inge liye, nga, Jarom, sihmihs kahs puh fal nuh ke masap luhn pahpah tuhmuhk, Enos, tuh tahk in sucu lasr in karihngihnyuck.\n\n2 Ac ke plwet inge srihk, ac ke ma inge sihmlac in ma ahkoeyucklac wo se nuh sin mwet wiyacsr mwet Laman, ohinge, enenuh se tuh nga in sihmihs kuhtuh srihsrihk; tuhsruhk nga fah tiac sihmihs ke pahluh luhk, kuh ke fwackyuck luhk. Tuh meac nga kuh in sihmihs yohk liki ma pahpah tuhmuhk suhmuhslah? Tuh yac elos tiac ahkkahlwemye tari plwacn in molwelah? Nga fahk nuh sum, Ahok; ac ma inge fal sihk.\n\n3 Liye, ac ma wo se tuh yohk ma enenuh in oreklac inmahsrlon mwet inge, ke srihpen kwekwe luhn insiaclos, ac sohlohng kahs luhn insrwaclos, ac kun luhn nuhnak lalos, ac kwekwe luhn kwacwaclos; ne ohinge, God El arulacna pahkotwen nuh selos, ac soenna kuhnaoseloslac liki fin acn uh.\n\n4 Ac puhkantwen inmahsrlosr suc oasr fwackyuck pucspucs la, tuh elos nohfohn tiac lihkkeke. Ac elos suc tiac lihkkeke ac tuh oasr luhlahlfongi la, sramsram nuh sin Nguhn Muhtahl, suc ahkkahlwemye nuh sin tuhlihk nuhtin mwet, fal nuh ke luhlahlfongi lalos.\n\n5 Ac inge, liye, yac lofoko somlah, ac mwet lal Nephi elos fokokoi fin acn uh. Elos akihlen in karihngihn in liyacacng masap lal Moses ac lwen sahpuht in ahkmuhtahlyeyuck nuh sin Leum. Ac elos tiac ahklusrohngtwen; oacyacpac elos tiac kahs kohu. Ac masap fin acn uh arulacna upac.\n\n6 Ac elos fahsrelihk nuh ke inkaiyacn acn uh, ac mwet Laman pac. Ac elos arulacna puhkantwen liki na mwet Nephi; ac elos luhngse ahkmas ac nihm srah ke kosro suhlallacl.\n\n7 Ac tukun ma inge elos tuhkuh pacl pucspucs lain kuht, mwet Nephi, in mweun. Tuhsruhk tohkohsrah lasr ac mwet kol lasr elos mwet na fokoko in luhlahlfongi ke Leum; ac elos luti mwet ah ke ohiyac luhn Leum; ohinge, kuht kuh liki mwet Laman ac ukwaclosyak liki acn lasr, ac muhtwacwacack in muhsah luhsruhngwack siti sesr, kuh oacna sie acn in usru lasr.\n\n8 Ac kuht arulacna puhseni, ac fahsrelihk nuh fin acn uh, ac arulacna kahsruhpi ke kol, ac ke selfuh, ac ke ma sacohk, ac ke lwemlwem in tuhfahlfahl ke sahk, ke lohm, ac ke insin, ac oacyacpac ke osra ac copper, ac prahs ac stil, oraclah kain in kuhfwen orekma nuhkwewa ke kain atac nuhkwewa in sang kihlihng infohk uh, ac kuhfwen mwe mweun—ahok, suhkan pihsr kohsroh, ac mwe nein suhkan pihsr, ac osra in fakfuhk, ac osra in sisi, ac kwewana ma ahkoeyucklac nuh ke mweun.\n\n9 Ac ohinge ke ahkolah in ohsun nuh sin mwet Laman, elos tiac kuhtangkuhtlac. Tuh kahs luhn Leum ahkpwacyeiyeyuck, suc El sramsram nuh sin pahpah tuhmwacsr, fahk lah: Ke kowos liyacacng masap Luhk kowos fah kapkapwack fin acn uh.\n\n10 Ac tukun ma inge mwet pahluh luhn Leum elos kai mwet lal Nephi, fal nuh ke kahs luhn God, tuh elos fin tiac liyacacng masap, tuhsruhk puhtatlac in tahfonglac, elos fah kuhnausyucklac liki fin acn uh.\n\n11 Ohinge, mwet pahluh, ac mwet tol, ac mwet luti, elos kuhlwacnsap insacnweacng, kwacfe ke muhtweng nuhkwewa tuh mwet ah in insacnweacng; luti masap lal Moses, ac ke srihpac suc oruh ituckyang; kihfucsuhlos in ngwet nuh met nuh yohrohl Messiah, ac luhlahlfongel Elan tuhkuh in oacna El tuhkuh tari. Ac tukun ohiyac se inge elos lotwelos.\n\n12 Ac tukun ma inge tuh in oruh ohinge elos karuhnguhnuhlos in tiac kuhnanuclac fin acn uh; tuh elos fakihsyac insiaclos ke kahs uh, sikalweni in moklwelos in auliyak.\n\n13 Ac tukun ma inge yac lofoko ac tolngoul ac alkosr somlah—tukun ohiyac luhn mweun, ac fohs, ac akuhkuhin, ke lusen inkaiyacn puhluhn pacl se.\n\n14 Ac nga, Jarom, tilac sifil sihm, tuh plwet uh srihk. Tuhsruhk liye, mwet wiyuck, kowos kuh in som nuh ke kuhtuh pac plwet lal Nephi; tuh liye, ma sihmlac ke mweun lasr taflweyucklac kac, fal nuh ke sihm luhn tohkohsra, kuh elos suc ma oruh in sihmihsyucklac.\n\n15 Ac nga uslah plwet inge nuh in poun wen nuhtihk Omni, tuh in karihngihnyuck fal nuh ke masap luhn pahpah tuhmuhk.\n\n", "omni 1": "[center][font_size=26]Puk lal Omni[/font_size][/center]\n\n[center][font_size=26]Sapta 1[/font_size][/center]\n\n[i]Omni, Amaron, Chemish, Abinadom, ac Amaleki, kais sie oasr pacl la in, karihngihn ma sihmlac—Mosiah el konwacack mwet Zarahemla, suc tuhkuh Jerusalem me ke pacl lal Zedekiah—Oreklac Mosiah el tohkohsrahlac lalos—Fihlin mwet lal Mulek fin acn Zarahemla konwaclwack Coriantumr, el pa mwet Jared sahflah—Tohkohsrah Benjamin el aholuhllah Mosiah—Mwet uh enenuh in sang nguhnalos in sie mwe sang nuh sin Kraist. Sahp ke yac 323–130 Met Liki Kraist.[/i]\n\n1 Liye, tukun ma inge nga, Omni, sapkihnyuck sin pahpah tuhmuhk, Jarom, tuh nga in sihm ke plwet inge, in karuhnguhnwacng tahk in sucu lasr—\n\n2 Ohinge, ke pacl luhk, nga ke tuh kowos in etuh lah nga mweun yohk ke katlas in karuhnguhnwacng mwet luhk, mwet Nephi, in tiac puhtatyang nuh in poun mwet lokoalok lalos, mwet Laman. Tuh liye, nga sifacna sie mwet koluk, ac nga tiac karuhnguhnwacng ohiyac luhn acn ac masap luhn Leum ma nga enenuh ngwacn oruh.\n\n3 Ac tukun ma inge yac lofoko ac itnguhul ac ohnkohsr somlah, ac puhluhn pacl na loeloes se lasr in muhta mihs; ac puhluhn pacl na loeloes se in mweun upac ac ahkmas. Ahok, in ahkuhtweyac, yac lofoko ac alngucul ac luo somlah, ac nga karuhnguhnwacng plwet inge fal nuh ke masap luhn pahpah tuhmuhk; ac nga sang nuh sin wen nuhtihk Amaron. Ac nga ahksahfye.\n\n4 Ac inge nga, Amaron, sihmihs oacna sie ma nga sihmihs, suc puh, lun puk luhn pahpah tuhmuhk.\n\n5 Liye, tukun ma inge yac tolfoko ac longoul somlah, ohiyac koluk yohk luhn mwet Nephi kuhnausyucklac.\n\n6 Tuh Leum El ac tiac lwelah, tukun El kohlohloslac liki acn Jerusalem ac liyaclosyang ac karuhnguhnuhlosyang liki poun mwet lokoalok lalos, ahok, El ac tiac lwelah tuh kahs fah tiac ahkpwacyeiyeyuck, suc El sramsram nuh sin pahpah tuhmwacsr, fahk lah: Kowos fin tiac liyacacng masap luhk kowos fah tiac kapkapwack fin acn uh.\n\n7 Ohinge, Leum El forfor nuh yohrohlos ke nuhnuhnkuh yohk; ne ohinge, El sruokyac moul luhn mwet suwohswohs tuh elos in tiac misac, tuhsruhk usacloslac liki poun mwet lokoalok lalos.\n\n8 Ac tukun ma inge nga sang plwet ah nuh sin tamuhlwel luhk Chemish.\n\n9 Inge nga, Chemish, sihmihs ma puh suc nga suhmuhslah, ke pac na puk se wi tamuhlwel luhk; tuh liye, nga liye ma sahflah suc el suhmuhslah, tuh el suhmuhslah ke pahol sifacna; ac el suhmuhslah ke lwen se el tuh use nuh sihk ah. Ac tukun ohiyac se inge kuht karihngihn ma sihmlac, in fal nuh ke masap luhn pahpah tuhmwacsr. Ac nga ahksahfye.\n\n10 Liye, nga, Abinadom, pa wen nahtuhl Chemish. Liye, tukun ma inge nga liye mweun ac fohs yohk inmahsrlon mwet luhk, mwet Nephi, ac mwet Laman; ac nga, ke katlas nuhtihk sifacna, eislah moul luhn mwet Laman pucspucs nuh ke loangwelah luhn mwet wiyuck.\n\n11 Ac liye, ma sihmlac ke mwet inge taflweyucklac ke plwet ma oan sin tohkohsra, wiwi fihl nuh ke fihl; ac nga etuh wacngihn fwackyuck sahyacn na ma suc sihmlac, kuh pahluh; ohinge, ma suc fal sihmlac tari. Ac nga ahksahfye.\n\n12 Liye, nga pa Amaleki, wen nahtuhl Abinadom. Liye, nga fah sramsram nuh sum kuhtuh kacl Mosiah, suc tuh oreklac in tohkohsrah fin acn Zarahemla; tuh liye, el sensenkihnyuck sin Leum lah el enenuh in kahinglac liki acn Nephi, ac elos nuhkwewa suc lohng puhsren Leum fah oacyacpac som liki acn uh weluhl, nuh innimac—\n\n13 Ac tukun ma inge el oruh fal oacna ke Leum El sapkihn nuh sel. Ac elos som liki acn ah nuh innimac, puhkantwen mwet lohng puhsren Leum; ac elos kolyucklac ke luti ac pahluh pucspucs. Ac elos lutiyuck pacl nuhkwewa ke kahs luhn God; ac elos kolyucklac ke kuh luhn pahol, nuh innimac ne ke na elos tuhkuh nuh ke acn se ma pahngpahng acn Zarahemla.\n\n14 Ac elos konwacack un mwet se, suc pahngpahng mwet Zarahemla. Inge, oasr engan yohk inmahsrlon mwet Zarahemla; ac oacyacpac Zarahemla el engan na upac, ke srihpen Leum El suhpwaclah mwet lal Mosiah wi plwet in prahs ma nein ma sihmlac luhn mwet Jew.\n\n15 Liye, tukun ma inge Mosiah el konwacack lah mwet Zarahemla elos tuhkuh Jerusalem me ke pacl se Zedekiah, tohkohsrah luhn Judah, el utucklac srohoh nuh Babylon.\n\n16 Ac elos fuhfahsryucsr ke innimac, ac kolyuck ke poun Leum tuhpallah kof yohk, nuh ke acn ma Mosiah el konwaclosyak we; ac elos muhta we ke pacl sac fahlac.\n\n17 Ac ke pacl se Mosiah el konwaclosyak ah, elos arulacna puhseni. Ne ohinge, puhkantwen mweun ac fohs yohk lalos, ac acnwucki ke katlas ke pacl nuh ke pacl; ac kahs lalos eklac sielacna; ac wacngihn ma sihmlac elos us weluhlos; ac elos lahfwekihn El suc oracloslac; ac Mosiah, kuh tiac pac mwet lal Mosiah, kuh in kahlwem selos.\n\n18 Tuhsruhk tukun ma inge Mosiah el oruh tuh elos in lutiyuck ke kahs lal. Ac tukun ma inge tukun elos lutiyuck ke kahs lal Mosiah, Zarahemla el oruh sie tahk sucu ke pahpah tuhmwacl kwewa, in fal nuh ke esam lal; ac sihmlac ma inge, tuhsruhk tiac oan lun plwet inge.\n\n19 Ac tukun ma inge mwet lal Zarahemla, ac lal Mosiah, toweni ma sefanna; ac Mosiah el srihsrngiyucki in tohkohsrah lalos.\n\n20 Ac tukun ma inge ke pacl lal Mosiah, oasr sie yot luhlahp utuckuh nuh yohrohl ma oasr sihm kac; ac el luhngas sihm kac ah ke mwe sang ac kuh luhn God.\n\n21 Ac ma inge sang sie sramsram kacl Coriantumr, ac acnwucklac luhn mwet lal. Ac Coriantumr el konweyuckyak sin mwet lal Zarahemla; ac el muhta weluhlos ke lusen mahlwem yuc.\n\n22 Sramsram sac sruhmuhn kahs puh ke pahpah tuhmwacl. Ac pahpah tuhmwacl ac ninac kiyacl emet tuhkuh ke taor, ke pacl se Leum El ahkfohsyeack kahs luhn mwet ah; ac kasrkuhsrak luhn Leum puhtati nuh faclos fal nuh ke nuhnuhnkuh Lal, suc suwos; ac sri kaclos oaclihk acn ma oan nuh acir.\n\n23 Liye, nga, Amaleki, tuh isuslac ke pacl lal Mosiah; ac nga moul liye misac lal; ac Benjamin, wen nahtuhl, kol aholuhl.\n\n24 Ac liye, nga liye, ke pacl lal tohkohsrah Benjamin, sie mweun na upac ac yohk ahkmas inmahsrlon mwet Nephi ac mwet Laman. Tuhsruhk liye, mwet Nephi wo kuhtuh nuh se luhkwelos; ahok, na oruh tohkohsrah Benjamin el ukwaclosyak liki acn Zarahemla.\n\n25 Ac tukun ma inge nga muhtwacwacack in mahtohoh; ac, wacngihn tuhlihk nuhtihk, ac etwacl tohkohsrah Benjamin lah el sie mwet suwohs ye muhtuhn Leum, ohinge, nga fah sang plwet inge nuh sel, kwacfe mwet nuhkwewa in tuhkuh nuh yurun God, El suc Muhtahl luhn Israel, ac luhlahlfongi ke pahluh, ac ke fwackyuck, ac ke luti luhn lipufacn, ac ke mwe sang luhn sramsram ke lohoh, ac ke mwe sang luhn luhngaslah kahs, ac ke ma nuhkwewa ma wo; tuh wacngihn ma suc wo fin tiac tuhkuh yurun Leum: ac tuh ma suc koluk tuhkuh yurun devil.\n\n26 Ac inge, mwet sacohk wiyuck, nga ke tuh kowos in tuhkuh nuh yurun Kraist, suc El pa Muhtahl luhn Israel, ac ipeis ke molwelah Lal, ac kuh luhn iwaclah Lal. Ahok, tuhkuh nuh Yohrohl, ac sang nguhnum nohfohn in sie mwe kihsac nuh Sel, ac kalweni in lalo ac pruhe, ac muhtweng ne ke sahflah; ac ke Leum El moul kom fah moliyucklac.\n\n27 Ac inge ngwac sramsram kuhtuh ke sie pihsac suc som nuh innimac in fohlohk nuh ke acn Nephi; tuh oasr sie pihsac na yohk suc kena sruokyac acn wihlwihl selos.\n\n28 Ohinge, elos som nuh innimac. Ac mwet kol lalos el sie mukul kuh ac fokoko, ac lihkkeke, ohinge el oraclah sie fohs inmahsrlolos; ac elos nuhkwewa acnwucklac, sahyacn luhmngaul, ke innimac, ac elos sifil fohlohk nuh ke acn Zarahemla.\n\n29 Ac tukun ma inge elos oacyacpac us kuhtuh pac ke sie pihsac fal, ac sifilpac eis fuhfahsryucsr lalos nuh innimac.\n\n30 Ac nga, Amaleki, oasr sie tamuhlwel wiyuck, suc oacyacpac weluhlos som; ac nga sonna sifil etuh kaclos. Ac nga apkuhran in toplac lun kuclyuck luhk; ac plwet inge nwacnwaclah. Ac nga ahksahfye sramsram luhk.\n\n", "w-of-m 1": "[center][font_size=26]Kahs lal Mormon[/font_size][/center]\n\n[center][font_size=26]Sapta 1[/font_size][/center]\n\n[i]Mormon el ahkfototoye plwet luhlahp lal Nephi—El likiyac plwet srihsrihk wi plwet sahyac—Tohkohsrah Benjamin el oraclah mihs fin acn uh. Sahp ke yac 385 Tukun Kraist.[/i]\n\n1 Ac inge nga, Mormon, ahkolah in sang ma sihmlac suc nga oraclah nuh in poun wen nuhtihk Moroni, liye nga lohoh ke apkuhran in kuhnausyucklac nohfohn mwet luhk, mwet Nephi.\n\n2 Ac yac siofok pucspucs tukun tuhkuh luhn Kraist nga sang ma sihmlac inge nuh in poun wen nuhtihk; ac oasr sihk lah el fah lohoh ke kuhnausyucklac nuhkwewa luhn mwet luhk. Tuhsruhk lwelah God Elan sang tuh elan pain moullac, tuh elan kuh in sihmihs kuhtuh kaclos, ac kuhtuh ke Kraist, tuh sahp ke kuhtuh pacl tok in ma wo nuh selos.\n\n3 Ac inge, ngwac sramsram kuhtuh ke ma suc nga suhmuhslah; tuh tukun nga oraclah sie sramsram fototo ke plwet lal Nephi, ne ke kol luhn tohkohsrah Benjamin se inge, suc Amaleki el sruhmuhn kacl, nga suk ke inmahsrlon ma sihmlac suc utuckuh nuh in pouk, ac nga konwacack plwet inge, suc nein sramsram srihsrihk luhn mwet pahluh, muhtwacwacack kacl Jacob ne ke kol lal tohkohsrah Benjamin se inge, ac oacyacpac ke kahs pucspucs lal Nephi.\n\n4 Ac ma suc oan ke plwet inge nga wokihn, ke srihpen pahluh ke tuhkuh luhn Kraist; ac pahpah tuhmuhk el etuh lah puhkantwen sin pahluh inge ahkpwacyeiyucklac; ahok, ac nga oacyacpac etuh lah ma pucspucs ma palyeiyuck kacsr nuh ke pacl se inge ahkpwacyeiyuck, ac ma pucspucs ma ac sikyak tukun pacl se inge fahlac uh pwacyena lah ac sikyak—\n\n5 Ohinge, nga sulaclah ma inge, in ahksahfye ma sihmlac luhk kac, suc ma luhlah ke ma sihmlac luhk nga fah eis ke plwet lal Nephi; ac nga tiac kuh in sihmihs siofok ip ke ma luhn mwet luhk.\n\n6 Tuh liye, nga fah eis plwet inge, suc nein pahluh ac fwackyuck inge, ac likiyac in wi ma luhlah ke ma sihmlac luhk, tuh ma inge sacohk nuh sihk; ac nga etuh ma inge ac fah sacohk nuh sin mwet wiyuck.\n\n7 Ac nga oruh ma inge ke sie srihpac lahlmwetmwet; tuh ohinge mahmah nuh sihk, fal nuh ke orekma luhn Nguhn luhn Leum suc oasr in nga. Ac inge, nga tiac etuh ma nuhkwewa; tuhsruhk Leum El etuh ma nuhkwewa suc ac fah tuhkuh; ohinge, El orekmakihnyuc in oruh fal nuh ke luhngse Lal.\n\n8 Ac pruhe luhk nuh sin God ke mwet wiyuck, tuh elos in kuh in sifilpac etwacack ke God, ahok, ke molwelah luhn Kraist; tuh elos in kuh in sifilpac sie un mwet engan.\n\n9 Ac inge nga, Mormon, tahfwelah in ahksahfye ma sihmlac luhk, suc nga eis ke plwet lal Nephi; ac nga oraclah fal nuh ke etwacack ac etatwen suc God El use nuh sihk.\n\n10 Ohinge, tukun ma inge tukun Amaleki el uslah plwet inge nuh in pahol tohkohsrah Benjamin, el eis ac likiyac wi plwet sahyac, suc nein ma sihmlac ma utuckuh sin tohkohsrah, ke fihl nuh ke fihl ne ke pacl lal tohkohsrah Benjamin.\n\n11 Ac ma inge utuckuh nuh yohrohl tohkohsrah Benjamin, ke fihl nuh ke fihl ne ke na ma inge puhtatyang oan in pouk. Ac nga, Mormon, pruhe nuh sin God tuh ma inge in karihngihnyuckyang ke pacl se inge fahlac. Ac nga etuh lah ac karihngihnyuckyang; tuh oasr ma yohk sihmihsyucklac kac, ke ma suc mwet luhk ac mwet wiyaclos fah nuhnuhnkweyuck ke lwen yohk ac sahflah sac, fal nuh ke kahs luhn God suc sihmlac.\n\n12 Ac inge, nuh kacl tohkohsrah Benjamin se inge—el luhman fohs kuhtuh nuh inmahsrlon na mwet lal sifacna.\n\n13 Ac tukun ma inge solse luhn mwet Laman oacyacpac tuhkuh liki acn Nephi, in mweun lain mwet lal. Tuhsruhk liye, tohkohsrah Benjamin el oracni nuh sie solse lal, ac el tuyak lainuhlos; ac el acnwuck ke kuhiyacn pahol sifacna, ke katlas nahtuhl Laban.\n\n14 Ac ke kuh luhn Leum elos fohs lain mwet lokoalok lalos, ne ke na elos uniyac tausin pucspucs luhn mwet Laman. Ac tukun ma inge elos fohs lain mwet Laman ne ke na elos luhswaclosyak liki acn ma wihlwihl nuh selos.\n\n15 Ac tukun ma inge tukun oasr Kraist suhtuhuh, ac inwacluhlos kauli, ac elos nuhnuhnkweyuck fal nuh ke ma koluk lalos;\n\n16 Ac tukun oasr mwet pahluh suhtuhuh, ac pahstuh ac mwet luti suhtuhuh inmahsrlon mwet ah, ac elos inge nuhkwewa nuhnuhnkweyuck fal nuh ke ma koluk lalos; ac tukun fohs yohk ac akuhkuhin pucspucs isacloslac nuh yurun mwet Laman, liye, tukun ma inge tohkohsrah Benjamin, ke kahsreyuck luhn mwet pahluh muhtahl suc oasr inmahsrlon mwet lal—\n\n17 Tuh liye, tohkohsrah Benjamin el sie mukul muhtahl, ac el kol mwet lal ke suwohswohs; ac puhkantwen mwet muhtahl fin acn uh, ac elos sramsram ke kahs luhn God ke kuh ac wal; ac elos orekmakihn kahs kohsroh ke srihpen lihkkeke luhn mwet ah—\n\n18 Ohinge, ke kahsruh inge, tohkohsrah Benjamin, ke orekma luhn kuhiyacn mahnol nohfohn ac kuhiyacn nguhnal kwewa, ac oacyacpac mwet pahluh, sifil pac oakiyac mihs nuh fin acn uh.\n\n", "mosiah 1": "[center][font_size=26]Puk lal Mosiah[/font_size][/center]\n\n[center][font_size=26]Sapta 1[/font_size][/center]\n\n[i]Tohkohsrah Benjamin el luti wen nahtuhl kahs ac pahluh luhn pahpah tuhmwaclos—Alu lalos ac muhtwacngwaclos karihngihnyuckyang ke srihpen ma sihmlac karihngihnyuck ke kain in plwet—Mosiah el suleyucklac in tohkohsrah ac ituckyang karihngihnyen ma sihmlac ac kuhtwepacna ma sahyac. Sahp ke yac 130–124 Met Liki Kraist.[/i]\n\n1 Ac inge wacngihnlac fohs ke acn nuhkwewa Zarahemla, inmahsrlon mwet nuhkwewa suc ma lal tohkohsrah Benjamin, na pwacnwacng tohkohsrah Benjamin el mihs fahfahlac ke lusen moul lal nohfohn.\n\n2 Ac tukun ma inge oasr wen tolu nahtuhl; ac el pahngon ineltahl Mosiah, ac Helorum, ac Helaman. Ac el oruh tuh elos in lutiyuck ke kahs nuhkwewa luhn pahpah tuhmwacl, tuh ohinge elos in mwet etatwen; ac tuh elos in etuh ke pahluh suc sramsramkihnyuck ke oalin pahpah tuhmwaclos, suc kohlohloslac ke poun Leum.\n\n3 Ac el oacyacpac lotwelos ke ma sihmlac suc taflweyucklac ke plwet prahs, in fahk: Wen nuhtihk, nga kena tuh kowos in esam lah fin tiac ke plwet inge, suc nwacack ma sihmlac inge ac masap inge, kuht enenuh in kweok ke nihkihn, finne ke pacl se inge, in tiac etuh ke ma lukmac luhn God.\n\n4 Tuh ac tiac kuh pahpah tuhmwacsr, Lehi, elan kuh in esam ma inge nuhkwewa, in luti ma inge nuh sin tuhlihk nahtuhl, fin tiac ke kahsruh luhn plwet inge; tuh lutiyuck el ke kahs luhn mwet Egypt ohinge el kuh in riti tuhfahlfahl inge, ac luti ma inge nuh sin tuhlihk nahtuhl, lah elos kuh in luti nuh sin tuhlihk nahtuhlos, ac oruh in ahkpwacyeiye masap luhn God, finne fahsruh ne ke pacl mihsenge uh.\n\n5 Nga fahk nuh suwos, wen nuhtihk, fin tiac ke ma inge, suc liyeyuckyang ac karihngihnyuck ke poun God, tuh kuht in kuh in riti ac kahlwem ke ma lukmac Lal, ac eis masap Lal pacl nuhkwewa ye muhtahsr, tuh finne pahpah tuhmwacsr ac muhnahslah ke suhlahlahlfongi, luhkuhn kuht oacna mwet wiyacsr, mwet Laman, suc tiac etuh ke ma inge, kuh finne tiac luhlahlfongi kac ke lutiyuck nuh selos, ke srihpen ohiyac luhn pahpah tuhmwaclos, suc tiac pwacye.\n\n6 O wen nuhtihk, nga ke tuh kowos in esam lah fahk inge pwacye, ac oacyacpac ma sihmlac inge pwacye. Ac liye, oacyacpac plwet lal Nephi, suc nwacnwack ma sihmlac ac fahk luhn pahpah tuhmwacsr ke pacl se elos som liki acn Jerusalem ne inge na, ac ma inge pwacye; ac kuht kuh in etuh pwacyeiyac ke srihpen ma inge oasr ye muhtahsr.\n\n7 Ac inge, wen nuhtihk, nga ke tuh kowos fah esam insacnweacng in suk ma inge, tuh ohinge kowos in wokihn; ac nga ke tuh kowos in karihngihn masap luhn God, tuh kowos in kapwack fin acn uh in fal nuh ke olwelah suc Leum El oraclah nuh sin pahpah tuhmwacsr.\n\n8 Ac puhkantwen pac ma tohkohsrah Benjamin el luti nuh sin wen nahtuhl, suc tiac sihmlac lun puk se inge.\n\n9 Ac tukun ma inge tukun tohkohsrah Benjamin el ahksahfye lutiyacn wen nahtuhl, na el mahtohoh, ac el liye lah ac tiac paht el ac som liki facluh; ohinge, el motko muh wo tuh elan sang tohkohsrahi nuh sin sie wen nahtuhl.\n\n10 Ohinge, el sap utuckuh Mosiah nuh ye muhtahl; ac pa inge kahs suc el sramsram nuh sel, fahk: Wen nuhtihk, nga ke tuh kom in oraclah sie mwe fahkwack ah nuh ke acn nuhkwewa fin acn se inge inmahsrlon mwet nuhkwewa inge, kuh mwet fin acn Zarahemla, ac mwet lal Mosiah suc muhta fin acn uh, tuh ohinge elos in tuhkweni nuh sie; tuh litu nga fah fahk nuh sin mwet luhk ke puhsrwek sifacna lah kom pa ac tohkohsrah ac mwet kol nuh sin mwet inge, suc Leum God lasr El use nuh sesr.\n\n11 Ac oacyacpac, nga fah sang nuh sin mwet inge sie ine, tuh ohinge elos fah akihlenyuck lucng liki mwet nuhkwewa suc Leum God El use liki acn Jerusalem; ac nga oruh ma se inge ke srihpen elos mwet oaru in karihngihn masap luhn Leum.\n\n12 Ac nga sang nuh selos sie ine ma ac fah tiac iyucklac, sahyacn ma ke tahfonglac.\n\n13 Ahok, ac oacyacpac nga fahk nuh sum, lah fin mwet inge mwet yohkkihnyuck sin Leum fah puhtatyang nuh ke tahfonglac, ac eklac in mwet koluk ac kosro, na Leum El fah isaclosyang, tuh ohinge elos eklac muhnahs oacna mwet wiyaclos; ac el fah tilac karuhnguhnuhlos ke kuh wolacna Lal, oacna ke El karuhnguhnwacng pahpah tuhmwacsr.\n\n14 Tuh nga fahk nuh sum, tuh fin El tiac kohllah pahol in karihngihn pahpah tuhmwacsr elos fah puhtatyang nuh in poun mwet Laman, ac eklac mwet koaseyuck ke sruhnga lalos.\n\n15 Ac tukun ma inge tukun tohkohsrah Benjamin el ahksahfye fahk inge nuh sin wen nahtuhl, el sang nuh sel in kol ke ohiyac nuhkwewa ke tohkohsrahi.\n\n16 Ac sahyac, el oacyacpac sang nuh sel in karihngihn ke ma sihmlac ma taflweyucklac oan ke plwet prahs; ac oacyacpac plwet lal Nephi; ac oacyacpac, katlas nahtuhl Laban, ac pohl kuh mwe srihsrngi, ma kol pahpah tuhmwacsr ke innimac, ma ahkoeyucklac ke poun Leum tuh ohinge elos in kolyuck, mwet nuhkwewa in fal nuh ke ahkostwen ac oaru suc elos oruh nuh sel.\n\n17 Ohinge, ke elos suhlahlahlfongi elos tiac kapkapwack kuh kihluckyak ke fuhfahsryucsr lalos, tuhsruhk elos tuh fohlohkihnyuck, ac eis kasrkuhsrak luhn God nuh faclos; ac ohinge elos kweoklacna ke sracl ac ma koluk upac, in pihrakalosyak in esam ke ma kunwaclos.\n\n18 Ac inge, tukun ma inge Mosiah el som ac oruh oacna ke pahpah tuhmwacl el sapkihn nuh sel, ac fahkwack nuh sin mwet nuhkwewa suc oasr fin acn Zarahemla lah ohinge elos kuh in tuhkweni nuh sie, in som nuh ke tempuhl in lohng kahs suc pahpah tuhmwacl el ac sruhmuhn nuh selos.\n\n", "mosiah 2": "[center][font_size=26]Sapta 2[/font_size][/center]\n\n[i]Tohkohsrah Benjamin el sramsram nuh sin mwet lal—El sifilpac sruhmuhn ke suwohs, wo, ac nguhnnguhniyacn kol lal—El kihsen kahsrelos in kuhlwacnsuhpuh Tohkohsrah Inkuhsrao lalos—Elos suc forlah lain God fah kweokkihn ngal oacna e ma wacngihn sahflahiyac. Saph ke yac 124 Met Liki Kraist.[/i]\n\n1 Ac tukun ma inge tukun Mosiah el oraclah oacna pahpah tuhmwacl el sapkihn nuh sel, ac el oraclah sie fahkwack nuh fin acn nuhkwewa we, mwet ah tuhkweni nuh sie tuhkuh ke acn nuhkwewa, tuh elos in kuh in som nuh ke tempuhl in lohng kahs suc tohkohsrah Benjamin el ac fah sruhmuhn nuh selos.\n\n2 Ac oasr pihsac na puhs se, puhkantwen oruh elos tiac kuh in oacwaclah; tuh elos arulacna puhkantweni ac kapkapwack fin acn uh.\n\n3 Ac elos oacyacpac eis fahko se ma wo emet ke un sip nahtuhlos, tuh elos in kuh in oruh kihsac ac mwe kihsac fihrihr in fal nuh ke masap lal Moses.\n\n4 Ac oacyacpac elos in kuh in sang kuloh nuh sin Leum God lalos, suc usaclos me liki acn Jerusalem, ac suc usaclos me liki poun mwet lokoalok lalos, ac srihsrngiyac mwet suwohs in mwet luti lalos, ac oacyacpac sie mwet suwohs in tohkohsrah lalos, suc oakiyac mihs nuh fin acn Zarahemla, ac suc lotwelos in liyacacng masap luhn God, tuh elos in kuh in engan ac nwacnwaclah ke luhngse nuh sin God ac mwet nuhkwewa.\n\n5 Ac tukun ma inge ke elos tuhkuh nuh ke tempuhl, elos tulohkohnwack lohm nuknuk selos yen nuhkwewa raunyak, kais sie mukul in wi sucu lal, pa nuh ke muhtwacn kiyacl, ac wen nahtuhl, ac acn nahtuhl, ac wen nahtuhlos, ac acn nahtuhlos, e ke ma mahtuh emet ne ke ma srihk emet, kais sie sucu nuhkwewa srenglah liki sucu sahyac.\n\n6 Ac elos tulohkohnwack lohm nuknuk selos raunweack tempuhl, mukul nuhkwewa oruh motonoac in lohm nuknuk se ah in oan ngwet nuh ke tempuhl, tuh ohinge elos in kuh in muhta na lun lohm nuknuk selos ac lohng kahs suc tohkohsrah Benjamin el ac sruhmuhn nuh selos;\n\n7 Tuh un mwet ah arulacna puhkantwen oruh tohkohsrah Benjamin el koflah lotwelos nohfohn lun muhtuhnpot ke tempuhl, ohinge el oruh tuh sie taor in muhsahyak, tuh ohinge mwet lal in kuh in lohng kahs suc el ac sruhmuhn nuh selos.\n\n8 Ac tukun ma inge el muhtwacwacack in sramsram nuh sin mwet lal ke taor sac; ac elos tiac kuh in lohng nohfohn kahs lal ke srihpen puhslaciyacn un mwet ah; ohinge el oruh tuh kahs ma el sruhmuhn ah in kuh in sihmlac ac suhpweyucklac nuh inmahsrlolos suc tiac kuh in lohng puhsrwacl, tuh elos in kuh pac in eis kahs lal.\n\n9 Ac pa inge kahs suc el sruhmuhn ac oruh in sihmlac, fahk: Mwet wiyuck, kowos nuhkwewa suc sifacna tuhkweni nuh sie, kowos suc kuh in lohng kahs luhk suc nga fah sruhmuhn nuh suwos ke lwen se inge; tuh nga tiac sapkihn nuh suwos in tuhkuh in lain kahs suc nga fah sruhmuhn, tuhsruhk kowos in lohng yuc, ac ikacslah insrewos tuh kowos in lohng, ac insiowos tuh kowos in kahlwem, ac nuhnak lowos an lah ma lukmac luhn God in kuh in ikacklah kowos in liye.\n\n10 Nga tiac sapkihn kowos in tuhkuh kowos in sahngweng sihk, kuh kowos in nuhnkuh muh nga sie na liki sie mwet moul.\n\n11 Tuhsruhk nga oacna kowos, puhlakihn ohiyac nuhkwewa ke kweok luhn mahno ac nuhnak; ne ohinge nga suleyucklac sin mwet inge, ac akmuhsralah sin pahpah tuhmuhk, ac ahkkweyeyuck ke poun Leum tuh nga in sie mwet kol ac tohkohsrah luhn mwet inge; ac liyeyuckyang ac karihngihnyuck ke kuhiyacn kuh lal, in kuhlwacnsuhpwe kowos ke kuh, nuhnak, ac kuh nuhkwewa suc Leum El use nuh sihk.\n\n12 Nga fahk nuh suwos lah nga ahkkweyeyuck in sislah pacl luhk in kuhlwacnsuhpwe kowos, finne ne ke pacl se inge, ac tiac suk kol kuh selfuh kuh kuhtwena kain in mwe kahsruhp lowos;\n\n13 Nga tiac pac lwelah tuh kowos in srohoh ke acn in kaclpous, kuh kowos in kuhmahkihnyuck sie sin sie, kuh kowos in ahkmas, kuh fuhnmweti, kuh pihsrapasr, kuh kosro; kuh finne nga tiac pac lwelah tuh kowos in oruh kuhtwena ohiyac suhfal, ac luti kowos tuh kowos in liyacacng masap luhn Leum, ke ma nuhkwewa suc El sapkihn nuh suwos—\n\n14 Ac finne nga, nga sifacna, orekma ke pouk sifacna tuh ngwacn kuh in kuhlwacnsuhpwe kowos, ac tuh kowos in kuh in tiac toasr ke molin tax, ac tuh in wacngihn ma tuhkuh nuh yuruwos suc mwe ahksuhpwacr—ac ma inge nuhkwewa suc nga sramsramkihn, kowos sifacna mwet lohoh kac ke lwen se inge.\n\n15 Ne ohinge, mwet wiyuck, nga tiac oruh ma inge tuh ngwacn tuhngahk, nga tiac pac fahk ma inge tuh ohinge ngwacn tuhkahkihn kowos; tuhsruhk nga fahk ma inge nuh suwos tuh kowos in etuh lah nga kuh in topuk ke nuhnak mwesahs ye muhtuhn God ke lwen se inge.\n\n16 Liye, nga fahk nuh suwos lah ke srihpen nga fahk nuh suwos lah nga sislah pacl luhk in kuhlwacsapi kowos, nga tiac ke tuhngahk, tuh nga kuhlwacnsap muhkwena luhn God.\n\n17 Ac liye, nga fahk nuh suwos ma inge tuh kowos in etuh in lahlmwetmwet; tuh kowos in etuh lah ke kowos kuhlwacnsapuh mwet wiyowos kowos kuhlwacnsapuh God lowos.\n\n18 Liye, kowos pahngonyuc tohkohsrah lowos; ac fin nga, suc kowos pahngon tohkohsrah lowos, orekma in kuhlwacnsuhpwe kowos, na yac kowos ac tiac orekma in kuhlwacnsapuh sie sin sie?\n\n19 Ac oacyacpac liye, fin nga, suc kowos pahngon tohkohsrah lowos, suc sislah pacl la in kuhlwacnsuhpwe kowos, ac kuhlwacnsapuh God, tiac eis kuhtwena kihsen kuloh suwos, O fuhkah kowos in sang kuloh nuh sin Tohkohsrah inkuhsrao lowos!\n\n20 Nga fahk nuh suwos, mwet wiyuck, lah kowos fin sang nuhkwewa kuloh ac kaksak suc nguhnuwos nohfohn kuh in sruok, nuh sin God Suc orekowoslac, ac liyekowosyang ac karihngihnkowosyang, ac oruh tuh kowos in engan, ac acsot tuh kowos in moul in mislac yurun sie sin sie—\n\n21 Nga fahk nuh suwos lah kowos fin kuhlwacnsuhpwacl suc orekowoslac e ke muhtwacwacack ah, ac karihngihnkowos ke lwen nuh ke lwen, in oruh kowos momong, tuh kowos in muhta moul ac mukwi ac oruh fal nuh ke luhngse lowos, ac finne in suhpang kowos ke pacl se nuh ke sie pac—nga fahk, kowos finne kuhlwacnsuhpwacl ke nguhnuwos nohfohn tuhsruhk kowos ac mwet kuhlwacnsap wacngihn srihpac.\n\n22 Ac liye, ma nuhkwewa ma El enenuh suwos pa in liyacacng masap Lal; ac El olwelah nuh suwos tuh kowos fin liyacacng masap Lal kowos fah kapkapwack fin acn uh; ac El tiac oruh siena liki ma suc El fahk; ohinge, kowos fin liyacacng masap Lal El ac ahkinsewowoye kowos ac oruh tuh in wo ohiyowos.\n\n23 Ac inge, ke ma se met, El orekowoslac, ac acsot nuh suwos moul lowos, suc kowos sowemoul nuh Sel.\n\n24 Ac ahkluo, El kena tuh kowos in oruh oacna ke El sapkihn nuh suwos; tuh kowos fin oruh, El ac sa in ahkinsewowoye kowos; ac ke ma inge El moli kowos. Ac kowos srwackna sowemoul nuh Sel, ac srack, ac fah, ne tok ac ma pahtpaht; ohinge, meac kowos ac tuhngahk kac an?\n\n25 Ac inge nga siyuck, yac kowos kuh in fahk kuhtwena ma keiwos sifacna? Nga topuk kowos, Moh. Kowos tiac kuh in fahk lah kowos oacna puhk fin facluh; tuh kowos oreklac ke puhk fin facluh; tuhsruhk tuh liye, ma Lal Suc orekowoslac.\n\n26 Ac nga, ne nga, suc kowos pahngon tohkohsrah lowos, tiac wo liki kowos; tuh nga oacyacpac ma ke puhk uh. Ac kowos liye tuh nga mahtohoh, ac apkuhran in fuhlweack mahno se inge nuh ke facluh suc tuhkuh kac me.\n\n27 Ohinge, ke nga fahk nuh suwos lah nga kuhlwacnsuhpwe kowos, fuhfahsryucsr ke sie nuhnak mwesahs ye muhtuhn God, na nga ke pacl se inge oruh tuh kowos in tuhkweni nuh sie, tuh nga in sukokyak nwacsnwacs, ac tuh srahiowos in tiac tuhkuh nuh feik, ke nga fah tulac in nuhnuhnkweyuck sin God ke ma suc El sapkihn nuh sihk keiwos.\n\n28 Nga fahk nuh suwos lah nga oruh tuh kowos in sifacna tuhkweni nuh sie tuh nga in kuh in sislah lweyuck luhk ke srah lowos, ke puhluhn pacl se inge ke nga apkuhran in som nuh ke kuclyuck luhk, tuh nga in kuh in som nuh ten ke mihs, ac nguhn kawihl luhk fah wi choir lucng on kaksakihn sie God suwohs.\n\n29 Ac yohk liki, nga fahk nuh suwos lah nga oruh tuh kowos in sifacna toweni nuh sie, tuh nga in ahkkahlwemye nuh suwos lah nga tiac kuh in sifil mwet luti lowos, kuh tohkohsrah lowos.\n\n30 Tuh finne ke pacl se inge, monuk nohfohn arulacna rarrar ke nga srihke in sramsram nuh suwos; tuhsruhk Leum God El kahsreyuc, ac sapkihn nuh sihk tuh nga in sramsram nuh suwos, ac El sapkihn nuh sihk tuh nga in fahkwack nuh suwos ke lwen se inge, lah wen nuhtihk Mosiah pa tohkohsrah ac mwet kol lowos.\n\n31 Ac inge, mwet wiyuck, nga ke tuh kowos in oruh in oacna ke kowos kwacna oruh. Ke kowos liyacacng masap luhk, ac oacyacpac masap luhn pahpah tuhmuhk, ac kapkapwack, ac karihngihnyuck in tiac puhtatyang nuh in poun mwet lokoalok lowos, na kowos fin liyacacng masap luhn wen nuhtihk, kuh masap luhn God suc fah utuckot nuh suwos sel, kowos fah kapkapwack fin acn uh, ac mwet lokoalok lowos fah wacngihn kuh lalos keiwos.\n\n32 Tuhsruhk, O mwet luhk, sensenkihn in wacngihn fohs sikyak inmahsrlowos, ac oruh kowos tuyak in ahkos nguhn koluk, suc sramsramkihnyuck sin pahpah tuhmuhk Mosiah.\n\n33 Tuh liye, oasr sie ma koluk sruhmuhnyuck kacl suc tuyak in ahkos nguhn sacn; tuh el fin tahkuhnlah in ahksol, ac muhta na ac misac ke ma koluk lal, el na nihm koluk nuh ke moul lal sifacna; tuh el eis molo se kalyeiyuck ne tok ma pahtpaht, ke tahfonglac ke masap luhn God siena liki etuh lal sifacna.\n\n34 Nga fahk nuh suwos, wacngihn inmahsrlowos, sahyacn tuhlihk srihsrihk nuhtuwos suc tiac lutiyuck ke ma inge, tuh in etuh lah kowos sowemoul ne tok ma pahtpaht nuh sin Pahpah tomowos inkuhsrao, in sang nuh Sel ma nuhkwewa ma oasr yuruwos ac oasr; ac oacyacpac lutiyuck ke ma sihmlac suc nwacnwack kahs in pahluh suc sruhmuhnyuck sin mwet pahluh muhtahl, finne tuhkuh ne ke pacl luhn pahpah tuhmwacsr, Lehi, ke el som liki acn Jerusalem;\n\n35 Ac oacyacpac, ma nuhkwewa ma sruhmuhnyuck sin pahpah tuhmwacsr ne ingena. Ac liye, oacyacpac, elos sruhmuhn ke ma sapkihnyuck nuh selos sin Leum; ohinge, elos suwos ac pwacye.\n\n36 Ac inge, nga fahk nuh suwos, mwet wiyuck, lah tukun kowos etuh kac ac lutiyuck ke ma inge nuhkwewa, kowos fin tahfonglac ac tiac oruh oacna ma suc sruhmuhnyuck, tuh kowos eiskowoslac liki Nguhn luhn Leum, tuh ac fah wacngihn acn la yuruwos in kol kowos nuh ke inkacnek in lahlmwetmwet tuh kowos in ahkinsewowoyeyuck, kapkapwack, ac karihngihnyuck—\n\n37 Nga fahk nuh suwos, lah mwet se ma oruh ma se inge, el ac ahkkahlwemye in tuyak lain God; ohinge el tuyak in ahkos nguhn koluk, ac eklac in sie mwet lokoalok nuh ke ma suwohswohs nuhkwewa; ohinge, ac wacngihn acn lal yurun Leum, tuh El tiac muhta lun tempuhl tiac muhtahl.\n\n38 Ohinge fin mwet sacn tiac auliyak, ac muhta ac misac oacna sie mwet lokoalok luhn God, ma toasr ke nuhnuhnkuh muhtahl ac okaswack nguhnan moul kawihl lal in etuh ke ma koluk lal sifacna, suc oruh elan lokweni ye muhtuhn Leum, ac nwacklah iniwacl ke mwactan ma koluk, ac waek, ac kweok, suc oacna sie e wacngihn sahflahiyac, suc fihrihr la sowack nuh lucng ne tok ac ma pahtpaht.\n\n39 Ac inge nga fahk nuh suwos, tuh pahkotwen uh tiac kuh nuh sin mwet sacn; ohinge misac sahflah lal pa in kweok ne tok wacngihn sahflahiyac.\n\n40 O, kowos mwet mahtuh nuhkwewa, ac oacyacpac mwet fuhsr, ac kowos tuhlihk srihsrihk suc kuh in kahlwem ke kahs luhk, tuh nga sramsram in kahlwem nuh suwos tuh kowos in kahlwem, nga pruhe tuh kowos in acsmak in esam ke ohiyac koluk lalos suc puhtatyang nuh ke tahfonglac.\n\n41 Ac yohk liki, nga kena tuh kowos in motko ke mwe insewowo ac ohiyac engan lalos suc liyacacng masap luhn God. Tuh liye, elos ahkinsewowoyeyuck ke ma nuhkwewa, kwewana ke ikoac ac nguhn; ac elos fin muhtweng in luhlahlfongi ne ke sahflah elos eisyuck nuh inkuhsrao, tuh ohinge elos fah muhta yurun God ke sie ohiyac engan wacngihn sahflahiyac. O esam, esam lah ma inge pwacye; tuh Leum God El sramsramkihn.\n\n", "mosiah 3": "[center][font_size=26]Sapta 3[/font_size][/center]\n\n[i]Tohkohsrah Benjamin el tahfwelah na sramsram lal—Leum Kuhlacna El fah luti inmahsrlon mwet lun sie lohm muhtahl ma oreklac ke kle—Srah fah tuhkuh ke pat nuhkwewa ke El iwe ke ma koluk luhn facluh—E sefanna Lal pa molwelah tuhkuh kac—Mwet uh kuh in eislah moul in mwet luhngse ma luhn facluh ac eklac Mwet Luhlahlfongi ke Iwaclah—Kweok luhn mwet koluk fah oacna sie inluhluh in e ac yot fol. Sahp ke yac 124 Met Liki Kraist.[/i]\n\n1 Ac sifilpacna mwet wiyuck, nga pahngon lohacng lowos, tuh oasr pac ma nga ke sruhmuhn nuh suwos; tuh liye, oasr ma nga ac fahk nuh suwos ke ma suc ac fah tuhkuh.\n\n2 Ac ma suc nga fah fahk nuh suwos oreklac kahlwem nuh sihk sin sie lipufacn sin God. Ac el fahk nuh sihk: Tuhkahkwek; na nga muhtwaclihk, ac liye el tu ye muhtuhk.\n\n3 Ac el fahk nuh sihk: Tuhkahkwek, ac lohng kahs suc nga fah fahk nuh sum; tuh liye, nga tuhkuh in ahkkahlwemye nuh sum pweng wo ke engan yohk.\n\n4 Tuh Leum El lohng pruhe lom, ac nuhnuhnkuh ke suwohswohs lom, ac suhpweyuc me in ahkkahlwemye nuh sum tuh kom in enganwack; ac tuh kom in ahkkahlwemye nuh sin mwet lom, tuh elos in oacyacpac sesseslah ke engan.\n\n5 Tuh liye, pacl ac tuhkuh, ac tiac paht, tuh ke kuh, Leum Kuhlacna Suc kol, Suc tuh, ac pa moul ma pahtpaht nuh ke moul ma pahtpaht nuhkwewa, fah oactui liki inkuhsrao inmahsrlon tuhlihk nuhtin mwet, ac fah muhta ke lohm muhtahl ma oreklac ke kle, ac som nuh inmahsrlon mwet uh, oruh mwenmwen sakihrihk, ac unwelah mwet mas, ahkmoulyeack mwet misac, oruh mwet ul in fahsr, mwet kun in eis liyactwen lalos, ac mwet sohlohng in lohng, ac unwelah kain in mas nuhkwewa.\n\n6 Ac El fah luhswack devil, kuh nguhn fohkfohk suc muhta ke insiacn tuhlihk nuhtin mwet.\n\n7 Ac liye, El fah kweokkihn mwe sruhf, ac waek luhn mahno, masrinsrwacl, maluh, ac ullac, yohk liki ma mwet uh kuh in kweokkihn, sahyacn na misac; tuh liye, srah tuhkuh ke pat nuhkwewa, ngal Lal upaclaclac ke muhnahs ac ma koluk luhn mwet Lal.\n\n8 Ac El fah pahngpahng Jisus Kraist, Wen nuhtin God, Pahpah inkuhsrao ac facluh, Mwet in Oraclah luhn ma nuhkwewa ke muhtwacwacack ah me, ac ninac Kiacl fah pahngpahng Mary.\n\n9 Ac liye, El sifacna tuhkuh, tuh molwelah kuh in tuhkuh nuh sin tuhlihk nuhtin mwet in luhlahlfongi ke Inel; ac tukun ma inge nuhkwewa elos fah motko Kacl muh sie mukul, ac fahk lah oasr sie devil Yohrohl, ac ahkkolukyacl, ac fah sruhpsruhlwack.\n\n10 Ac El fah moulyak ke lwen ahktolu liki misac; ac liye, El tu in nuhnuhnkuh facluh; ac liye, ma inge nuhkwewa oreklac tuh sie nuhnuhnkuh suwohswohs kuh in tuhkuh nuh sin tuhlihk nuhtin mwet.\n\n11 Tuh liye, ac oacyacpac srahl iwaclah ma koluk lalos suc puhtatlac ke tahfonglac lal Adam, suc misac tiac etuh ke kena luhn God kaclos, kuh suc ma sikalweni in koluk na.\n\n12 Tuhsruhk tuh we, we nuh sin el suc ma etuh tuh el lain God! Tuh molwelah tuhkuh nuh sin tiac sie mwet sahyacn ke auliyak ac luhlahlfongi ke Leum Jisus Kraist.\n\n13 Ac Leum God El suhpwacma mwet pahluh muhtahl Lal inmahsrlon tuhlihk nuhtin mwet nuhkwewa, in ahkkahlwemye ma inge nuh sin mwet, muhtuhn facl, ac puhsra nuhkwewa, tuh ohinge el suc luhlahlfongi lah Kraist El ac tuhkuh, el kuh in eis nwacsnwacslah luhn ma koluk lalos, ac kaksak ke enganwack yohk, finne in muh El tuhkuh tari inmahsrlolos.\n\n14 Tuhsruhk Leum God El liye tuh mwet Lal mwet lihkkeke, ac El srihsrngi nuh selos sie masap, finne masap lal Moses.\n\n15 Ac akucl, ac ma usrnguck, ac kain in ma, ac nguhna pucspucs El ahkkahlwemye nuh selos, ke tuhkuh Lal; ac oacyacpac mwet pahluh muhtahl sruhmuhn nuh selos ke tuhkuh Lal; ac tuhsruhk insiaclos kwekwe, ac tiac kahlwem kac lah masap lal Moses wacngihn ma ac oruh sahyacn na iwaclah luhn srah Lal.\n\n16 Ac finne ma ac kuh se tuh tuhlihk srihsrihk in koluk elos tiac kuh in moliyucklac; tuhsruhk nga fahk nuh sum elos ahkinsewowoyeyuck; tuh liye, oacna kacl Adam, kuh ke facluh, elos puhtatlac, ne ohinge srahn Kraist iwaclah ma koluk lalos.\n\n17 Ac yohk liki, nga fahk nuh sum, lah ac fah wacngihn sie ine sahyac ac ituckyang kuh kuhtwena inkacnek kuh ohiyac ma molwelah kuh in tuhkuh nuh yurun tuhlihk nuhtin mwet, ke inen Kraist muhkwena, Leum Kuhlacna.\n\n18 Tuh liye El nuhnuhnkuh, ac nuhnuhnkuh Lal suwohs; ac ahwowo uh tiac tuhlac ke elos fuhsr na misac; tuhsruhk mwet elos nihm ma koluk nuh ke nguhnalos sifacna sahyacn elos ahkpuhsisaclyelos sifacna ac eklac oacna tuhlihk srihsrihk uh, ac luhlahlfongi lah molwelah tuh oasr, ac oasr inge, ac fah tuhkuh, ke srah in iwaclah luhn Kraist, Leum Kuhlacna.\n\n19 Tuh mwet luhngse ma luhn facluh el sie mwet lokoalok nuh sin God, ac nuh oasr na e ke puhtatlac lal Adam, ac e fah, ne tok ac ma pahtpaht, sahyacn el lohacng nuh ke kolyuck luhn Nguhn Muhtahl, ac sislah ma luhn mwet luhngse facluh ac eklac sie mwet luhlahlfongi ke iwaclah luhn Leum Kraist, ac eklac oacna sie tuhlihk srihsrihk, fihlpacp, fakpacp, mongfihsrwacsr, muhtweng, sesseslah ke luhngse, kena ahkostwen nuh ke ma nuhkwewa suc Leum El liye fal in oruh nuh sel, oacna ke sie tuhlihk fuhsr el ahkos pahpah tuhmwacl.\n\n20 Ac yohk liki, nga fahk nuh sum, tuh pacl uh fah tuhkuh ke etwacack luhn Mwet Lango fah fahsrelihk nuh ke muhtuhn facl, un mwet, puhsra, ac mwet nuhkwewa.\n\n21 Ac liye, ke pacl sac tuhkuh, wacngihn sie fah konweyuckyak wacngihn mwacta ye muhtuhn God, sahyacn tuhlihk srihsrihk, ke auliyak muhkwena ac luhlahlfongi ke inen Leum God Kuhlacna.\n\n22 Ac finne ke pacl se inge, ke kom fah luti mwet lom ke ma suc Leum God lom El sapkihn nuh sum, finne ke pacl sacn elos fah tiac konweyuckyak in wacngihn mwactalos ye muhtuhn God, in fal nuh ke kahs nga sruhmuhn nuh suwos.\n\n23 Ac inge nga sruhmuhn kahs suc Leum God El sapkihn nuh sihk.\n\n24 Ac ohinge Leum El fahk: Elos fah tu oacna sie luhlahlfongi in fahkwack na kahlwem ma lain mwet inge, ke lwen in nuhnuhnkuh; yac elos fah nuhnuhnkweyuck, mwet nuhkwewa fal nuh ke orekma lal, lah elos wo, kuh lah elos koluk.\n\n25 Ac elos fin koluk elos ac utucklac in akihlen ma suhfal ac ma koluk lalos sifacna, suc oruh elos in lokweni kac ye muhtuhn Leum nuh ke sie ohiyacn ahsor ac kweok ma wacngihn sahflahiyac, yac elos fah tiac kuh in sifil pac fohlohk; ke ma inge elos nihm ma koluk nuh ke nguhnalos sifacna.\n\n26 Ohinge, elos nihm ke kuhp in kasrkuhsrak luhn God, suc nuhnuhnkuh suwohs tiac kuh in sifil lahfwekihn nuh selos likina in lahfwekihn lah Adam el puhtatlac ke srihpen ipeis lal ke fukun sahk oal; ke ma inge, pahkotwen uh tiac kuh in orekma nuh selos ne tok ma pahtpaht.\n\n27 Ac kweok lalos oacna sie inluhluh in e ac yot fol, suc fihrihr kac wacngihn sahflahiyac, ac suc fofosr kac sowack nuh lucng ne tok ac ma pahtpaht. Tuh ohinge Leum El sapkihn nuh sihk. Amen.\n\n", "mosiah 4": "[center][font_size=26]Sapta 4[/font_size][/center]\n\n[i]Tohkohsrah Benjamin el tahfwelah sramsram lal—Molwelah tuhkuh ke srihpen Iwaclah—Luhlahlfongi ke God in moullac—Liyacacng na sie ahknwacsnwacs ke ma koluk lom ke luhlahlfongi—Sang ma lom nuh sin mwet suhkahsruhp—Oruh ma nuhkwewa ke lahlmwetmwet ac suwohs. Sahp ke yac 124 Met Liki Kraist.[/i]\n\n1 Ac inge, tukun ma inge ke tohkohsrah Benjamin el ahksahfye sramsram ke kahs suc ituckyang nuh sel sin lipufacn luhn Leum, el ngwetlah ke muhtahl in liye acn nuhkwewa ma mwet ah oasr we, ac liye elos puhtatlac nuh infohk uh, tuh sahngweng kacl Leum tuhkuh nuh faclos.\n\n2 Ac elos tuh liyaclos sifacna ke moul in ikoac lalos, finne srihk liki na puhk fin facluh. Ac elos wowoyak ke sie puhsra, fahk: O pahkotwen, ac orekmakihn srah in iwaclah luhn Kraist tuh kuht in eis nuhnak muhnahs ke ma koluk lasr, ac insiacsr in nwacsnwacslah; tuh kuht luhlahlfongi Jisus Kraist, Wen nuhtin God, suc oraclah inkuhsrao ac facluh, ac ma nuhkwewa; suc fah oactui nuh inmahsrlon tuhlihk nuhtin mwet.\n\n3 Ac tukun ma inge tukun elos sruhmuhn kahs inge Nguhn luhn Leum tuhkuh nuh faclos, ac elos sesseslah ke engan, eis nuhnak muhnahs ke ma koluk lalos, ac eis mihs ke nuhnak, ke srihpen luhlahlfongi yohk suc oasr yohrohlos ke Jisus Kraist suc ac tuhkuh, in fal nuh ke kahs suc tohkohsrah Benjamin el sruhmuhn nuh selos.\n\n4 Ac tohkohsrah Benjamin el sifil ikacslah inwacluhl ac muhtwacwacack in sramsram nuh selos, fahk: Mwet kawuck ac mwet wiyuck, un mwet ac mwet luhk, nga fah sifil pac pahngon kowos in lohacng, tuh kowos in lohng ac kahlwem ke kahs luhlah luhk suc nga fah sruhmuhn nuh suwos.\n\n5 Tuh liye, fin etwacack wolacna luhn God ke pacl se inge tuhkaskowosyak in akihlen wacngihniyowos, ac srihkkihnyuck ac puhtatlac lowos—\n\n6 Nga fahk nuh suwos, kowos fin tuhkuh nuh ke sie etwacack ke wolacna luhn God, ac kuh Lal wacngihn kihsruhngyac, ac lahlmwetmwet Lal, ac muhtweng Lal, ac mongfihsrwacsr Lal nuh sin tuhlihk nuhtin mwet; ac oacyacpac, iwaclah suc ahkoeyucklac e ke muhtwacwacackiyacn facluh, tuh ohinge molwelah kuh in tuhkuh nuh sin el suc likiyac luhlahlfongi lal ke Leum, ac oaru in karihngihn masap Lal, ac sikalweni in luhlahlfongi finne nuh ke sahflahiyacn moul lal, kalmac sihk pa moul in ikoac—\n\n7 Nga fahk, tuh pa inge sie mwet ma eis molwelah, ke iwaclah suc ahkoeyucklac e ke muhtwacwacackiyacn facluh me nuh sin mwet nuhkwewa, suc oasr e ke pacl se Adam el puhtatlac, kuh oasr ingena, kuh suc ac fah, finne ne ke sahflahiyacn facluh.\n\n8 Ac pa inge ohiyac ma oruh molwelah in tuhkuh uh. Ac wacngihn kuhtwena molwelah sahyacn ma se inge suc sramsramkihnyuck; kuh kuhtwena ohiyac ma mwet uh kuh in moullac kac sahyacn ohiyac suc nga sruhmuhn nuh suwos.\n\n9 Luhlahlfongi ke God; luhlahlfongi lah El oasr, ac lah El oraclah ma nuhkwewa, kwewana inkuhsrao ac fin facluh; luhlahlfongi lah lahlmwetmwet nuhkwewa oasr Yohrohl, ac kuh nuhkwewa, kwewana inkuhsrao ac fin facluh; luhlahlfongi lah mwet uh tiac kuh in etuh ma nuhkwewa suc Leum El kuh in etuh.\n\n10 Ac oacyacpac, luhlahlfongi lah kowos enenuh in auliyak ke ma koluk lowos ac tuhlahlah, ac ahkmongfihsrwacsrye kowos sifacna ye muhtuhn God, ac siyuck ke inse pwacye tuh Elan nuhnakmuhnahs nuh suwos; ac inge, kowos fin luhlahlfongi ma inge nuhkwewa liye tuh kowos in oruh ma inge.\n\n11 Ac oacyacpac nga fahk nuh suwos oacna ke nga fahk nuh suwos met, tuh oacna ke kowos etwacack ke wolacna luhn God, kuh kowos fin etuh tari ke wolacna Lal ac ema ke luhngse Lal, ac eis nuhnakmuhnahs ke ma koluk lowos, suc ac oruh engan yohk upac in nguhnuwos, ne ohinge nga muh kowos enenuh in esam, ac kwacna sruokyac in esam na, yohklacna luhn God, ac ke wacngihniyowos, ac wolacna ac mongfihsrwacsr Lal keiwos, suc mwet suhfal, ac ahkpuhsisaclye kowos sifacna ke puhsisacl yohk, pahngon inen Leum ke lwen nuhkwewa, ac tu na kuh in luhlahlfongi ke ma suc ac fah tuhkuh, suc sruhmuhnyuck ke inwaclihn lipufacn.\n\n12 Ac liye, nga fahk nuh suwos lah kowos fin oruh ma se inge kowos fah kwacna engan, ac sesseslah ke luhngse luhn God, ac kwacna sruokyac nwacsnwacslah luhn ma koluk lowos; ac kowos fah kapkapwack in etuh ke wolacna luhn El suc orekowoslac, kuh in etuh ke ma suc suwohs ac pwacye.\n\n13 Ac e fah wacngihn nuhnak lowos in kuhnahoslah sie sin sie, tuhsruhk in muhta mihs, ac in sang nuh sin mwet nuhkwewa in fal nuh ke ma suc El fal in eis.\n\n14 Ac kowos fah tiac lwelah tuhlihk nuhtuwos in masrinsrwacl, kuh kohflohfohl; kuh kowos fah tiac pac lwelah elos in kuhnahoslah masap luhn God, ac lokoalok ac akuhkuhin nuh sin sie sin sie, ac kuhlwacnsapuh devil, suc pa sifac luhn ma koluk, kuh suc pa nguhn koluk se ma sruhmuhnyuck sin pahpah tuhmwacsr, el mwet lokoalok nuh ke ma suwohswohs nuhkwewa.\n\n15 Tuhsruhk kowos fah lotwelos in fahsr ke inkacnek luhn ma pwacye ac yohk srihpac; kowos fah lotwelos in luhngse sie sin sie, ac in kuhlwacnsapuh sie sin sie.\n\n16 Ac oacyacpac, kowos sifacna fah sang kahsruh nuh selos suc suk kahsruh luhn mwe kahsruh lowos; kowos fah sang ma lowos nuh sel suc enenuh; ac kowos fah tiac lwelah tuh mwet nguhsr uh in nguhsr upac nuh sum, ac luhsuhllah elan misac.\n\n17 Sahp kowos ac fahk: Mwet sac sifacna oruh elan kweok; ohinge nga fah tiac sruhk pouk, ac tiac sang nuh sel mongo nak, kuh sang nuh sel kuhtwena ma luhk tuh elan tiac kweok, tuh ma lwacne Lal suwohswohs.\n\n18 Tuhsruhk nga fahk nuh suwos, O mwet, el suc oruh ma se inge enenuh yohk elan auliyak; ac el fin tiac auliyak ke ma suc el oraclah el misac ne tok, ac wacngihn kena lal nuh ke tohkohsrahi luhn God.\n\n19 Tuh liye, yac tiac kuht nuhkwewa mwet nguhsr? Yac tiac kuht nuhkwewa luhlahlfongi ke Mwet Se pacna, finne God, ke ma nuhkwewa ma oasr yohrohsr, ke kwewana mongo ac nuknuk, ac ke kol, ac ke selfuh, ac ke mwe kahsruhp nuhkwewa ma oasr lasr ke kain nuhkwewa?\n\n20 Ac liye, finne ke pacl se inge, kowos pahnglol ke inel, ac ngihsre ke nwacsnwacslah luhn ma koluk lowos. Ac yac El kweok tuh kowos in nguhsr ke wacngihn srihpac? Moh; El okwaclah Nguhn Lal nuh fowos, ac oruh tuh insiowos in nwacnwaclah ke engan, ac oruh tuh inwaclumtacl in tui tuh kowos in tiac sramsram, tuh engan yohk upac ma lowos.\n\n21 Ac inge, fin God, suc orekowoslac, suc kowos luhlahlfongi nuh ke moul lowos ac ke ma nuhkwewa ma oasr lowos ac keiwos, usot nuh suwos oacna sie ma suc kowos siyuck kac ma pwacye, ke luhlahlfongi, in luhlahlfongi muh kowos in eis, O na, kowos enenuh in sang ma lowos nuh sin sie sin sie.\n\n22 Ac kowos fin nuhnuhnkuh mwet se ma oruh nguhsr lal nuh sum nuh ke ma lowos tuh elan tiac misac, ac luhsuhllah, fuhkah luhpan suwohswohs ac fah nuhnuhnkweyuck kowos ke kowos sruokyac na ma lowos, suc tiac ma lowos tuhsruhk ma luhn God, Suc moul pac lowos ma Lal; ac tuhsruhk kowos tiac siyuck, kuh auliyak ke ma suc kowos oraclah.\n\n23 Nga fahk nuh suwos, we nuh sin mwet sac, tuh ma lal fah kuhlawi weluhl; ac inge, nga fahk ma inge nuh selos suc kahsruhp ke ma luhn facl se inge.\n\n24 Ac sifilpac, nga fahk nuh sin mwet suhkahsruhp, kowos suc wacngihn ma la ac tuhsruhk oasr yohroh ma fal, tuh kowos muhtwacnglah lwen nuh ke lwen; kalmac sihk pa kowos nuhkwewa suc luhslah mwet nguhsr, ke srihpen wacngihn ma lowos; nga kena tuh kowos in fahk ke insiowos lah: nga tiac sang ke srihpen wacngihn ma luhk, tuhsruhk fin oasr ngwac sang.\n\n25 Ac inge, kowos fin fahk ma se inge insiowos kowos ac tiac nuhnuhnkweyuck, fin tiac ohinge kowos ac nuhnuhnkweyuck; ac nuhnuhnkuh lowos suwohswohs tuh kowos rahpkuhi ma suc kowos tiacna eis.\n\n26 Ac inge, ke srihpen ma inge suc nga sruhmuhn nuh suwos—pa nuh ke, in liyacacng na nwacsnwacslah luhn ma koluk lowos ke lwen nuh ke lwen, tuh kowos in fahsr tiac nuhnuhnkweyuck ye muhtuhn God—nga ke tuh kowos in sang ma lowos nuh sin mwet suhkahsruhp, mwet nuhkwewa in fal nuh ke ma suc oasr yohrohl, pa in kihte mwet masrinsrwacl, nokomwacng mwet kohflohfohl, muhtwacta yurun mwet mas ac sang ma in kahsrelos, kwewana ke nguhn ac ma luhn ikoac, in fal nuh ke kena lalos.\n\n27 Ac liye tuh ma inge nuhkwewa in orek ke lahlmwetmwet ac suwohs; tuh tiac enenuh sie mwet in kahsruhsr muhi liki kuhiyacl. Ac sifilpac, enenuh se tuh elan kuh in oaru, tuh ohinge elan kuh in kuhtanglah eis opi; ohinge, ma nuhkwewa enenuh in orek ke ohiyac suwohs.\n\n28 Ac nga ke tuh kowos fah esam, tuh oacna sie inmahsrlowos suc nguhsr sin mwet tuhlan la fah fohlohkohnlah ma suc el ngihsraclah, fal nuh ke olwelah el oraclah, kuh fin tiac kowos oraclah ma koluk; ac sahp kowos fah oruh mwet tuhlan lowos in oacyacpac oraclah ma koluk.\n\n29 Ac sahflah, nga tiac kuh in sruhmuhn nuh suwos ke ma nuhkwewa ma kowos ac muh oraclah ma koluk; tuh oasr kain in inkacnek ac ohiyac, finne puhkantwen pwacnwacng nga tiac kuh in oacklah nohfohn.\n\n30 Tuhsruhk nga kuh in fahk nuh suwos ma inge, lah kowos fin tiac karihngihn kowos sifacna, ac nuhnak lowos, ac kahs lowos, ac orekma lowos, ac liyacacng masap luhn God, ac tahfwelah in luhlahlfongi ke ma suc kowos lohng ke tuhkuh luhn Leum, finne nuh ke sahflahiyacn moul lowos, kowos fah misac. Ac inge, O mwet, esam, ac tiac misac.\n\n", "mosiah 5": "[center][font_size=26]Sapta 5[/font_size][/center]\n\n[i]Mwet Luhlahlfongi elos wen ac acn nuhtin Kraist ke luhlahlfongi—Na elos pahngpahng ke inen Kraist—Tohkohsrah Benjamin el kwacfelos in insacnweacng ac tu na kuh ke orekma wowo. Sahp ke yac 124 Met Liki Kraist.[/i]\n\n1 Ac inge, tukun ma inge ke tohkohsrah Benjamin el tuh sramsram nuh sin mwet lal, el suhpwaclah nuh inmahsrlolos, kena in etuh ke mwet lal fin elos luhlahlfongi kahs suc el sruhmuhn nuh selos.\n\n2 Ac elos nohfohn wowoyak ke sie puhsra, fahk: Ahok, kuht luhlahlfongi kahs nuhkwewa ma kom sruhmuhn nuh sesr; ac oacyacpac, kuht etuh ke woiyac ac pwacyeiyac, ke srihpen Nguhn luhn Leum Kuhlacna, suc oruh sie eklac na kuh nuh sesr, kuh ke insiacsr, tuh wacngihnlac ke lasr in oruh ma koluk, tuh in tahfwelah in oruh wo.\n\n3 Ac kuht, kuht sifacna, oacyacpac, ke wolacna ma pahtpaht luhn God, ac sikyak luhn Nguhn Lal, oasr liye yohk ke ma suc ac fah tuhkuh; ac ke ahkostwen, kuht kuh in palye ke ma nuhkwewa.\n\n4 Ac ma ke luhlahlfongi suc oasr yohrohsr ke ma suc tohkohsrah lasr sruhmuhn nuh sesr suc us kuht me nuh ke etwacack yohk se inge, ohinge kuht kaksak ke engan na yohk.\n\n5 Ac kuht kena in ilyak nuh ke sie olwelah nuh sin God lasr in oruh luhngse Lal, ac in ahkostwen nuh ke masap Lal ke ma nuhkwewa ma El fah sapkihn nuh sesr, ke lwen nuhkwewa luhlah in moul lasr, tuh kuht in tiac sang nuh facsr sifacna sie kweok ma wacngihn sahflahiyac, ma sruhmuhnyuck sin lipufacn, tuh kuht in tiac nihm ke kuhp in kasrkuhsrak luhn God.\n\n6 Ac inge, pa inge kahs suc tohkohsrah Benjamin el kena selos; ac ke ma inge el fahk nuh selos: Kowos sruhmuhn kahs suc nga kena kac; ac wuhlweacng se suc kowos oraclah pa sie wuhlweacng suwohswohs.\n\n7 Ac inge, ke srihpen wuhlweacng se suc kowos oraclah kowos fah pahngpahng tuhlihk nuhtin Kraist, wen nahtuhl, ac acn nahtuhl; tuh liye, lwen se inge El orekowoslac in nguhn; tuh kowos fahk lah insiowos eklac ke luhlahlfongi ke Inel; ohinge, kowos isuslac Kacl ac eklac wen nahtuhl ac acn nahtuhl.\n\n8 Ac ye Mwet Kol se inge kowos oreklac sukohsohklah, ac wacngihn kuhtwena Mwet Kol ma kowos kuh in eis sukohsohk yohroh. Wacngihn kuhtwena ine ma molwelah tuhkuh we me; ohinge, nga ke tuh kowos in eis nuh fowos inen Kraist, kowos nuhkwewa suc oraclah wuhlweacng nuh sin God tuh kowos fah ahkostwen ne ke sahflahiyacn moul lowos.\n\n9 Ac ma inge fah sikyak tuh kuhtwena mwet suc oruh ma se inge ac fah konweyuckyak ke lwacpo lwacyot luhn God, tuh El fah etuh ine ma pahngpahng el kac; tuh el fah pahngpahng ke inen Kraist.\n\n10 Ac na tukun ma inge, tuh el suc fah tiac eis nuh facl inen Kraist enenuh in pahngpahng ke kuhtwepacna ine; ohinge, el konwaclwack sifacna ke lwacpo lacsac luhn God.\n\n11 Ac nga ke tuh kowos in oacyacpac esam, lah pa inge ine se nga fahk muh ngwac sot nuh suwos ma ac fah tiac iyucklac, sahyacn ke tahfonglac; ohinge, karuhnguhnwacng tuh kowos in tiac tahfonglac, tuh ine se in tiac iyucklac liki insiowos.\n\n12 Nga fahk nuh suwos, nga ke tuh kowos in esam in sruokyacna ine se ma kwacna sihmlac ke insiowos, tuh kowos in tiac konweyuckyak ke lwacpo lacsac luhn God, tuhsruhk kowos in lohng ac etuh puhsra se suc kowos fah pahngpahng kac, ac oacyacpac, ke ine se suc El fah pahngon kowos kac.\n\n13 Tuh sie mwet ac etuh fuhkah mwet kol se suc el soenna kuhlwacnsapuh, ac suc sie mwet sac nuh sel, ac el loeslac liki nuhnak ac kena luhn insiacl?\n\n14 Ac sifilpac, yac sie mwet el kuh in eis soko donkey suc ma nuhtin mwet tuhlan lal, ac karihngihn? Nga fahk nuh suwos, Moh; el fah tiac lwelah tuh elan kihteyuck inmahsrlon un sip nahtuhl, tuhsruhk in ukwaclwack, ac luhsuhllah. Nga fahk nuh suwos, lah ac fah ohinge inmahsrlowos kowos fin tiac etuh ine suc kom pahngonyuck kac.\n\n15 Ohinge, nga ke tuh kowos in insacnweacng ac tu na kuh, kwacna oruh orekma wo, tuh Kraist, Leum God Kuhlacna, El ac sili kowosi nuh Sel, tuh kowos in utuck nuh inkuhsrao, tuh kowos in eis molwelah ne tok ma pahtpaht ac moul ma pahtpaht, ke lahlmwetmwet, ac kuh, ac nuhnuhnkuh suwohs, ac pahkotwen Lal suc oraclah ma nuhkwewa, inkuhsrao ac fin facluh, Suc pa God fuhlwact liki nuhkwewa. Amen.\n\n", "mosiah 6": "[center][font_size=26]Sapta 6[/font_size][/center]\n\n[i]Tohkohsrah Benjamin el suhmuhslah inen mwet ac srihsrngi mwet tol in lotwelos—Mosiah el kol oacna sie tohkohsrah suwohswohs. Sahp ke yac 124 Met Liki Kraist.[/i]\n\n1 Ac inge, tohkohsrah Benjamin el nuhnkuh muh ma wo se, tukun el ahksahfye sramsram lal nuh sin mwet ah, tuh elan eis inen mwet nuhkwewa suc ilyak nuh ke sie olwelah nuh sin God in karihngihn masap Lal.\n\n2 Ac tukun ma inge tiac na sie mwet, sahyacn tuhlihk srihsrihk, tuh ilyak nuh ke olwelah ac eis nuh faclos inen Kraist.\n\n3 Ac sifilpac, tukun ma inge ke tohkohsrah Benjamin el ahksahfye ma inge nuhkwewa, ac mosrwellah wen nahtuhl, Mosiah, elan sie mwet kol ac sie tohkohsrah nuh sin mwet lal, ac sang nuh sel in nuhnuhnkuh ma nuhkwewa ke tohkohsrahi, ac oacyacpac srihsrngiyac mwet tol in luti mwet ah, ac in pihrakalosyak in esam fuhlahk suc elos oraclah, el suhpwacloselihk, ac elos fahsrelihk, mwet nuhkwewa, in wi sucu lalos, nuh ke lohm selos.\n\n4 Ac Mosiah el muhtwacwacack in kol ahol pahpah tuhmwacl. Ac el muhtwacwacack in kol ke matwacl yac tolngoul, in oracni nohfohn, sahp yac ahngfoko ac itnguhul ohnkohsr ke pacl se Lehi el som liki acn Jerusalem.\n\n5 Ac tohkohsrah Benjamin el moul yac tolu na el misac.\n\n6 Ac tukun ma inge tohkohsrah Mosiah el fahsr ke inkacnek luhn Leum, ac akihlen nuhnuhnkuh Lal ac masap Lal, ac liyacacng masap Lal ke ma nuhkwewa ma El sapkihn nuh sel.\n\n7 Ac tohkohsrah Mosiah el oruh mwet lal tuh elos in orekma infohk uh. Ac el oacyacpac, el sifacna, orekma infohk uh, tuh ohinge elan kuh in tiac mwe toasr se nuh sin mwet lal, tuh elan kuh in oruh fal nuh ke ma suc pahpah tuhmwacl tuh oruh ke ma inge nuhkwewa. Ac wacngihn fohs inmahsrlon mwet ah nohfohn ke lusen yac tolu.\n\n", "mosiah 7": "[center][font_size=26]Sapta 7[/font_size][/center]\n\n[i]Ammon el konwacack acn Lehi-Nephi, ma Limhi el tohkohsrah we—Mwet lal Limhi elos srohoh nuh sin mwet Laman—Limhi el sifilpacna lohacng nuh ke sramsram mahtuh lalos—Sie mwet pahluh (Abinadi) el fahkwack lah Kraist pa God ac Pahpah tuhmwacn ma nuhkwewa—Elos suc tahknwelihk ma koluk kosrwacni ma koluk, ac elos suc likiyac luhlahlfongi lalos nuh sin Leum fah moliyucklac. Sahp ke yac 121 Met Liki Kraist.[/i]\n\n1 Ac inge, tukun ma inge tukun tohkohsrah Mosiah el tahfwelah na in mihs ke lusen yac tolu, el kena etuh ke mwet ma som muhta fin acn Lehi-Nephi, kuh ke siti Lehi-Nephi; tuh mwet lal tiac lohng selos ke pacl se elos som liki acn Zarahemla; ohinge, elos ahktohtohyacllah ke ahktuhfal lalos.\n\n2 Ac tukun ma inge tohkohsrah Mosiah el lwelah tuh singuculohnkohsr sin mukul fokoko lalos in kuh in som nuh fin acn Lehi-Nephi, in lohlngohk ke mwet wiyaclos.\n\n3 Ac tukun ma inge ke lwen litu uh elos muhtwacwacack in som nuh we, weluhlos pa Ammon, el sie mukul kuh ac fokoko, ac sie fihlin mwet lal Zarahemla; ac el oacyacpac mwet kol lalos.\n\n4 Ac inge, elos tiac etuh ke inkacnek elos fah fuhfahsryucsr we ke innimac in som nuh fin acn Lehi-Nephi; ohinge elos forfor ke lwen pucspucs ke innimac, finne ke lwen angngaul elos forfor.\n\n5 Ac ke elos forfor lwen angngaul elos tuhkuh nuh ke soko inging, ma oan lacyacn nuh acir fin acn Shilom, ac we elos kaskiyac lohm nuknuk selos.\n\n6 Ac Ammon el eis tolu sin mwet wiyacl, ac inelos pa Amaleki, Helem, ac Hem, ac elos illac som nuh fin acn Nephi.\n\n7 Ac liye, elos ohsun nuh sin tohkohsrah luhn mwet ma muhta fin acn Nephi, ac fin acn Shilom, ac elos rauniyucklac sin mwet topang lal tohkohsrah, ac srohoh eltahl, ac kapriyucki ac utucklac nuh ke nien srohoh.\n\n8 Ac tukun ma inge ke elos muhta ke nien srohoh ke lwen luo elos sifilpac na utucklac nuh yohrohl tohkohsrah, ac kapihr kaclos taltallah; ac elos tu ye muhtahl tohkohsrah, ac ituckyang nuh selos, kuh sapkihnyuck, tuh elos in topuk kihsen siyuck suc el ac siyuck selos.\n\n9 Ac el fahk nuh selos: Liye, nga pa Limhi, wen nahtuhl Noah, suc wen nahtuhl Zeniff, suc tuhkuh liki acn Zarahemla in usrui acn se inge, suc pa acn luhn pahpah tuhmwacsr, suc oreklac elan sie tohkohsrah ke puhsren mwet ah.\n\n10 Ac inge, nga kena in etuh srihpac se oruh kowos arulacna puhlaik in tuhkuh fototo nuh ke pot luhn siti uh, ke nga, nga sifacna, wi mwet topang luhk lihkihn muhtuhnpot uh?\n\n11 Ac inge, tuh ke srihpac se inge nga lwelah tuh kowos in painmoullac, tuh ngan kuh in kihsen siyuck suwos, kuh fin tiac ngwac oruh mwet topang luhk in unikowosi. Kowos lwelah in sramsram.\n\n12 Ac inge, ke Ammon el liye tuh lwelah nuh sel in sramsram, el fahsryak nuh met ac epahsrlah ye muhtahl tohkohsrah; ac el sifil kweyak fahk: O tohkohsrah, nga arulacna kuloh nuh sin God ke lwen se inge tuh nga srack moul, ac lwelah nuh sihk in sramsram; ac nga fah srihke in sramsram ke puhlaik;\n\n13 Tuh nga etuh lah fuhnuh kom etweyuc kom ac tiac lwelah tuh nga in orekmakihn mwe kapihr inge. Tuh nga pa Ammon, ac nga sie fihlin mwet lal Zarahemla, ac tuhkuh liki acn Zarahemla in kihsen siyuck ke mwet wiyuck, suc Zeniff el uslah liki acn we.\n\n14 Ac inge, tukun ma inge tuh tukun Limhi el lohng kahs lal Ammon, el arulacna engan, ac fahk: Inge, nga etuh na pwacye lah mwet wiyuck suc oasr fin acn Zarahemla srwackna moul. Ac inge, nga fah kaksak; ac lwen litu uh nga fah oruh tuh mwet luhk in oacyacpac kaksak.\n\n15 Tuh liye, kuht muhta in srohoh sin mwet Laman, ac moli sie molo suc arulacna upac. Ac inge, liye, mwet wiyacsr fah uskuhtlac liki srohoh lasr, kuh liki poun mwet Laman, ac kuht fah mwet kuhmahkihnyuck lalos; tuh wo tuh kuht in mwet kuhmahkihnyuck luhn mwet Nephi likina kuht in moli molo se nuh sin tohkohsrah luhn mwet Laman.\n\n16 Ac inge, tohkohsrah Limhi el sapkihn nuh sin mwet topang lal tuh elos in tiac sifil kaprel Ammon kuh mwet wiyacl, tuhsruhk in oruh tuh elos in som nuh ke inging ma oan nuh acir fin acn Shilom, ac us mwet wiyaclos nuh ke siti uh, tuh ohinge elos in kuh in mongo, ac nihm, eis monglac ke kwemkahtuh in fuhfahsryucsr lalos; tuh elos kweok ke ma pucspucs; elos kweok ke masrinsrwacl, maluh, ac tohtohlah.\n\n17 Ac inge, tukun ma inge ke lwen litu uh tohkohsrah Limhi el suhpwaclah sie mwe fahkwack inmahsrlon mwet lal nuhkwewa, tuh ohinge elos in kuh in tuhkweni nuh sie ke tempuhl, in lohng kahs suc el fah sruhmuhn nuh selos.\n\n18 Ac tukun ma inge ke elos tuhkweni nuh sie tuh elan sramsram nuh selos ke ohiyac se inge, in fahk: O kowos, mwet luhk, kweyak nuh lucng ac enganwack; tuh liye, pacl apkuhran me, kuh tiac loes, ke kuht fah tiac sifilpac muhta ye poun mwet lokoalok lasr, finne ke mwe tikuclkucl pucspucs lasr, suc tiac tui; tuhsruhk nga luhlahlfongi muh oasr sie ohiyacn tikuclkucl wo kuh in orek.\n\n19 Ke ma inge, kweyak nuh lucng, ac kaksak, ac likiyac luhlahlfongi lowos sin God, sin God se Suc God lal Abraham, ac Isaac, ac Jacob; ac oacyacpac, God se Suc use tuhlihk nuhtin Israel liki acn Egypt, ac oruh tuh elos in kuh in fahsr sahslah ke Meoa Sruhsrah ke acn paho, ac kihtaclos ke macna tuh elos in kuh in tiac misac ke yen mwesis; ac ma pucspucs pac ma El oruh nuh selos.\n\n20 Ac sifilpac, God se pacna ma use pahpah tuhmwacsr liki acn Jerusalem, ac liyacacng ac karihngihn mwet Lal finne ne ingena; ac liye, ma ke srihpen ma koluk lasr ac ma sruhngwacyuck kacsr tuh El uskuhtme nuh ke srohoh.\n\n21 Ac kowos nuhkwewa mwet lohoh ke lwen se inge, lah Zeniff, suc oreklac tohkohsrah nuh sin mwet inge, el rahpkuhi na pwacye in usrui acn luhn pahpah tuhmwacl, ohinge kiyacpweyucklac ke ohiyac suhlallacl ac usrnguck lal tohkohsrah Laman, suc ilyak nuh ke sie olwelah nuh sel tohkohsrah Zeniff, ac fuhlweacng nuh in pahol in srukyac sie ipin acn ah, kuh finne siti Lehi-Nephi, ac siti Shilom; ac acn raunweack—\n\n22 Ac ma inge nuhkwewa el oruh, ke srihpac sefanna uh pa in sang mwet inge in sruokyucki kuh in srohoh. Ac liye, ke pacl se inge kuht moli nuh sin tohkohsrah luhn mwet Laman, ke luhpah se ke tahfuhn corn lasr, ac barley lasr, ac finne ke kain in grain nuhkwewa lasr, ac tahfuhn un sip ac kosro nahtuhsr; ac finne tahfuh ke ma nuhkwewa lasr kuh ma suc tohkohsrah luhn mwet Laman elos eis sesr, kuh ke moul lasr.\n\n23 Ac inge, yac ma inge tiac upac in usus? Ac yac ma se inge tiac, ma upac yohk, lasr? Inge liye, yohk srihpac kuht in ahsor.\n\n24 Ahok, nga fahk nuh suwos, yohk srihpac suc kuht enenuh in ahsorkihn; tuh liye pihsac suc se sin mwet wiyacsr acnwucki, ac srahlos kahklah ke wacngihn srihpac, ac ma inge nuhkwewa sikyak ke srihpen ma koluk.\n\n25 Tuh fin mwet inge tiac puhtatyang nuh ke ma koluk Leum El fah tiac lwelah tuh ma koluk yohk se inge in tuhkuh nuh faclos. Tuh liye, elos tiac lohng kahs Lal; tuhsruhk oasr fohs sikyak inmahsrlolos, yohk na oruh elos ahkkahkyelah srah inmahsrlolos sifacna.\n\n26 Ac mwet pahluh se luhn Leum elos uniyac; ahok, sie mukul sollac sin God, suc fahk nuh selos ke ma koluk lalos ac ma sruhngwacyuck lalos, ac palye ke ma pucspucs suc ac fah tuhkuh, ahok, finne tuhkuh luhn Kraist.\n\n27 Ac ke srihpen el fahk nuh selos lah Kraist pa God, Pahpah tuhmwacn ma nuhkwewa, ac fahk lah El ac eis nuh facl luhman mukul se, ac e fah oacna luhmah se tukun mwet suc oreklac e ke muhtwacwacack ah; kuh ke kuhtwena kahs, El fahk lah mukul uh oreklac ke luhmahn God, ac lah God El ac oactui nuh inmahsrlon tuhlihk nuhtin mwet, ac eis ikoac ac srah nuh kacl, ac som apuhnlah muhtuhn facluh—\n\n28 Ac inge, ke srihpen El fahk ma se inge, elos unilyac; ac ma pucspucs pac elos oruh ma pwacnwacng karsrkuhsrak luhn God tuhkuh nuh faclos. Ohinge, suc motko lah efuh elos oasr in srohoh, ac tuh elos kweokkihn ma koluk upac?\n\n29 Tuh liye, Leum El fahk: Nga fah tiac kahsruh mwet luhk ke pacl in tahfonglac lalos; tuhsruhk nga fah kohsraclah inkacnek lalos tuh elos in tiac kuhtanglah; ac oruh lalos in fah mwe tikuclkucl se ye muhtahlos.\n\n30 Ac sifilpac, el fahk: Mwet luhk fin tahknwelihk ma fohkfohk elos fah kosrwacni mwacta ohinge suc oasr lun eng for; ac ma tuhkuh kac uh ohinge pa pwacsin.\n\n31 Ac el sifil pac na fahk: Mwet luhk fin tahknwelihk ma fohkfohk elos fah kosrwacni eng ma tuhkuh lacyacn kuhtuhlacp, ma sang kuhnahoslah na sa.\n\n32 Ac inge, liye, olwelah luhn Leum ahkpwacyeiyuck, ac kowos srihngihlyuck ac kweokkihn.\n\n33 Tuhsruhk kowos fin fohlohk nuh yurun Leum ke inse pwacye, ac likiyac luhlahlfongi lowos in El, ac kuhlwacnsap nuh Sel ke nuhnkowos nohfohn, kowos fin oruh ma se inge, El ac, fal nuh ke kena ac luhngse Lal sifacna, ac uskowoslac liki srohoh.\n\n", "mosiah 8": "[center][font_size=26]Sapta 8[/font_size][/center]\n\n[i]Ammon el luti mwet lal Limhi—El etwacack ke plwet longoul ahkosr luhn mwet Jared—Ma sihmlac mahtuh kuh in lwenglah sin mwet liyactwen—Wacngihn mwe sang yohk liki in liyactwen. Sahp ke yac 121 Met Liki Kraist.[/i]\n\n1 Ac tukun ma inge tukun tohkohsrah Limhi el ahksahfye sramsram lal nuh sin mwet lal, tuh el sruhmuhn ma pucspucs nuh selos ac kuhtuh na sin ma inge nga suhmuhslah lun puk se inge, el fahk nuh sin mwet lal ma nuhkwewa ke mwet wiyaclos suc oasr fin acn Zarahemla.\n\n2 Ac el oruh tuh Ammon elan tuyak ye muhtuhn mwet ah, ac kalweni nuh selos ke ma nuhkwewa ma sikyak nuh sin mwet wiyaclos ke pacl se ma Zeniff el som liki acn ah finne e ke pacl se pacna ma el tuhkuh liki acn we.\n\n3 Ac el oacyacpac kalweni nuh selos kahs sahflah suc tohkohsrah Benjamin el lotwelos kac, ac ahkuhtweyac ma inge nuh sin mwet lal tohkohsrah Limhi, tuh elos in kuh in kahlwem ke kahs nuhkwewa suc el sruhmuhn ah.\n\n4 Ac tukun ma inge tukun el oruh ma inge nuhkwewa, tuh tohkohsrah Limhi el suhpwaclihk mwet ah in fahsrelihk, ac oruh tuh elos in fohlohkwelihk kais sie nuh in lohm sel sifacna.\n\n5 Ac tukun ma inge el oruh tuh plwet suc nwacack ma sihmlac luhn mwet lal ke pacl se ma elos som liki acn Zarahemla ah, in utuck uh nuh yohrohl Ammon, tuh elan kuh in riti.\n\n6 Inge, ke pacl se na Ammon el ritelah ma sihmlac ah, tohkohsrah el siyuck sel in etuh fin el kuh in lweng kahs, ac Ammon el fahk nuh sel lah el tiac kuh.\n\n7 Ac tohkohsrah el fahk nuh sel: In ahsor ke kweok luhn mwet luhk, nga oruh tuh angngaul ac tolu sin mwet luhk in som fuhfahsryucsr nuh innimac, tuh ohinge elos in kuh in konwacack acn Zarahemla, tuh kuht in kuh in kwacfe sin mwet wiyacsr in uskuhtlac liki srohoh.\n\n8 Ac elos tuhlac ke innimac ke lusen lwen pucspucs, ohinge elos kwacfeacng, ac konwacack tiac acn Zarahemla a elos fohlohk nuh ke acn se inge, fuhfahsryucsr ke acn ma puhkantwen kof we, konwacack sie acn suc afyucflac ke sri in mwet, ac ke kosro lwemnak, ac oacyacpac nwacnwaclah ke muhsah ke kain in muhsah pucspucs, konwacack sie acn suc oasr mwet we suc puhkantwen oacna mwet Israel.\n\n9 Ac nuh ke sie luhlahlfongi in fahkwack tuh ma elos fahk pwacye elos us tuhkuh plwet longoul ahkosr suc nwacnwaclah ke tuhfahlfahl, ac ma inge oreklac ke kol na pwacye.\n\n10 Ac liye, oacyacpac, elos us tuhkuh mwe lang, suc yohk, ac ma inge oreklac ke prahs ac copper, ac arulacna wo atac.\n\n11 Ac sifilpac, elos us tuhkuh katlas, fung kac wacngihnlac, ac plwet kac sahfihtlac ke ras; ac wacngihn mwet fin acn we kuh in luhngas kahs kuh sihm ma oan ke plwet ah. Ohinge nga fahk nuh sum: Kom kuh in lweng?\n\n12 Ac nga sifil pac fahk nuh sum: Kom etuh ke oacna sie mwet ma kuh in lweng? Tuh nga kena tuh ma sihmlac inge in lwenglah nuh ke kahs lasr; tuh, sahp, ma inge ac use nuh sesr etwacack ke un mwet luhlah suc kuhnausyucklac, ke acn se ma sihmlac inge tuhkuh we me; kuh, sahp, ma inge ac sang etwacack ke mwet inge suc kuhnausyucklac; ac nga kena etuh lah meac oruh elos kuhnausyucklac inge.\n\n13 Inge Ammon el fahk nuh sel: Nga kuh in fahk na pwacye nuh sum, O tohkohsrah, ke sie mukul ma kuh in luhngas ma sihmlac inge; tuh el kuh in liye, ac luhngaslah nohfohn ma sihmlac ma mahtuh; ac ma inge sie mwe sang sin God. Ac ma se inge pahngpahng mwe lweng, ac wacngihn sie mwet kuh in ngwet nuh kac in liye sahyacn sapkihnyuck nuh sel, na el ac fin ngwet nuh kac a el tiac enenuh in oruh na el tuhlac. Ac el suc sapkihnyuck nuh se in ngwet nuh kac, na el pahngpahng mwet liyactwen.\n\n14 Ac liye, tohkohsrah luhn mwet suc oasr fin acn Zarahemla pa sie mukul ma sapkihnyuck nuh sel in oruh ma inge, ac oasr sel mwe sang fuhlwact se sin God inge.\n\n15 Ac tohkohsrah el fahk lah sie mwet liyactwen el fuhlwact liki sie mwet pahluh.\n\n16 Ac Ammon el fahk lah sie mwet liyactwen pa sie mwet in fahkwack ac oacyacpac sie mwet pahluh; ac sie mwe sang suc fuhlwact ma wacngihn mwet kuh in oasr la, sahyacn el sruok kuh luhn God, suc wacngihn mukul kuh in oasr la; tuhsruhk sie mwet kuh in eis kuh yohk ituckyang nuh sel sin God.\n\n17 Tuhsruhk sie mwet liyactwen kuh in etuh ke ma suc somlah, ac oacyacpac ke ma suc ac fah tuhkuh, ac kac fah ma nuhkwewa ahkkahlwemyeyuck, kuh, fin tiac, ma lukmac fah ahkkahlwemyeyuck, ac ma wihklac fah tuhkuh nuh ke kahlwem, ac ma suc tiac etweyuck fah orek in etweyuck selos, ac oacyacpac ma uh fah orek in etweyuck selos ma tiac kuh in etweyuck fin tiac ohinge.\n\n18 Ohinge God El sang sie ohiyac tuh mukul uh, ke luhlahlfongi, kuh in oruh ma usrnguck yohk; ohinge el eklac in mwe kahsruh yohk nuh sin mwet wiyacl.\n\n19 Ac inge, ke Ammon el ahksahfye in sruhmuhn kahs inge tohkohsrah el engan yohk, ac sang kuloh nuh sin God, fahk: Tiac suhlahlahlfongi lah ma lukmac yohk oasr ke plwet inge, ac wacngihn suhlahlahlfongi lah mwet lweng inge ahkolah ke srihpac in ikacslah ma lukmac nuhkwewa nuh sin tuhlihk nuhtin mwet.\n\n20 O fuhkah wolacna ke orekma luhn Leum, lusac kac Elac kweok wi mwet Lal; ahok; fuhkah kun ac lohsriyacn kahlwem luhn tuhlihk nuhtin mwet; tuh elos tiac suk lahlmwetmwet, kuh elos tiac kena tuh elan nuhnuhnkuh nuh faclos.\n\n21 Ahok, elos oacna un sip lwemnak ma som liki mwet shepherd, ac maelihk, ac lihllihllac, ac mongolac sin kosro lwemnak suhlallacl ke insack uh.\n\n", "mosiah 9": "Ma Sihmlac lal Zeniff—Sie sramsram ke mwet lal, ke pacl se elos som liki acn Zarahemla ne ke pacl se ma elos kohkohlah liki poun mwet Laman.\n\nKapsreni sapta 9 ne ke 22.\n\n[center][font_size=26]Sapta 9[/font_size][/center]\n\n[i]Zeniff el kol sie u Zarahemla in sruokyac acn Lehi-Nephi—Tohkohsrah luhn mwet Laman el lwelah nuh selos in usrui acn ah—Oasr mweun inmahsrlon mwet Laman ac mwet lal Zeniff. Sahp ke yac 200–187 Met Liki Kraist.[/i]\n\n1 Nga, Zeniff, lutiyuck ke kahs nuhkwewa luhn mwet Nephi, ac oasr etuh la ke acn Nephi, kuh ke acn suc pahpah tuhmwacsr usrui emet, ac suhpweyucklac in sie mwet kalngeyuck nuh inmahsrlon mwet Laman tuh nga in lohlngohk in lukmac ke mwet in mweun lalos, tuh solse lasr in kuh in tuhkuh nuh yohrohlos ac kuhnaosuhloslac—tuhsruhk ke nga liye lah oasr ma wo inmahsrlolos nga kena tuh ma inge in tiac kuhnausyucklac.\n\n2 Ohinge, nga akuhkuhin nuh sin mwet wiyuck ke innimac, tuh nga ke mwet kol lasr elan kuh in weluhlos oraclah sie olwelah ah; tuhsruhk el sie mukul upac ac luhngse srah suc sapkihn tuh nga in acnwucki; tuhsruhk nga moliyucklac ke ahksohrohryelah luhn srah yohk; tuh pahpah acnwuck lain pahpah, ac tamuhlwel lain tamuhlwel, ne ke na puhs pihsac se sin mwet mweun lasr kuhnausyucklac ke innimac; ac kuht fohlohk, kuht suc painmoullac, nuh fin acn Zarahemla, in sruhmuhn sramsram sac nuh sin muhtwacn kiyaclos ac tuhlihk nahtuhlos.\n\n3 Ac tuhsruhk, nga rahpkuh yohk in usrui acn luhn pahpah tuhmwacsr, oracni in puhkantwen mwet ma luhngse som in sruokyac acn we, ac muhtwacwacack pac ke fuhfahsryucsr lasr nuh innimac in som nuh ke acn ah; tuhsruhk kuht kweoklacna ke sracl in mongo ac mwe kweok upac; tuh kuht suhmuhilac in esam Leum God lasr.\n\n4 Ne ohinge, tukun forfor lwen pucspucs ke innimac kuht kaskiyac lohm nuknuk sesr ke acn se ma mwet wiyacsr tuh acnwucki we, suc apkuhran nuh ke acn sin pahpah tuhmwacsr.\n\n5 Ac tukun ma inge nga sifil pac som wi mukul ahkosr luhk nuh ke siti ac, in som nuh yurun tohkohsrah, tuh nga in kuh in etuh ke ohiyacl tohkohsrah, ac tuh nga in kuh in etuh fin nga kuh in wi mwet luhk som ac sruokyac acn ah ke mihs.\n\n6 Ac nga som nuh yohrohl tohkohsrah, ac el olwelah nuh sihk lah nga kuh in sruokyac acn Lehi-Nephi, ac acn Shilom.\n\n7 Ac el oacyacpac sapkihn tuh mwet lal in som liki acn we, ac nga ac mwet luhk in ilyak nuh ke acn we tuh kuht in kuh in sruokyac lasr.\n\n8 Ac kuht muhtwacwacack in muhsah lohm, ac ahkwoye pihsinkac ke siti ah, ahok, finne pihsinkac ke siti Lehi-Nephi, ac siti Shilom.\n\n9 Ac kuht muhtwacwacack in yok infohk uh, ahok, finne ke kain in fihtac pucspucs nuhkwewa, ke fihtac in corn, ac ke wheat, ac ke barley, ac ke neas, ac ke sheum, ac ke kain in fukun sahk pucspucs nuhkwewa; ac kuht muhtwacwacack in puhseni ac kapkapwack fin acn uh.\n\n10 Inge ma ke suhlallacl ac ohiyac kuhtasrihk lal tohkohsrah Laman, in sang mwet luhk in srohoh, lah el sang acn ah tuh kuht in usrui.\n\n11 Ohinge tukun ma inge, tukun kuht muhta fin acn we ke lusen yac singucul luo na tohkohsrah Laman el muhtwacwacack sensenwack, ke kuhtwena ohiyac mwet luhk ac oruh in fokokoi fin acn ah, ac tuh elos tiac kuh in kuhtanguhltahllah ac usacloslac nuh ke srohoh.\n\n12 Inge elos mwet alsruhngwesr ac alyalu; ohinge elos kena in uskuhtlac nuh ke srohoh, tuh elos in kuh in sifacna kohsrwacni ke orekma luhn pahosr; ahok, tuh elos in kuh in orek mongo yohk nuh selos sifacna ke un sip ke imac lasr.\n\n13 Ohinge tukun ma inge tohkohsrah Laman el muhtwacwacack in puhrakwack mwet lal tuh elos in fohs nuh sin mwet luhk; ohinge muhtwacwacack in oasr mweun ac fohs fin acn ah.\n\n14 Tuh, ke yac singucul tolu ke kol luhk fin acn Nephi, nuh epang fin acn Shilom, ke mwet luhk sroksrokihn ac kihte un sip nahtuhlos, ac imaci acn selos, sie u na pucspucs luhn mwet Laman tuhkuh nuh yohrohlos ac muhtwacwacack in onweltahluh, ac uslah un sip nahtuhlos, ac corn ke imac lalos.\n\n15 Ahok, ac tukun ma inge elos kahingwelihk, mwet nuhkwewa ma tiac srohoh ah, finne nuh ke siti Nephi, ac pahng nuh sihk ke karihngihnyuck.\n\n16 Ac tukun ma inge nga ahkoeloslac ke pihsr, ac ke suhkan pihsr, ke katlas, ac ke mitmit kuhruh, ac ke sahk in puohpoh, ac ke pihsr, ac ke kain in mwe mweun pucspucs ma kuht kuh in oraclah, ac nga ac mwet luhk fahsryang in lain mwet Laman in mweun.\n\n17 Ahok, ke kuh luhn Leum kuht fahsryang mweun lain mwet Laman; tuh nga ac mwet luhk lihksreni pruhe nuh sin Leum tuh Elan uskuhtlac liki poun mwet lokoalok lasr, tuh kuht acsmaklac in esamwack ke moliyucklac luhn pahpah tuhmwacsr.\n\n18 Ac God El lohng wowoyak lasr ac topuk pruhe lasr; ac kuht fahsryang ke kuh Lal; ahok, kuht fahsryang lain mwet Laman, ac ke lwen se ac fong se kuht onwelah tausin tolu ac angaul tolu; kuht onweltahluh ne ke na kuht luhsuhloslac liki acn lasr ah.\n\n19 Ac nga, nga sifacna, ke pouk sifacna, kahsruh pihkihnyac mwet misac lalos. Ac liye, ke ahsor ac yoksrah yohk lasr, lofoko ac itnguhul yuc sin mwet wiyacsr acnwucki.\n\n", "mosiah 10": "[center][font_size=26]Sapta 10[/font_size][/center]\n\n[i]Tohkohsrah Laman el misac—Mwet lal lwemnaklac ac suhlallacl ac luhlahlfongi ke ohiyac mahtuh suhtuhuh—Zeniff ac mwet lal kuhtanguhltahllah. Sahp ke yac 187–160 Met Liki Kraist.[/i]\n\n1 Ac tukun ma inge kuht sifil pac muhtwacwacack in muhsahi tohkohsrahi, ac kuht sifilpac muhtwacwacack in muhta fin acn ah ke mihs. Ac nga oruh tuh in oasr kuhfwen mwe mweun oreklac ke kain nuhkwewa, tuh ohinge in oasr kuhfwen mwe mweun nuhtihn mwet luhk in sang lain pacl se mwet Laman fah sifil tuhkuh in mweun lain mwet luhk.\n\n2 Ac nga oraclah oasr mwet topang raunweack acn uh, tuh mwet Laman in tiac kuh in sifil tuhkuh nuh yohrohsr wacngihn etweyac ac kuhnaoskuhtlac; ac ohinge nga topangi mwet luhk ac un sip nuhtihk, ac karihngihn elos in tiac utucklac muhta ye poun mwet lokoalok lasr.\n\n3 Ac tukun ma inge kuht usrui acn luhn pahpah tuhmwacsr ke yac pucspucs, ahok, ke lusen yac longoul ac luo.\n\n4 Ac nga oruh tuh mukul ac in kihlihng infohk uh, ac ukwi kain in grain nuhkwewa ac fukun sahk ke kain nuhkwewa.\n\n5 Ac nga oruh tuh muhtwacn ah in tuhta, ac mukwikwi, ac orekma, ac orekma ke kain in nuknuk wo nuhkwewa, ahok, kain in nuknuk nuhkwewa, tuh kuht in nukumkuhtlac; ac ohinge kuht kapkapwack fin acn ah—ohinge fahfahlac na kuht in mihs fin acn ah ke lusen yac longoul ac luo.\n\n6 Ac tukun ma inge tohkohsrah Laman el misac, ac wen nahtuhl muhtwacwacack in kol aholuhl. Ac el muhtwacwacack in puhrakwack mwet lal in mweun lain mwet luhk; ohinge elos muhtwacwacack in ahkoo in mweun, ac tuhkuh in mweun lain mwet luhk.\n\n7 Tuhsruhk nga suhpwaclah mwet kalngeyuck luhk raunweack acn Shemlon, tuh nga in kuh in etuh ahkoo lalos, tuh nga in kuh in topang elos, tuh elos in tiac tuhkuh nuh yurun mwet luhk ac kuhnaosuhloslac.\n\n8 Ac tukun ma inge elos tuhkuh nuh ke lacfahl acir fin acn Shilom, wi u na pucspucs lalos, mukul ma utuck pihsr, ac ke suhkan pihsr, ac ke katlas, ac ke mitmit kuhruh, ac ke yot, ac ke pihsr; ac insifaclos macngsruhsralah tuh elos kohflohfohl; ac elos kapriyac nuknuk se sang losyac infulwaclos.\n\n9 Ac tukun ma inge nga oruh tuh muhtwacn ac tuhlihk nuhtin mwet luhk in wihklac ke innimac; ac nga oacyacpac oruh tuh mukul ma mahtuh luhk nuhkwewa ma kuh in sruok mwe mweun, ac oacyacpac mukul fuhsr nuhkwewa in sruok mwe mweun pac, in tuhkweni nuh sie in som mweun lain mwet Laman; ac nga fuhlwelosi nuh ke wal lalos, mukul nuhkwewa wiwi na matwacl.\n\n10 Ac tukun ma inge kuht som mweun lain mwet Laman; ac nga, finne nga, ke matwac mahtuh luhk, som mweun lain mwet Laman. Ac tukun ma inge kuht som ke kuh luhn Leum in mweun.\n\n11 Inge, mwet Laman tiac etuh kuhtwena ma ke Leum, kuh ke kuh luhn Leum, ohinge elos luhlahlfongi na kuhiyaclos sifacna. Ne elos mwet na fokoko, in oacna kuh luhn mwet uh.\n\n12 Elos mwet lwemnak, ac suhlallacl, ac mwet luhngse ahkmas, luhlahlfongi ke ohiyac mahtuh luhn pahpah tuhmwaclos, suc pa inge—Luhlahlfongi lah elos lihllihllac liki acn Jerusalem ke srihpen ma koluk luhn pahpah tuhmwacsr, ac lah elos ahktahfongyeyucklac ke innimac sin mwet wiyaclos, ac elos ahktahfongyeyucklac pac ke fahsr sahslah liki meoa uh;\n\n13 Ac sifilpac, lah elos ahktahfongyeyucklac ke elos oasr fin acn in usru selos, tukun elos fahsr sahslah liki meoa uh, ac ma inge nuhkwewa ke srihpen Nephi el luhlahlfongi yohk in liyacacng masap luhn Leum—ohinge el luhngseyuck yohk sin Leum, tuh Leum El lohng pruhe lal ac topuk, ac el tuyak in kohlohlos ke fuhfahsryucsr lalos ke innimac.\n\n14 Ac mwet wiyacl kasrkuhsrak sel ke srihpen elos tiac kahlwem ke oruh luhn Leum; elos oacyacpac kasrkuhsrak sel ke elos oasr in meoa uh ke srihpen insiaclos kwekwe lain Leum.\n\n15 Ac sifilpac, elos kasrkuhsrak sel ke elos ai ke acn in wuhlweacng, ke srihpen elos fahk lah el eislah in kol mwet ah liki paholos; ac elos suk in unilyac.\n\n16 Ac sifilpac, elos kasrkuhsrak sel ke srihpen el som nuh innimac oacna ke Leum El sapkihn nuh sel, ac us ma sihmlac suc sihmihsyucklac oan ke plwet prahs, tuh elos fahk lah el pihsrwaclah seltahl.\n\n17 Ac ohinge elos luti tuhlihk nahtuhlos tuh elos in sruhngwaclos, ac tuh elos in ahkmasyelos, ac tuh elos in pihsre ac sruokyac ma lalos, ac oruh ma nuhkwewa in kuhnaosuhloslac; ohinge oasr sruhnga yohk ma pahtpaht lalos ke insiaclos nuh sin tuhlihk nuhtin Nephi.\n\n18 Tuh ke srihpac se na inge tohkohsrah Laman, ke suhlallacl, ac kuhtasrihk, ac olwelah wo lal, kihyacpweyuclac, tuh nga in use mwet luhk inge nuh ke acn se inge, tuh elos in kuhnaosuhloslac; ahok, ac kuht kweoklacna ke lusen yac pucspucs ke acn uh.\n\n19 Ac inge nga, Zeniff, tukun sruhmuhn ma inge nuhkwewa nuh sin mwet luhk ke mwet Laman, nga ahkkweyelos in som mweun ke kuhiyaclos nohfohn, likiyac luhlahlfongi lalos in Leum; ohinge, kuht mweun nuh selos, aforacni.\n\n20 Ac tukun ma inge tuh kuht sifil luhsuhltahllah liki acn ah; ac kuht onweltahl uh ke sie acnwuck na upac, arulacna puhslac oruh kuht tiac oacklah nohfohn.\n\n21 Ac tukun ma inge kuht sifil fohlohk nuh ke acn sesr sifacna, ac mwet luhk elos sifilpac muhtwacwacack in karihngihn un sip nahtuhlos, ac pihkihn infohk lalos.\n\n22 Ac inge nga, mahtohoh, sang tohkohsrahi nuh sin sie sin wen nuhtihk; ohinge, nga tiac sifil fahk kuhtwena ma. Ac lwelah tuh Leum Elan ahkinsewowoye mwet luhk. Amen.\n\n", "mosiah 11": "[center][font_size=26]Sapta 11[/font_size][/center]\n\n[i]Tohkohsrah Noah el kol ke koluk—El ahkkahlwemye moul in lokoalok nuh sin muhtwacn kiyacl ac muhtwacn kuhlwacnsap lal—Abinadi el palye lah mwet ah ac fah utucklac srohoh—Moul lal sukok in kuhnausyucklac sel Tohkohsrah Noah. Sahp ke 160–150 Met Liki Kraist[/i]\n\n1 Ac na tukun ma inge tuh Zeniff el sang tohkohsrahi nuh sel Noah, sie sin wen nahtuhl; ohinge Noah el muhtwacwacack in kol aholuhl; ac el tiac fahsr ke inkacnek luhn pahpah tuhmwacl.\n\n2 Tuh liye, el tiac karihngihn masap luhn God, tuh el fahsr tukun kena luhn insiacl sifacna. Ac puhkantwen muhtwacn kiyacl ac muhtwacn kuhlwacnsap lal. Ac el oruh mwet lal in orekma koluk, ac oruh ma suc koluk nuh ye muhtuhn Leum. Ahok, ac elos orek kosro ac kain in ma koluk nuhkwewa.\n\n3 Ac el oraclah sie molo ke sie tahfuh limekohsr ke ip nuhkwewa ke ma lalos, ip limekohsr ke kol lalos ac ke selfuh lalos, ac ip limekohsr ke ziff lalos, ac ke copper lalos, ac ke prahs lalos, ac ke osra, ac ip limekohsr ke kosro nahtuhlos; ac oacyacpac ip limekohsr ke grain nuhkwewa lalos.\n\n4 Ac ma inge nuhkwewa el eis in sang kahsrel sifacna, ac muhtwacn kiyacl ac muhtwacn kuhlwacnsap lal; ac oacyacpac mwet tol lal, ac muhtwacn kiyaclos ac muhtwacn kuhlwacnsap lalos; ohinge el ahollah mukwikwi ke tohkohsrahi.\n\n5 Tuh el eislah nohfohn mwet tol ma akmuhsralah sin pahpah tuhmwacl, ac akmuhsraelah mwet sasuc in aholuhltahl, elos puhsruhkuhltahlack in insefuhlwact ke insiaclos sifacna.\n\n6 Ahok, ac ohinge elos kahsreyuck ke alsruhngwesr lalos, ac ke alyalu lalos, ac ke inkacnek in kosro lalos, ke molo suc tohkohsrah Noah el likiyac nuh fin mwet lal; ohinge mwet ah orekma fahfahlac in ahkkweye ma koluk.\n\n7 Ahok, ac elos oacyacpac eklac in alyalu, ke srihpen elos kiyacpweyucklac ke kahs wacngihn srihpac ac ahkluhng luhn tohkohsrah ac mwet tol; tuh elos sramsram ke ma sramlacp nuh selos.\n\n8 Ac tukun ma inge tuh tohkohsrah Noah el muhsahelah lohm kahto pucspucs ac oasr suhnuhn acn in muhta kac; ac el nahwelah ke orekma wo ke sahk, ac ke kain in ma yohk molo pucspucs, ke kol, ac ke selfuh, ac ke osra, ac ke prahs, ac ke ziff, ac ke copper;\n\n9 Ac el oacyacpac muhsahelah sie pacluhs na yohk mwesahs, ac sie tron oan infulwac ah, ma inge nuhkwewa oreklac ke sahk na wo ac nahweyucklac ke kol ac selfuh ac ke ma sacohk.\n\n10 Ac el oacyacpac oruh tuh mwet orekma lal in orekma ke kain in orekma wo nuhkwewa nuh ke pihsinkacn tempuhl, ke sahk wowo, ac ke copper, ac ke prahs.\n\n11 Ac mwe muhta ma srisrilac luhn mwet tol fuhlwact, ma wo liki mwe muhta nuhkwewa, el yucnwelah ke kol na pwacye; ac el oruh tuh poun mwe muhta inge in muhsahlah met paho ah, tuh elos in kuh in eis monglac luhn mahnolos ac paholos sifacna kac ke elos kikiacp in sramsram ac kahs insefuhlwact nuh sin mwet lal.\n\n12 Ac tukun ma inge tuh el muhsahelah sie taor siskacn tempuhl; ahok, sie taor na fuhlwact, fuhlwactlac oruh el kuh in tu fac ah ohinge ngwetlah liye acn Shilom, ac oacyacpac acn Shemlon, suc ma luhn mwet Laman; ac el kuh in liye acn nuhkwewa raunyak.\n\n13 Ac tukun ma inge tuh el oruh in muhsahlah lohm pucspucs fin acn Shilom; ac el oruh sie taor fuhlwact in muhsahlah fin inging soko ma oan nuh acir fin acn Shilom, suc tuh sie acn in muhta luhn tuhlihk Nephi ke pacl se elos som liki acn ah; ac ohinge el oracni mwe kahsruhp suc el eis ke molo sin mwet lal.\n\n14 Ac tukun ma inge tuh el likiyac insiacl ke mwe kahsruhp lal, ac el sislah pacl lal in muhta ke moul in lokoalok wi muhtwacn kiyacl ac muhtwacn kuhlwacnsap lal; ac oacyacpac mwet tol lal sislah pacl lalos wi muhtwacn kosro.\n\n15 Ac tukun ma inge tuh el ukwiyac imac raunweack acn ah; ac el muhsahelah mwe isacs wine, ac orek wine in puhs; ac ohinge el eklac in sie mwet luhngse wine ac oacyacpac mwet lal.\n\n16 Ac tukun ma inge tuh mwet Laman muhtwacwacack in tuhkuh nuh sin mwet lal, ke pihsac srihk, ac in onweltahl uh ke imac lalos, ac ke elos liyacacng un sip nahtuhlos.\n\n17 Ac tohkohsrah Noah el suhpwaclah mwet topang in raunweack acn ah in luhsuhltahlwack; tuhsruhk el tiac suhpwaclah pihsac fal se, ac mwet Laman elos tuhkuh nuh yohrohlos ac onweltahl uh, ac luhswack un sip nahtuhlos liki acn ah; ohinge mwet Laman muhtwacwacack in kuhnaosuhloslac, ac oruh sruhnga lalos nuh selos.\n\n18 Ac tukun ma inge tuh tohkohsrah Noah el suhpwaclah solse lal in lainuhlos, ac elos fohlohkihnyucklac, kuh elos fohlohkohnohloslac ke lusen pacl se; ohinge, elos fohlohk engan ke ahkkoluk lalos.\n\n19 Ac inge, ke srihpen kuhtanglah yohk se inge elos puhsrkwacltahlwack in insefuhlwact ke insiaclos; elos tuhngahk ke kuhiyaclos sifacna, fahk lah luhmngaul selos kuh in tu lain tausin sin mwet Laman; ac ohinge elos tuhngahk, ac luhngse srah, ac ahksohrohryelah srah luhn mwet wiyaclos, ac ohinge ke srihpen ma koluk luhn tohkohsrah lalos ac mwet tol lalos.\n\n20 Ac tukun ma inge tuh oasr sie mukul inmahsrlolos suc inel pa Abinadi; ac el som in inmahsrlolos, ac muhtwacwacack in pahluh, fahk: Liye, ohinge Leum El fahk, ac ohinge El sapkihn nuh sihk, fahk, Fahsrot, fahk nuh sin mwet inge, ohinge Leum El fahk—We nuh sin mwet inge, tuh Nga liye mwe muhnahs lalos, ac ke koluk lalos, ac inkacnek in kosro lalos; ac sahyacn elos fin tiac auliyak Nga fah muhtwacta nuh yohrohlos ke kasrkuhsrak luhk.\n\n21 Ac sahyacn elos fin tiac auliyak ac for nuh sin Leum God lalos, liye, nga fah kohlohloslac nuh in poun mwet lokoalok lalos, ahok, ac elos fah utuckuh nuh ke srohoh, ac elos fah ahkkolukyeyuck ke poun mwet lokoalok lalos.\n\n22 Ac ma inge fah sikyak tuh elos fah etuh lah Nga pa Leum God lalos, ac Nga sie God lwemta, fahsri nuh ke ma koluk luhn mwet luhk.\n\n23 Ac ma inge fah sikyak tuh sahyacn mwet inge tiac auliyak ac fohlohk nuh yurun Leum God lalos, elos fah utuckuh nuh ke srohoh; ac wacngihn mwet fah kohlohloslac, sahyacn fin te Leum God Kuhlacna.\n\n24 Ahok, ac ma inge fah sikyak tuh ke elos fah pruhe nuh sihk Nga fah tiac sa in lohng pruhe lalos; ahok, ac Nga fah lwelah nuh selos tuh elos ac acnwucki sin mwet lokoalok lalos.\n\n25 Ac sahyacn elos fin tiac auliyak in nukum mah in nuknuk ac orekmakihn apact, ac pruhe yohk nuh sin Leum God lalos, Nga fah tiac lohng pruhe lalos, kuh Nga fah kohlohloslac liki mwe muhnahs lalos; ac ohinge Leum El fahk, ac ohinge El sapkihn nuh sihk.\n\n26 Na tukun ma inge tuh ke Abinadi el sruhmuhn kahs inge nuh selos elos kasrkuhsrak sel, ac suk in eislah moul lal; tuhsruhk Leum El kohlohllah liki paholos.\n\n27 Inge ke tohkohsrah Noah el lohng ke kahs ma Abinadi el sruhmuhn nuh sin mwet ah, el oacyacpac kasrkuhsrak; ac el fahk: Suc Abinadi, tuh nga ac mwet luhk in nuhnuhnkweyuck sel, kuh suc Leum, ma fah sang nuh sin mwet luhk kain in ma koluk yohk?\n\n28 Nga sapkihn nuh suwos in usacluh Abinadi, tuh nga in unilyac, tuh el fahk ma inge tuh elan puhkrakwack mwet luhk in kasrkuhsrak nuh sin sie sin sie, ac in sramtweack fohs inmahsrlon mwet luhk; ohinge nga fah unilyac.\n\n29 Inge muhtuhn mwet ah lohsrlah; ohinge insiaclos kwekwe in lain kahs lal Abinadi, ac elos suk ke pacl sac fahlac in eislah moul lal. Ac tohkohsrah Noah kwekwe insiacl in lain kahs luhn Leum, ac el tiac na auliyak ke ma koluk lal.\n\n", "mosiah 12": "[center][font_size=26]Sapta 12[/font_size][/center]\n\n[i]Abinadi el srohoh ke pahluh ke ma koluk luhn mwet ah ac misac lal Tohkohsrah Noah—Mwet tol kikiacp elos eis ke ma suhmuhslah ac oruh muh elos karihngihn masap lal Moses—Abinadi el muhtwacwacack in lotwelos ke Masap Singucul ac. Sahp ke 148 Met Liki Kraist.[/i]\n\n1 Ac tukun ma inge tuh tukun lusen yac luo na Abinadi el tuhkuh nuh inmahsrlolos atacn wihkwihk, na oruh elos tiac etwacl, ac el muhtwacwacack in pahluh inmahsrke lolos, fahk: Ohinge Leum El sapkihn nuh sihk, fahk—Abinadi, som ac pahluh nuh sin mwet Luhk inge, tuh elos kwekwe ke insiaclos lain kahs Luhk, ahok, ke kasrkuhsrak upac Luhk Nga fah fahsr elos ke muhnahs lalos ac ma koluk lalos.\n\n2 Ahok, we nuh sin fihl se inge! Ac Leum El fahk nuh sihk: Kohllah poum ac pahluh, fahk: Ohinge Leum El fahk, tukun ma inge tuh fihl se inge, ke srihpen ma koluk lalos, elos fah utucklac nuh ke srohoh, ac fah puohpoh lihkihn tuhpahlos; ahok, ac fah lihsyucklac sin mwet, ac fah acnwucki, ac won yen engyeng uh, ac kosro ngalngucl, ahok, ac kosro suhlallacl, fah kanglah ikoacltahl.\n\n3 Ac ma inge fah sikyak tuh moul lal tohkohsrah Noah ac fah akilenyuck oacna sie karmacn lun sie e fol; tuh el fah etuh lah Nga pa Leum.\n\n4 Ac ma inge fah sikyak tuh Nga fah kalyei mwet Luhk inge ke ma kweok upac, ahok, ke sracl in mongo ac ke mas; ac Nga fah oruh tuh elos in fah wowoyak lwen fohn.\n\n5 Ahok, ac Nga fah oruh tuh elos fah puhlakihn mwe toasr tanyac fintohkohlos; ac elos fah lihllihllac oacna soko ohsr fuhsr lahlfon.\n\n6 Ac ma inge fah sikyak tuh Nga fah suhpwaclah sno kwekwe nuh inmahsrlolos, ac fah ahkkweokyaclos; ac elos fah oacyacpac ahkkweokyeyuck ke eng kuhtuhlacp; ac won srihsrihk fah oacyacpac ahkkolukyelah acn selos, ac kanglah grain lalos.\n\n7 Ac elos fah acnwucklac ke mas upac—ac ma inge kwewa Ngwac fah oruh ke srihpen muhnahs ac ma koluk lalos.\n\n8 Ac ma inge fah sikyak tuh sahyacn elos fin tiac na auliyak Nga fah kuhnaosuhloslac liki fin facluh; na elos fah likiyac sie ma sihmlac tohkohlos, ac Nga fah karihngihn nuh sin kuhtwena muhtuhn facl suc ac fah sruokyac acn uh; ahok, finne ma se inge Nga fah oruh tuh Nga in konwacack ma koluk luhn mwet inge nuh sin kuhtwena muhtuhn facl. Ac puhs ma Abinadi el palye sang lain mwet inge.\n\n9 Ac tukun ma inge tuh elos kasrkuhsrak sel; ac elos eisacl ac sruokilyac usacllah nuh yohrohl tohkohsrah, ac fahk nuh sel tohkohsrah: Liye, kuht use mukul se nuh yurum suc oruh pahluh koluk ke mwet lom, ac fahk lah God El fah kuhnaosuhloslac.\n\n10 Ac el oacyacpac pahluh koluk ke moul lom, ac fahk lah moul lom fah oacna sie karmacn lun sie e fihrihr.\n\n11 Ac sifilpac, el fahk lah kom fah oacna soko srohpoh, oacna soko srohpoh paho ke imac uh, ma ahktuhpahsrpahsryeyucklac sin kosro lwemnak ac longyucki nuh ten.\n\n12 Ac sifilpac, el fahk lah kom fah roslac oacna mah ungung uh, suc, ke mahtuhlah uh, fin eng uh tuctuc, ac oklah nuh fin acn uh. Ac el oruh in nuh muh Leum pa sruhmuhn uh. Ac el fahk lah ma inge kwewa fah tuhkuh nuh yurum sahyacn kom fin tiac auliyak, ac ohinge ke srihpen ma koluk lom.\n\n13 Ac inge, O tohkohsrah, meac koluk yohk kom oraclah, kuh meac ma koluk yohk mwet lom oraclah, tuh kuht in sruhngwacyuck sin God kuh nuhnuhnkweyuck sin mwet se inge?\n\n14 Ac inge, O tohkohsrah, liye, kuht tiac koluk, ac kom, O tohkohsrah, kom tiac koluk; ohinge, mukul se inge kikiacp keim, ac el pahluh kikiacp.\n\n15 Ac liye, kuht fokoko, kuht fah tiac tuhkuh nuh ke srohoh, kuh utucklac in srohoh sin mwet lokoalok lasr; ahok, ac kom kahsruhpi fin acn uh, ac kom fah oacyacpac kahsruhpi.\n\n16 Liye, pa inge mukul sac, kuht usacluh nuh in poum; oruh nuh sel ma kom liye muh kom luhngse oruh nuh sel an.\n\n17 Ac tukun ma inge tuh tohkohsrah Noah el oruh tuh Abinadi elan sisiyang nuh ke nien srohoh; ac el sapkihn tuh mwet tol elos in tuhkweni nuh sie tuh elan kuh in oruh sie kihsen kahsruh ah nuh selos ke ma el ke in orek nuh sel uh.\n\n18 Ac tukun ma inge tuh elos fahk nuh sel tohkohsrah: Usacluh pac tuh kuht in kihsen siyuck nuh sel; ac tohkohsrah el sapkihn tuh elan kuh in utucklac nuh yohrohlos.\n\n19 Ac elos muhtwacwacack in kihsen siyuck nuh sel, tuh elos in kuh in konwacack sel, tuh ohinge elos in muh kuh in nuhnuhnkwacl; tuhsruhk el tohpohkohltahl ke puhlaik, ac tohpohklah kihsen siyuck lalos kwewa, ahok, ke lut lalos; tuh el tohpohkohloslac ke kihsen siyuck lalos nuhkwewa, ac tuh ahkmihsyacltahllah nohfohn ke kahs nuhkwewa lalos.\n\n20 Ac tukun ma inge tuh sie selos fahk nuh sel: Meac kalmacn kahs ma sihmlac, ac suc lutiyuck sin pahpah tuhmwacsr, in fahk:\n\n21 Fuhkah kahtoiyacn finohl ma niyacl sang pweng wo; ma oruh mihs; ma use pweng wo ke ma wo; ma fahkwack molwelah; ma fahk nuh sin Zion, God lom El kol;\n\n22 Mwet topang lom fah sruhkwack puhsra; ke puhsra elos fah tuhkweni on; tuh elos fah liye ke muhtahlos sifacna ke Leum El fah sifilpac use Zion;\n\n23 Wowoyak ke engan; kowos tuhkweni on acn koluk luhn acn Jerusalem; tuh Leum El ahkenganye mwet Lal, El molwelah Jerusalem;\n\n24 Leum El oruh paho muhtahl Lal ye muhtuhn muhtuhn facl nuhkwewa, ac ke sahflahiyacn facluh mwet nuhkwewa fah liye molwelah luhn God lasr?\n\n25 Ac inge Abinadi el fahk nuh selos: Kuh kowos mwet tol, ac oruh muh kowos luti mwet inge, ac kahlwem ke nguhn in pahluh, ac inge kena in etuh sihk lah meac kalmacn ma inge?\n\n26 Nga fahk nuh suwos, we nuh suwos in ahkkolukye inkacnek luhn Leum! Tuh fin kowos etuh ke ma inge kowos fah tiac luti nuh sahyac kac; ohinge, kowos ahkkolukye inkacnek luhn Leum.\n\n27 Kowos tiac orekmakihn insiowos in etuh; ohinge, kowos tiac lahlmwetmwet. Ohinge, meac kowos luti nuh sin mwet inge?\n\n28 Ac elos fahk: Kuht luti masap lal Moses.\n\n29 Ac el sifilpac fahk nuh selos: Fin kowos luti ke masap lal Moses efuh kuh kowos tiac liyacacng? Efuh kowos likiyac insiowos ke mwe kahsruhp? Efuh kuh kowos orek kosro ac sislah kuhiyowos wi muhtwacn kosro, ahok, ac oruh mwet inge in orek ma koluk, na oruh Leum El suhpweyucme in pahluh lain mwet inge, ahok, finne sie ma koluk yohk in lain mwet inge?\n\n30 Yac kowos tiac etuh tuh nga sramsram pwacye? Ahok, kowos etuh lah nga sramsram pwacye; ac kowos enenuh in rarrar ye muhtuhn God.\n\n31 Ac ma inge fah sikyak tuh kowos fah acnwucklac ke ma koluk lowos, tuh kowos fahk muh kowos luti ke masap lal Moses. Ac meac kowos etuh ke masap lal Moses? Yac molwelah tuhkuh ke masap lal Moses? Meac fahk lowos?\n\n32 Ac elos topuk ac fahk lah molwelah tuhkuh ke masap lal Moses.\n\n33 Tuh inge Abinadi el fahk nuh selos: Nga etuh lah fin kowos karihngihn masap luhn God kowos fah moliyucklac; ahok, fin kowos karihngihn masap suc Leum El sang nuh sel Moses ke finohl Sinai, fahk:\n\n34 Nga pa Leum God lom, suc uskowosme liki acn Egypt, liki mwet srohoh.\n\n35 Kowos fah tiac eis kuhtwena God sahyuck.\n\n36 Kowos fah tiac oruh nuh suwos kuhtwena ma sruhlwaclah, kuh oacna sie kain in ma ma oasr lucng inkuhsrao, kuh ma suc oasr fin facluh ten.\n\n37 Inge Abinadi el fahk nuh selos, kowos oruh ma inge nuhkwewa? Nga fahk nuh suwos, Moh, kowos tiac. Ac kowos luti nuh sin mwet inge tuh elos in oruh ma inge nuhkwewa? Nga fahk nuh suwos, Moh, kowos tiac.\n\n", "mosiah 13": "[center][font_size=26]Sapta 13[/font_size][/center]\n\n[i]Abinadi el karihngihnyuck ke kuh fokoko—El luti ke Masap Singucul ah—Molwelah tiac tuhkuh ke masap lal Moses muhkwena—God Sifacna El fah oraclah sie iwaclah ac molwelah mwet Lal.[/i]\n\n1 Ac inge ke tohkohsrah el lohng kahs inge, el fahk nuh sin mwet tol lal: Uslah mukul se inge, ac unilyac; tuh meac kuht ac oruh nuh sel, tuh el kasrkuhsrak.\n\n2 Ac elos tuyang ac srihke in likiyac paholos kacl; tuhsruhk el lainuhlos, ac fahk nuh selos:\n\n3 Nikmet kahlyuc, tuh God El fah kalyei kowos fin kowos likiyac pouwos keik, tuh nga sonna suhpwaclihk pweng suc Leum El suhpweyucme in suhpwaclihk; nga oacyacpac sonna fahk nuh suwos ke ma suc kowos ngihsre tuh nga in fahk; ohinge, God El fah tiac lwelah tuh nga fah kuhnausyucklac ke pacl se inge.\n\n4 Tuh Nga enenuh in ahkfahsryelah masap ma God El sapkihn nuh sihk; ac ke srihpen nga fahk nuh suwos ma pwacye kowos kasrkuhsrak sihk. Ac sifilpac, ke srihpen nga sruhmuhn kahs luhn God kowos nuhnuhnkweyuc muh nga kasrkuhsrak.\n\n5 Na tukun ma inge tukun Abinadi el sruhmuhn kahs inge na mwet lal tohkohsrah Noah ah elos tiac likiyac paholos kacl, tuh Nguhn luhn Leum tuhkuh nuh yohrohl, ac muhtahl kahlwem ke sie kahlwem na yohk, oacna ke Moses el oruh ke el oasr ke finohl Sinai, in sramsram nuh sin Leum ah.\n\n6 Ac el sramsram ke kuh ac wal sin God; ac el kalweni kahs lal, fahk:\n\n7 Kowos liye tuh wacngihn kuh lowos in uniyucwi, ohinge nga sahflah ke pweng luhk. Ahok, ac nga eis muh fakihskowosi nuh ke insiowos ke srihpen nga fahk nuh suwos ma pwacye ke ma koluk lowos.\n\n8 Ahok, ac kahs luhk nwekkowoslac in suk ac fwefwelac, ac in kasrkuhsrak.\n\n9 Tuh nga sahflah ke pweng luhk; ac wacngihn elyah lah ngwac som nuh yac, fin fahsr ne wo nga painmoullac.\n\n10 Tuh nga kuh in fahk nuh suwos ke luhpah se inge, meac kowos ac oruh nuh sihk, tukun ma se inge, fah oacna sie kain ac nguhna ke ma suc ac tuhkuh.\n\n11 Ac inge nga riti nuh suwos ma luhlah ke masap luhn God, tuh nga eis muh ma inge tiac na sihmlac lun insiowos; nga eis muh kowos lutlut ac lotweacng ma koluk ke inkaiyacn moul lowos.\n\n12 Ac inge, kowos esam tuh nga fahk nuh suwos: Kowos fah tiac oruh nuh suwos kuhtwena ma sruhlwaclah, kuh oacna sie kain in ma ma oasr inkuhsrao lucng, kuh suc oasr fin facluh ten, kuh suc oasr ye kof ye facluh ten.\n\n13 Ac sifilpac, kowos fah tiac epahsrlah ye muhtuhn ma inge, kuh kuhlwacnsapuh ma inge; tuh Nga Leum God Lowos sie God lwemta, lain ma koluk luhn pahpah tomowos ma oan fin tuhlihk uh, nuh ke fihl se ahktolu ac ahkahkosr suc sruhngwacyuc.\n\n14 Ac ahkkahlwemye pahkotwen nuh sin tausin selos tuh elos in luhngse Nga ac liyacacng masap Luhk.\n\n15 Nik kom ahklisrohngtwenye En Leum God lom; tuh Leum El tiac muh tiac wacngihn mwactuhn el suc ahklisrohngtwenye El.\n\n16 Esamyac lwen sahpuht, in ahkmuhtahlye.\n\n17 Lwen ohnkohsr kom fah orekma, ac oruh orekma lom nuhkwewa.\n\n18 Tuh ke lwen se ahkitkohsr, sahpuht luhn Leum God lom, nik kom oruh kuhtwena orekma, kom, kuh wen nuhtum, kuh acn nuhtum, mwet mukul kuhlwacnsap lom, kuh mwet muhtwacn kuhlwacnsap lom, kuh kaho nuhtum, kuh mwet sac ma muhta in kalkal lom;\n\n19 Tuh in lwen ohnkohsr Leum El oraclah kuhsrao ac facluh, ac meoa, ac ma nuhkwewa fac; ohinge Leum El ahkinsewowoye lwen sahpuht, ac ahkmuhtahlye.\n\n20 Ahkfuhlwactye pahpah tomom ac ninac kiom, tuh lwen lom in puhs fin facl se suc Leum God lom El sot nuh sum.\n\n21 Nik kom ahkmas.\n\n22 Nik kom kosro. Nik kom pihsrapasr.\n\n23 Nik kom kikiacp lain mwet tuhlan lom.\n\n24 Nik kom rahpkuhi lohm sin mwet tuhlan lom, nik kom rahpkuhi muhtwacn kiyacn mwet tuhlan lom, kuh mwet mukul kuhlwacnsap lal, kuh mwet muhtwacn kuhlwacnsap lal, kuh ox nahtuhl, kuh donkey nahtuhl, kuh kuhtwena ma luhn mwet tuhlan lom.\n\n25 Ac tukun ma inge tuh tukun Abinadi el ahksahfye mwe fahk inge na el fahk nuh selos: Yac kowos luti mwet inge tuh elos fah akihlen in oruh ma inge nohfohn in karihngihn masap inge?\n\n26 Nga fahk nuh suwos, Moh; tuh fin kowos oruh, Leum El fah tiac oruh ngwacn tuhkuh ac pahluh koluk ke mwet inge.\n\n27 Ac inge kowos fahk lah molwelah tuhkuh ke masap lal Moses. Nga fahk nuh suwos lah e fal tuh kowos in karihngihn masap lal Moses a kowos sonna; tuh nga fahk nuh suwos, tuh pacl se fah tuhkuh ma ac tiac fal in karihngihnyuck masap lal Moses.\n\n28 Ac oacyacpac, nga fahk nuh suwos, lah molwelah tiac tuhkuh muhkwena ke masap; ac fin tiac ke iwaclah, suc God Sifacna El fah oruh nuh ke ma koluk ac mwe muhnahs luhn mwet Lal, fin tiac elos enenuh in misac, finne ke masap lal Moses.\n\n29 Ac inge nga fahk nuh suwos lah ac fah tuh in oasr sie masap ituckyang nuh sin tuhlihk nuhtin Israel, ahok, finne sie masap suwohs; tuh elos mwet lihkkeke, sa in oruh ma koluk, ac suhmuhi in esam Leum God lalos;\n\n30 Ohinge oasr sie masap ac ituckyang nuh selos, ahok, sie masap ke mukwikwi ac ke akwuck, sie masap suwohs ma elos in akihlen ke lwen nuh ke lwen, in karihngihn in esam ke God, ac ke oruh lalos nuh Sel.\n\n31 Tuh liye, nga fahk nuh suwos, tuh ma inge kwewa pa kain in ma suc ac fah tuhkuh.\n\n32 Ac inge, kuh elos kahlwem ke masap sac? Nga fahk nuh suwos, Moh, elos nohfohn tiac kahlwem ke masap sac; ac ma ke srihpen kwekwe luhn insiaclos; tuh elos tiac kahlwem kac lah wacngihn sie mwet kuh in moullac sahyacn ke molwelah luhn God.\n\n33 Tuh liye, kuh Moses el tiac palye nuh selos ke tuhkuh luhn Messiah, ac lah God El fah molwelah mwet Lal? Ahok, ac finne mwet pahluh pucspucs suc palye e kena pacl se facluh oreklac ah—yac elos tiac sramsramkihn yohk kuh sruhmuhn srihk ke ma inge?\n\n34 Yac elos tiac fahk lah God Sifacna El fah tuhkuh nuh ten inmahsrlon tuhlihk nuhtin mwet, ac eis nuh facl atacn sie mwet, ac som nuh met ke kuhlacna nuh fin facluh nohfohn?\n\n35 Ahok, ac yac elos tiac fahk oacyacpac lah El fah sang moulyak luhn mwet misac, ac tuh El, El Sifacna fah kohs ac kweok?\n\n", "mosiah 14": "[center][font_size=26]Sapta 14[/font_size][/center]\n\n[i]Isaiah el sramsram in oacna Messiah—Mongfihsrwacsr lal Messiah ac kweok Lal ahkoeyucklac—El oraclah moul Lal in sie mwe kihsac nuh ke ma koluk ac oruh in wacngihn akuhkuhin nuh ke ma koluk—Kapsra Isaiah 53. Sahp ke 148 Met Liki Kraist.[/i]\n\n1 Ahok, finne Isaiah el tiac fahk: Suc luhlahlfongi kahs lasr, ac poun Leum fahkyuck nuh sin suc?\n\n2 Tuh El kapwack ye muhtahl oacna soko sahk fuhsr, ac oacna soko okah ke infohk paholah; tiac wo luhmahl ac tiac kahto; ac ke kuht liyacl wacngihn oaskuhiyacl tuh kuht in luhngse El.\n\n3 El koaseyuck ac sruhngwacyuck sin mwet uh; sie mwet suhpwacr, ac El etuh ahsor; ac oacna sie suc mwet uh okanlah muhtahlos liki; El koaseyuck, ac kuht pihlacsrwacl.\n\n4 Pwacyena El us ahsor lasr, ac us suhpwacr lasr; tuhsruhk kuht nuhnkuh tuh El kweok, ac uniyuck sin God, ac ahkkweokyeyuck.\n\n5 Tuh El kantweyucki ke ma koluk lasr, El itucngyucki ke mwe muhnahs lasr; uni luhn mislac lasr oan facl; ac ke srihngsrihng Lal kuht ahkkweyeyucklac.\n\n6 Kuht nuhkwewa, oacna sip, tahfonglac ke fahsr; kais sie sesr forlah nuh ke inkacnek lal sifacna, ac Leum El fihliyac nuh facl ma koluk lasr nuhkwewa.\n\n7 El srihngelihk, ac El ahkkolukyeyuck, El tiac ikacslah oacluhl, El utuckuh oacna soko sip fuhsr nuh ke acnwuck, ac oacna soko sip suhkahs ye muhtuhn mwet kalkucl ohinge El tiac alngwelihk oacluhl.\n\n8 El utucklac liki nien srohoh ac liki nuhnuhnkuh; ac suc fah nuhnkweack in oacna fihl Lal? Tuh El utiyucklac liki facl luhn mwet moul; tuh ke ma koluk luhn mwet Luhk suc fal in eis srihngsrihng se inge.\n\n9 Ac El oraclah kuclyuck Lal wi mwet koluk, ac wi mwet kahsruhp ke misac Lal; ke srihpen wacngihn ma El oruh koluk, ac wacngihn kuhtasrihk in oacluhl.\n\n10 Tuhsruhk tuh Leum El insewowo in ahkngalyacl; El ahkahsoryacl; ke kom fah oruh nguhnal in sie mwe kihsac nuh ke ma koluk el fah liye fihtac Lal, El fah ahkloesye lusen moul Lal, ac engan luhn Leum fah kapkapwack in pacol.\n\n11 El fah liye srihpen ngal luhn nguhnal, ac fah muhti; ke lahlmwetmwet lal sifacna mwet kuhlwacnsap suwohswohs Luhk fah ahksuwohsyelah mwet pucspucs; tuh El fah us ma koluk lalos.\n\n12 Ke ma inge Nga fah kihtaclihk nuh Sel sie ip wi mwet fuhlwact, ac El fah kihtaclihk mwet koluk liki mwet kuh; ke srihpen el okwacoht Nguhnal nuh ke misac; ac el oacwaclah yurun mwet tahfonglac; ac El us ma koluk luhn mwet pucspucs, ac orek iwe nuh sin mwet tahfonglac.\n\n", "mosiah 15": "[center][font_size=26]Sapta 15[/font_size][/center]\n\n[i]Fuhkah tuh Kraist Elan kwewana Pahpah ac Wen—El fah oraclah iwaclah ac eislah ma koluk luhn mwet Lal—Elos ac mwet pahluh muhtahl nuhkwewa elos fihtac Lal—El sang in oasr Moulyak—Oasr moul ma pahtpaht luhn tuhlihk srihsrihk. Sahp ke 148 Met Liki Kraist.[/i]\n\n1 Ac inge Abinadi el fahk nuh selos: Nga kena tuh kowos in kahlwem kac lah God El sifacna fah tuhkuh nuh ten inmahsrlon tuhlihk nuhtin mwet, ac fah molwelah mwet Lal.\n\n2 Ac ke srihpen El ac moulkihn moul in ikoac El fah pahngpahng Wen nuhtin God, ac in eis ikoac fal nuh ke kena luhn Pahpah, in Pahpah ac Wen—\n\n3 Pahpah, ke srihpen El eis kuh luhn God; ac Wen, ke srihpac luhn ikoac; ohinge pa in Pahpah ac Wen—\n\n4 Ac Elos God se na, ahok, Pahpah Ma Pahtpaht luhn inkuhsrao ac luhn facluh.\n\n5 Ac ohinge ikoac mayang nuh ke Nguhn, kuh Wen nuh sin Pahpah, in God se na, kweokkihn mwe sruhf, ac tiac fungyang nuh ke mwe sruhf, tuh El muhltihkuhnuhl sifacna in ahksruhksruhkyeyuck, ac ahkkweokyeyuck, ac lihsyuckyak, ac likinsaciyuck sin mwet Lal.\n\n6 Ac tukun ma inge nuhkwewa, tukun orek mwenmwen usrnguck puhkantwen inmahsrlon tuhlihk nuhtin mwet, El fah kol, ahok, oacna ke Isaiah el fahk, oacna soko sip suhkahs ye muhtuhn mwet kalkucl, ohinge El tiac alngwelihk oacluhl.\n\n7 Ahok, ohinge El fah kolyucklac, srihpsrihpyak, ac acnwucki, ikoac som nuh ke misac, kena luhn Wen som nuh ke kena luhn Pahpah.\n\n8 Ac ohinge God El tuhlahlihk mwe kapihr luhn misac, eis kuhtanglah fin misac; sang nuh sin Wen kuh in oruh iwaclah nuh sin tuhlihk nuhtin mwet—\n\n9 Sowack nuh inkuhsrao, pahkotwen suhkwac tui; sesseslah ke pahkotwen nuh sin tuhlihk nuhtin mwet; tu infulwaclos ac nuhnuhnkuh suwohs; tuhlahlihk mwe kapihr luhn misac, eis nuh Facl Sifacna mwe muhnahs lalos ac ma koluk lalos, molweloslac, ac ahkfalyelah sap luhn nuhnuhnkuh suwohs.\n\n10 Ac inge nga fahk nuh suwos, suc fah ahkkahlwemye fihl Lal? Liye, nga fahk nuh suwos, tuh ke Nguhnal El fah oruh sie kihsac nuh ke ma koluk El fah liye fihtac Lal. Ac meac kowos fahk? Ac suc fah fihtac Lal?\n\n11 Liye nga fahk nuh suwos, tuh el suc lohng kahs luhn mwet pahluh, ahok, mwet pahluh nuhkwewa, tuh elos nuhkwewa suc loh nuh ke kahs lalos, ac luhlahlfongi tuh Leum El ac molwelah mwet Lal, ac ngwet nuh met nuh ke lwen sac nuh ke ahknwacsnwacsyelah ma koluk lalos, nga fahk nuh suwos, tuh pa inge fihtac Lal, kuh elos pa ac usrui tohkohsrahi luhn God.\n\n12 Tuh elos pa ma koluk lalos El isuslac nuh kac; elos pa El misac kac, in molweloslac liki ma koluk lalos. Ac inge, yac elos tiac fihtac Lal?\n\n13 Ahok, ac tiac mwet pahluh, oacna sie mwet ma ikacslah oacluhl in palye, ma tiac puhtatyang nuh ke ma koluk, kalmac sihk pa mwet pahluh muhtahl nuhkwewa e kena pacl se facluh muhtwacwacack ah? Nga fahk nuh suwos lah elos pa fihtac Lal.\n\n14 Ac elos pa oraclah mihs, suc sang pweng wo ke ma wo, suc oruh molwelah; ac fahk nuh sin Zion: God Lowos El kol!\n\n15 Ac O fuhkah kahtoiyac nuh fin finohl pa niyaclos!\n\n16 Ac sifilpac, fuhkah kahtoiyac nuh fin finohl pa niyaclos suc srwackna oruh mislac!\n\n17 Ac sifilpac, fuhkah kahtoiyac nuh fin finohl pa niyaclos suc fah tok oruh mislac, ahok, ke pacl se ingelac ac ne tok!\n\n18 Ac liye, nga fahk nuh suwos, tiac pa inge nohfohn. Tuh O fuhkah kahtoiyac nuh fin finohl pa niyacl suc sang pweng wo, el pa mwet se konwacack mihs, ahok, finne Leum, Suc molwelah mwet Lal; ahok, El suc sang molwelah nuh sin mwet Lal;\n\n19 Tuh fin tiac ke molwelah suc El oraclah nuh sin mwet Lal, suc ahkoeyucklac ke muhtwacwacackiyacn facluh, nga fahk nuh suwos, fin tiac ke ma se inge, mwet nuhkwewa enenuh in misac.\n\n20 Tuh liye, mwe kapihr luhn misac fah taltallah, ac Wen El ac kol, ac kuh fin mwet misac; ohinge, El sang moulyak luhn mwet misac.\n\n21 Ac oasr moulyak se, finne moulyak se met; ahok, finne moulyak luhn elos suc misac met, ac suc misac inge, ac fah misac tok, ne ke moulyak luhn Kraist—tuh ohinge el fah pahngpahng.\n\n22 Ac inge, moulyak luhn mwet pahluh nuhkwewa, ac elos nuhkwewa ma luhlahlfongi ke kahs Lal, kuh elos nuhkwewa ma karihngihn masap luhn God, fah tuhkuh ke moulyak se met; ohinge, elos pa moulyak se met.\n\n23 Elos tuhkahkwek in muhta wi God Suc molweloslac; ohinge elos eis moul ma pahtpaht ke Kraist, Suc tuhlahlah mwe kapihr luhn misac.\n\n24 Ac pa inge elos suc oasr ke moulyak se met; ac pa inge elos suc misac met liki Kraist El tuhkuh ah, ke sruhnga lalos, wacngihn molwelah ahkkahlwemyeyuck nuh selos. Ac ohinge Leum El sang ke fohlohkihnyuckyak luhn ma inge; ac elos suc oasr ke moulyak se met, kuh eis moul ma pahtpaht, moliyucklac sin Leum.\n\n25 Ac tuhlihk srihsrihk elos oacyacpac eis moul ma pahtpaht.\n\n26 Tuh liye, ac sahngweng, ac rarrar ye muhtuhn God, tuh kowos enenuh in rarrar; tuh Leum El molwelah tiac sie mwet ma forlah lainuhl ac mwet misac ke ma koluk lalos; ahok, finne elos nuhkwewa suc misac ke ma koluk lalos e ke facluh muhtwacwacack ah me, suc oruh na in mweun lain God, ma etuh ke masap luhn God, ac tiac karihngihn; elos pa wacngihn ke moulyak se met.\n\n27 Ohinge kowos tiac enenuh in rarrar? Tuh molwelah tiac tuhkuh nuh sin oacna sie; tuh Leum El molwelah tiac sie; ahok, kuh Leum El tiac kuh in molwelah; tuh El tiac kuh in lahfwekuhnuhl sifacna; tuh El tiac kuh in lahfwekihn nuhnuhnkuh suwohs ke pacl la uh.\n\n28 Ac inge nga fahk nuh suwos tuh pacl se fah tuhkuh tuh molwelah luhn Leum fah ahkkahlwemyeyuck nuh sin muhtuhn facl nuhkwewa, un mwet, kahs, ac mwet.\n\n29 Ahok, Leum, mwet topang Lom fah sruhkwack puhsrwaclos; ke tuhkweni luhn puhsra elos fah on; tuh elos fah liye ke muhtahlos sifacna, ke Leum El fah sifilpac use Zion.\n\n30 Fungyang nuh ke engan, tuhkweni on, acn koluk fin acn Jerusalem; tuh Leum El ahkwoye mwet Lal, El molwelah acn Jerusalem.\n\n31 Leum El oruh paho muhtahl Lal ye muhtuhn muhtuhn facl nuhkwewa; ac nohfohn na ke sahflahiyacn facluh fah liye molwelah luhn God.\n\n", "mosiah 16": "[center][font_size=26]Sapta 16[/font_size][/center]\n\n[i]God El iwaclah mwet uh liki tuhlac lalos ac ke ohiyacn puhtatlac lalos—Elos suc moul in ikoac fah srwackna oacyac ah na wacngihn molwelah nuh selos—Kraist El sang moulyak nuh ke moul ma pahtpaht ac nuh ke misac ma pahtpaht. Sahp ke 148 Met Liki Kraist.[/i]\n\n1 Ac inge, tukun ma inge tuh tukun Abinadi el sruhmuhn kahs inge el kohllah pahol nuh met ac fahk: Lwen sac fah tuhkuh ke mwet nuhkwewa fah liye molwelah luhn Leum; ke muhtuhn facl nuhkwewa, un mwet, kahs, ac mwet uh fah liye ke muhtahlos sifacna ac fah fahk ye muhtuhn God lah nuhnuhnkuh Lal suwohs.\n\n2 Ac na mwet koluk fah sisilac, ac elos fah orek in wowoyak, ac tuhng, ac waek, ac ngalis wihseltahl; ac ohinge ke srihpen elos tiac lohng puhsren Leum; ohinge Leum El tiac iwacloslac.\n\n3 Tuh elos moul in ikoac ac moul in devil, ac devil el kuh nuh faclos; ahok, finne serpent mahtuh soko ma kiacpuh pahpah tuhmwacsr ac ninac kiyacsr met, suc pa oruh puhtatlac lalos; suc oruh mwet nuhkwewa in puhlakihn moul in ikoac, moul in kosro, moul in devil, etuh ma koluk liki ma wo, isaclosyang nuh sin devil.\n\n4 Ohinge mwet nuhkwewa tuhlac; ac liye, elos fah tuhlac ma pahtpaht tuh God El fin tiac iwaclah mwet Lal liki tuhlac lalos ac moul in puhtatlac lalos.\n\n5 Tuh esam na lah el suc sikalwenina ke moul in ikoac lal, ac oruh na ma koluk ac mweun lain God, muhta na ke moul in ikoac lal ac devil el kuh nuh facl nohfohn. Ohinge oacna in wacngihn iwaclah orek nuh sel, el sie mwet lokoalok nuh sin God; ac oacyacpac devil el mwet lokoalok se nuh sin God.\n\n6 Ac inge fin Kraist El tiac na tuhkuh nuh facluh, sramsram ke ma ma ac tuhkuh ma oacna in ma inge tuhkuh tari, kuh in wacngihn iwaclah.\n\n7 Ac fin Kraist El tiac moulyak liki misac, kuh tuhlahlihk mwe kapihr luhn misac tuh fah wacngihn kuhtanglah luhn kuclyuck uh, ac tuh misac fah wacngihn ngal la, na kuh in wacngihn moulyak.\n\n8 Tuh oasr moulyak, ohinge kuclyuck uh wacngihn kuhtanglah la, ac ngal luhn misac kuhtangyucklac sin Kraist.\n\n9 El pa kahlwem ac moul luhn facluh; ahok, sie kahlwem ma wacngihn sahflahiyac, ma tiac kuh in lohsrlah; ahok, ac oacyacpac sie moul ma wacngihn sahflahiyac, tuh ac fah wacngihn sifil misac.\n\n10 Finne moul in mahno se inge fah eklac nuh ke moul kawihl, ac moul suhkawihl se inge fah eklac nuh ke moul kawihl, ac fah utuckuh in tu ye muhtuhn God, in nuhnuhnkweyuck Sel fal nuh ke orekma lalos lah wo kuh lah koluk—\n\n11 Fin elos wo, elos fah moulyak nuh ke moul ma pahtpaht ac engan; ac fin elos koluk, elos moulyak nuh ke misac ma pahtpaht, ituckyang elos nuh sel devil, suc nuhnuhnkwaclos, pa misac ma pahtpaht—\n\n12 Elos wacngihnlac fal nuh ke luhngse ac kena luhn moul in ikoac lalos; elos tiacna pahng nuh sin Leum ke paho pahkotwen Lal ahsroeyucklac nuh yohrohlos; tuh paho pahkotwen Lal ahsroeyucklac nuh yohrohlos, ac elos tiac; elos ahksensenyeyuck ke ma koluk lalos ac tuhsruhk tuh elos tiac fahsr liki; ac sapkihnyuck nuh selos in auliyak ac tuhsruhk tuh elos tiac.\n\n13 Ac inge, kuh kowos tiac rarrar ac auliyak ke ma koluk lowos, ac esam lah ke Kraist muhkwena kowos kuh in moullac?\n\n14 Ohinge, fin kowos luti masap lal Moses, oacyacpac luti lah pa inge nguhnihn ma suc ac fah tuhkuh—\n\n15 Lotwelos lah iwaclah tuhkuh ke Kraist Leum, Suc pa Pahpah Ma Pahtpaht. Amen.\n\n", "mosiah 17": "[center][font_size=26]Sapta 17[/font_size][/center]\n\n[i]Alma el luhlahlfongi ac sihmihs kahs lal Abinadi—Abinadi el kweok misac ke e—El pahluh ke mahs ac misac ke e nuh sin mwet unilyac. Sahp ke 148 Tukun Kraist.[/i]\n\n1 Ac tukun ma inge tuh ke Abinadi el ahksahfye fahk inge, tuh tohkohsrah el sapkihn tuh mwet tol in usacllah ac oruh tuh elan acnwucki.\n\n2 Tuh oasr sie inmahsrlolos suc inel pa Alma, el oacyacpac sie fihlin mwet lal Nephi ac. Ac el sie mukul na fuhsr, ac el luhlahlfongi ke kahs Abinadi el sruhmuhn ah, tuh el etuh ke ma koluk suc Abinadi el fahk lainuhlos kac; ohinge el muhtwacwacack in siyuck ke kuh nuh sel tohkohsrah tuh elan tiac kasrkuhsrak sel Abinadi, tuh elan kweokkihn elan som luhkwel ke mihs.\n\n3 Tuh tohkohsrah el kasrkuhsrakwack liki na met ah, el oruh tuh Alma elan sisilac luhkwelos, ac suhpwaclah mwet kuhlwacnsap lal in som tohkohl tuh elos in unilyac.\n\n4 Tuh el kahinglac luhkwelos ac okanuhllah sifacna elos in tiac konwaclwack. Ac el okanuhllah ke lusen lwen na pucspucs na el suhmuhslah nohfohn kahs ma Abinadi el sruhmuhn ah.\n\n5 Ac tukun ma inge tohkohsrah el oruh mwet topang lal ah in raunuhllah Abinadi ac eisacl; ac elos sruokilyac ac sisuhlwacng nuh ke nien srohoh.\n\n6 Ac tukun lwen tolu, el eis kihsen kahsruh sin mwet tol lal, el oruh tuh elos in sifil pac usacluh nuh yohrohl.\n\n7 Ac el fahk nuh sel: Abinadi, kuht konwacack ma se in sang lain kom, ac kom fal in acnwucki.\n\n8 Tuh kom fahk lah God Sifacna El ac tuhkuh nuh ten inmahsrlon tuhlihk nuhtin mwet; ac inge, ke srihpac se inge kom fah likiyucki nuh ke misac fin kom tiac sifil pac kalweni nohfohn kahs koluk kom sruhmuhn keik ac mwet luhk.\n\n9 Inge Abinadi el fahk nuh sel: Nga fahk nuh sum, nga tiac kuh in sifil sruhmuhn nohfohn kahs suc nga sruhmuhn nuh sum ke mwet inge, tuh ma inge pwacye; ac kom ac etuh ke pwacyeiyac nga kweokkihn nuh sihk sifacna tuh nga in puhtatyang nuh in poum.\n\n10 Ahok, ac nga fah kweokkihn nuh ke nga misac, ac nga fah tiac sifil kalweni kahs luhk, ac kahs inge fah in an in sang lain kom. Ac fin kom uniyucwi kom fah ahksohrohryelah srah wo, ac ma se inge ac oacyacpac e an sang lain kom ke lwen sahflah.\n\n11 Ac inge tohkohsrah Noah el apkuhran in fuhlwellah, tuh el sahngweng ke kahs lal; el sahngweng tuh nuhnuhnkuh luhn God fah tuhkuh nuh yohrohl.\n\n12 Tuh mwet tol ah sruhkwack puhsrwaclos lainuhl, ac muhtwacwacack in suk mwactal, in fahk: El lain tohkohsrah. Ke ma inge tohkohsrah el foloyak kasrkuhsrak lainuhl, ac el usacluh tuh elan kuh in acnwucki.\n\n13 Ac tukun ma inge elos usacllah ac kaprilyac, ahkngalye mahnol ke osra, ahok, finne in unilyac.\n\n14 Ac inge ke e sac muhtwacwacack in esuhkuhlwack ah, el tuhng nuh selos, fahk:\n\n15 Liye, oacna ke kowos oruh nuh sihk inge, na tukun ma inge fihtac lowos fah orek nuh se kweok ma nga puhlakihn uh, finne kweok in misac ke e; ac ma ke srihpen elos luhlahlfongi ke molwelah luhn Leum God lalos.\n\n16 Ac tukun ma inge kowos fah ahkkolukyeyuck ke kain in mas pucspucs ke srihpen ma koluk lowos.\n\n17 Ahok, kowos fah acnwucklac ke poun mwet nuhkwewa, fah lihllihllac ac maelihk nuh ingoh nuh ingwe, oacna ke sie un sip lwemnak ukohkyak sin kosro lwemnak ac suhlallacl uh.\n\n18 Ac ke lwen sac kowos fah sukok, ac kowos fah utucklac ke poun mwet lokoalok lowos, ac na kowos fah kweokkihn, oacna ke nga kweokkihn, kweok in misac ke e.\n\n19 Ohinge God El nuhnuhnkuh fohlohk sahk nuh selos suc kuhnahoslah mwet Lal. O God, eis moul luhk.\n\n20 Ac inge, ke Abinadi el fahk kahs inge, el puhtatlac, kweokkihn misac lal ke e; ahok, likiyucki el nuh ke misac ke srihpen el tiac na lahfwekihn masap luhn God, el siliyac ma pwacye ke kahs lal ke misac lal.\n\n", "mosiah 18": "[center][font_size=26]Sapta 18[/font_size][/center]\n\n[i]Alma el lukmac in luti—El ahknweyac olwelah ke pacptais ac pacptais ke kof luhn Mormon—El sramtweack Alu luhn Kraist ac akmuhsraelah mwet tol—Elos sifacna katwaclos ac luti mwet ah—Alma ac mwet lal som luhkwel Tohkohsrah Noah nuh innimac. Sahp ke 147–145 Met Liki Kraist.[/i]\n\n1 Ac inge, tukun ma inge Alma, suc kahinglac liki mwet kuhlwacnsap lal tohkohsrah Noah, el auliyak ke ma koluk lal ac mwe muhnahs, na el sifacna som nuh inmahsrlon mwet ah, ac muhtwacwacack in luti kahs lal Abinadi ac—\n\n2 Ahok, ke ma suc ac fah tuhkuh, ac oacyacpac ke moulyak luhn mwet misac, ac iwaclah luhn mwet uh, suc fah utuckuh ma inge ke kuh, ac kweok, ac misac luhn Kraist, ac moulyak ke moulyak ac sowack Lal nuh inkuhsrao.\n\n3 Ac puhkantwen mwet lohng kahs lal ma el luti ac. El lotwelos in lukmac, tuh tohkohsrah elan tiac etuh kac. Ac puhkantwen selos luhlahlfongi kahs lal.\n\n4 Ac tukun ma inge puhs mwet luhlahlfongel oruh elos som nuh ke sie acn pahngpahng Mormon, ine se inge ma sel tohkohsrah, ma oan ke mahsrol luhn acn ma nwacnwaclah, ke pacl kuh puhluhn pacl se, ke kosro lwemnak.\n\n5 Inge, oasr sie unohn in kof nwacsnwacs fin acn Mormon, ac Alma el oruh sruhluhkihn acn in monglac se lal, oasr sahk srihsrihk ungung siskacn kof se inge, ma el okanuhllah sifacna we ke pacl lwen uh liki sukok luhn tohkohsrah.\n\n6 Ac tukun ma inge puhs mwet luhlahlfongel som in lohng kahs lal.\n\n7 Ac tukun ma inge tukun lwen pucspucs oasr luhpah na fal se fahsreni nuh ke acn Mormon, in lohng kahs lal Alma. Ahok, elos nuhkwewa ma luhlahlfongi ke kahs lal fahsreni nuh sie, in lohnguhl. Ac el lotwelos, ac luti nuh selos ke auliyak, ac ke iwaclah, ac luhlahlfongi ke Leum.\n\n8 Ac tukun ma inge tuh el fahk nuh selos: Liye, pa inge kof luhn Mormon (tuh pahngpahng ohinge) ac inge, ke kowos kena in tuhkuh nuh ke u luhn God, in pahngpahng mwet Lal, ac kena in akacsruhi ke ma toasr luhn kais sie, tuh ma inge in muhlahlahlac;\n\n9 Ahok, ac kuht kena in ahsor weluhlos suc ahsor; ahok, ac ahkenganyaclos suc enenuh in ahkenganyeyuck, ac in tu oacna mwet loh luhn God ke pacl nuhkwewa ac ke ma nuhkwewa, ac ke acn nuhkwewa ma kowos oasr we, finne ne ke misac, tuh kowos in fah iweyucklac sin God, ac weluhlos suc oasr ke moulyak se met, tuh kowos in eis moul ma pahtpaht—\n\n10 Inge nga fahk nuh suwos, fin pa inge luhngse luhn insiowos, meac lain lowos in pacptaislac ke inen Leum, in sie mwet loh ye Muhtahl tuh kowos in ilyak nuh ke sie olwelah yohrohl, tuh kowos fah kuhlwacnsuhpwacl ac karihngihn masap Lal, tuh Elan okwaclah Nguhnal in yohk nuh fowos?\n\n11 Ac inge ke mwet ah lohng kahs inge, elos pahspahs ke paholos ke engan, ac ahkkahlwemye: Pa inge kena luhn insiacsr.\n\n12 Ac na tukun ma inge Alma el isacl Helam, el wi emet, ac som ac tu in kof uh, wowoyak, fahk: O Leum, okwaclah Nguhn Lom nuh fin mwet kuhlwacnsap lom, tuh elan oruh orekma lal ke muhtahliyacn insiac.\n\n13 Ac ke el fahk kahs inge, Nguhn luhn Leum tuhkuh nuh facl, ac el fahk: Helam, nga pacptaisi kom, ke wal luhn God Kuhlacna, ke sie luhlahlfongi in fahkwack tuh kom in ilyak nuh ke sie olwelah in kuhlwacnsuhpwacl nuh ke kom misac ke misac in ikoac; ac lwelah Nguhn luhn Leum in kahklah nuh fom; ac El acsot nuh sum moul ma pahtpaht, ke iwaclah luhn Kraist, suc El ahkolah e ke muhtwacwacackiyacn facluh.\n\n14 Ac tukun Alma el fahk kahs inge, kwewana Alma ac Helam tihli nuh in kof uh; ac elos otyak ac tuhkuh liki kof uh engan, nwacnwaclah ke Nguhn.\n\n15 Ac sifilpac, Alma el eis sie pac, ac som pacl se ahkluo nuh inkof uh, ac pacptaisellah in oacna ma se met, el tiac na isongilyac sifacna ke pacl se ahkluo nuh inkof uh.\n\n16 Ac tukun ohiyac se inge el pacptaiselah mwet nuhkwewa ma som nuh ke acn Mormon; elos oasr ke pihsen mwet sahp oasr ke lofoko ac ahkosr; ahok, elos pacptaislac ke kof luhn Mormon, ac elos sesseslah ke luhng kuhlwacng luhn God.\n\n17 Ac elos pahngon alu luhn God, kuh alu luhn Kraist, ke pacl sac fahlac. Ac tukun ma inge oacna sie mwet ma pacptaislac ke kuh ac wal luhn God weacng alu Lal.\n\n18 Ac tukun ma inge Alma, ke wal luhn God, el ahkkweyelah mwet tol; finne kais sie mwet tol nuh ke kais luhmngaul ke u lalos in luti nuh selos, ac lotweltahl ke ma ma sramsram ke tohkohsrahi luhn God.\n\n19 Ac el sapkihn nuh selos tuh in wacngihn ma elos in luti sahyacn ke ma ma el luti kac, ma sruhmuhnyuck ke oalin mwet pahluh muhtahl.\n\n20 Ahok, finne el sapkihn nuh selos tuh elos in luti wacngihn sahyacn auliyak ac luhlahlfongi ke Leum, suc iwaclah mwet Lal.\n\n21 Ac el sapkihn nuh selos tuh in fah wacngihn fohs nuh sin sie sin sie, tuh elos in ngwet nuh met ke lwac mwet na, luhlahlfongi sefanna ac pacptais sefanna, insiaclos in maeni in ma se ac in luhngse sie sin sie.\n\n22 Ac ohinge el sapkihn nuh selos in luti. Ac ohinge elos eklac in tuhlihk nuhtin God.\n\n23 Ac el sapkihn nuh selos tuh elos in akihlen lwen sahpuht, ac karihngihn in muhtahl, ac oacyacpac ke lwen nuhkwewa elos in sang kuloh nuh sin Leum God lalos.\n\n24 Ac el oacyacpac sapkihn nuh selos tuh mwet tol suc el ahkkweyelah in orekma ke paholos sifacna nuh ke kahsruh lalos.\n\n25 Ac oasr lwen se ke wik se ma srisrilac elos in fah oracltahlweni nuh sie in luti mwet ah, ac in alu nuh sin Leum God lalos, ac oacyacpac, in oasr ke kuhiyaclos, in oracltahlweni nuh sie.\n\n26 Ac mwet tol ac tiac enenuh in luhlahlfongi ke mwet ah nuh ke kahsruh lalos; ke orekma lalos elos enenuh in eis luhng kuhlwacng luhn God, elos in kuh in tu kuh ke Nguhn, in oasr kahlwem ke God, tuh elos in kuh in luti ke kuh ac wal luhn God.\n\n27 Ac sifilpac na Alma el sapkihn tuh mwet ke alu ac in kihte ma lalos, nuh sin sie sin sie in oasr na ma na fal luhn kais sie; fin oasr suhna yohrohl el enenuh in sang yohk; ac nuh sin suc ma oasr la tuh srihklac, kuhtuh srihksrihk na fal in kihtakatlah; ac nuh sin suc ma wacngihn na pwacye la el pa enenuh in kihteyuck uh.\n\n28 Ac ohinge elos kihtaclihk ma lalos ke luhngse lalos ac kena yohk nuh sin God, nuh sin mwet tol enenuh kahsruh, ahok, nuh selos nuhkwewa suc enenuh, ma moul la alal.\n\n29 Ac ma se inge el fahk nuh selos, ke sap luhn God; na elos fahsryak suwohs nuh ye muhtuhn God, kihte sie sin sie kwewana ma luhn ikoac ac nguhn fal nuh ke enenuh lalos ac luhngse lalos.\n\n30 Ac na tukun ma inge tuh ma inge nuhkwewa ahkfahsryeyucklac fin acn Mormon, ahok, ke kof luhn Mormon, ke insack ma oan siskacn kof luhn Mormon; ahok, acn lal Mormon, kof luhn Mormon, insack lal Mormon, fuhkah kahtoiyacn acn inge nuh ke ngwetngwet luhn mwet ma tuhkuh nuh ke kahlwem luhn Mwet in Iwaclah lalos; ahok, ac fuhkah insewowoiyaclos, tuh elos fah on in kaksakuhnuhl ne tohk ma pahtpaht.\n\n31 Ac ma inge kwewa oreklac ke mahsrol luhn acn uh, tuh tohkohsrah elan tiac etuh kac.\n\n32 Tuh liye, tukun ma inge tohkohsrah, el konwacack mukwikwi inmahsrlon mwet ah, el suhpwaclah mwet kuhlwacnsap lal in liyaclos. Ohinge ke lwen sac elos oracltahlweni nuh sie in lohng kahs luhn Leum elos loh tuhkahkyak nuh sin tohkohsrah.\n\n33 Ac inge tohkohsrah el fahk lah Alma pa puhrakwack mwet ah in mweun lainuhl; ohinge el suhpwaclah solse lal in kuhnaosuhloslac.\n\n34 Ac tukun ma inge Alma ac mwet luhn Leum sensenkihnyuck nuh selos ke tuhkuh luhn solse lal tohkohsrah; ohinge elos us lohm nuknuk selos ac sucu lalos ac som nuh innimac.\n\n35 Ac elos oasr ke pihsac se sahp mwet ahngfoko ac luhmngaul.\n\n", "mosiah 19": "[center][font_size=26]Sapta 19[/font_size][/center]\n\n[i]Gideon el suk in unilyac Tohkohsrah Noah—Mwet Laman mweun sruokyac acn ah—Tohkohsrah Noah el kweokkihn misac ke e—Limhi el kol in sie tohkohsrah suwohs. Sahp ke 145–121 Met Liki Kraist.[/i]\n\n1 Ac tukun ma inge un mwet mweun lal tohkohsrah ah fohlohlac, elos suk ke wacngihn srihpac ke mwet luhn Leum.\n\n2 Ac inge liye, un mwet mweun lal tohkohsrah elos srihkweni, suhpuhseni, ac muhtwacwacack in fahsrelihk nuh inmahsrlon mwet luhlah.\n\n3 Ac u puh sac muhtwacwacack in wohwohn lain tohkohsrah, na oruh muhtwacwacack in oasr fohs luhlahp inmahsrlolos.\n\n4 Ac inge oasr sie mukul inmahsrlolos suc inel pa Gideon, ac el sie mukul fokoko ac sie mwet lokoalok nuh sin tohkohsrah ah, ohinge el faesack katlas nahtuhl, ac fuhlahk ke kasrkuhsrak lal lah el ac unilyac tohkohsrah.\n\n5 Ac tukun ma inge el mweuni tohkohsrah; ac ke tohkohsrah el liye tuh el ac kuhtanguhllah, el kahinglac ac kahsruhsr ac yucyang wihklac ke taor se ma oan siskacn tempuhl.\n\n6 Ac Gideon el som ukoacl apkuhran in sun taor sac in unilyac tohkohsra, ac tohkohsrah el ngwetngwet ke muhtahl rauni acn ma oan ngwet nuh ke acn Shemlon, ac liye, solse luhn mwet Laman ah fototo nuh ke mahsrol luhn acn uh.\n\n7 Ac inge tohkohsrah el wowoyak ke ahngyahng luhn nguhnal, fahk: Gideon, kahsreyuc, tuh mwet Laman elos tuhkuh, ac elos fah kuhnauskuhtlac; ahok, elos fah kuhnahoslah mwet luhk.\n\n8 Ac inge tohkohsrah el tiac elyah yohk ke mwet lal ac el elyah ke moul lal sifacna; ne ohinge, Gideon el langwelah moul lal.\n\n9 Ac tohkohsrah el sapkihn mwet ah tuh elos in kahing liki mwet Laman, ac el sifacna som nuh yohrohlos, ac elos kahinglac nuh innimac, wi muhtwacn kiyaclos ac tuhlihk nahtuhlos.\n\n10 Ac tukun ma inge mwet Laman elos ukwaclos, ac sruohkohltahluh, ac muhtwacwacack in onweltahl uh.\n\n11 Na tukun ma inge tohkohsrah el sapkihn nuh selos tuh mukul ac nohfohn in som liki muhtwacn kiyaclos ac tuhlihk nahtuhlos, ac kahing liki mwet Laman.\n\n12 Inge puhkantwen selos ma tiac kuh in som sisuhoslac, tuhsruhk elos ac muhta na ac weluhlos misac. Ac ma luhlah ah som liki muhtwacn kiyaclos ac tuhlihk nahtuhlos ac kahinglac.\n\n13 Ac tukun ma inge elos suc muhta wi muhtwacn kiyaclos ac tuhlihk nahtuhlos ah oruh tuh acn nahtuhlos in tuyak ac kwacfe sin mwet Laman ah in tiac onweltahl uh.\n\n14 Ac tukun ma inge mwet Laman ah oruh pahkomuhta lalos nuh selos, tuh elos oaskuh ke kahto luhn muhtwacniyacltahl.\n\n15 Ohinge mwet Laman elos sruokyac moul lalos, ac usacloslac srohoh ac usaclos fohlohk nuh ke acn Nephi, ac sang nuh selos tuh elos in kuh in orekmakihn acn ah, ke sie ohiyac ma elos ac isaclwacng tohkohsrah Noah nuh ye poun mwet Laman, ac sang ma lalos, finne tahfuh ke ma nuhkwewa lalos, tahfuh ke kol lalos, ac selfuh lalos, ac mwe kahsruhp sacohk lalos, ac ohinge elos ac moli nuh sin tohkohsrah luhn mwet Laman ah ke yac nuh ke yac.\n\n16 Ac inge oasr sie wen nahtuhl tohkohsrah inmahsrlolos suc utucklac srohoh, suc inel pa Limhi.\n\n17 Ac inge Limhi el kena pahpah tuhmwacl ah in tiac acnwucki; ne ohinge, Limhi el tiac suhlahlahlfongi ma koluk luhn pahpah tuhmwacl ah, el sifacna srihke in sie mwet suwohs.\n\n18 Ac tukun ma inge Gideon el suhpwaclah mwet nuh innimac in lukmac, in sokohl tohkohsrah ac mwet weluhl. Ac tukun ma inge elos ohsun nuh sin mwet uh ke innimac, nohfohn sahyacn tohkohsrah ac mwet tol lal.\n\n19 Inge elos fuhlahk ke insiaclos muh elos ac fohlohk nuh ke acn Nephi, ac fin muhtwacn kiyaclos ac tuhlihk nahtuhlos acnwucki, ac oacyacpac elos suc muhta weluhlos, elos ac suk fohlohksahk, ac oacyacpac misac weluhlos.\n\n20 Ac tohkohsrah el sapkihn nuh selos elos in tiac fohlohk; ac elos kasrkuhsrak sel tohkohsrah, ac oruh tuh elan kweok, finne in misac ke e.\n\n21 Ac elos apkuhran in eis mwet tol ac oacyacpac oruh elos in acnwucki, ac elos kahinglac luhkwelos.\n\n22 Ac tukun ma inge tuh elos apkuhran in fohlohk nuh fin acn Nephi, ac elos ohsun nuh sin mwet lal Gideon. Ac mwet lal Gideon elos fahk nuh selos nuhkwewa ke ma sikyak nuh sin muhtwacn kiyaclos ac tuhlihk nahtuhlos; ac tuh mwet Laman elos sang nuh selos tuh elos in kuh in muhta fin acn ah moli luhpah se nuh sin mwet Laman tahfuh ke ma nuhkwewa lalos.\n\n23 Ac mwet ah fahk nuh sin mwet lal Gideon ah lah elos uniyac tohkohsrah, ac mwet tol lal elos kahinglac lwesaclihk nuh innimac ah.\n\n24 Ac tukun ma inge ke elos ahksahfyelah toweni sac, elos fohlohk nuh fin acn Nephi, engan, ke srihpen muhtwacn kiyaclos ac tuhlihk nahtuhlos tiac acnwucki; ac elos fahk nuh sel Gideon ke ma elos oruh nuh sin tohkohsrah.\n\n25 Ac tukun ma inge tuh tohkohsrah luhn mwet Laman elos oraclah sie fuhlahk nuh selos, tuh mwet lal in tiac onweloslac.\n\n26 Ac oacyacpac Limhi, ke el wen nuhtin tohkohsrah, tohkohsrahi ituckyang nuh sel sin mwet ah, el oraclah fuhlahk nuh sin tohkohsrah luhn mwet Laman tuh mwet lal in moli luhpah se nuh sel, finne tahfuh ke ma ma oasr lalos.\n\n27 Ac tukun ma inge Limhi el muhtwacwacack in muhsaheack tohkohsrahi ac muhsahelah mislac inmahsrlon mwet lal.\n\n28 Ac tohkohsrah luhn mwet Laman el oraclah in topangiyuck acn ah raunyak, tuh elan kuh in karihngihn mwet lal Limhi fin acn ah, elos in kuh in tiac som nuh innimac ah; ac el kahsruh mwet topang lal liki ma suc el eis sin mwet Nephi.\n\n29 Ac inge tohkohsrah Limhi el tahfwelah oruh in oasr mislac ke tohkohsrahi lal ke lusen yac luo, tuh mwet Laman elos tiac na ahkkolukyaclos kuh suk in kuhnaosuhloslac.\n\n", "mosiah 20": "[center][font_size=26]Sapta 20[/font_size][/center]\n\n[i]Kuhtuh sin muhtwacn nuhtin mwet Laman ah elos sruhinkuhiyuck sin mwet tol lal Noah—Mwet Laman elos orek mweun nuh sel Limhi ac mwet lal—Mwet Laman elos fohlohkkihnyucklac ac elos muhta in mihs. Sahp ke 145–123 Met Liki Kraist.[/i]\n\n1 Inge oasr sie acn fin acn Shemlon ma tuhlihk muhtwacn nuhtin mwet Laman elos toweni nuh we in on, ac in tacn, ac oruh elos in engan.\n\n2 Ac tukun ma inge oasr lwen se ma u srihsrihk se toweni nuh sie in on ac in tacn.\n\n3 Ac inge mwet tol lal tohkohsrah Noah, elos mwekihn in fohlohk nuh ke siti Nephi, ahok, ac oacyacpac elos sahngweng mwet ah ac onweltahl uh, ohinge elos tiac luhngse fohlohk nuh yurun muhtwacn kiyaclos ac tuhlihk nahtuhlos.\n\n4 Ac ke elos muhta innimac, ac konwacack tuhlihk muhtwacn nuhtin mwet Laman, elos ona ac tonwelos;\n\n5 Ac ke oasr na kuhtuh selos ma tuhkweni nuh sie in tacn, elos tuhkuh liki acn in wihklac lalos ac isaclos ac usaclos som nuh innimac; ahok, tuhlihk muhtwacn longoul ac ahkosr luhn mwet Laman elos us som nuh innimac.\n\n6 Ac tukun ma inge ke mwet Laman elos konwacack lah tuhlihk muhtwacn nahtuhlos wacngihn, elos kasrkuhsrak sin mwet lal Limhi, tuh elos nuhnkuh muh mwet lal Limhi ac pa oruh uh.\n\n7 Ohinge elos suhpwaclah solse lalos in som; ahok, finne tohkohsrah el sifacna som wi mwet lal; ac elos som nuh fin acn Nephi in kuhnahoslah mwet lal Limhi.\n\n8 Ac inge Limhi el konwacltahlwack fin taor sac, finne ke ahkolah lalos nuhkwewa nuh ke mweun el konwacack; ohinge el oracni mwet lal nuh sie, ac muhta sanweltahl ke innimac ah ac ke insack ah.\n\n9 Ac tukun ma inge ke mwet Laman elos tuhkuh ah, na mwet lal Limhi ac elos muhtwacwacack in afuhnuhloslac ke acn elos wihklac we, ac muhtwacwacack in onwelos uh.\n\n10 Ac tukun ma inge tuh mweun ac fahfahlac in upaclah, tuh elos mweun oacna lion nuh ke kahsreyaclos.\n\n11 Ac tukun ma inge mwet lal Limhi elos muhtwacwacack in luhslah mwet Laman luhkwelos; tuhsruhk elos tiacna puhs tahfuh oacna mwet Laman. Tuh elos mweun ke moul lalos, ac ke muhtwacn kiyaclos, ac ke tuhlihk nahtuhlos; ohinge elos ahkngwengyaclos sifacna ac mweun oacna dragon uh elos mweun.\n\n12 Ac tukun ma inge elos konwacack tohkohsrah luhn mwet Laman ah inmahsrlon mwet misac lalos; ohinge el tiac na misac, el kihnet ac sisyucklac oan infohk ah, arulacna pihsrpihsr mweun luhn mwet lal.\n\n13 Ac elos usacllah ac unwelah kihnet kacl, ac usacluh nuh ye muhtahl Limhi, ac fahk: Liye, la inge tohkohsrah luhn mwet Laman; el kihnet ac puhtatlac oan inmahsrlon mwet misac lalos, ac elos sisuhllah; ac liye, kuht usacluh nuh yurum; ac inge lwelah kuht in unilyac.\n\n14 Tuh Limhi el fahk nuh selos: Kowos fah tiac unilyac, tuhsruhk usacluh tuh nga kuh in liyacl. Ac elos usacllah. Ac Limhi el fahk nuh sel: Meac oruh kom in tuhkuh mweun lain mwet luhk? Liye, mwet luhk elos tiac kuhnahoslah olwelah nga oraclah nuh sum; ohinge, efuh kom kuhnahoslah olwelah suc kom oraclah nuh sin mwet luhk?\n\n15 Ac tohkohsrah el fahk: Nga kuhnahoslah olwelah ke srihpen mwet lom uslah tuhlihk muhtwacn nuhtin mwet luhk; ohinge, ke kasrkuhsrak luhk nga oruh mwet luhk in tuhkuh mweun lain mwet lom.\n\n16 Ac inge Limhi wacngihn lohng lal ke ma se inge; ohinge el fahk: Nga lol inmahsrlon mwet luhk uh lah suc oruh ma se inge fah misac. Ohinge el oruh sie lohlngohk inmahsrlon mwet lal.\n\n17 Inge ke Gideon el lohng ma inge, ke el pa sifac lal tohkohsrah ah, el som ac fahk nuh sel tohkohsrah: Nga pruhe nuh sum ke nuhnak muhnahs, ac nikmet lohlngohk yurun mwet inge, ac nikmet oruh muh elos pa oruh ma inge in mwacta nuh selos.\n\n18 Tuh kom tiac esam mwet tol luhn pahpah tomom, suc mwet inge suk in uniyac? Ac yac elos tiac oasr innimac? Ac yac tiac elos pa uslah tuhlihk muhtwacn nuhtin mwet Laman?\n\n19 Ac inge, liye, ac fahk nuh sel tohkohsrah ke ma inge, tuh elan fahk nuh sin mwet lal elos in ami nuh sesr; tuh liye elos ahkolah tari in tuhkuh in mweun lain kuht; ac oacyacpac liye kuht oasr tuh puh.\n\n20 Ac liye, elos arulacna puhkantwen tuhkuh; ac sahyacn tohkohsrah el ahkfihsrwacsryelos nuh sesr kuht enenuh in misac.\n\n21 Tuh yac kahs lal Abinadi tiac ahkpwacyeiyeyuck, suc el palye sang lain kuht—ac ma inge kwewa ke srihpen kuht tiac lohng kahs luhn Leum, ac forlah liki ma koluk lasr?\n\n22 Ac inge lwelah kuht in ahkmuhlahlahyacllah tohkohsrah, ac sruokyac na olwelah suc kuht oraclah nuh sel; tuh ac wo kuht in srohoh likina moul lasr uh in itucklac; ohinge, lwelah kuht in tui ke ahksohrohryelah srah yohk.\n\n23 Ac inge Limhi el sruhmuhn nuh sel tohkohsrah ma nuhkwewa ke pahpah tuhmwacl, ac mwet tol ma kahinglac nuh innimac, ac uslah tuhlihk muhtwacn nahtuhlos nuh yohrohlos.\n\n24 Ac tukun ma inge tohkohsrah el okaki nuh sin mwet lal; ac el fahk nuh selos: Lwelah kuht in som in ohsun nuh sin mwet luhk, wacngihn mwe mweun; ac nga fuhlahk nuh sum lah mwet luhk ac tiac uniyac mwet lom.\n\n25 Ac tukun ma inge elos ukoacl tohkohsrah, ac som wacngihn mwe mweun in ohsun nuh sin mwet Laman. Ac tukun ma inge elos ohsun nuh sin mwet Laman; ac tohkohsrah luhn mwet Laman el epahsrlah sifacna ye muhtahlos, ac siyuck in ahol mwet lal Limhi.\n\n26 Ac ke mwet Laman liye mwet lal Limhi, elos tuhkuh wacngihn mwe mweun elos us, elos pahkomuhtahlos ac okak nuh selos, ac fohlohk wi tohkohsrah lalos ke mislac nuh ke acn selos sifacna.\n\n", "mosiah 21": "[center][font_size=26]Sapta 21[/font_size][/center]\n\n[i]Mwet lal Limhi acnwucklac ac kuhtangyucklac sin mwet Laman—Mwet Limhi elos ohsun nuh sel Ammon ac elos eklac—Elos sruhmuhn nuh sel Ammon ke plwet longoul ahkosr luhn mwet Jared. Sahp ke yac 122–121 Met Liki Kraist.[/i]\n\n1 Ac tukun ma inge tuh Limhi ac mwet lal fohlohk nuh ke siti Nephi, ac muhtwacwacack in muhta fin acn ah ke mihs.\n\n2 Ac tukun ma inge tukun lwen pucspucs mwet Laman elos sifil muhtwacwacack in pihrakwack in kasrkuhsrak lain mwet Nephi, ac elos muhtwacwacack in tuhkuh nuh ke inmahsrol ke acn raunweack acn in muhta lalos.\n\n3 Inge elos tiac oruh in onweloslac, ke srihpen olwelah ma tohkohsrah lalos oraclah nuh sel Limhi ac; tuh elos kuh in srihngihl lihkihn tuhpahlos, ac orek fuhnmwet nuh selos; ac elos muhtwacwacack in likiyac ma toasr fintohkohlos, ac sinuhkuhnuhlos in oacna ohsr fuhsr lahlfon uh.\n\n4 Ahok, ma inge nuhkwewa oreklac tuh kahs luhn Leum kuh in ahkpwacyeiyeyuck.\n\n5 Ac inge kweok luhn mwet Nephi yohk, ac wacngihn inkacnek ma elos kuh in eisacloslac liki paholos, tuh mwet Laman raunweloslac ke acn nuhkwewa.\n\n6 Ac tukun ma inge mwet ah muhtwacwacack in tohrkahskahs nuh sel tohkohsrah ke srihpen kweok lalos; ac elos muhtwacwacack in kena som lainuhlos in mweun. Ac elos ahkkweokye tohkohsrah yohk ke tohrkahskahs lalos; ohinge el sang nuh selos tuh elos in oruh oacna luhngse lalos.\n\n7 Ac elos sifilpac na oracloslweni nuh sie, ac elos nokomwacng nuknuk in mweun lalos, ac som in lain mwet Laman in luhsuhloslac liki acn selos.\n\n8 Ac tukun ma inge mwet Laman elos kuhtanguhloslac, ac luhsuhltahlwack fohlohk, ac uniyac puhs selos.\n\n9 Ac oasr ahsor yohk ac yoksrah inmahsrlon mwet lal Limhi ah, muhtwacn katin mas elos ahsor ke mukul tuhmwaclos, wen ac acn ahsor ke pahpah tuhmwaclos, ac tamuhlwel ke mwet wiyaclos.\n\n10 Inge puhs muhtwacn katin mas fin acn uh, ac elos tuhng yohk ke lwen nuh ke lwen, tuh elos sahngweng yohk sin mwet Laman ma tuhkuh nuh yohrohlos.\n\n11 Ac tukun ma inge fahfahlac in tuhng lalos puhrakwack mwet luhlah lal Limhi ah in kasrkuhsrak lain mwet Laman ah; ac elos sifilpac som mweun, tuhsruhk elos sifilpacna lihsyuckyak fohlohk, kweokkihn misac pucspucs.\n\n12 Ahok, elos sifilpac som pacl ahktolu, ac kweok oacpacna met ah; ac elos suc tiac acnwucki ac sifil fohlohk nuh ke siti Nephi.\n\n13 Ac elos ahkpuhsisaclyelos sifacna in oacna kutkut srihsrihk uh, fuhlwelosyang sifacna nuh ke srohoh, isaclosyang sifacna in acnwucki, ac in utuckot ac utuckuh, ac toasrkihn, fal nuh ke kena luhn mwet lokoalok lalos.\n\n14 Ac elos ahkpuhsisaclyeloslac sifacna finne in ahkpuhsisaclyeloslac na pwacye; ac elos pruhe yohk nuh sin God; ahok, finne lwen fohn se elos pruhe yohk nuh sin God lalos tuh Elan molweloslac liki kweok lalos.\n\n15 Ac inge Leum El suhmuhi in lohng tuhng lalos ke srihpen ma koluk lalos; ne ohinge Leum El lohng tuhng lalos, ac muhtwacwacack in ahkfihsrwacsrye insiacn mwet Laman tuh elos in muhtwacwacack in ahkmuhlahlahye toasr lalos; ohinge Leum El liye muh tiac fal tuh elos in som liki srohoh.\n\n16 Ac tukun ma inge elos muhtwacwacack in kahsruhpi ke acn ah, ac muhtwacwacack in yok grain in puhs suhna, ac un sip, ac un kosro, tuh elos in tiac kweokkihn masrinsrwacl.\n\n17 Inge oasr sie un muhtwacn na pucspucs, puhs liki na mukul; ohinge tohkohsrah Limhi el sapkihn tuh mukul nuhkwewa in som kahsruh muhtwacn katin mas ac tuhlihk nahtuhlos, tuh elos in kuh in tiac misac ke masrinsrwacl; ac ma se inge elos oruh ke srihpen puhs selos acnwucki.\n\n18 Inge mwet lal Limhi toweni nuh sie ke kuhiyaclos nohfohn fin ma e kuh se, ac karihngihn grain suhnwaclos ac un sip nahtuhlos.\n\n19 Ac tohkohsrah el tiac luhlahlfongi mwet lal ke wacngihn kalkal nuh ke siti uh, sahyacn el uslah mwet topang lal in weluhl sahngwengkihn muh ke kuhtuh srihpac el kuh in puhtatyang nuh ke poun mwet Laman.\n\n20 Ac el oruh tuh mwet lal in topangi acn ah nohfohn raunyak, tuh ke kuhtuh srihpac elos kuh in eis mwet tol ma kahinglac nuh innimac ac, suc pihsrwaclah tuhlihk muhtwacn nuhtin mwet Laman ah, ac suc ma oruh ma upac nuh selos.\n\n21 Tuh elos kena in eisaclos tuh elos in kuh in kalyeilos; tuh elos tuhkuh nuh ke acn lal Nephi ke fong, ac uslah grain lalos ac ma kahsruhp pucspucs lalos; ohinge elos muhta sanolos.\n\n22 Ac tukun ma inge wacngihnlac ahkfohs inmahsrlon mwet Laman ac mwet lal Limhi, finne ne ke pacl se ma Ammon ac mwet wiyacl tuhkuh nuh fin acn ah.\n\n23 Ac tohkohsrah el oasr lihkihn motonoac nuh ke siti uh us mwet topang lal, konwaclwack Ammon ac mwet wiyacl; ac elos motko muh elos mwet tol lal Noah ohinge el oruh tuh elos in utucklac ac kapihri, ac sisiyang nuh lun nien srohoh. Ac elos fin mwet tol lal Noah el ac oruh tuh elos in acnwucki.\n\n24 Tuh ke konwacack lal tuh elos tiac ah, elos mwet na wiyacl, ac elos tuhkuh fin acn Zarahemla, el arulacna nwacnwaclah ke engan yohk.\n\n25 Inge tohkohsrah Limhi el suhpwaclah, in puhluhn pacl se na Ammon el tuhkuh ah, u srihsrihk se ke mukul in som suk acn Zarahemla; tuhsruhk elos koflahna in konwacack, ac elos tuhlac innimac.\n\n26 Ne ohinge, elos konwacack acn se suc oasr mwet we; ahok, sie acn ma oasr sri in mwet we; ahok, sie acn oasr mwet we met ac suc kuhnausyucklac; ac elos, motko muh pa acn Zarahemla, elos fohlohk nuh fin acn Nephi, sun inmahsrol luhn acn ah tiac lwen pucspucs met liki tuhkuh lal Ammon ah.\n\n27 Ac elos us tuhkuh sie ma sihmlac weluhlos, finne sie ma sihmlac luhn mwet suc sri kac ah konweyuckyak we; ac sihmlac ke plwet oreklac ke ohr.\n\n28 Ac inge Limhi el sesseslah ke engan ke etuh el eis ke oacluhl Ammon ah la oasr mwe sang se sin God oasr sel tohkohsrah Mosiah, ohinge el kuh in lweng sihm; ahok, ac Ammon el engan.\n\n29 Ohinge Ammon ac mwet wiyacl elos nwacnwaclah ke ahsor ke srihpen puhkantwen sin mwet wiyaclos acnwucki.\n\n30 Ac oacyacpac tohkohsrah Noah ac mwet tol lal oruh mwet ah in oruh ma koluk pucspucs ac ma suhfal lain God; ac elos oacyacpac ahsor ke misac lal Abinadi; ac oacyacpac ke som lal Alma ac mwet ma weluhl som ah, suc sramtweack sie alu luhn God ke wal ac kuh luhn God, ac luhlahlfongi ke kahs suc sruhmuhnyuck sel Abinadi.\n\n31 Ahok, elos ahsor ke som lalos, ac elos tiac etuh lah elos kahinglac. Inge elos engan ke elos tuhkweni, tuh elos sifacna ilyak nuh ke sie olwelah nuh sin God in kuhlwacnsuhpwacl ac karihngihn masap Lal.\n\n32 Ac inge ke tuhkuh lal Ammon ah, tohkohsrah Limhi el oacyacpac ilyak nuh ke sie olwelah nuh sin God, ac oacyacpac puhs sin mwet lal, in Kuhlwacnsuhpwacl ac ahkos masap Lal.\n\n33 Ac tukun ma inge tohkohsrah Limhi ac puhs sin mwet lal kena in pacptaislac; tuhsruhk wacngihn fin acn ah sie mwet ma oasr wal sin God yohroh. Ac Ammon el sruhnga oruh ma se inge, motko muh el sie mwet kuhlwacnsap suhfal.\n\n34 Ohinge elos tilac ke pacl sac oraclosweni nuh ke sie alu, elos sano na Nguhn luhn Leum. Inge elos kena in oacna Alma ac mwet wiyacl, suc kahinglac nuh innimac.\n\n35 Elos kena pacptaislac in mwet lohoh ac in oasr sie luhlahlfongi in fahkwack lalos tuh elos kena in kuhlwacnsapuh God ke insiaclos nohfohn; ne ohinge elos tiac etuh lah ngac; ac pacptaislac lalos fin oreklac fah kahlwem tok.\n\n36 Ac inge lutlut nuhkwewa lal Ammon ac mwet lal, ac tohkohsrah Limhi ac mwet lal, in molweloslac liki poun mwet Laman ac liki srohoh.\n\n", "mosiah 22": "[center][font_size=26]Sapta 22[/font_size][/center]\n\n[i]Plwacn oreklac nuh sin mwet ah in kahinglac liki srohoh yurun Mwet Laman—Mwet Laman oreklac elos in sruhilac—Mwet ah kahinglac, fohlohk nuh Zarahemla, ac muhta ye kohkoh lal Tohkohsrah Mosiah. Sahp ke 121–120 Met Liki Kraist.[/i]\n\n1 Ac na tukun ma inge Ammon ac tohkohsrah Limhi muhtwacwacack in sramsram in suk sin mwet ah lah elos ac oruh fuhkah elos in usacloslac sifacna liki srohoh; ac finne lah elos ac oruh tuh mwet ah nohfohn in usaclosweni nuh sie; ac ke ma se inge elos srihke elos in kuh in lohng puhsren mwet ah ke ohiyac se inge.\n\n2 Ac tukun ma inge elos tiac kuh in konwacack inkacnek lalos sifacna in usacloslac liki srohoh, sahyacn elos in eis muhtwacn kiyaclos ac tuhlihk nahtuhlos, ac un sip nahtuhlos, ac un kosro nahtuhlos, ac lohm nuknuk selos, na som nuh innimac; tuh mwet Laman elos puhsweni, tiac fihsrwacsr nuh sin mwet lal Limhi in fohs nuh selos, nuhnkuh in kohlohloslac liki srohoh ke katlas.\n\n3 Na tukun ma inge Gideon el som ac tu ye muhtahl tohkohsrah, ac fahk nuh sel: Inge O tohkohsrah, kom lohng kahs luhk pacl pucspucs ne ke pacl se inge ke kuht fohs nuh sin mwet wiyacsr, mwet Laman.\n\n4 Ac inge O tohkohsrah, fin kom konwacack tuh nga sie mwet kuhlwacnsap tiac yohk srihpac, kuh fin kom lohng kahs luhk ke kuhtwena luhpah ne ke pacl se inge, ac elos kuhlwacnsuhpwe kom na met me, oruh nga kena tuh kom in lohng kahs luhk ke pacl se inge, ac nga fah mwet kuhlwacnsap lom ac uslah mwet inge liki srohoh.\n\n5 Ac tohkohsrah el sang nuh sel tuh elan sramsram. Ac Gideon el fahk nuh sel.\n\n6 Liye oasr soko inkacnek, ke tukun kalkal uh, ke lacyacn nuh wuct ke kalkal ke siti uh. Mwet Laman, kuh mwet topang luhn mwet Laman, ke fong uh elos sruhi; ohinge lwelah kuht in suhpwaclihk sie mwe fahkwack ah nuh inmahsrlon mwet inge nuhkwewa tuh elos in oracni un sip ac kosro nahtuhlos, tuh elos in uslah nuh innimac ke fong.\n\n7 Ac nga fah som in fal nuh ke sap lom ac wihl kahs sahflah ke wine nuh sin mwet Laman, ac elos fah sruhilac; ac kuht fah tuhpallah acn in fahsr wihk ke lacyacn wuct ke acn in muhta lalos ke elos sruhilac ac mutul uh.\n\n8 Ohinge kuht fah som us muhtwacn kiyacsr ac tuhlihk nahtuhsr, un sip nahtuhsr, ac un kosro nahtuhsr nuh innimac; ac kuht fah fuhfahsryucsr rauni acn lal Shilom.\n\n9 Ac tukun ma inge tohkohsrah el lohng kahs lal Gideon.\n\n10 Ac tohkohsrah Limhi el oruh mwet lal in fah oracni un sip nahtuhlos nuh sie; ac el suhpwaclah mwe sang ke wine nuh sin mwet Laman; ac el oacyacpac suhpwaclah in puhs wine, in sie mwe sang nuh selos; ac elos nihm sukohsohklac ke wine suc tohkohsrah Limhi el suhpwaclah nuh yohrohlos ah.\n\n11 Ac tukun ma inge mwet lal tohkohsrah Limhi ah som ke fong nuh innimac ac wi un sip nahtuhlos ac un kosro nahtuhlos, ac elos som rauni acn lal Shilom ke innimac, ac elos ahkfototoye fuhfahsryucsr lalos nuh ke acn lal Zarahemla, suc kolyuck sel Ammon ac mwet wiyacl.\n\n12 Ac elos us nohfohn kol lalos, ac selfuh, ac ma yohk srihpac lalos, ma elos kuh in us, ac oacyacpac ma lalos weluhlos, nuh innimac; ac elos kwacfeacng ke som lalos.\n\n13 Ac tukun lwen pucspucs ke innimac elos sun acn Zarahemla, ac weacng mwet lal Mosiah, ac muhta ye kohkoh lal.\n\n14 Ac tukun ma inge Mosiah el eisaclos ke engan; ac el oacyacpac eis ma sihmlac lalos, ac oacyacpac ma sihmlac ma konweyuckyak sin mwet lal Limhi.\n\n15 Ac na tukun ma inge ke mwet Laman konwacack tuh mwet lal Limhi som liki acn ah ke fong ah, elos suhpwaclah un solse se nuh innimac in ukwaclos.\n\n16 Ac tukun elos ukwaclos ke lusen lwen luo, elos koflah sifil ukwe ikacltahl; ohinge elos tuhlac innimac.\n\n", "mosiah 23": "Sie sramsram kacl Alma ac mwet luhn Leum, suc lihllihllac nuh innimac sin mwet lal Tohkohsrah Noah ah.\n\nKapsreni sapta 23 ac 24.\n\n[center][font_size=26]Sapta 23[/font_size][/center]\n\n[i]Alma el sruhnga elan tohkohsrah—El kuhlwacnsap ekihn sie mwet tol fuhlwact—Leum El kalyei mwet Lal, ac mwet Laman mweun sruokyac acn Helam—Amulon, sifac luhn mwet tol koluk lal Tohkohsrah Noah ah, el kol wi na masap luhn mwet Laman ah. Sahp ke yac 145–121 Met Liki Kraist.[/i]\n\n1 Inge Alma, el sensenkihnyuck sin Leum tuh solse lal tohkohsrah Noah ah ac tuhkuh in sruokuhltahluh, ac el oruh in kahlwem nuh sin mwet lal, ohinge elos oracni nuh sie un sip nahtuhlos, ac us grain nwaclos, ac som nuh innimac met liki solse lal tohkohsrah Noah ah.\n\n2 Ac Leum El ahkkweyelos, tuh mwet lal tohkohsrah Noah ah tiac kuh in eisaclos in kuhnaosuhloslac.\n\n3 Ac elos kahinglac lwen alkosr ke fuhfahsryucsr nuh innimac.\n\n4 Ac elos tuhkuh nuh ke sie acn, ahok, finne sie acn na kahto ac wo, sie acn ma nwacsnwacs kof we.\n\n5 Ac elos tulohkohnwack lohm nuknuk selos, ac muhtwacwacack in imaci infohk ah, ac muhtwacwacack in muhsah lohm; ahok, elos moniyuck in orekma.\n\n6 Ac mwet ah kena tuh Alma elan fah tohkohsrah lalos, tuh mwet ah luhngse el.\n\n7 Tuh el fahk nuh selos: Liye, tiac enenuh tuh in oasr tohkohsrah se lasr; tuh ohinge Leum El fahk: Kowos fah tiac nuhnkuh sie mwet in yohk liki sie, kuh sie mukul fah tiac nuhnkwacl sifacna muh el lucng liki sie na; ohinge nga fahk nuh suwos tuh tiac enenuh tuh in oasr sie tohkohsrah lowos.\n\n8 Ne ohinge, fin kuh tuh in kwacna oasr mukul suwohs in tohkohsrah lowos ac ma wo se nuh suwos in oasr sie tohkohsrah lowos.\n\n9 Tuh esam ma koluk lal tohkohsrah Noah ac mwet tol lal; ac nga sifacna langyak ke sie mahsrihk, ac oruh ma pucspucs suc koluk nuh ye muhtuhn Leum, suc oruh in upac nuh sihk in auliyak.\n\n10 Ne ohinge, tukun kweok yohk, Leum El lohng tuhng luhk, ac topuk pruhe luhk, ac oraclah nga in sie kuhfwen mwe orekma nuh in pacol in use inkaiyowos in etuh ke pwacye Lal.\n\n11 Ne ohinge, ke ma se inge nga tiac kaksakihn, tuh nga suhfal in kaksakihnyuc sifacna.\n\n12 Ac inge nga fahk nuh suwos, kowos kohs sel tohkohsrah Noah, ac muhta ye srohoh lal ac mwet tol lal, ac elos ilyak nuh ke ma koluk lalos; ohinge kowos srohoh ke mwe kapihr luhn ma koluk.\n\n13 Ac inge ke kowos taltallah ke kuh luhn God liki kapihr inge; ahok, finne liki pahol tohkohsrah Noah ac mwet lal, ac oacyacpac liki kapihr luhn ma koluk, oruh nga kena tuh kowos in tu kuh ke moul sukohsohk se inge ma kowos sukohsohklah kac inge, ac tuh kowos in tiac luhlahlfongi oacna sie mwet in tohkohsrah lowos.\n\n14 Ac oacyacpac tiac luhlahlfongi sie fanna in mwet luti lowos kuh pahstuh lowos, sahyacn el sie mukul luhn God, fahsr ke inkacnek Lal ac karihngihn masap Lal.\n\n15 Ohinge Alma el luti mwet lal, tuh mukul nuhkwewa in luhngse mwet tuhlan lal ac el sifacna, tuh in fah wacngihn fohs inmahsrlolos.\n\n16 Ac inge, Alma el mwet tol fuhlwact lalos, el pa sramtweack alu lalos.\n\n17 Ac tukun ma inge wacngihn mwet eis wal in fahkwack ac luti sahyacn el fin ma sin God. Ohinge el ahkkweyelah mwet tol lal nohfohn ac mwet luti lalos nohfohn; ac wacngihn selos ahkkweyeyucklac sahyacn elos fin mwet suwohs.\n\n18 Ohinge elos in liyacacng mwet lalos, ac in kihtaclos ke ma suc suwohswohs.\n\n19 Ac tukun ma inge elos muhtwacwacack in kahsruhpi fahfahlac fin acn ah; ac elos pahngon acn sac Helam.\n\n20 Ac tukun ma inge elos puhseni ac kahsruhpi fahfahlac fin acn Helam; ac elos muhsahelah sie siti, suc elos pahngon siti Helam.\n\n21 Ne ohinge Leum El liye fal in kalyei mwet Lal; ahok, El srihke muhtweng lalos ac luhlahlfongi lalos.\n\n22 Ne ohinge—el na suc likiyac luhlahlfongi lal in El, el oacyacpac sifacna fah katweyuckyak ke lwen sahflah. Ahok, ac ohinge pa inge ma oasr yurun mwet inge.\n\n23 Tuh liye, nga fah ahkkahlwemye nuh suwos tuh elos utuckuh nuh ke srohoh, ac wacngihn selos kuh in usacloslac tuhsruhk Leum God lalos, ahok, finne God lal Abraham ac Isaac ac Jacob.\n\n24 Ac tukun ma inge el molweloslac, ac el tuh ahkkahlwemye kuhlacna Lal nuh selos, ac yohk enganwack lalos.\n\n25 Tuh liye, tukun ma inge ke elos oasr fin acn Helam, ahok, ke siti Helam, ke elos imaci acn ah raunweack, elos liye u in solse se luhn mwet Laman tuhkuh nuh ke inmahsrol luhn acn ah.\n\n26 Na tukun ma inge mwet wiyacl Alma kahinglac liki innimac lalos, ac oraclosweni nuh sie ke siti Helam; ac elos sahngweng yohk ke srihpen tuhkuh luhn mwet Laman.\n\n27 Tuh Alma el som ac tu inmahsrlolos, ac fahk nuh selos elos in tiac sahngweng, tuh elos in esam Leum God lalos ac El ac kohlohloslac.\n\n28 Ohinge elos tui ke sahngweng lalos, ac muhtwacwacack in pruhe nuh sin Leum tuh Elan ahkfihsrwacsrye insiacn mwet Laman, elos in sruokyac moul lalos, muhtwacn kiyaclos, ac tuhlihk nahtuhlos.\n\n29 Ac tukun ma inge Leum El ahkfihsrwacsryelah insiacn mwet Laman. Ac Alma ac mwet wiyacl som ac isaclosyang sifacna nuh in paholos; ac mwet Laman elos sruokyac acn Helam.\n\n30 Inge solse luhn mwet Laman, suc ukwe mwet lal tohkohsrah Limhi, elos tuhlac innimac ke lwen pucspucs.\n\n31 Ac liye, elos konwacack mwet tol lal tohkohsrah Noah ah, ke sie acn suc elos pahngon Amulon; ac elos muhtwacwacack in sruokyac acn Amulon ac muhtwacwacack in imaci infohk ah.\n\n32 Inge inen sifac luhn mwet tol ac pa Amulon.\n\n33 Ac tukun ma inge Amulon el siyuck na pwacye sin mwet Laman; ac el oacyacpac suhpwaclah muhtwacn kiyaclos, suc tuhlihk muhtwacn nuhtin mwet Laman, in siyuck na pwacye sin mwet wiyaclos, tuh elos in tiac kuhnahoslah mukul tuhmwaclos.\n\n34 Ac mwet Laman elos ahkkahlwemye pahkomuhta nuh sel Amulon ac mwet wiyacl, ac tiac kuhnaosuhloslac, ke srihpen muhtwacn kiyaclos.\n\n35 Ac Amulon ac mwet wiyacl weacng mwet Laman, ac elos fuhfahsryucsr ke innimac in suk acn Nephi ke elos konwacack acn Helam, suc karihngihnyuck sel Alma ac mwet lal.\n\n36 Ac tukun ma inge mwet Laman elos olwelah nuh sel Alma ac mwet wiyacl, tuh fin elos ahkkahlwemye inkacnek suc som nuh ke acn Nephi tuh elos in sang nuh selos moul lalos ac sukohsohk lalos.\n\n37 Tuh tukun Alma el ahkkahlwemye nuh selos tari ke inkacnek ma ac som nuh ke acn Nephi, mwet Laman elos tiac karihngihn olwelah lalos tuhsruhk elos likiyac mwet topang raunweack acn Helam, nuh sel Alma ac mwet wiyacl.\n\n38 Ac mwet luhlah ah som nuh ke fin acn Nephi; ac kuhtuh selos fohlohk nuh fin acn Helam, ac oacyacpac weluhlos tuhkuh pa muhtwacn ac tuhlihk nuhtin mwet topang suc likiyucki fin acn ah.\n\n39 Ac tohkohsrah luhn mwet Laman el sang nuh sel Amulon tuh elan sie tohkohsrah ac sie mwet kol nuh sin mwet ah, suc oasr fin acn Helam; ne ohinge in wacngihn kuh yohrohl in oruh kuhtwena ma ma ac tuh tiac wo nuh sin tohkohsrah luhn mwet Laman.\n\n", "mosiah 24": "[center][font_size=26]Sapta 24[/font_size][/center]\n\n[i]Amulon el ahklokoalokyacl Alma ac mwet lal—Elos ac acnwucki fin elos pruhe—Leum El oruh mwe toasr lalos in muhlahlah—El usacloslac liki srohoh, ac elos fohlohk nuh Zarahemla. Sahp ke yac 145–120 Met Liki Kraist.[/i]\n\n1 Ac tukun ma inge tuh Amulon el eye ye muhtuhn tohkohsrah luhn mwet Laman; ohinge, tohkohsrah luhn mwet Laman el sang nuh sel ac mwet wiyacl tuh elos in sulaclah mwet luti nuh sin mwet, ahok, finne nuh sin mwet fin acn Shemlon, ac fin acn lal Shilom, ac fin acn Amulon.\n\n2 Tuh mwet Laman sruokyac nohfohn acn inge; ohinge, tohkohsrah luhn mwet Laman el srihsrngiyac tohkohsrah nuh fin acn inge kwewa.\n\n3 Ac inge inen tohkohsrah luhn mwet Laman pa Laman, pahngonyuck inel tukun pahpah tuhmwacl; ac ohinge el pahngpahng tohkohsrah Laman. Ac el tohkohsrah fin un mwet na puhs se.\n\n4 Ac el srihsrngiyac mwet luti luhn mwet wiyacl Amulon ke acn nuhkwewa ma sruokyuck sin mwet lal; ac ohinge kahs lal Nephi muhtwacwacack in lutiyuck inmahsrlon mwet nuhkwewa luhn mwet Laman.\n\n5 Ac elos mwet kuhlwacng nuh sin sie sin sie; ne ohinge elos tiac etuh ke God; kuh oacyacpac mwet wiyacl Amulon lotwelos ke ma nuhkwewa ke Leum God lalos, kuh ke masap lal Moses; kuh elos lotwelos ke kahs lal Abinadi ac.\n\n6 Tuh elos lotwelos tuh elos in karihngihn ma sihmlac lalos, ac tuh elos in kuh in suhmuhslah sie ma nuh ke sie pac.\n\n7 Ac ohinge mwet Laman muhtwacwacack in kapkapwack in kahsruhp, ac muhtwacwacack in ayaol nuh sin sie sin sie ac fokokoi, ac muhtwacwacack in kuhtasrihk ac mwet suhmaht, ma ke lahlmwetmwet luhn facluh, ahok, mwet kuhtasrihk, luhngse kain in ma koluk ac pihsrapasr, sahyacn fin ma na luhn mwet inmahsrlolos sifacna.\n\n8 Ac na tukun ma inge tuh Amulon el muhtwacwacack oruh kuh lal nuh sel Alma ac mwet wiyacl, ac muhtwacwacack in ahkkweokyacl, ac oruh tuh tuhlihk nahtuhl in ahkkweokye tuhlihk nahtuhlos.\n\n9 Tuh Amulon el etwacl Alma, tuh el sie sin mwet tol lal tohkohsrah, ac tuh el pa tuh luhlahlfongi kahs lal Abinadi ac tuh lihsyucklac liki ye muhtahl tohkohsrah, ac ohinge el kasrkuhsrak sel; tuh el weluhl tohkohsrah Laman, ohinge el oruh kuh lal nuh selos, ac likiyac orekma nuh selos, ac likiyac mwet kol nuh faclos.\n\n10 Ac tukun ma inge tuh arulacna yohk ahkkweok nuh selos tuh elos muhtwacwacack in pruhe upac nuh sin God.\n\n11 Ac Amulon el sapkihn nuh selos tuh elos in tui ke tuhng lalos; ac el likiyac mwet topang in topang elos, tuh el na suc konweyuckyak pahng nuh sin God fah acnwucki.\n\n12 Ac Alma ac mwet lal tiac sruhkwack puhsrwaclos nuh sin Leum God lalos, tuhsruhk elos okwaclah insiaclos nuh Sel; ac El etuh nuhnak luhn insiaclos.\n\n13 Ac tukun ma inge tuh puhsren Leum tuhkuh nuh yohrohlos ke ahkkweok nuh selos, fahk: Sruhkwack insifowos nuh lucng ac engan, tuh Nga etuh ke olwelah suc kowos oraclah nuh Sihk; ac Nga fah olwelah nuh sin mwet Luhk ac usacloslac liki srohoh.\n\n14 Ac Nga fah oacyacpac ahkmuhlahlahye ma toasr ma oan fin finpusowos, tuh kowos tiac kuh in puhlakihn ke fintukuwos, ke kowos oasr in srohoh uh; ac ma se inge Nga fah oruh tuh kowos in tu oacna mwet loh Keik fahlac, ac tuh kowos in etuh na pwacye lah Nga, Leum God, muhtwacta nuh yurun mwet Luhk ke kweok lalos.\n\n15 Ac tukun ma inge tuh ma toasr ma likiyucki facl Alma ac mwet wiyacl ac muhlahlahi; ahok, Leum El ahkkweyelos tuh elos in akacsruhi tuh ma toasr lalos in fihsrwacsr, ac elos oruh ke engan ac ke muhtweng nuh ke luhngse nuhkwewa luhn Leum.\n\n16 Ac tukun ma inge tuh arulacna yohk luhlahlfongi lalos ac muhtweng lalos tuh puhsren Leum sifil tuhkuh nuh yohrohlos, fahk: Enganwack, tuh ke lwen litu uh Nga fah uskowoslac liki srohoh.\n\n17 Ac El fahk nuh sel Alma: Kom som met liki mwet inge, ac Nga fah wi kom ac uslah mwet inge liki srohoh.\n\n18 Na tukun ma inge tuh Alma ac mwet lal oracni un sip nahtuhlos ke fong ah, ac oacyacpac grain nwaclos; ahok, finne fong na fohn se elos oracni nuh sie un sip nahtuhlos.\n\n19 Ac ke litutacng ah Leum El oruh sie mutul luhlahp in tuhkuh nuh fin mwet Laman, ahok, a mwet kohlohlos nuhkwewa mutul tohtohlah.\n\n20 Ac Alma ac mwet lal som nuh innimac; ac ke elos fuhfahsryucsr lwen fohn elos kaskiyac lohm nuknuk selos ke infahlfahl uh, ac elos pahngon infahlfahl sac Alma, ke srihpen el kol inkacnek lalos ke innimac.\n\n21 Ahok, ac ke infahlfahl Alma elos okwaclah kuloh lalos nuh sin God ke srihpen El pahkomuhtahlos, ac ahkmuhlahlahye ma toasr lalos, ac usacloslac liki srohoh; tuh elos oasr in srohoh, ac wacngihn selos kuh in usacloslac sahyacn Leum God lalos.\n\n22 Ac elos sang kuloh nuh sin God, ahok, mukul lalos ah nohfohn ac muhtwacn kiyaclos ac tuhlihk nahtuhlos kwewa ma kuh in sramsram ah sruhkwack puhsrwaclos in kaksakihn God lalos.\n\n23 Ac inge Leum El fahk nuh sel Alma: Kom salkweack ac eis kom ac mwet inge liki acn se inge, tuh mwet Laman elos tuhkahkwek ac ukwe kom; ohinge som liki acn se inge, ac Nga fah tulokihnyac mwet Laman ke infahlfahl se inge tuh elos in tilac ukwe mwet inge.\n\n24 Ac tukun ma inge tuh elos som liki infahlfahl uh, ac som ke fuhfahsryucsr lalos nuh innimac.\n\n25 Ac tukun elos muhta ke innimac lwen singucul luo elos sun acn Zarahemla; ac tohkohsrah Mosiah el oacyacpac eisaclos ke engan.\n\n", "mosiah 25": "[center][font_size=26]Sapta 25[/font_size][/center]\n\n[i]Fihlin mwet lal Mulek fin acn Zarahemla eklac mwet Nephi—Elos etuh ke mwet lal Alma ac lal Zeniff—Alma el pacptaisellah Limhi ac mwet lal nuhkwewa—Mosiah el sang kuh nuh sel Alma elan sramtweack Alu luhn God. Sahp ke 120 Met Liki Kraist.[/i]\n\n1 Ac inge tohkohsrah Mosiah el oruh mwet nuhkwewa in tuhkweni nuh sie.\n\n2 Inge tiac na puhs tuhlihk Nephi, kuh puhs fihlin mwet lal Nephi, oacna mwet lal Zarahemla, suc el sie fihlin mwet lal Mulek, ac elos suc weluhl tuhkuh nuh innimac.\n\n3 Ac tiac na puhs mwet Nephi ac mwet Zarahemla liki na mwet Laman; ahok, elos puh tiac na sun tahfuh.\n\n4 Ac inge mwet nuhkwewa Nephi tuhkweni nuh sie, ac oacyacpac mwet nuhkwewa Zarahemla, ac elos toweni ke u luo.\n\n5 Ac tukun ma inge Mosiah el riti, ac el oruh in ritiyuck, ma sihmlac lal Zeniff ac mwet lal; ahok, el riti ma sihmlac ke mwet lal Zeniff, ke pacl se elos som liki acn Zarahemla ne ke elos sifil fohlohk ah.\n\n6 Ac el oacyacpac riti sramsram kacl Alma ac mwet wiyacl, ac ke ahkkweok nuh selos nuhkwewa, ke pacl se elos som liki acn Zarahemla ne ke pacl se elos sifil fohlohk ah.\n\n7 Ac inge, ke Mosiah el ahksahfye in riti ma sihmlac ah, mwet lal suc muhta fin acn ah pangyak ke lut ac fwefwelac.\n\n8 Tuh elos tiac etuh ke ma elos nuhnkuh; tuh ke elos liye ke elos suc kolyucklac liki srohoh, elos nwacnwaclah ke engan luhlahp.\n\n9 Ac sifilpac, ke elos nuhnkuh ke mwet wiyaclos suc acnwucki sin mwet Laman, elos sesseslah ke ahsor, ac kahklah sronin muhtahlos ke ahsor.\n\n10 Ac sifilpac, ke elos nuhnkuh ke wolacna sa luhn God, ac ke kuh Lal in kohlohllah Alma ac mwet wiyacl liki poun mwet Laman ac ke srohoh, elos sruhkwack puhsrwaclos ac sang kuloh nuh sin God.\n\n11 Ac sifilpac, ke elos nuhnkuh ke mwet Laman, suc mwet wiyaclos, ke koluk lalos ac ohiyac fohkfohk, elos nwacnwaclah ke kweok ac ahngyahng ke moul lalos.\n\n12 Ac tukun ma inge tuh elos suc tuhlihk nahtuhl Amulon ac mwet wiyacl, suc tuh uslah in pahyuckyak sin acn nuhtin mwet Laman, elos tiac insese ke oruh luhn pahpah tuhmwaclos, ac elos tiac sifil luhngse in pahngpahng ke inen pahpah tuhmwaclos, ohinge elos eis nuh faclos inel Nephi, tuh elos in kuh in pahngpahng tuhlihk nahtuhl Nephi ac elos oacwaclah inmahsrlolos suc pahngpahng mwet Nephi.\n\n13 Ac inge mwet nuhkwewa Zarahemla oacwaclah wi mwet Nephi, ac ohinge ke srihpen tohkohsrahi ituckyang nuh sin tiac sie tuhsruhk elos suc ma tuhkuh ke fihlin mwet lal Nephi.\n\n14 Ac na tukun ma inge ke Mosiah el ahksahfye sramsram ac rit lal nuh sin mwet ah, el kena tuh Alma elan oacyacpac sramsram nuh sin mwet ah.\n\n15 Ac Alma el sramsram nuh selos, ke elos tuhkweni nuh sie ke pihsac na yohk, ac el som nuh yurun kais sie u luhlahp, luti nuh sin mwet ah auliyak ac luhlahlfongi ke Leum.\n\n16 Ac el kwacfe mwet lal Limhi ac mwet wiyacl, elos nuhkwewa suc utucklac liki srohoh, tuh elos in esam lah Leum pa usacloslac ah.\n\n17 Ac tukun ma inge tukun Alma el luti mwet ah ke ma pucspucs, ac ahksahfye sramsram lal nuh selos, tohkohsrah Limhi el kena tuh elan pacptaislac; ac mwet nuhkwewa lal kena tuh elos in pacptaislac pac.\n\n18 Ohinge, Alma el som nuh in kof uh ac pacptaiseloslac; ahok, el pacptaiseloslac ke ohiyac el oruh nuh sin mwet wiyacl ke kof luhn Mormon; ahok, ac puhkantwen mwet el pacptaiselah ma wi alu luhn God; ac ohinge ke srihpen luhlahlfongi lalos ke kahs lal Alma.\n\n19 Ac tukun ma inge tohkohsrah Mosiah el sang nuh sel Alma elan muhsahi lohm alu fin acn Zarahemla kwewa; ac sang nuh sel kuh in akmuhsraelah mwet tol ac mwet luti nuh ke alu nuhkwewa.\n\n20 Inge ma se inge oreklac ke srihpen arulacna puhs mwet tuh elos tiac kuh in kolyuck sin mwet luti sefanna; kuh elos tiac kuh in lohng nohfohn kahs luhn God ke toweni luhlahp;\n\n21 Ke ma inge elos tuhkweni nuh sie ke kain in u pucspucs, pahngpahng alu; ac alu nuhkwewa oasr mwet tol ac mwet luti lalos, ac mwet tol nuhkwewa luti kahs in fal oacna ke ituckyang nuh sel ke oacluhl Alma.\n\n22 Ac ohinge, ne oasr kain in alu pucspucs, elos nuhkwewa alu sefanna, ahok, finne alu luhn God; tuh wacngihn ma lutiyuck ke alu ac kwewa sahyacn lutiyuck auliyak ac luhlahlfongi ke God.\n\n23 Ac inge oasr alu itkohsr fin acn Zarahemla. Ac tukun ma inge tuh elos suc kena eis inen Kraist nuh faclos, kuh ke God, elos weacng alu luhn God.\n\n24 Ac elos pahngpahng mwet luhn God. Ac Leum El okwaclah Nguhn Lal nuh faclos, ac elos insewowo, ac kahsruhpi fin acn ah.\n\n", "mosiah 26": "[center][font_size=26]Sapta 26[/font_size][/center]\n\n[i]Puhkantwen mempucr ke Alu ah kolyucklac nuh ke ma koluk sin mwet suhlahlahlfongi—Uliyuck nuh sel Alma moul ma pahtpaht—Elos suc auliyak ac pacptaislac eis nuhnak muhnahs—Mempucr ke Alu uh ma oruh ma koluk suc auliyak ac taltal nuh sel Alma ac nuh sin Leum fah nuhnak muhnahs nuh selos; kuh fin tiac, elos fah tiac oacwaclah inmahsrlon mwet ke Alu uh. Sahp ke 120–100 Met Liki Kraist.[/i]\n\n1 Na tukun ma inge puhs na sin fihl kapwack se inge tiac kahlwem ke kahs lal tohkohsrah Benjamin, elos srwackna tuhlihk srihsrihk ke pacl se el sramsram nuh sin mwet lal; ac elos tiac luhlahlfongi ke ma mahtuh luhn pahpah tuhmwaclos.\n\n2 Elos tiac luhlahlfongi ke ma suc sruhmuhnyuck ke moulyak luhn mwet misac, elos tiac luhlahlfongi pac ke tuhkuh luhn Kraist.\n\n3 Ac inge ke srihpen suhlahlahlfongi lalos elos tiac kahlwem ke kahs luhn God; ac insiaclos kwekwe.\n\n4 Ac elos tiac ke pacptaislac; tiac luhngse weacng alu uh pac. Ac elos mwet srisrilac ke luhlahlfongi lalos, ac tari muhta na wel fahfahlac, finne ke moul in ikoac lalos ac moul koluk; tuh elos tiac pahng nuh sin Leum God lalos.\n\n5 Ac inge ke kol lal Mosiah ah elos tiac puhs tiac sun tahfuh oacna mwet luhn God; tuhsruhk ke srihpen oasr lalos inmahsrlon mwet wiyaclos elos puhsweni.\n\n6 Tuh tukun ma inge elos kiyacpwelah mwet pucspucs ke kahs in ahkluhng lalos, suc oasr ke alu uh, ac elos oruh nuh selos in oruh ma koluk pucspucs; ohinge tuh oacna in ma se nuh selos suc oraclah ma koluk, suc oasr ke alu uh, in kaiyuck sin alu uh.\n\n7 Ac tukun ma inge elos utuckuh nuh yurun mwet tol, ac utucklac nuh yurun mwet tol sin mwet luti; ac mwet tol elos usaclos nuh yohrohl Alma, suc pa mwet tol fuhlwact.\n\n8 Inge tohkohsrah Mosiah el sang nuh sel Alma wal ke alu uh.\n\n9 Ac tukun ma inge Alma el tiac etuh kaclos; tuhsruhk puhs mwet loh lainuhlos; ahok, mwet elos tu ac fahkwack ke ma koluk pucspucs lalos.\n\n10 Inge wacngihn kuhtwena ma sikyak met ke alu uh; ohinge Alma el elyah in nguhnal, ac el oruh tuh elos in utucklac nuh yohrohl tohkohsrah.\n\n11 Ac el fahk nuh sel tohkohsrah: Liye, puhs mwet suc kuht use nuh yurum, suc ahkkolukyeyuck sin mwet wiyaclos; ac elos utucklac ke kain in ma koluk. Ac elos tiac auliyak ke ma koluk lalos; ke ma inge kuht usaclosme nuh yurum, tuh kom in nuhnuhnkwaclos fal nuh ke orekma koluk lalos.\n\n12 Tuh tohkohsrah Mosiah el fahk nuh sel Alma: Liye, ngwac tiac nuhnuhnkwaclos; ohinge ngwac usacltahloht nuh in poum in nuhnuhnkweyuck.\n\n13 Ac inge nguhn lal Alma sifil elyah; ac el som ac siyuck sin Leum ke ma el fah oruh ke ma se inge, tuh el sahngweng tuh el ac oruh stuhuh ye muhtuhn God.\n\n14 Ac tukun ma inge tukun el okwaclah nguhnal nohfohn nuh sin God, puhsren Leum tuhkuh nuh yohrohl, fahk:\n\n15 Insewowo nuh sum, Alma, ac insewowo nuh selos suc pacptaislac ke kof luhn Mormon. Kowos insewowo ke srihpen kwacfeacng in luhlahlfongi lowos ke kahs nuhkwewa lal Abinadi mwet kuhlwacnsap Luhk.\n\n16 Ac insewowo nuh selos ke srihpen fahfahlac luhlahlfongi lalos ke kahs muhkwena suc kom sruhmuhn nuh selos.\n\n17 Ac insewowo nuh sum ke srihpen kom muhsahelah sie alu inmahsrlon mwet inge; ac elos muhsahyak, ac elos fah mwet Luhk.\n\n18 Ahok, insewowo mwet inge suc kena in us Inek; tuh Inek elos fah pahngon; ac elos ma Luhk.\n\n19 Ac ke srihpen kom siyuck Sihk ke mwet ma oraclah ma koluk, kom insewowo.\n\n20 Kom mwet kuhlwacnsap Luhk; ac Nga olwelah nuh sum tuh kom fah eis moul ma pahtpaht; ac kom fah kuhlwacnsuhpweyuc ac som ke Inek, ac oracni nuh sie sip Nuhtihk.\n\n21 Ac el suc fah lohng Puhsrwek fah sip Nuhtihk; ac kom fah isacl nuh ke alu uh, ac Nga fah oacyacpac isacl.\n\n22 Tuh liye, pa inge alu Luhk; el suc pacptaislac fah pacptaislac nuh ke auliyak. Ac el suc kom eis fah luhlahlfongi ke Inek; ac Nga fah sukohsohk in nuhnak muhnahs nuh sel.\n\n23 Tuh Nga pa eis nuh feik ma koluk luhn facluh; tuh Nga pa oracloslac; ac Nga pa sang nuh sel suc luhlahlfongi nuh ke sahflah sie acn ke lwacpo lwacyot Luhk.\n\n24 Tuh liye, ke Inek elos fah pahngonyuck; ac fin elos Etweyuc elos fah tuhkuh, ac fah eis sie acn ne tok ma pahtpaht ke lwacpo lwacyot Luhk.\n\n25 Ac ma inge fah sikyak tuh ke ukuk ahkluo fah ukuki na elos suc tiac etweyuc fah tuhkuh ac fah tu ye Muhtuhk.\n\n26 Ac na elos fah etuh lah Nga pa Leum God lalos, Nga pa Mwet in Molwelah lalos; tuhsruhk elos fah tiac moliyucklac.\n\n27 Ac na Nga fah fahk nuh selos lah Nga tiac etwaclos; ac elos fah som nuh ke e wacngihn sahflahiyac ma ahkoeyucklac nuh sin devil ac lipufacn lal.\n\n28 Ohinge Nga fahk nuh sum, tuh el suc fah tiac lohng Puhsrwek, el pacna fah tiac eis alu Luhk, tuh Nga fah tiac eisacl ke lwen sahflah.\n\n29 Ohinge Nga fahk nuh sum, som; ac el na suc oruh ma koluk lainyuc, Nga fah nuhnuhnkwacl fal nuh ke ma koluk el oraclah uh; ac fin el taltal ke ma koluk lal ye motom ac Nga, ac auliyak ke pwacyeiyacn insiacl, kom fah nuhnak muhnahs nuh sel, ac Nga fah oacyacpac nuhnak muhnahs nuh sel.\n\n30 Ahok, ac mwet Luhk fin kwacna auliyak Nga fah nuhnak muhnahs nuh selos ke ma koluk lalos ma sang lainyuc.\n\n31 Ac kom fah oacyacpac nuhnak muhnahs nuh sin sie sin sie ke tahfonglac lalos; tuh pwacyena Nga fahk nuh suwos, el suc tiac nuhnak muhnahs nuh sin mwet tuhlan lal ke el fahk muh el auliyak, el fah utuckuh nuh ke kuhnausyucklac.\n\n32 Inge Nga fahk nuh sum, som; ac kuhtwena mwet suc fah tiac auliyak ke ma koluk lal el oacyacpac fah tiac oacwaclah inmahsrlon mwet Luhk; ac ma se inge fah akihlenyuck ke pacl se inge fahlac.\n\n33 Ac tukun ma inge ke Alma el lohng kahs inge el suhmuhslah tuh elan us, ac tuh elan kuh in nuhnuhnkuh mwet ke alu sac fal nuh ke masap luhn God.\n\n34 Ac tukun ma inge tuh Alma el som ac nuhnuhnkwaclos suc oasr ma koluk la, fal nuh ke kahs luhn Leum.\n\n35 Ac el na suc auliyak ke ma koluk lalos ac taltal kac, elos fah weacng mwet ke alu uh.\n\n36 Ac elos ma tiac taltal ke ma koluk lalos ac auliyak ke ma suhfal lalos, elos fah tiac oacwaclah inmahsrlon mwet ke alu uh, ac inelos fah iyucklac.\n\n37 Ac tukun ma inge tuh Alma el ahkfahsrye mukwikwi nuhkwewa luhn alu uh; ac elos muhtwacwacack in sifil eis mislac ac in kapkapwack fahfahlac ke mukwikwi luhn alu uh, fahsryang nuh yurun God, eis mwet pucspucs, ac pacptaiselah mwet pucspucs.\n\n38 Ac inge ma inge nuhkwewa Alma ac mwet kuhlwacnsap lal oruh nuh selos suc oasr ke alu uh, kwacfeacng nohfohn, luti kahs luhn God ke ma nuhkwewa, kweokkihn mwe kweok nuhkwewa, koaseyuck sin elos suc tiac ma ke alu luhn God.\n\n39 Ac elos kai mwet wiyaclos; ac elos oacyacpac kaiyuck, mwet nuhkwewa ke kahs luhn God, fal nuh ke ma koluk lal, kuh ke ma koluk suc el oraclah, sapkihnyuck sin God in pruhe tiac tui, ac in sang kuloh ke ma nuhkwewa.\n\n", "mosiah 27": "[center][font_size=26]Sapta 27[/font_size][/center]\n\n[i]Mosiah el lain ahkkweok ac ahkkweye ma sefanna—Alma fuhsr ac wen ahkosr nahtuhl Mosiah suk in kuhnahoslah Alu uh—Sie lipufacn sikyang ac sapkihn nuh selos in sislah ohiyac koluk lalos—Alma el kwekweelihk tilac kahskahs—Mwet nuhkwewa enenuh in sifil isuslac in eis molwelah—Alma ac wen nahtuhl Mosiah uselihk pweng wo. Sahp ke 100–92 Met Liki Kraist.[/i]\n\n1 Ac na tukun ma inge ahkkweok suc ma orek nuh ke alu uh sin mwet suhlahlahlfongi yohkwaclihk na oruh alu uh muhtwacwacack in mahmah, ac tohrkahskahs nuh sin mwet kol lalos ke ohiyac se inge; ac elos tuh tohrkahskahs nuh sel Alma. Ac Alma el likiyac ma se inge ye muhtahl tohkohsrah, Mosiah. Ac Mosiah el sramsram nuh sin mwet tol lal.\n\n2 Ac tukun ma inge tohkohsrah Mosiah el suhpwaclah sie mwe fahkwack nuh ke acn nuhkwewa raunyak tuh in tiac oasr kuhtwena mwet suhlahlahlfongi in ahkkweokye oacna sie mwet suc oasr ke alu luhn God.\n\n3 Ac oasr sap na kuh se ke alu nuhkwewa tuh in wacngihn ahkkweok inmahsrlolos, tuh in oasr ma sefanna inmahsrlon mwet nuhkwewa;\n\n4 Tuh elos fah tiac lwelah insefuhlwact kuh ohiyac in ahkkolukye mislac lalos; tuh mwet nuhkwewa in luhngse mwet tuhlan lal oacna el sifacna, orekma ke paholos nuh ke kasrpaclos.\n\n5 Ahok, ac mwet tol lal ah nohfohn ac mwet luti enenuh in orekma ke paholos nuh ke kasrpaclos, ke ohiyac nuhkwewa pa nuh ke mas, kuh ke luhngse yohk; ac in oruh ma inge, elos sesseslah ke luhng kuhlwacng luhn God.\n\n6 Ac muhtwacwacack in sifil oasr mislac fin acn ah; ac mwet ah muhtwacwacack in arulacna puhseni, ac muhtwacwacack in lahlwelihk nuh fin facluh, ahok, nuh acir ac epang, kuhtuhlacp ac rohtoh, muhsahi siti luhlahp ac mura ke sroasrihk ahkosr fin acn uh.\n\n7 Ac Leum El muhtwacta nuh yohrohlos ac ahkkahsruhpyaclos, ac elos eklac nuh ke u luhlahp ac mwet kahsruhp.\n\n8 Inge wen nahtuhl Mosiah elos oacwaclah inmahsrlon mwet suhlahlahlfongi; ac oacyacpac sie sin wen nahtuhl Alma el oacwaclah inmahsrlolos, el pahngpahng Alma, oacna pahpah tuhmwacl; ne ohinge, el eklac sie mwet koluk na pwacye ac sie mwet suc alu nuh sin ma sruhlwaclah. Ac el sie mukul suc sramsram yohklac, ac el sramsram in ahkluhng nuh sin mwet uh; ke ma inge el kohllah mwet pucspucs in etahel oruh ohiyac koluk lal.\n\n9 Ac el eklac sie mwet ma ahksuhmuhiye kapkapwack luhn alu luhn God; uslah insiacn mwet ah; oruh in oasr maelihk inmahsrlon mwet ah; sang pacl se in mwet lokoalok luhn God in orekmakihn kuh lal nuh selos.\n\n10 Ac na tukun ma inge ke el fahsr in kuhnahoslah alu luhn God, tuh el oruh in lukmac wi wen nahtuhl Mosiah suk in kuhnahoslah alu uh, ac in kohllah mwet ah in som liki Leum, lain masap luhn God, kuh finne tohkohsrah—\n\n11 Ac ke nga fahk nuh sum, ke elos oruh in mweun lain God, liye, sie lipufacn luhn Leum sikyang nuh selos; ac el tuhkuh lun sie puhkuhnyeng; ac el sramsram oacna puhsren puhlahl, ma oruh facluh kusrusr ke acn elos tu we.\n\n12 Ac lut lalos arulacna yohk, elos puhtatlac nuh fin fok uh, ac tiac kahlwem ke kahs suc el sruhmuhn nuh selos.\n\n13 Ne ohinge el sifil tuhng, fahk: Alma, tuhkahkwek ac tu me, kuh efuh kom ahkkolukye alu luhn God? Tuh Leum El fahk: Pa inge alu Luhk, ac Nga fah muhsahi; ac wacngihn ma kuh in tulokihnyac, sahyacn ma koluk luhn mwet Luhk.\n\n14 Ac sifilpac, lipufacn sac fahk: Liye, Leum El lohng pruhe luhn mwet Lal, ac oacyacpac pruhe luhn mwet kuhlwacnsap Lal, Alma, suc pahpah tomom; tuh el pruhe ke luhlahlfongi yohk keim tuh kom in fokoko in etuh ke ma pwacye; ohinge, ke srihpac se inge nga tuhkuh in kihfucs kom ke kuh ac wal luhn God, tuh pruhe luhn mwet kuhlwacnsap Lal kuh in topukyuck fal nuh ke luhlahlfongi lalos.\n\n15 Ac inge liye, kom kuh in akuhkuhin ke kuh luhn God? Tuh liye, yac puhsrwek tiac oruh facluh kusrusr? Ac yac kom tiac oacyacpac liyeyuc tu met liki kom? Ac nga suhpweyuck me sin God.\n\n16 Inge nga fahk nuh sum: Som, ac esam srohoh luhn pahpah tomom fin acn Helam, ac fin acn Nephi; ac esam ke ma yohk el oruh nuh selos; tuh elos oasr in srohoh, ac el usacloslac. Ac inge nga fahk nuh sum, Alma, som ke inkacnek lom, ac suk in tiac sifil kuhnaus alu uh, tuh pruhe lalos in topukyucklac, ac ma se inge kom in oruh finne kom sifacna ac sisilac.\n\n17 Ac na tukun ma inge tuh pa inge kahs sahflah ma lipufacn sac sruhmuhn nuh sel Alma ah, ac el som.\n\n18 Ac inge Alma ac elos suc weluhl sifil puhtatlac nuh infohk uh, tuh yohk lut lalos; tuh ke muhtahltahl sifacna elos liye sie lipufacn luhn Leum; ac puhsrwacl oacna puhlahl, ma ahkkusrusrye facluh; ac elos etuh tuh wacngihn ma oruh sahyacn kuh luhn God kuh in ahkkusrusrye facluh ac oruh in mukwikwi oacna in fokwelihk.\n\n19 Ac inge lut lal Alma arulacna yohk tuh el tafihli, tuh el tiac kuh in ikacslah oacluhl; ahok, ac el muhnahslah, ne el tiac kuh in mokle pahol; ohinge el utucklac sin mwet ma weluhl, ac utuck el suhnuhnkuhiyucklac, ne ke na el oan ye muhtuhn pahpah tuhmwacl.\n\n20 Ac elos ahkkahlwemye nuh sin pahpah tuhmwacl ke ma nuhkwewa ma sikyak nuh selos; ac pahpah tuhmwacl el engankihn, tuh el etuh lah ma ke kuh luhn God.\n\n21 Ac el oruh tuh in oasr un mwet na pucspucs se in tuhkweni elos in lohoh ke ma suc Leum El oruh nuh sin wen nahtuhl, ac oacyacpac nuh selos suc weluhl.\n\n22 Ac el oruh tuh mwet tol in kuh in oracltahlweni nuh sie; ac elos muhtwacwacack in lalo, ac in pruhe nuh sin Leum God lalos tuh Elan ikacslah oacluhl Alma, tuh elan kuh in sramsram, ac oacyacpac kuhpahsr kacl elan eis kuh kac—tuh muhtuhn mwet ah in kuh in ikacklah in liye ac etuh ke wolacna luhn God.\n\n23 Ac tukun ma inge tukun elos lalo ac pruhe ke lusen lwen luo ac fong luo, kuhpahsr kacl Alma kuhi, ac el tuyak ac muhtwacwacack in sramsram nuh selos, ahkkahlwemye nuh selos in engan.\n\n24 Tuh, el fahk, nga auliyak ke ma koluk luhk, ac iweyucklac sin Leum; liye nga isuslac ke Nguhn.\n\n25 Ac Leum El fahk nuh sihk: Tiac lut tuh mwet nuhkwewa, ahok, mukul ac muhtwacn, muhtuhn facl nuhkwewa, un mwet, kahs ac mwet, in sifil pac isuslac; ahok, isuslac sin God, ekuhllah moul in ikoac lalos ac moul in puhtatlac, nuh ke sie moul suwohswohs, iweyucklac sin God, eklac wen ac acn nahtuhl.\n\n26 Ac ohinge elos eklac mwet moul sasuc; ac fin elos tiac oruh ma se inge, elos kuh in tiac usrui tohkohsrah luhn God.\n\n27 Nga fahk nuh sum, ac fin tiac ohinge, elos fah sisilac; ac ma se inge nga etuh, ke srihpen nga oacwac in sisilac.\n\n28 Ne ohinge, tukun fuhfahsryucsr ke mwe kweok yohk, auliyak apkuhran nuh ke misac, ke pahkotwen luhn Leum El liye fal in eisyuclac liki sie isis ne tok ma pahtpaht, ac nga isuslac sin God.\n\n29 Nguhnihk iweyucklac liki mwen luhn sruhnga ac mwe kahpihr luhn ma koluk. Nga muhta in misac na lohsr; tuhsruhk inge nga liye kahlwem wolacna luhn God. Nguhnihk kuhnanuclac ke kweok ma pahtpaht; tuhsruhk nga srohoh ac nguhnihk tilac kweok.\n\n30 Nga seahkos Mwet in Molwelah luhk, ac lahfwekihn ma suc sruhmuhnyuck sin pahpah tuhmwacsr; tuhsruhk inge tuh elos in kuh in liye met liki lah El fah tuhkuh, ac tuh El esam mwet nuhkwewa ma El oraclah, El ac oruh Elan sifacna sikyang nuh sin mwet nuhkwewa.\n\n31 Ahok, intwe nuhkwewa fah kotkotuh, ac lohoh nuhkwewa taltal nuh Sel. Ahok, finne ke lwen sahflah, ke mwet nuhkwewa fah tu in nuhnuhnkweyuck Sel, na elos fah taltal lah El pa God; na elos fah taltal, elos suc tiac etuh ke God, tuh nuhnuhnkuh ke sie kaclpous ne tok ma pahtpaht suwohs nuh selos; ac elos fah kusrusr, rarrar, ac lokweni ye liye luhn Muhtahl.\n\n32 Ac na tukun ma inge Alma el muhtwacwacack ke pacl se inge fahlac in luti mwet ah, ac elos suc weluhl Alma ke pacl se lipufacn sac sikyang nuh selos ah, forfor raun ke acn nuhkwewa, ahkkahlwemye nuh sin mwet nuhkwewa ke ma suc elos lohng ac liye, ac luti kahs luhn God ke kweok yohk, ahkkweokyeyuck sin elos suc suhlahlahlfongi, acnwucklac sin mwet pucspucs.\n\n33 Tuh in sruhnga ma inge nuhkwewa, elos oruh ahkwo nuh sin alu uh, ahkweye luhlahlfongi lalos, ac kahsrelos ke muhtweng ac kuhlwacnsap yohk in karihngihn masap luhn God.\n\n34 Ac ahkosr selos wen nahtuhl Mosiah; ac inelos pa Ammon, ac Aaron, ac Omner, ac Himni; pa inge inen wen nahtuhl Mosiah.\n\n35 Ac elos fuhfahsryucsr fin acn Zarahemla nohfohn, ac inmahsrlon mwet ah nohfohn suc tuh muhta ye kolyuck lal tohkohsrah Mosiah, kena yohk in srihke in ahkwoyelah kuhnausyuck nuhkwewa ma elos oraclah nuh ke alu uh, taltal ke ma koluk pucspucs lalos, ac oraclah ma nuhkwewa suc elos liye, ac ahkuhtweyac pahluh ac ma suhmuhslah nuh sin mwet nuhkwewa ma kena in lohng kac.\n\n36 Ac ohinge elos oacwac in kuhfwen mwe orekma ke poun God in sang mwet pucspucs in etuh ke ma pwacye, ahok, in etuh ke Mwet in Molwelah lalos.\n\n37 Ac fuhkah insewowo lalos! Tuh elos oraclah mislac; elos oraclah pweng wo ke wo; ac elos ahkkahlwemye nuh sin mwet ah lah Leum El kol.\n\n", "mosiah 28": "[center][font_size=26]Sapta 28[/font_size][/center]\n\n[i]Wen nahtuhl Mosiah som in luti mwet Laman—Orekmakihn yot in pahluh luo, Mosiah el luhngaslah plwet lal Jared. Sahp ke yac 92 Met Liki Kraist.[/i]\n\n1 Na tukun ma inge tuh tukun wen nahtuhl Mosiah ahksahfye ma inge nuhkwewa, elos us sie u srihsrihk weluhlos ac fohlohklac nuh yurun pahpah tuhmwaclos, ac kena sel tuh elan sang nuh selos tuh elos in kuh in, weluhlos suc elos sulaclah, in som nuh fin acn Nephi tuh elos kuh in luti ma suc elos lohng, ac tuh elos in kuh in luti kahs luhn God nuh sin mwet wiyaclos, mwet Laman—\n\n2 Tuh sahp elos in usaclos me nuh ke kahlwem luhn Leum God lalos, ac furohkohlos liki ma koluk luhn pahpah tuhmwaclos; ac tuh sahp elos in unwacloslac ke sruhnga lalos nuh sin mwet Nephi, tuh elos in oacyacpac utuckuh in engan in Leum God lalos, tuh elos in akawucki nuh sin sie sin sie, ac tuh in wacngihn fohs yohk fin acn nuhkwewa suc Leum God El sang nuh selos.\n\n3 Inge elos kena tuh molwelah in ahkkahlwemyeyuck nuh sin mwet nuhkwewa, tuh elos tiac kuh in muhtweng tuh kuhtwena moul luhn mwet in tuhlac; ahok, finne nuhnak se ma kuhtwena moul in misac ne tok ma pahtpaht oruh elos in kusrusr ac rarrar.\n\n4 Ac ohinge Nguhn luhn Leum orekma nuh selos, tuh elos mwet orek ma koluk. Ac Leum El liye fal nuh ke pahkotwen yohk Lal in liyaclosyang; ne ohinge elos kweokkihn ahngyahng yohk ke moul ke srihpen ma koluk lalos, kweokkihn yohk ac sahngweng tuh elos in lihsyuckyak ne tok ma pahtpaht.\n\n5 Ac tukun ma inge elos kwacfe nuh sin pahpah tuhmwaclos ke lwen pucspucs tuh elos in kuh in som nuh fin acn Nephi.\n\n6 Ac tohkohsrah Mosiah el som ac siyuck sin Leum fin el kuh in lwelah wen nahtuhl in som nuh inmahsrlon mwet Laman in luti kahs.\n\n7 Ac Leum El fahk nuh sel Mosiah: Lwelah elos in som, tuh mwet pucspucs fah luhlahlfongi ke kahs lalos, ac elos fah eis moul ma pahtpaht; ac Nga fah kohllah wen nuhtum liki ye poun mwet Laman.\n\n8 Ac tukun ma inge Mosiah el sang tuh elos in kuh in som ac oruh in fal nuh ke nguhsr lalos.\n\n9 Ac elos som ke fuhfahsryucsr lalos nuh innimac in som luti kahs inmahsrlon mwet Laman; ac nga fah sang sie sramsram nuh ke ma elos ac oruh ingelac.\n\n10 Inge wacngihn sie suc tohkohsrah Mosiah elan sang tohkohsrahi nuh se, tuh wacngihn oacna sie sin wen nahtuhl luhngse tohkohsrahi.\n\n11 Ohinge el eis ma sihmlac suc sihmihsyucklac oan ke plwet prahs, ac oacyacpac plwet lal Nephi, ac ma nuhkwewa suc el sruok, ac karihngihn fal nuh ke masap luhn God, tukun lwenglah ac oruh lal in sihmihsyucklac ma sihmlac suc oan ke plwet kol ma konweyuckyak sin mwet lal Limhi, suc ma ituckyang nuh sel ke pahol Limhi.\n\n12 Ac ma se inge el oruh ke srihpen kena yohk luhn mwet lal; tuh elos kena yohk in etuh ke mwet suc ma kuhnausyucklac.\n\n13 Ac inge el luhngaslah ma inge ke orekmakihnyacn yot luo ma kapriyucki nuh ke ip luo ke sie fuhrem.\n\n14 Ac ma inge ahkoeyucklac e ke muhtwacwacackiyac, ac utuckuh ke fihl nuh ke fihl, tuh srihpac la uh pa in luhngas kahs;\n\n15 Ac ma inge liyeyuckyang ac karihngihnyuck ke poun Leum, tuh El fah konwacack mwet nuhkwewa ma sruok acn ma ma suhfal ac ke ma koluk luhn mwet Lal.\n\n16 Ac el suc ma oasr se ma inge pahngpahng mwet liyactwen, tukun ohiyac ke pacl met ah.\n\n17 Inge tukun Mosiah el ahksahfye in luhngas ma sihmlac inge, liye, ma inge sruhmuhn sie sramsram ke mwet suc kuhnausyucklac, ke pacl se ma elos kuhnanuclac met ke tuh muhsahyak sie taor fuhlwact, ke pacl se Leum El kuhnahoslah kahs luhn mwet uh ac elos fahsrelihk nuh fin facluh nohfohn, ahok, ac finne ke pacl met ah nuh ke oreklac lal Adam.\n\n18 Inge sramsram se inge oruh mwet lal Mosiah in ahsor fahfahlac, ahok, elos nwacnwaclah ke suhpwacr, ne ohinge sang nuh selos kahlwem yohk, suc elos engankihn.\n\n19 Ac sramsram se inge fah sihmlac ingelac; tuh liye, ac wo tuh mwet nuhkwewa fah etuh ke ma suc sihmlac ke sramsram se inge.\n\n20 Ac inge, oacna ke nga fahk nuh sum, tukun tohkohsrah Mosiah el ahksahfye ma inge, el eis plwet prahs, ac ma nuhkwewa ma el liyacacng, ac sang ma inge nuh sel Alma, suc pa wen nahtuhl Alma; ahok, nohfohn na ma sihmlac ah, ac oacyacpac mwe orekmakihnyuck lweng ah, ac sang ma inge nuh sel, ac sapkihn nuh sel tuh elan liyacacng ac karihngihn ma inge, ac oacyacpac in karihngihn sie ma sihmlac ah ke mwet inge, sang ma inge ke fihl nuh ke fihl, finne ke ma inge ke utuckuh e ke na pacl se ma Lehi el som liki acn Jerusalem.\n\n", "mosiah 29": "[center][font_size=26]Sapta 29[/font_size][/center]\n\n[i]Mosiah el ngihsre tuh mwet nuhnuhnkuh in sollac in ahol sie tohkohsrah—tohkohsrah sesuwohs kohllah mwet lalos nuh ke ma koluk—Alma fuhsr el sollac mwet nuhnuhnkuh fuhlwact ke puhsren mwet ah—El oacyacpac mwet tol fuhlwact fin Alu ac—Alma mahtuh ac Mosiah misac. Sahp ke 92–91 Met Liki Kraist.[/i]\n\n1 Inge ke Mosiah el ahksahfyelah ma se inge el suhpwaclah nuh fin acn nuhkwewa, inmahsrlon mwet nuhkwewa, kena in etuh ke luhngse lalos ke suc fah tohkohsrah lalos.\n\n2 Ac tukun ma inge puhsren mwet ah tuhkuh, fahk: Kuht kena tuh Aaron wen nuhtum fah tohkohsrah lasr ac mwet kol lasr.\n\n3 Inge Aaron el som nuh fin acn Nephi, ke ma inge tohkohsrah el tiac kuh in sang tohkohsrahi nuh sel; kuh Aaron el tiac pac ke eis nuh facl tohkohsrahi; kuh tiac pac kuhtwena sin wen nahtuhl Mosiah ke eis nuh faclos tohkohsrahi.\n\n4 Ke ma inge tohkohsrah Mosiah el sifil suhpwaclah inmahsrlon mwet ah; ahok, finne sie ma sihmlac el suhpwaclah nuh inmahsrlon mwet ah. Ac pa inge kahs ma sihmlac, fahk:\n\n5 Liye, O kowos mwet luhk, kuh mwet wiyuck, tuh nga ahkmahngolngolye kowos ke, nga kena tuh kowos in motko srihpac ma oruh kowos in nuhnkuh kac uh—tuh kowos kena in oasr sie tohkohsrah.\n\n6 Inge nga fahk nuh suwos tuh el suc tohkohsrahi fal in som nuh se uh tiac na kahlwem, ac e fah tiac ituckyang nuh sel tohkohsrahi.\n\n7 Ac inge fin oasr sie srihsrsrihsri in aholuhl, liye nga sahngweng muh ac oasr fohs sikyak inmahsrlowos. Ac suc etuh tuhsruhk wen nuhtihk, tuh tohkohsrahi ma lal, eklac in kasrkuhsrak ac sislah sie ip ke mwet inge tohkohl, ma oruh mweun ac fohs inmahsrlowos, ma oruh in ahksohrohrye srah yohk ac ahkkolukye inkacnek luhn Leum, ahok, ac kuhnahoslah moul luhn mwet pucspucs.\n\n8 Inge nga fahk nuh suwos lwelah kuht in lahlmwetmwet ac motko ke ma inge, tuh wacngihn suwohs lasr in kuhnahoslah wen nuhtihk, kuh oasr kuhtwena suwohs lasr in kuhnahoslah sie sin sie fin el srihsrngiyucki in aholuhl.\n\n9 Ac fin wen nuhtihk sifil eklac ke insefuhlwact lal ac ke ohiyac suhfal el sifil fohlohklac in esam ke ma el fahk, ac ahkkahlwemye suwohs lal nuh ke tohkohsrahi, ma ac oruh el ac mwet lal in oruh ma koluk yohk.\n\n10 Ac inge lwelah kuht in lahlmwetmwet ac ngwet nuh met ke ma inge, ac oruh suc ac fah oruh mislac luhn mwet inge.\n\n11 Ohinge nga fah tohkohsrah lowos ke inkaiyacn lwen luhlah luhk; ohinge, lwelah kuht in srihsrngiyac mwet nuhnuhnkuh, in nuhnuhnkuh mwet inge fal nuh ke masap lasr; ac kuht fah ahksasucye mukwikwi luhn mwet inge, tuh kuht fah srihsrngiyac mwet ma lahlmwetmwet in mwet nuhnuhnkuh ma ac nuhnuhnkuh mwet inge fal nuh ke masap luhn God.\n\n12 Inge ac wo tuh sie mukul in sollac sin God likina sin mwet, tuh nuhnuhnkuh luhn God kwacna suwohs, tuhsruhk nuhnuhnkuh luhn mwet tiac kwacna suwohs.\n\n13 Ke ma inge, fin ma ac kuh se kowos in eis mwet ma suwohs in tohkohsrah lowos, suc ac muhsahi masap luhn God, ac nuhnuhnkuh mwet inge fal nuh ke masap Lal, ahok, fin kowos eis mwet in tohkohsrah lowos ma ac oruh oacna pahpah tuhmuhk Benjamin el oruh nuh sin mwet lal—Nga fahk nuh suwos, fin pa inge ma se inge ac ma wo se tuh kowos in kwacna oruh in oasr tohkohsrah in kol kowos.\n\n14 Ac finne nga sifacna orekma ke kuh nuhkwewa ac ma nuhkwewa ma oasr yuruk, in luti kowos masap luhn God, ac in muhsaheack mislac fin acn uh, tuh in fah wacngihn mweun kuh fohs, wacngihn pihsrapasr, kuh fuhnmweti, kuh ahkmas, kuh kuhtwena kain in ma koluk.\n\n15 Ac el suc kuhnahoslah ma koluk, ngwac kaclpousilyac fal nuh ke ma koluk el kuhnahoslah, fal nuh ke masap ma utuckuh nuh sihk sin pahpah tuhmwacsr.\n\n16 Inge nga fahk nuh suwos, tuh ke srihpen mwet nuhkwewa tiac suwohs tiac wo tuh kowos in eis sie tohkohsrah kuh in oasr tohkohsrah pucspucs in kol kowos.\n\n17 Tuh liye, fuhkah luhpan ma koluk sie tohkohsrah koluk el oruh in kuhnausyucklac, ahok, ac e mwe elyah yohk!\n\n18 Ahok, esamuhl tohkohsrah Noah, muhnahs lal ac ma koluk lal, ac oacyacpac muhnahs ac ma koluk luhn mwet lal. Liye meac elyah yohk tuhkuh nuh selos; ac oacyacpac ke srihpen ma koluk lalos elos utucklac nuh ke srohoh.\n\n19 Ac fin tiac ke inmahsrlon lahlmwetmwet nuhkwewa luhn Mwet in Oraclah lalos, ac ma ke srihpen auliyak pwacye lalos, elos tiac enenuh in oasr na in srohoh ne ke pacl se inge.\n\n20 Tuh liye, El kohlohloslac ke srihpen elos ahkpuhsisaclyelos sifacna ye muhtahl; ac ke srihpen elos tuhng yohk nuh sel, El kohlohloslac liki srohoh; ac ohinge Leum El orekmakihn kuh Lal ke ohiyac pucspucs inmahsrlon tuhlihk nuhtin mwet, ahsroelah paho pahkotwen nuh selos suc fihliyac luhlahlfongi lalos in El.\n\n21 Ac liye, inge nga fahk nuh suwos, kowos tiac kuh in eislah sie tohkohsrah koluk liki tron lal fin tiac ke ma tuhkuh ke fohs luhlahp, ac ke ahksohrohryeyacn srah yohk.\n\n22 Tuh liye, el oruh kawuck lal in muhta in ma koluk, ac el oruh mwet topang lal in raunuhllah; ac el kuhnahoslah masap lalos suc kol ke suwohswohs ye muhtahl; ac el likiyac ye niyacl masap luhn God;\n\n23 Ac el oraclah masap, ac suhpwaclihk nuh inmahsrlon mwet lal, ahok, masap ma ac oruh ma koluk lal sifacna; ac el suc tiac ahkos masap lal el oruh in kuhnausyucklac elos; ac el suc forlah lainuhl, el ac suhpwaclah solse lal in mweun lainuhlos, ac fin el kuh el fah kuhnaosuhloslac; ac ohinge sie tohkohsrah sesuwohs el kuhnahoslah inkacnek luhn ma suwohswohs nuhkwewa.\n\n24 Ac inge liye nga fahk nuh suwos, tiac wo tuh kuhtwena ma koluk fah tuhkuh nuh yuruwos.\n\n25 Ohinge, kowos sulaclah ke puhsren mwet inge, mwet nuhnuhnkuh, tuh kowos fah nuhnuhnkweyuck fal nuh ke masap ma utuckuh nuh suwos sin pahpah tuhmwacsr, suc pwacye, ac suc ituckyang nuh selos ke poun Leum.\n\n26 Inge tiac kwacna sikyak tuh puhsren mwet in luhngse kuhtwena ma sahyacn ma suc pwacye; tuhsruhk kwacna sikyak ke ip ma srihk ma mwet ah kena tuh in tiac pwacye; ohinge ma se inge fah akihlenyuck ac in oreklac in masap lowos—in ahkfahsrye oruh lowos an ke puhsren mwet ah.\n\n27 Ac fin pacl sac tuhkuh tuh puhsren mwet ah in sulaclah ma koluk, na e pacl se ma nuhnuhnkuh luhn God fah tuhkuh nuh faclos; ahok, na e pacl se ma El fah muhtwacta nuh yuruwos ke kuhnahoslah yohk finne El kwacna muhtwacta ke puhluhn pacl se nuh fin acn uh.\n\n28 Ac inge fin mwet nuhnuhnkuh pa lowos an, ac elos tiac nuhnuhnkwekowos fal nuh ke masap ma utuckot, kowos kuh in oruh tuh elos in nuhnuhnkweyuck ke nuhnuhnkuh fuhlwact.\n\n29 Fin mwet nuhnuhnkuh fuhlwact lowos tiac oruh nuhnuhnkuh suwohswohs, kowos fah oruh tuh sie u srihsrihk ke mwet nuhnuhnkuh srihsrihk lowos in tuhkweni nuh sie, ac elos fah nuhnuhnkuh mwet nuhnuhnkuh fuhlwact lowos, fal nuh ke puhsren mwet ah.\n\n30 Ac nga sapkihn nuh suwos in oruh ma inge in sahngweng sin Leum; ac nga sapkihn nuh suwos in oruh ma inge, ac tuh in wacngihn tohkohsrah lowos; tuh fin mwet inge oraclah ma suhfal ac ma koluk, elos fah eis mwacta nuh ke insifaclos sifacna.\n\n31 Tuh liye nga fahk nuh suwos, ma koluk luhn mwet pucspucs tuhkuh sin tohkohsrah lalos; ohinge ma koluk lalos ac topukyuck ke insifacn tohkohsrah lalos.\n\n32 Ac inge nga kena tuh tiac oacna sie se inge in wacngihnlac fin acn se inge, yohkna inmahsrlon mwet luhk inge; tuhsruhk nga kena tuh acn se inge in sie acn sukohsohk, ac mukul nuhkwewa in engankihn suwohs lal ac woiyac oacna sie, ne ke na Leum El liye fal tuh kuht in moul ac usrui acn uh, ahok, finne in loes liki na mwet somlah lasr met ma muhta fin acn uh.\n\n33 Ac puhs pac ma tohkohsrah Mosiah el sihmihs nuh selos, ikacselihk nuh selos mwe sruhf ac elyah nuhkwewa luhn sie tohkohsrah suwohswohs, ahok, mwe muhnahs ke moul luhn mwet lal, ac oacyacpac tohrkahskahs luhn mwet ah nuh sin tohkohsrah lalos; ac el ahkuhtweyac nohfohn nuh selos.\n\n34 Ac el fahk nuh selos ma inge in tiac pa ngwe na; tuhsruhk tuh ma toasr in tuhkuh nuh sin mwet nuhkwewa, tuh mukul nuhkwewa kuh in puhlakihn ip lal sifacna an.\n\n35 Ac el oacyacpac ikacslah nuh selos nuhkwewa ma koluk elos orekma nuh kac, ke oasr luhn sie tohkohsrah sesuwohs in kohlohlos.\n\n36 Ahok, ma suhfal nuhkwewa lal ac ma koluk nuhkwewa, ac mweun nuhkwewa, ac fohs, ahkmas, ac pihsrapasr, ac fuhnmweti, ac orek kosro, ac kain in ma koluk pucspucs ma tiac kuh in oacwaclah—fahk nuh selos lah ma inge nuhkwewa tiac enenuh in pa ngwe na, tuh elos srahngwesroa nuh ke masap luhn God.\n\n37 Ac na tukun ma inge, tukun tohkohsrah Mosiah el suhpwaclihk ma inge inmahsrlon mwet ah, elos forlah luhlahlfongi ke ma pwacye ke kahs lal.\n\n38 Ohinge elos sruhngwaclah kena lalos nuh ke sie tohkohsrah, ac eklac in kena tuh mukul nuhkwewa in oacna sie fin acn ah nohfohn; ahok, mukul nuhkwewa ahkkahlwemye insese in topuk ma koluk lal sifacna.\n\n39 Ohinge, tukun ma inge elos tuhkweni nuh sie ke u fin acn uh nohfohn, in sruhkwack puhsrwaclos lah suc ac fah mwet nuhnuhnkuh lalos, in nuhnuhnkwaclos fal nuh ke masap ma ituckyang nuh selos; ac elos engankihn ke srihpen moul sukohsohk ma ituckyang nuh selos.\n\n40 Ac elos fokokoi in luhngse Mosiah; ahok, elos luhngse el yohk liki kuhtwena mukul; tuh elos liyacl muh el tiac mwet kol suhlallacl se ma suk in wo nuh se sifacna, ahok, tuh mani ma ahkkolukye moul uh; tuh el tiac suk in kahsruhpi selos, kuh in ahksohrohrye srah; tuhsruhk el muhsahi mislac fin acn ah, ac el sang nuh sin mwet lal tuh elos in isacloslac liki ohiyac nuhkwewa ma oruh pwacnwacng in oasr srohoh; ohinge elos luhngse el, ahok, fahfahlac, wacngihn sahflahiyac.\n\n41 Ac tukun ma inge elos srihsrngiyac mwet nuhnuhnkuh in kohlohlos, kuh in nuhnuhnkwaclos fal nuh ke masap, ac elos oruh ma se inge fin acn ah nohfohn.\n\n42 Ac tukun ma inge Alma el srihsrsrihsri in sifen mwet nuhnuhnkuh se met, ac el oacyacpac pa mwet tol fuhlwact, pahpah tuhmwacl likiyac ohfuhs sac nuh facl, ac sang nuh sel in kol fal nuh ke mukwikwi nuhkwewa luhn alu uh.\n\n43 Ac na tukun ma inge Alma el fahsr ke inkacnek luhn Leum, ac el karihngihn masap lal, ac el oruh nuhnuhnkuh suwohswohs; ac fahlac in oasr mislac fin acn ah.\n\n44 Ac ohinge fahlac kol luhn mwet nuhnuhnkuh fin acn Zarahemla, inmahsrlon mwet nuhkwewa ma pahngpahng mwet Nephi; ac Alma pa emet ac sifen mwet nuhnuhnkuh.\n\n45 Ac na tukun ma inge pahpah tuhmwacl misac, el yac alngucul ac luo matwac, el moul ahkpwacyelah masap luhn God.\n\n46 Ac tukun ma inge Mosiah el oacyacpac misac, el kol ke lusen yac tolngoul ac tolu, el yac onngoul ac tolu matwacl, sisacni kwewa, luhmfoko ac yuc yac ke pacl se Lehi el som liki acn Jerusalem.\n\n47 Ac ohinge sahflah kol luhn tohkohsrah nuh sin mwet Nephi; ac ohinge ahksahfye lwen lal Alma, suc konwacack alu lalos.\n\n", "alma 1": "[center][font_size=26]Puk lal Alma Wen nahtuhl Alma[/font_size][/center]\n\nSramsram lal Alma, el suc wen nahtuhl Alma, mwet nuhnuhnkuh se met ac mwet nuhnuhnkuh fuhlwact luhn mwet lal Nephi, ac oacyacpac mwet tol fuhlwact luhn Alu. Sie sramsram ke kolyuck luhn mwet nuhnuhnkuh, ac mweun ac fohs inmahsrlon mwet uh. Ac oacyacpac sie sramsram ke mweun inmahsrlon mwet Nephi ac mwet Laman, in fal nuh ke ma sihmlac lal Alma, mwet nuhnuhnkuh se met ac mwet nuhnuhnkuh fuhlwact.\n\n[center][font_size=26]Sapta 1[/font_size][/center]\n\n[i]Nehor el luti mwe luti suhtuhuh, sramtweack sie alu, ahkkahlwemye orekma kuhtasrihk luhn mwet kol alu, ac unilyac Gideon—Nehor el acnwucki ke orekma koluk lal—Orekma kuhtasrihk luhn mwet kol alu ac ahkkohs uh osrwaclihk inmahsrlon mwet uh—Mwet tol in kahsrelos sifacna, mwet uh in karihngihn mwet suhkahsruhp, ac Alu uh kapkapwack. Sahp ke yac 91–88 Met Liki Kraist.[/i]\n\n1 Na tukun ma inge ke yac se met ke kolyuck luhn mwet nuhnuhnkuh fin mwet lal Nephi, ke pacl se inge fahlac, tohkohsrah Mosiah el misac som liki facluh, el acnwuck ke sie mweun wo, fahsr suwohswohs ye muhtuhn God, wacngihn kuhtwena mwet in kol aholuhl; ne ohinge el oakiyac masap, ac ma inge akihlenyuck sin mwet uh; ke ma inge elos engan in muhta na ke masap ma el oraclah.\n\n2 Ac tukun ma inge ke yac se met ke kolyuck lal Alma ke siyah in nuhnuhnkuh, oasr sie mukul suc utucklac nuh ye muhtahl in nuhnuhnkweyuck, sie mukul suc yohk pihsac, ac etweyuck ke fokoko na yohk lal.\n\n3 Ac el som nuh inmahsrlon mwet uh, luti nuh selos ke ma suc el pahngon muh kahs luhn God, ahkkoluk lain alu uh; fahkwelihk nuh sin mwet ah lah mwet tol ac mwet luti nuhkwewa enenuh na in pwengpwengi; ac elos enenuh na in tiac orekma ke paholos, tuhsruhk tuh elos enenuh na in kahsreyuck sin mwet uh.\n\n4 Ac el oacyacpac fahkwack nuh sin mwet uh lah mwet nuhkwewa enenuh in moliyucklac ke lwen sahflah, ac tuh elos tiac enenuh in sahngweng kuh rarrar, tuhsruhk tuh elos in kuh in ngwetwack nuh lucng ac engan; tuh Leum El oraclah mwet nuhkwewa, ac oacyacpac molwelah mwet nuhkwewa; ac, ke sahflahiyac uh, mwet nuhkwewa enenuh na in moul ma pahtpaht.\n\n5 Ac tukun ma inge el tuh luti ma inge yohk na oruh mwet pucspucs tuh luhlahlfongi kahs lal, arulacna puhslac oruh elos muhtwacwacack in kahsrel ac sang nuh sel mani.\n\n6 Ac el muhtwacwacack in fuhlwactwack ke inse fuhlwact lal, ac in nukum nuknuk na yohk molo, ahok, ac muhtwacwacack in sramtweack sie alu tukun ohiyacn luti lal.\n\n7 Ac tukun ma inge ke el som, in luti nuh selos suc luhlahlfongi ke kahs lal, el sun sie mwet suc wi alu luhn God, ahok, finne sie sin mwet luti lalos; ac el muhtwacwacack in akuhkuhin upac nuh sel, tuh elan kuh in kohllah mwet luhn alu sac; tuhsruhk mwet sac tu na kuh nuh sel, kaeluhl ke kahs luhn God.\n\n8 Inge inen mukul sac pa Gideon; ac el pa el suc orekmakihnyuck ke poun God in kohllah mwet lal Limhi liki srohoh.\n\n9 Inge, ke srihpen Gideon el tu na kuh nuh sel ke kahs luhn God el foloyak sel Gideon, ac faeslah katlas nahtuhl ac muhtwacwacack in faksel. Inge Gideon el mahtohoh ke yac pucspucs, ke ma inge el tiac kuh in lain ke acnwuck el, ke ma inge el acnwucki ke katlas.\n\n10 Ac mwet se suc unilyac ah tuh utucklac sin mwet luhn alu uh, ac el utucklac nuh ye muhtahl Alma, in nuhnuhnkweyuck fal nuh ke orekma koluk suc el oraclah.\n\n11 Ac tukun ma inge el tu ye muhtahl Alma ac siyuck taltal kacl sifacna ke puhlaik yohk.\n\n12 Tuhsruhk Alma el fahk nuh sel: Liye, pa inge pacl se emet ma orekma kuhtasrihk luhn mwet kol alu uh ahkkahlwemyeyuck inmahsrlon mwet inge. Ac liye, kom tiac eis mwacta koluk muhkwena ke orekma kuhtasrihk luhn mwet kol alu, tuhsruhk kom insacnweacng in pahtok ma inge ke katlas; ac fuhnuh orekma kuhtasrihk luhn mwet kol alu uh pahtokyuck inmahsrlon mwet inge ac fah ahkpwacyeiyuck ke kuhnausyucklac lalos nuhkwewa.\n\n13 Ac kom ahksohrohryelah srah luhn sie mukul suwohswohs, ahok, sie mukul suc oraclah ma wo pucspucs inmahsrlon mwet inge; ac fin kuht fihlikomlac srah lal fah tuhkuh nuh facsr in suk mwacta.\n\n14 Ke ma inge kom nuhnuhnkweyuck in misac, in fal nuh ke masap ma utuckuh nuh sesr sel Mosiah, tohkohsrah sahflah lasr; ac ahkkahlwemyeyuck ma inge sin mwet inge; ke ma inge mwet inge enenuh in ukwe masap.\n\n15 Ac tukun ma inge elos usacl; ac inel pa Nehor; ac elos usacl fin pihsaclos nuh inging Manti, ac oreklac tuh elan, kuh elan fahk, inmahsrlon kuhsrao ac facluh, lah ma el luti nuh sin mwet uh lain kahs luhn God; ac el kweokkihn sie misac srihkkihnyuck.\n\n16 Ne ohinge, ma se inge tiac na ahksahfyelah osrwaclihk luhn orekma kuhtasrihk luhn mwet kol alu fin acn ah; tuh oasr mwet pucspucs suc luhngse ma wacngihn srihpac luhn facluh, ac elos som luti mwe luti suhtuhuh; ac ma inge elos oruh ke srihpen kahsruhp ac lwemlwem.\n\n17 Ne ohinge, elos tiac kuh in kikiacp, fin etweyuck, ke sahngweng ke masap, tuh mwet kikiacp uh kalyeiyuck; ke ma inge elos oruh in nuh muh elos luti fal nuh ke luhlahlfongi lalos; ac inge wacngihn kuh luhn masap uh nuh sin kuhtwena mwet ke luhlahlfongi lal.\n\n18 Ac elos tiac kuh in pihsrapasr, ke sahngweng ke masap, tuh ma inge kalyeiyuck; kuh elos tiac pac pihsre, kuh ahkmas, tuh el suc ahkmas el kalyeiyuck ke misac.\n\n19 Tuhsruhk tukun ma inge kuhtwena mwet suc tiac wi alu luhn God elos muhtwacwacack in kalyei elos suc wi alu luhn God, ac eis nuh faclos inen Kraist.\n\n20 Ahok, elos tuh kalyeilos, ac ahkkweokyelos ke kain in kahs nuhkwewa, ac ohinge ke srihpen puhsisacl lalos; ke srihpen elos tiac na fuhlwactwack ye muhtahlos sifacna, ac ke srihpen elos fahkwelihk kahs luhn God, yurun sie sin sie, ke wacngihn mani ac wacngihn molo.\n\n21 Inge oasr sie masap na upac inmahsrlon mwet luhn alu uh, tuh wacngihn kuhtwena mwet, suc wi alu uh, in tuyak ac kalyei elos suc tiac wi alu uh, ac tuh in wacngihn mwe kalyei inmahsrlolos sifacna.\n\n22 Ne ohinge, puhs inmahsrlolos suc muhtwacwacack in insefuhlwact, ac muhtwacwacack in follah akuhkuhin nuh sin mwet lainuhlos, finne ne ke na in acnwucklac; ahok, elos ac fihski sie sin sie ke paholos.\n\n23 Inge pacl ke yac ahkluo ke kolyuck lal Alma, ac ma inge oraclah kweok yohk ke alu uh; ahok, ma inge pa oraclah fohs luhlahp ke alu uh.\n\n24 Tuh insiacn mwet pucspucs kwekweelihk, ac inelos iyucklac, tuh elos tiac sifilpac esamyuck inmahsrlon mwet luhn God. Ac oacyacpac mwet pucspucs elos sifacna som liki inmahsrlolos.\n\n25 Inge ma se inge mwe srihfe yohk nuh selos suc tu na kuh ke luhlahlfongi; ne ohinge, elos tu na kuh ac muhtweng in liyacacng masap luhn God, ac elos muhtweng ke mongfihsrwacsr ke kalyeiyuck ma orek nuh faclos.\n\n26 Ac ke mwet tol ah som liki orekma lalos in fahkwelihk kahs luhn God nuh sin mwet uh, mwet uh oacyacpac som liki orekma lalos in lohng kahs luhn God. Ac ke mwet tol ah fahkwelihk nuh selos kahs luhn God elos nuhkwewa sifilpac oaru in fohlohk nuh ke orekma lalos; ac mwet tol, el tiac motko kacl sifacna muh el lucng liki mwet porongel, tuh sie mwet luti el tiac wo liki na mwet porongel, kuh sie mwet luti el tiac pac wo liki mwet sirape; ac ohinge elos ma sefanna ke wal, ac elos nuhkwewa orekma, mwet nuhkwewa fal nuh ke kuhiyacl.\n\n27 Ac elos sang ma lalos, mwet nuhkwewa fal nuh ke ma suc oasr lal, nuh sin mwet suhkahsruhp, ac mwet enenuh, ac mwet mas, ac mwet kweok; ac elos tiac nukum nuknuk yohk molo, tuhsruhk elos nwacsnwacs ac kahto.\n\n28 Ac ohinge elos tuh oakiyac mukwikwi luhn alu; ac ohinge elos muhtwacwacack fahfahlac in sifilpac puhla mislac, finne ke mwe kalyei nuhkwewa lalos.\n\n29 Ac inge, ke srihpen kapkapwack luhn alu uh elos muhtwacwacack in arulacna kahsruhpi, oasr puhkantwen ma nuhkwewa ma elos enenuh—puhkantwen un sip ac kosro, ac kain in kaho nuhkwewa, ac oacyacpac puhkantwen grain, ac kol, ac selfuh, ac ma sacohk, ac puhkantwen silk ac nuknuk linen srihk eoa, ac kain in nuknuk wo nuhkwewa.\n\n30 Ac ohinge, ke ohiyac kahsruhp lalos, elos tiac na suhpwaclah kuhtwena mwet suc kohflohfohl, kuh masrinsrwacl, kuh maluh, kuh mas, kuh suc soenna mongoi; ac elos tiac likiyac insiaclos ke ma kahsruhp; ke ma inge elos kuhlwacng nuh sin mwet nuhkwewa, kwewa na mwet mahtuh ac mwet fuhsr, kwewa na mwet srohoh ac mwet sukohsohk, kwewa na mukul ac muhtwacn, finne tiac wi alu uh kuh wi alu uh, wacngihn suhnakihnyuck nuh sin mwet oacna elos suc oasr enenuh la.\n\n31 Ac ohinge elos tuh kapkapwack ac eklac kahsruhpi luhkwelos suc tiac wi alu lalos ah.\n\n32 Tuh elos suc tiac wi alu lalos ah elos sifacna pwacrkihn inutnut, ac alu nuh sin ma sruhlwaclah kuh alsruhngwesr, ac suhmaht in sramsram, ac sok ac fohs; nukum nuknuk yohk molo; fuhlwactwack na ke inse fuhlwact luhn muhtahlos sifacna; kalyei, kikiacp, pihsrapasr, pihsre, orek kosro, ac ahkmas, ac kain in ma koluk nuhkwewa; ne ohinge, masap uh orek nuh selos nuhkwewa suc kuhnahoslah masap, yohk na fin kuh.\n\n33 Ac tukun ma inge ke orekmakihnyuck masap uh faclos, kais sie mwet nuhkwewa kweok fal nuh ke ma suc el oraclah, elos eklac ohi, ac tiac ke oruh kuhtwena ma koluk fin etweyuck; ke ma inge, oasr mislac yohk inmahsrlon mwet lal Nephi ne ke na yac ahklimekohsr ke kolyuck luhn mwet nuhnuhnkuh.\n\n", "alma 2": "[center][font_size=26]Sapta 2[/font_size][/center]\n\n[i]Amlici el suk in tohkohsrah lac ac el tiac lwelah sin puhsren mwet ah—Mwet fahsr tohkohl oraclah tuh elan tohkohsrah—Mwet Amlici elos orek mweun nuh sin mwet Nephi ac elos kuf—Mwet Laman ac mwet Amlici toweni solse lalos ac elos kuf—Alma el unilyac Amlici. Sahp ke yac 87 Met Liki Kraist.[/i]\n\n1 Ac tukun ma inge ke muhtwacwacackiyacn yac ahklimekohsr ke kolyuck lalos muhtwacwacack in oasr fohs inmahsrlon mwet ah; tuh sie mwet, suc pahngpahng Amlici, el sie mwet na kuhtasrihk, ahok, sie mwet lahlmwetmwet oacna lahlmwetmwet luhn facluh, el ukwe ohiyac luhn el suc unilyac Gideon ke katlas, suc acnwucki fal nuh ke masap—\n\n2 Inge Amlici se inge, ke kuhtasrihk lal, el pwacnlah mwet pucspucs in ukwacl; finne arulacna puhs tuh elos muhtwacwacack in arulacna fokoko; ac elos muhtwacwacack in srihke in oraclah Amlici elan sie tohkohsrah luhn mwet ah.\n\n3 Inge ma se inge mwe ahklut se nuh sin mwet ke alu uh, ac oacyacpac nuh selos nuhkwewa suc tiacna kolyucklac tukun pwacpa lal Amlici; tuh elos etuh lah in fal nuh ke masap lalos lah ma inge enenuh in akwucki ke puhsren mwet ah.\n\n4 Ke ma inge, fin ac kuh tuh Amlici el sruokyac puhsren mwet ah, el, sie mwet na koluk, ac eislah luhkwelos pwacye ac mwe insewowo lalos ke alu uh; tuh finsrak se lal in kuhnahoslah alu luhn God.\n\n5 Ac tukun ma inge mwet ah toweni nuh sie fin acn ah nohfohn, mwet nuhkwewa fal nuh ke nuhnak lal, yac in weluhl kuh lainuhl Amlici, ke kain in u, oasr lokoalok yohk ac fohs upac sin sie sin sie.\n\n6 Ac ohinge elos tuh toweni nuh sie in srakwack puhsrwaclos ke ma inge; ac ma fihliyucki ye muhtuhn mwet nuhnuhnkuh.\n\n7 Ac tukun ma inge ke puhsren mwet uh tuhkuh in lainuhl Amlici, tuh el tiacna oreklac in tohkohsrah luhn mwet ah.\n\n8 Inge ma se inge tuh oruh yohk engan ke insiaclos suc lainuhl; tuhsruhk Amlici el puhrakuhlosyak suc weluhl lac in kasrkuhsrak selos suc tiac weluhl lac.\n\n9 Ac tukun ma inge ke elos toweni nuh sie, elos tuh akmuhsraellah Amlici in tohkohsrah lalos.\n\n10 Inge ke Amlici el oreklac tohkohsrah lalos el sapkihn nuh selos tuh elos in eis mwe mweun lain mwet wiyaclos; ac ma inge el oruh tuh elan kuh in oruh elos in muhta ye kohkoh lal.\n\n11 Inge mwet lal Amlici etweyuck ke inel Amlici, elos pahngpahng mwet Amlici; ac mwet sahyac ah pahngpahng mwet Nephi, kuh mwet luhn God.\n\n12 Ke ma inge mwet luhn mwet Nephi ah etuh pwacpa luhn mwet Amlici, ac ke ma inge elos tuh ahkolah in ohsun nuh selos; ahok, elos sifacna sruhkwack mwe mweun ke katlas, ac ke mitmit kuhruh, ac ke mwe pihsr, ac ke suhkan pihsr, ac ke yot, ac ke foht, ac ke ohiyacn mwe mweun nuhkwewa, ke kain nuhkwewa.\n\n13 Ac ohinge elos ahkolah in ohsun nuh sin mwet Amlici ke pacl se elos ac tuhkuh. Ac oasr kacptin srihsrngiyucki, ac kacptin fuhlwact kuhtuh, ac kacptin kol, in fal nuh ke pihsaclos.\n\n14 Ac tukun ma inge Amlici el sang kuhfwen mwe mweun nuh sin mwet lal ke ohiyacn kuhfwen mwe mweun nuhkwewa ke kain nuhkwewa; ac el oacyacpac srihsrngiyac mwet in us sifac ac mwet kol luhn mwet inge, in kohlohlos nuh ke mweun in lain mwet wiyaclos.\n\n15 Ac tukun ma inge ke mwet Amlici elos tuhkuh nuh fin inging Amnihu, ma oan nuh kuhtuhlacp ke infacl Sidon, ma oan sisken acn Zarahemla, ac elos muhtwacwacack in mweun we nuh sin mwet Nephi.\n\n16 Inge Alma, suc pa mwet nuhnuhnkuh fuhlwact ac kafuhnah luhn mwet lal Nephi, ke ma inge el som wi mwet lal, ahok, wi kacptin lal, ac sifen kacptin, ahok, el us sifac ke un mwet mweun lal, in lain mwet Amlici in mweun.\n\n17 Ac elos muhtwacwacack in uniyac mwet Amlici fin inging ma oan kuhtuhlacp nuh Sidon. Ac mwet Amlici elos tuh lain mwet Nephi ke kuh yohk, yohkna oruh puhs sin mwet Nephi ah puhtatlac misac ye muhtuhn mwet Amlici.\n\n18 Ne ohinge Leum El ahkfokokoyelah poun mwet Nephi, tuh elos uniyac mwet Amlici ke acnwuck na upac, tuh elos muhtwacwacack in kahing luhkwelos.\n\n19 Ac tukun ma inge mwet Nephi elos tuh ukwe mwet Amlici ke lwen na fohn sac, ac tuh uniltahluh ke acnwuck na yohk, yohkna oruh uniyucki mwet Amlici sun mwet singucul luo tausin luhmfoko tolngoul ac luo; ac uniyucki mwet ohnkohsr tausin luhmfoko onngoul ac luo sin mwet Nephi.\n\n20 Ac tukun ma inge ke Alma el tilac kuh in ukwe mwet Amlici el oruh tuh mwet lal in tulohkohnwack lohm nuknuk selos ke infahlfahl Gideon, infahlfahl se inge pahngpahng tukun Gideon suc tuh uniyucki ke pahol Nehor ke katlas; ac ke infahlfahl se inge mwet Nephi tuh tulohkohnwack lohm nuknuk selos ke fong ah.\n\n21 Ac Alma el suhpwaclah mwet kalngeyuck in ukwe mwet luhlah sin mwet Amlici, tuh elan kuh in etuh ke plwacn lalos ac pwacpa lalos, tuh elan kuh in liyaclwacng sifacna in lainuhlos, tuh elan kuh in karihngihn mwet lal in tiac kuhnausyucklac.\n\n22 Inge elos suc el suhpwaclah in tuni acn in monglac luhn mwet Amlici ah elos pahngpahng Zeram, ac Amnor, ac Manti, ac Limher; elos inge pa elos suc som wi mwet lalos in tuni acn in monglac luhn mwet Amlici.\n\n23 Ac tukun ma inge ke lwen litu elos arulacna silahklahk fohlohk nuh ke acn in monglac luhn mwet Nephi, elos arulacna lut, ac arulacna sahngweng yohk, fahk:\n\n24 Liye, kuht ukwaclah nuh ke acn in monglac luhn mwet Amlici, ac nuh ke lut yohk lasr, fin acn Minon, suc lucng liki acn Zarahemla, nuh ke inkacnek nuh ke acn Nephi, kuht liye un mwet Laman pucspucs; ac liye, mwet Amlici elos weluhlosyang;\n\n25 Ac elos sun mwet wiyacsr ke acn sac; ac elos kahing ye muhtahlos wi un sip nahtuhlos, ac muhtwacn kiyaclos, ac tuhlihk nahtuhlos, nuh ke siti lasr; ac kuht fin tiac silahklahk elos ac sruokyac siti lasr, ac pahpah tuhmwacsr, ac muhtwacn kiyacsr, ac tuhlihk nahtuhsr ac acnwucki.\n\n26 Ac tukun ma inge mwet lal Nephi ah us lohm nuknuk selos, ac som liki infahlfahl Gideon nuh ke siti lalos, suc pa siti Zarahemla.\n\n27 Ac liye, ke elos sahslah ke infacl Sidon, mwet Laman ac mwet Amlici, elos puhs apkuhran, in oacna, puhkpuhk in meoa uh, elos tuhkuh nuh yohrohlos in kuhnaosuhloslac.\n\n28 Ne ohinge, mwet Nephi elos ahkfokokoyeyucklac ke poun Leum, tuh elos pruhe yohk nuh Sel tuh Elan molweloslac liki poun mwet lokoalok lalos, ke ma inge Leum El porongo pruhe lalos, ac ahkfokokoyelos, ac mwet Laman ac mwet Amlici elos puhtatlac misac ye muhtahlos.\n\n29 Ac tukun ma inge Alma el acnwuck nuh sel Amlici ke katlas, aforacni; ac elos acnwuck na upac, sie nuh sin sie.\n\n30 Ac tukun ma inge Alma, el sie mwet luhn God, el suc orekmakihn luhlahlfongi yohk, wowoyak, fahk: O Leum, pahkotwen ac molwelah moul luhk uh, tuh nga in kuh in sie kuhfa nuh in poum in molwelah ac karuhnguhnwacng mwet inge.\n\n31 Inge ke Alma el fahklah kahs inge el sifilpac lainuhl Amlici; ac el fokokoi, yohkna oruh el unilyac Amlici ke katlas.\n\n32 Ac el oacyacpac lain tohkohsrah luhn mwet Laman; tuhsruhk tohkohsrah luhn mwet Laman el kahing fohlohk luhkwel Alma ac suhpwaclah mwet topang lal in lainuhl Alma.\n\n33 Tuhsruhk Alma, wi mwet topang lal, lain mwet topang luhn tohkohsrah luhn mwet Laman ne ke na el uniyac ac ukwaclosyak in fohlohk.\n\n34 Ac ohinge el sackuhnlah infohk ah, kuh sisken infacl ah, ma oan nuh rohtoh ke infacl Sidon, sislah mahnon mwet Laman suc acnwucki oan ke kof Sidon, tuh ohinge in sackuhnlah in oasr acn suc mwet lal in sahslah ac lain mwet Laman ac mwet Amlici ke lacfahl rohtoh ke infacl Sidon.\n\n35 Ac tukun ma inge ke elos nohfohn sahslah ke infacl Sidon mwet Laman ac mwet Amlici elos muhtwacwacack in kahing luhkwelos, finne elos arulacna puhslac tuh elos tiac kuh in oacwaclah.\n\n36 Ac elos kahinglac liki mwet Nephi nuh ke acn mwesis ma oan nuh rohtoh ac acir, ahluhkwelah liki mahsrol luhn acn ah; ac mwet Nephi elos tuh ukwaclos ke kuhiyaclos, ac onweltahluh.\n\n37 Ahok, elos ohsun nuh ke paho nuhkwewa, ac acnwucki ac ukohkyak, ne ke na elos fahsrelihk nuh rohtoh, ac nuh acir, ne ke na elos sun innimac, ma pahngpahng Hermounts; ac ipin acn se inge ke innimac pa nwacnwaclah ke kosro lwemnak ac masrinsrwacl.\n\n38 Ac tukun ma inge mwet pucspucs misac innimac ke kihnet lalos, ac elos mongolac sin kosro koluk ah ac oacyacpac won yen engyeng uh; ac sri kaclos sukokyak, ac tohktohkwack fin facl sac.\n\n", "alma 3": "[center][font_size=26]Sapta 3[/font_size][/center]\n\n[i]Mwet Amlici elos sifacna akuclweltahluh in fal nuh ke kahs in pahluh—Mwet Laman elos selngawiyucki ke lainyuck lalos—Mwet uh sifacna sang selngawi nuh faclos sifacna—Mwet Nephi elos kuhtanglah siepac na un mwet mweun luhn mwet Laman. Sahp ke yac 87–86 Met Liki Kraist.[/i]\n\n1 Ac tukun ma inge mwet Nephi suc tiacna acnwucki ke kuhfwen mwe mweun, tukun elos pihkihnyac elos suc acnwucki—inge pihsen mwet acnwucki tiac oekyucklac, ke srihpen arulacna puhslac pihsac sac—tukun elos ahksahfyelah in pihkihnyac mwet misac lalos elos nuhkwewa fohlohklac nuh ke acn selos, ac nuh lohm selos, ac muhtwacn kiyaclos, ac tuhlihk nahtuhlos.\n\n2 Inge puhslac muhtwacn ac tuhlihk acnwucki ke katlas, ac oacyacpac puhslac un sip nahtuhlos ac un kosro nahtuhlos; ac oacyacpac puhslac imac in grain lalos kuhnausyucklac, tuh ma inge longyucki nuh ten sin un mwet pucspucs.\n\n3 Ac inge puhs sin mwet Laman ac mwet Amlici suc acnwucki ke sisken infacl Sidon tuh tolyucklac nuh ke kof Sidon; ac liye sri kaclos oan ke yen loal ke kof uh, ac arulacna puhslac.\n\n4 Ac mwet Amlici sienalac liki mwet Nephi, tuh elos sifacna akucleltahluh in sruhsrahlah motonsrolos in oacna ohiyac luhn mwet Laman; ne ohinge elos tiacna macngsasrelah insifaclos oacna mwet Laman.\n\n5 Inge insifen mwet Laman macngsrasra; ac elos kohflohfohl, sahyacn na mahno ma lihsrihngyuckyak lihkihn fohnoh, ac oacyacpac mwe lweyuck in mweun, ma oan ahtaht infulwaclos, ac mwe pihsr nahtuhlos, ac suhkan pihsr nahtuhlos, ac yot lalos, ac foht nahtuhlos, ac fahfahlac na.\n\n6 Ac monun mwet Laman ah sralsral, in fal nuh ke akucl se ma fihliyucki fin pahpah tuhmwaclos, suc pa sie selnga nuh faclos ke srihpen ma koluk lalos ac lokoalok lalos nuh sin mwet wiyaclos, suc pa Nephi, Jacob, ac Joseph, ac Sam, suc mwet suwohs ac muhtahl.\n\n7 Ac mwet wiyaclos suk in kuhnaosuhloslac, ke ma inge elos selngawiiyucki; ac Leum God El fihliyac sie akucl faclos, ahok, facl Laman ac Lemuel, ac oacyacpac wen nahtuhl Ishmael, ac muhtwacn Ishmael.\n\n8 Ac ma inge oreklac tuh fihtaclos in kuh in sriyucklac liki fihtac luhn mwet wiyaclos, tuh ohinge Leum God Elan kuh in karuhnguhnwacng mwet Lal, tuh elos in tiac akuhlamihsi ac luhlahlfongi ke facsin suhtuhuh ma fah ahkpwacyeiye kuhnausyucklac lalos.\n\n9 Ac tukun ma inge oacna sie mwet suc akuhlamihsi fihtac lal wi fihtac luhn mwet Laman tuh sang selngawi sac pac na nuh fin fihtac lal.\n\n10 Ke ma inge, oacna sie suc ahkkweokyacl sifacna in kolyucklac sin mwet Laman tuh pahngonyuck ye sifac sacn, ac oasr sie akucl fihliyucki facl.\n\n11 Ac tukun ma inge oacna sie suc suhlahlahlfongi facsin luhn mwet Laman, tuhsruhk luhlahlfongi ma sihmlac ma utucklac liki acn Jerusalem, ac oacyacpac ke facsin luhn pahpah tuhmwaclos, suc pwacye, suc luhlahlfongi ke masap luhn God ac liyacacng ma inge, elos pahngpahng mwet Nephi, kuh mwet lal Nephi, ke pacl sac fahlac—\n\n12 Ac pa inge elos suc liyacacng na ma sihmlac suc pa ma pwacye ke mwet lalos, ac oacyacpac ke mwet luhn mwet Laman.\n\n13 Inge kuht fah sifilpac fohlohklac nuh yurun mwet Amlici, tuh elos oacyacpac eis sie akucl suc fihliyucki faclos; ahok, elos fihliyac akucl uh faclos sifacna, ahok, finne sie akucl sruhsrah fin motonsrolos.\n\n14 Ohinge kahs luhn God ahkpwacyeiyeyuck, tuh pa inge kahs ma El fahk nuh sel Nephi: Liye, Nga selngawiiyac mwet Laman, ac Nga fah fihliyac sie akucl faclos tuh elos ac fihtac lalos in sriyucklac liki kom ac fihtac lom, ke pacl se inge fahlac ac ne tok ma pahtpaht, sahyacn elos auliyak ke ma koluk lalos ac forma nuh Yuruk tuh Nga in kuh in pahkotwen nuh selos.\n\n15 Ac sifilpac: Nga fah fihliyac sie akucl facl suc akuhlamihsi fihtacl wi mwet wiyom, tuh elos fah oacyacpac selngawiiyucki.\n\n16 Ac sifilpac: Nga fah fihliyac sie akucl facl suc acnwuck lain kom ac fihtac lom.\n\n17 Ac sifilpac, Nga fahk lah el suc som liki kom fah tiac sifilpac pahngonyuck fihtac lom; ac Nga fah ahkinsewowoye kom, ac oacna sie suc pahngonyuck fihtac lom, inge fahlac ac ne tok ma pahtpaht; ac pa inge olwelah luhn Leum nuh sel Nephi ac nuh sin fihtac lal.\n\n18 Inge mwet Amlici elos tiac etuh lah elos ahkpwacyei kahs luhn God ke elos muhtwacwacack in akuclelos sifacna fin motonsrolos; ne ohinge elos lain God; ke ma inge fal tuh selngawi sac in puhtatyang nuh faclos.\n\n19 Inge nga kena tuh kowos in liye lah elos sang nuh faclos sifacna selngawi sac; ac finne mwet nuhkwewa suc selngawiiyucki el sang nuh facl sifacna nuhnuhnkuh lal sifacna.\n\n20 Na tukun ma inge tuh tiac sun lwen ekahsr tukun mweun se ma orek fin acn Zarahemla, sin mwet Laman ac mwet Amlici, tuh oasr sie pac un mwet mweun luhn mwet Laman tuhkuh nuh yurun mwet lal Nephi, ke acn sac pac na ma un mwet mweun se met tuh sun mwet Amlici ah.\n\n21 Ac tukun ma inge oasr sie un mwet mweun suhpweyucklac in ukwaclosyak liki acn selos.\n\n22 Inge Alma sifacna el kweokkihn sie kihnet oruh el tiac wi som mweun ke pacl se inge in lain mwet Laman;\n\n23 Tuhsruhk el suhpwaclah sie un mwet mweun pucspucs in lainuhlos; ac elos som ac uniyac mwet Laman pucspucs, ac ukwacack mwet luhlah selos liki mahsrol ke acn selos.\n\n24 Ac na elos sifilpac fohlohklac ac muhtwacwacack in oakiyac mislac fin acn ah, tiac sifilpac ahklokoalokyeyuck ke sie lusen pacl sin mwet lokoalok lalos.\n\n25 Inge ma inge nuhkwewa oreklac, ahok, mweun ac fohs inge nuhkwewa muhtwacwacack ac sahflah ke yac ahklimekohsr ke kolyuck luhn mwet nuhnuhnkuh.\n\n26 Ac ke lusen yac sie tausin ac singucul kuhtuh tausin mwet suhpweyucklac nuh ke facl ma pahtpaht, tuh elos in kuh in eis mwe sang lalos in fal nuh ke orekma lalos, lah elos wo kuh lah elos koluk, in eis engan ma pahtpaht kuh kweok ma pahtpaht, in fal nuh ke nguhn suc elos tahklac in ahkos, lah ma se inge sie nguhn wo kuh sie nguhn koluk.\n\n27 Tuh mwet nuhkwewa eis molo sel suc el ahkos, ac ma inge in fal nuh ke kahs luhn nguhnan kahs in pahluh; ke ma inge lwelah ma inge in fal nuh ke ma pwacye. Ac ohinge sahflah yac ahklimekohsr ke kolyuck luhn mwet nuhnuhnkuh.\n\n", "alma 4": "[center][font_size=26]Sapta 4[/font_size][/center]\n\n[i]Alma el pacptaiselah tausin sin mwet eklac—Ma koluk ilyak nuh ke Alu uh, ac kapkapwack luhn Alu uh tui—Nephihah el srihsrngiyucki in mwet nuhnuhnkuh fuhlwact—Alma, elan mwet tol fuhlwact, el sifacna insacnweacng nuh ke orekma. Sahp ke yac 86–83 Met Liki Kraist.[/i]\n\n1 Na tukun ma inge ke yac ahkohnkohsr ke kolyuck luhn mwet nuhnuhnkuh fin mwet lal Nephi, wacngihn fohs kuh mweun fin acn Zarahemla;\n\n2 Tuhsruhk mwet uh kweok, ahok, kweok yohk ke misac luhn mwet wiyaclos, ac oacyacpac ke misac luhn un sip ac kosro nahtuhlos, ac oacyacpac ke wacngihnlac imac in grain lalos, ma longyucki ac kuhnausyucklac sin mwet Laman.\n\n3 Ac arulacna yohk kweok lalos tuh oasr srihpac luhn mwet nuhkwewa in ahsor; ac elos luhlahlfongi lah nuhnuhnkuh luhn God suhpweyuckme nuh faclos ke srihpen ma koluk lalos ac ma sruhngwacyuck lalos; ke ma inge elos acsmaklac in esam kunohkohn lalos.\n\n4 Ac elos muhtwacwacack in oakiyac alu uh ahkwoyac; ahok, ac puhs mwet pacptaislac ke kof Sidon ac elos welah alu luhn God; ahok, elos pacptaislac ke pahol Alma, suc akmuhsralah in mwet tol fuhlwact fin mwet luhn alu uh, ke poun pahpah tuhmwacl suc pahngpahng Alma.\n\n5 Ac tukun ma inge ke yac ahkitkohsr ke kolyuck luhn mwet nuhnuhnkuh oasr pihsen mwet tolu tausin luhmfoko suc toweni nuh sie nuh ke alu luhn God ac pacptaislac. Ac ohinge sahflah yac ahkitkohsr ke kolyuck luhn mwet nuhnuhnkuh fin mwet lal Nephi; ac mihs fahfahlac ke lusen pacl sac nohfohn.\n\n6 Ac tukun ma inge ke yac ahkalkosr ke kolyuck luhn mwet nuhnuhnkuh, mwet ke alu uh muhtwacwacack in inse fuhlwactyak, ke srihpen kahsruhp yohk lalos, ac nuknuk silk lalos, ac nuknuk linen srihk eoa lalos, ac ke srihpen un sip ac kosro pucspucs nahtuhlos, ac kol lalos ac selfuh lalos, ac kain in ma sacohk nuhkwewa, suc elos eis ke orekma lalos; ac ke ma inge nuhkwewa elos fuhlwactwack ke inse fuhlwact luhn muhtahlos, tuh elos muhtwacwacack in nukum nuknuk na yohk molo.\n\n7 Inge pa inge ma oruh kweok yohk nuh sel Alma, ahok, ac nuh sin mwet puhs suc Alma el akmuhsraelah in mwet luti, ac mwet tol, ac elder luhn alu uh; ahok, puhs selos arulacna suhpwacrlac ke ma koluk suc elos liye tuh muhtwacwacack in oasr inmahsrlon mwet lalos.\n\n8 Tuh elos tuni ac liye ke ahsor yohk tuh mwet ke alu uh muhtwacwacack in fuhlwactwack ke inse fuhlwact luhn muhtahlos, ac in fihliyac insiaclos ke ma kahsruhp ac ke ma wacngihn srihpac luhn facluh, tuh elos muhtwacwacack in fuhlkahs, sie nuh sin siepac, ac elos muhtwacwacack in kalyeilos suc tiac luhlahlfongi in fal nuh ke kena ac luhngse lalos sifacna.\n\n9 Ac ohinge, ke yac ahkalkosr ke kolyuck luhn mwet nuhnuhnkuh, muhtwacwacack in oasr fohs luhlahp inmahsrlon mwet ke alu; ahok, oasr sok, ac akuhkuhin, ac suhlallacl, ac kalyei, ac inse fuhlwact, finne in ahluhkwelah inse fuhlwact lalos suc tiac wi alu luhn God.\n\n10 Ac ohinge sahflah yac ahkalkosr ke kolyuck luhn mwet nuhnuhnkuh; ac ma koluk luhn alu uh pa sie mwe tikuclkucl yohk nuh selos suc tiac wi alu uh; ac ohinge alu uh muhtwacwacack in puhtatlac ke kap la.\n\n11 Ac tukun ma inge ke muhtwacwacackiyacn yac ahkyuc, Alma el liye ma koluk luhn alu uh, ac el oacyacpac liye tuh mwe srihkasrak luhn alu uh muhtwacwacack in kohlohlos suc suhlahlahlfongi ke sie ipin ma koluk nuh ke siepac, ohinge utuckuh kuhnausyucklac luhn mwet ah.\n\n12 Ahok, el liye yohk srisri inmahsrlon mwet ah, kuhtuh srakluhlosyak sifacna nuh lucng ke inse fuhlwact lalos, sruhnga mwet sahyac, forlah liki mwet enenuh ac mwet kohflohfohl ac elos suc masrinsrwacl, ac elos suc maluh, ac elos suc mas ac kweok.\n\n13 Ac ma se inge pa sie srihpac yohk ke yoksrah inmahsrlon mwet uh, a mwet sahyac elos ahkpuhsisaclyelos sifacna, kahsrelos suc enenuh kahsruh lalos, ma oacna sang ma lalos nuh sin mwet suhkahsruhp ac mwet enenuh, kihte mwet masrinsrwacl, ac kweokkihn kain in ongaiyac nuhkwewa, ke srihpen Kraist, suc fah tuhkuh oacna nuh ke nguhn in pahluh;\n\n14 Ngwetlah finsrak nuh ke lwen sac, ohinge eis sie iyucklac ke ma koluk lalos; sesseslah ke engan yohk ke srihpen sifilpac moulyak luhn mwet misac, in fal nuh ke luhngse ac kuh ac molwelah luhn Jisus Kraist liki mwe kapihr luhn misac.\n\n15 Ac na tukun ma inge Alma, ke el liye kweok luhn mwet inse puhsisacl suc fahsr tukun God, ac kalyeiyuck ma tohktohkwack faclos sin mwet luhlah luhn mwet lal, ac liye ma koluk lalos nuhkwewa, el muhtwacwacack in arulacna ahsor; ne ohinge Nguhn luhn Leum tiacna pihlacsrwacl.\n\n16 Ac el sulaclah sie mukul lahlmwetmwet suc wi inmahsrlon elder luhn alu uh, ac sang nuh sel kuh in fal nuh ke puhsren mwet uh, tuh in oasr kuh sel in ahkfahsrye masap in fal nuh ke masap ma ituckyang, ac in orekmakihnyuck fal nuh ke ma koluk ac orekma koluk luhn mwet uh.\n\n17 Inge inen mwet se inge pa Nephihah, ac el srihsrngiyucki in sie mwet nuhnuhnkuh fuhlwact; ac el muhta ke siyah in nuhnuhnkuh in nuhnuhnkuh ac in kol mwet ah.\n\n18 Inge Alma el tiacna sang nuh sel ohfuhs luhn mwet tol fuhlwact luhn alu uh, tuhsruhk el sruokyac na ohfuhs luhn mwet tol fuhlwact nuh sel sifacna; tuhsruhk el sang siyah in nuhnuhnkuh nuh sel Nephihah.\n\n19 Ac ma se inge el oruh tuh elan sifacna kuh in som nuh inmahsrlon mwet lal, kuh inmahsrlon mwet lal Nephi, tuh elan kuh in luti kahs luhn God nuh selos, in moklwelosyak in esam ke kunohkohn lalos, ac tuh elan kuh in eisyac nuh ten, ke kahs luhn God, inse fuhlwact ac kuhtasrihk nuhkwewa ac fohs nuhkwewa ma oasr inmahsrlon mwet lal, el liye lah wacngihn inkacnek elan kuh in fohlohkohnuhlosme sahyacn na in fahkwack luhlahlfongi suwohs nuh selos.\n\n20 Ac ohinge ke muhtwacwacackiyacn yac ahkyuc ke kolyuck luhn mwet nuhnuhnkuh fin mwet lal Nephi, Alma el sang siyah in nuhnuhnkuh nuh sel Nephihah, ac eisuhlwacng sifacna nohfohn nuh ke pristut fuhlwact ke akwuck muhtahl luhn God, nuh ke luhlahlfongi ke kahs uh, in fal nuh ke nguhn in fwackyuck ac pahluh.\n\n", "alma 5": "Kahs ma Alma, Mwet tol Fuhlwact in fal nuh ke akwuck muhtahl luhn God, el sang nuh sin mwet ke siti ac mura lalos fin acn uh.\n\nMuhtwacwacack ke sapta 5.\n\n[center][font_size=26]Sapta 5[/font_size][/center]\n\n[i]In eis molwelah, mwet uh enenuh in auliyak ac liyacacng masap, in sifilpac isuslac, ahknwacsnwacsyelah nuknuk lalos ke srah luhn Kraist, in inse puhsisacl ac eislah luhkwelos inse fuhlwact ac sok, ac in oruh orekma luhn suwohswohs—Shepherd Wowo El pahngon mwet Lal—Elos suc oruh orekma koluk elos tuhlihk nuhtin devil—Alma el fahkwack ke pwacyeiyacn mwe luti lal ac sapkihn nuh sin mwet uh in auliyak—Inen mwet suwohswohs fah sihmihsyucklac ke puk in moul. Sahp ke yac 83 Met Liki Kraist.[/i]\n\n1 Na tukun ma inge Alma el muhtwacwacack in fahkwack kahs luhn God nuh sin mwet uh, fin acn Zarahemla emet, ac tohkoh fahlac fin acn ah nohfohn.\n\n2 Ac pa inge kahs ma el sruhmuhn nuh sin mwet ke alu se suc tuh akwucki ke siti lal Zarahemla, in fal nuh ke ma sihmlac lal sifacna, fahk:\n\n3 Nga, Alma, akmuhsralah sin pahpah tuhmuhk, Alma, in sie mwet tol fuhlwact ke alu luhn God, oasr kuh ac wal lal sin God in oruh ma inge, liye, nga fahk nuh suwos lah el muhtwacwacack in oakiyac sie alu fin acn ma oasr ke sisken mahsrol lal Nephi; ahok, ke acn se ma pahngpahng acn lal Mormon; ahok, ac el tuh pacptaiselah mwet wiyacl ke kof luhn Mormon.\n\n4 Ac liye, nga fahk nuh suwos, elos tuh moliyucklac liki poun mwet lal tohkohsrah Noah, ke pahkotwen ac kuh luhn God.\n\n5 Ac liye, tohkoh, elos tuh utucklac srohoh ke poun mwet Laman ke innimac; ahok, nga fahk nuh suwos, elos srohoh, ac Leum El sifilpac molweloslac liki srohoh ke kuh luhn kahs Lal; ac kuht tuh utuckuh nuh ke acn se inge, ac inge kuht oacyacpac muhtwacwacack in oakiyac alu luhn God fin acn se inge.\n\n6 Ac inge liye, nga fahk nuh suwos, mwet wiyuck, kowos suc wi alu se inge, yac kowos sruokyac fal in esam srohoh luhn pahpah tomowos? Ahok, yac kowos sruokyac fal in esam pahkotwen ac mongfihsrwacsr Lal nuh selos? Ac in weacng pac, yac kowos sruokyac fal in esam lah El molwelah nguhnalos liki hell?\n\n7 Liye, El ekuhllah insiaclos; ahok, El okasuhltahlwack liki sie mutul luhlahp, ac elos muhtwaclihk yurun God. Liye, elos tuh muhta in lohsr; ne ohinge, nguhnalos tolyuckyak ke kahlwem luhn kahs ma pahtpaht; ahok, elos tuh rauniyucklac ke mwe kapihr luhn misac, ac mwe kapihr luhn hell, ac sie kuhnausyucklac ma pahtpaht sanolos.\n\n8 Ac inge nga siyuck suwos, mwet wiyuck, yac elos kuhnausyucklac? Liye, nga fahk nuh suwos, Moh, elos tiacna.\n\n9 Ac nga sifilpac siyuck, yac mwe kapihr luhn misac kuhnausyucklac, ac sein in kapihr luhn hell ma raunweloslac, yac ma inge tuhlweyucklac? Nga fahk nuh suwos, Ahok, ma inge tuhlweyucklac, ac nguhnalos yohkwaclihk, ac elos on ke luhngse moliyucklac. Ac nga fahk nuh suwos lah elos moliyucklac.\n\n10 Ac inge nga siyuck suwos lah ohiyac fuhkah elos moliyucklac kac? Ahok, meac srihpac lalos in finsrakkihn molwelah? Meac oruh elos tuhlweyucklac liki mwe kapihr luhn misac, ahok, ac oacyacpac ke sein in kapihr luhn hell?\n\n11 Liye, nga kuh in fahk nuh suwos—yac pahpah tuhmuhk Alma el tiac luhlahlfongi kahs suc utuckuh ke oaluhl Abinadi? Ac yac el tiac sie mwet pahluh muhtahl? Yac el tiac sramsramkihn kahs luhn God, ac pahpah tuhmuhk Alma el luhlahlfongi ma inge?\n\n12 Ac in fal nuh ke luhlahlfongi lal oasr sie eklac na yohk tilyang nuh insiacl. Liye nga fahk nuh suwos lah ma inge nuhkwewa pwacye.\n\n13 Ac liye, el luti kahs uh nuh sin pahpah tuhmwacsr, ac sie eklac na yohk oacyacpac tilyang nuh insiaclos, ac elos ahkpuhsisaclyelos sifacna ac likiyac luhlahlfongi lalos ke God pwacye ac moul. Ac liye, elos oaru ne ke na sahflah; ke ma inge elos moliyucklac.\n\n14 Ac inge liye, nga siyuck suwos, mwet wiyuck ke alu uh, yac kowos isuslac ke nguhn luhn God? Yac kowos eis Luhmahl ke lomowos? Yac kowos puhlakihn eklac na yohk se inge ke insiowos?\n\n15 Yac kowos orekmakihn luhlahlfongi ke moliyucklac Lal suc orekowoslac? Yac kowos ngwet nuh met ke sie muhta luhn luhlahlfongi, ac liye mahno ikoac se inge moulyak nuh ke moul suhkawihl, ac ma koluk inge tuhfweyucklac ke ma wo, in tulac ye muhtuhn God in nuhnuhnkweyuck fal nuh ke orekma ma oreklac ke mahno ke moul kawihl?\n\n16 Nga fahk nuh suwos, yac kowos kuh in sifacna luhma lah kowos porongo puhsren Leum, fahk nuh suwos, ke lwen sac: Tuhkuh nuh Yuruk kowos suc ahkinsewowoyeyuck, tuh liye, orekma lowos oacna orekma luhn suwohswohs fin facluh nohfohn?\n\n17 Kuh yac kowos sifacna luhma lah kowos kuh in kikiacp nuh sin Leum ke lwen sac, ac fahk—Leum, orekma lasr oa orekma suwohswohs fin facluh nohfohn—ac tuh El fah molikowoslac?\n\n18 Kuh fin tiac ohinge, yac kowos kuh in sifacna luhma muh utucklac kowos nuh ke siyah in nuhnuhnkuh luhn God ke nguhnuwos sesseslah ke puhla koluk ac ahsor, ke kowos esam ma koluk lowos nuhkwewa, ahok, sie mwe acsmak suwohs ke ma koluk lowos nuhkwewa, ahok, sie acsmak wowo tuh kowos seahkos masap luhn God?\n\n19 Nga fahk nuh suwos, yac kowos kuh in ngwetwack nuh sin God ke lwen sac ke inse nwacsnwacs ac paho nwacsnwacs? Nga fahk nuh suwos, yac kowos kuh in ngwetwack, ke luhmahn God taflah ke lomowos?\n\n20 Nga fahk nuh suwos, yac kowos kuh in nuhnkuh ke moliyucklac ke kowos sifacna eiskowosyang in srohoh sin devil?\n\n21 Nga fahk nuh suwos, kowos fah etuh ke lwen sac lah kowos tiac kuh in moliyucklac; tuh wacngihn kuhtwena mwet kuh in moliyucklac sahyacn na nuknuk lal in owolac fasrfasrlah; ahok, nuknuk lal enenuh in ahknwacsnwacsyeyucklac ne ke na ma inge nwacsnwacslah liki fohkfohk nuhkwewa, ke srah Lal suc sruhmuhnyuck sin pahpah tuhmwacsr, suc fah tuhkuh in molwelah mwet Lal liki ma koluk lalos.\n\n22 Ac inge nga siyuck suwos, mwet wiyuck, fuhkah puhla luhn oacna sie suwos, kowos fin tulac met liki nien nuhnuhnkuh luhn God, nuknuk lowos tuhnlac ke srah ac kain in fohkfohk nuhkwewa? Liye, meac ma inge fah fahkwack keiwos?\n\n23 Liye yac ma inge fah tiac fahkwack lah kowos mwet ahkmas, ahok, ac oacyacpac lah kowos koluk mwacta ke kain in ma koluk nuhkwewa?\n\n24 Liye, mwet wiyuck, yac kowos motko tuh kain mwet se inge kuh in oasr acn la in muhta nuh ten ke tohkohsrahi luhn God, weluhl Abraham, weluhl Isaac, ac weluhl Jacob, ac oacyacpac mwet pahluh muhtahl nuhkwewa, suc nuknuk lalos ahknwacsnwacsyeyucklac ac wacngihnlac tuhna, nwacsnwacs ac fasrfasr?\n\n25 Nga fahk nuh suwos, Moh; sahyacn na kowos oruh tuh Mwet in Oraclah lasr Elan sie mwet kikiacp e ke muhtwacwacackiyac ah, kuh nuhnkuh fin El sie mwet kikiacp e ke muhtwacwacackiyac ah, kowos tiac kuh in nuhnkuh muh kain mwet inge oasr acn la ke tohkohsrahi inkuhsrao; tuhsruhk elos fah lihsyucklac tuh elos tuhlihk ke tohkohsrahi luhn devil.\n\n26 Ac inge liye, nga fahk nuh suwos, mwet wiyuck, kowos fin puhlakihn ayaol luhn insiac, ac kowos fin puhlakihn in onkihn on ke luhngse moliyucklac, ngwac siyuck, yac kowos kuh in puhla inge?\n\n27 Yac kowos fahsr, karihngihnkowos sifacna in wacngihn mwacta ye muhtuhn God? Yac kowos kuh in fahk, kowos fin pahngonyuck in misac ke pacl se inge, ke insiowos sifacna, lah kowos puhsisacl fal? Tuh nuknuk lowos ahknwacsnwacsyeyucklac ac oreklac fasrfasrlah ke srah luhn Kraist, suc fah tuhkuh in molwelah mwet Lal liki ma koluk lalos?\n\n28 Liye, yac kowos tohllah kwewa inse fuhlwact? Nga fahk nuh suwos, kowos fin tiac kowos tiac ahkolah in liye God. Liye kowos enenuh in silahklahk ahkolah; tuh tohkohsrahi luhn kuhsrao apkuhranme, ac mwet se ingacn ac wacngihn moul ma pahtpaht la.\n\n29 Liye, nga fahk, yac oasr sie inmahsrlowos suc soenna tohllah sok? Nga fahk nuh suwos lah mwet se ingacn tiacna ahkolah; ac nga kena tuh elan silahklahk ahkolah, tuh pacl uh fototome, ac el tiac etuh lah ngac pacl sac fah tuhkuh; tuh mwet se ingacn tiac sukokyak in wacngihn mwactal.\n\n30 Ac nga sifilpac fahk nuh suwos, yac oasr sie inmahsrlowos suc isruhn tamuhlwel lal, kuh ahkyohkye kalyeiyuck uh nuh facl?\n\n31 We nuh sin mwet se ingacn, tuh el tiacna ahkolah, ac pacl uh apkuhranme tuh el enenuh in auliyak kuh el tiac kuh in moliyucklac!\n\n32 Ahok, finne we nuh suwos nuhkwewa mwet oruh ma koluk; auliyak, auliyak, tuh Leum God El fahk ma inge!\n\n33 Liye, El suhpwacma sie mwe suli nuh sin mwet nuhkwewa, tuh paho pahkotwen ahsroeyucklac nuh selos, ac El fahk: Auliyak, ac Nga fah eis kowos.\n\n34 Ahok, El fahk: Tuhkuh nuh Yuruk ac kowos fah ipeis ke fukun sahk ke sahk in moul; ahok, kowos fah sukohsohk in mongo ac nihm ke puhret ac kof in moul;\n\n35 Ahok, tuhkuh nuh Yuruk ac ahkfahsrye orekma luhn suwohswohs, ac kowos fah tiac pakpucklac ac totoyang nuh ke e—\n\n36 Tuh liye, pacl uh apkuhranme tuh el suc tiac sang fahko wo, kuh el suc tiac oruh orekma luhn suwohswohs, oasr srihpac luhn mwet sacn in tuhng ac ahsor.\n\n37 O kowos mwet orekma luhn ma koluk; kowos suc fuhlwactwack ke ma wacngihn srihpac luhn facluh, kowos suc fahk lah kowos etuh ohiyacn suwohswohs tuhsruhk tuh kowos tuhlac, oacna sip suc wacngihn mwet shepherd la, finne sie mwet shepherd El pahngon kowos ac El srwackna pahngon kowos, tuhsruhk kowos fah tiac lohng puhsrwacl!\n\n38 Liye, nga fahk nuh suwos, lah mwet shepherd wo El pahngon kowos; ahok, ac ke inel sifacna El pahngon kowos, suc pa inen Kraist; ac kowos fin tiac porongo puhsren mwet shepherd wo, nuh ke ine suc kowos pahngonyuck kac, liye, kowos tiac sip nuhtin mwet shepherd wo.\n\n39 Ac inge kowos fin tiac sip nuhtin mwet shepherd wo, kowos ma ke u oyac? Liye, nga fahk nuh suwos, lah devil pa mwet shepherd lowos, ac kowos ma ke u lal; ac inge, suc kuh in lahfwekihn ma se inge? Liye, nga fahk nuh suwos, el suc lahfwekihn ma se inge el sie mwet kikiacp ac sie tuhlihk nuhtin devil.\n\n40 Tuh nga fahk nuh suwos lah ma wo uh tuhkuh sin God me, ac ma koluk uh tuhkuh sin devil me.\n\n41 Ke ma inge, sie mwet el fin sang orekma wowo el porongo puhsren shepherd wo, ac el fahsr tohkohl; tuhsruhk el suc sang orekma koluk, mwet sacn pac na el eklac sie tuhlihk nuhtin devil, tuh el porongo puhsrwacl, ac fahsr tohkohl.\n\n42 Ac el suc oruh ma inge enenuh in eis molol sel; ke ma inge, ke molol el eis misac, ke ma suwohswohs, tuh el misac nuh ke orekma wo nuhkwewa.\n\n43 Ac inge, mwet wiyuck, nga kena tuh kowos in lohngyuc, tuh nga sramsram ke kuhiyen nguhnihk; tuh liye, nga sramsram nuh suwos in kahlwem tuh kowos in tiac tahfonglac, kuh nga sramsram oacna nuh ke masap luhn God.\n\n44 Tuh nga pahngonyuck in sramsram ke ohiyac se inge, in fal nuh ke akwuck muhtahl luhn God, suc oasr in Kraist Jisus; ahok, nga sapkihnyuck in tuyak ac fahkwack nuh sin mwet inge ke ma suc sramsramkihnyuck sin pahpah tuhmwacsr ke ma suc ac fah tuhkuh.\n\n45 Ac tiac pa inge nohfohn. Yac kowos tiac nuhnkuh tuh nga sifacna etuh ke ma inge? Liye, nga fahkwack nuh suwos lah nga etuh tuh ma suc nga sramsramkihn inge pwacye. Ac kowos etuh fuhkah lah nga etuh ke pwacyeiyacn ma inge?\n\n46 Liye, nga fahk nuh suwos ma inge ahkkahlwemyeyuck nuh sihk ke Nguhn Muhtahl luhn God. Liye, nga lalo ac pruhe ke lusen lwen pucspucs tuh nga in sifacna etuh ke ma inge. Ac inge nga sifacna etuh tuh ma inge pwacye; tuh Leum God El ahkkahlwemye ma inge nuh sihk ke Nguhn Muhtahl Lal; ac pa inge nguhn in fwackyuck ma oan sihk.\n\n47 Ac oacyacpac, nga fahk nuh suwos lah ma inge ahkkahlwemyeyuck nuh sihk, tuh kahs ma sramsramkihnyuck sin pahpah tuhmwacsr uh pwacye, in fal nuh ke nguhn in pahluh ma oan sihk, ma oacyacpac ma ke mwe ahkkahlwemye luhn Nguhn luhn God.\n\n48 Nga fahk nuh suwos, lah nga sifacna etuh tuh kuhtwena ma suc nga fah fahk nuh suwos, ke ma suc ac fah tuhkuh, uh pwacye; ac nga fahk nuh suwos, lah nga etuh tuh Jisus Kraist El fah tuhkuh, ahok, Wen, Sefanna nuhtin Pahpah, sesseslah ke luhng kuhlwacng, ac pahkotwen, ac pwacye. Ac liye, El pa suc ac tuhkuh in eislah ma koluk luhn facluh, ahok, ma koluk luhn mwet nuhkwewa suc insacnweacng in luhlahlfongi ke Inel.\n\n49 Ac inge nga fahk nuh suwos lah pa inge akwuck se suc nga pahngyak kac, ahok, in luti nuh sin mwet sacohk wiyuck, ahok, ac mwet nuhkwewa ma muhta fin acn uh; ahok, in luti nuh sin mwet nuhkwewa, kwewana mwet mahtuh ac fuhsr, kwewana mwet srohoh ac sukohsohk; ahok, nga fahk nuh suwos mwet mahtohoh, ac oacyacpac mwet matwac fal, ac fihl kapwack; ahok, in wowoyak nuh selos tuh elos enenuh in auliyak ac sifilpac isuslac.\n\n50 Ahok, ohinge Nguhn uh fahk: Auliyak, mwet nuhkwewa fin facluh, tuh tohkohsrahi luhn kuhsrao apkuhranme; ahok, Wen nuhtin God El tuhkuh ke wolacna Lal, ke kuhlacna, wolacna, kuh, ac wal. Ahok, tamuhlwel sacohk wiyuck, nga fahk nuh suwos, tuh Nguhn uh fahk: Liye wolacna luhn Tohkohsrah luhn facluh nohfohn; ac oacyacpac Tohkohsrah luhn inkuhsrao fah ke kihtin pacl ac kahlmwelihk inmahsrlon tuhlihk nuhkwewa nuhtin mwet.\n\n51 Ac oacyacpac Nguhn fahk nuh sihk, ahok, wowoyak nuh sihk ke sie puhsra yohk, fahk: Som ac fahk nuh sin mwet inge—Auliyak, tuh kowos fin tiac auliyak kowos tiac kuh in usrui tohkohsrahi inkuhsrao.\n\n52 Ac nga sifilpac fahk nuh suwos, Nguhn fahk: Liye, tuhla uh fihliyucki ke okahn sahk; ke ma inge sahk nuhkwewa ma tiac sang fukun sahk wo fah pakpucki nuh ten ac totoyang nuh ke e uh, ahok, sie e ma tiac kuh in kunlac, finne sie e fihrihr ne tok ma pahtpaht. Liye, ac esam, El suc Muhtahl El fahk ma inge.\n\n53 Ac inge mwet sacohk wiyuck, nga fahk nuh suwos, yac kowos kuh in tu na kuh ke fahk inge; ahok, yac kowos kuh in likiyac nuh sahyac ma inge, ac longyac El suc Muhtahl ye niowos; ahok, yac kowos kuh in fuhlwactwack ke fihlacng luhn insiowos; ahok, yac kowos fah fahfahlac na in nukum nuknuk yohk molo ac sang insiowos nuh ke ma wacngihn srihpac luhn facluh, ke kahsruhp lowos?\n\n54 Ahok, yac kowos ac fahfahlac na in nuhnkuh muh kowos wo liki sie sin sie; ahok, yac kowos ac fahfahlac na in kalyei mwet wiyowos, suc ahkpuhsisaclyelos sifacna ac fahsr tukun akwuck muhtahl luhn God, ohinge elos utuckuh nuh ke alu se inge, elos ahkmuhtahlyeyucklac ke Nguhn Muhtahl, ac elos sang orekma wo ma fal nuh ke auliyak—\n\n55 Ahok, ac yac kowos ac fahfahlac na in forlah liki mwet suhkahsruhp, ac mwet enenuh, ac in sruokyac na ma lowos luhkwelos?\n\n56 Ac ma sahflah, kowos nuhkwewa suc ac fahfahlac na ke ma koluk lowos, nga fahk nuh suwos lah mwet inge pa elos suc fah pakpucki nuh ten ac totoyang nuh ke e elos fin tiac sa auliyak.\n\n57 Ac inge nga fahk nuh suwos, kowos nuhkwewa suc kena in ukwe puhsren mwet shepherd wo, kowos tuhkuh liki mwet koluk, ac kowos in sriyucklac, ac nikmet kahl ma fohkfohk lalos; ac liye, inelos fah iyucklac, tuh inen mwet koluk fah tiac oacwaclah inmahsrlon inen mwet suwohswohs, tuh kahs luhn God in ahkpwacyeiyuck, suc fahk: Inen mwet koluk fah tiac akuhlamihsi nuh ke inen mwet Luhk;\n\n58 Tuh inen mwet suwohswohs fah sihmlac ke puk in moul, ac Nga fah sang nuh selos sie usru ke lacpo lacyot Luhk. Ac inge, mwet wiyuck, meac kowos ac fahk in lain ma inge? Nga fahk nuh suwos, kowos fin sramsram lain ma inge, ac wacngihn srihpac, tuh kahs luhn God enenuh in ahkpwacyeiyucklac.\n\n59 Tuh meac oasr mwet shepherd inmahsrlowos suc oasr sip pucspucs nahtuh a tiac karuhnguhnuhlos, tuh wolf suhlallacl in tiac utyak ac kanglah un sip nahtuhl? Ac liye, fin soko wolf suhlallacl utyak nuh in un sip nahtuhl yac el ac tiac ukwacack? Ahok, ac ke sahflahiyac, el fin kuh, el fah uniyac.\n\n60 Ac inge nga fahk nuh suwos lah mwet shepherd wo el pahngon kowos; ac kowos fin porongo puhsrwacl El fah eis kowos nuh ke u lal, ac kowos sip nahtuhl; ac El sapkihn nuh suwos tuh kowos in karuhnguhnwacng tuh in wacngihn kosro wolf suhlallacl in utyak nuh inmahsrlowos, tuh kowos in tiac kuhnausyucklac.\n\n61 Ac inge nga, Alma, sapkihn nuh suwos ke kahs Lal suc sapkihnyuc, tuh kowos in liyacacng in oruh kahs suc nga sramsramkihn nuh suwos.\n\n62 Nga sramsram ke ohiyacn sap nuh suwos suc wi alu uh; ac nuh selos suc tiac wi alu uh nga sramsram ke ohiyacn suli, fahk: Tuhkuh ac pacptaislac nuh ke auliyak, tuh kowos in oacyacpac in kuh in ipeis ke fukun sahk ke sahk in moul.\n\n", "alma 6": "[center][font_size=26]Sapta 6[/font_size][/center]\n\n[i]Alu fin acn Zarahemla ahknwacsnwacsyeyucklac ac akwucki—Alma el som nuh yohrohl Gideon in luti. Sahp ke yac 83 Met Liki Kraist.[/i]\n\n1 Ac na tukun ma inge tukun Alma el ahksahfyelah in sramsram nuh sin mwet ke alu uh, suc akwucki ke siti lal Zarahemla, el akmuhsraelah mwet tol ac elder, ke el fihliyac pahol faclos in fal nuh ke akwuck luhn God, in kol ac karihngihn alu uh.\n\n2 Ac tukun ma inge tuh el suc tiac wi alu suc auliyak ke ma koluk lalos elos pacptaislac nuh ke auliyak, ac elos eisyuck nuh ke alu uh.\n\n3 Ac oacyacpac tukun ma inge tuh elos suc wi alu uh suc tiacna auliyak ke ma koluk lalos ac ahkpuhsisaclyelos sifacna ye muhtuhn God—nga fahk kaclos suc fuhlwactwack ke fihlacng luhn insiaclos—mwet ingacn pacna elos lihsyucklac, ac inelos iyucklac, ac inelos tiacna oacwaclah inmahsrlolos suc suwohswohs.\n\n4 Ac ohinge elos muhtwacwacack in oakiyac akwuck luhn alu uh ke siti Zarahemla.\n\n5 Inge nga kena tuh kowos in kahlwem kac lah kahs luhn God ma nuh sin mwet nuhkwewa, tuh wacngihn mwet pihlesreyuck ke pacl wo in tuhkweni nuh sie in lohng kahs luhn God.\n\n6 Ne ohinge tuhlihk nuhtin God elos sapkihnyuck tuh elos enenuh in kwacna tuhkweni nuh sie, ac tuhkweni in lalo ac pruhe yohk ke ohiyac wo luhn nguhn lalos suc tiac etuh God.\n\n7 Ac na tukun ma inge ke Alma el oraclah masap inge el som luhkwelos, ahok, liki alu se suc oasr ke siti lal Zarahemla, ac el som nuh ke lacfahl kuhtuhlacp ke infacl Sidon, nuh ke infahlfahl Gideon, oasr sie siti muhsahiyuckyak we, ma pahngpahng siti lal Gideon, suc oasr ke infahlfahl se ma pahngpahng Gideon, tuh pahngpahng ohinge tukun mukul se suc acnwucki ke pahol Nehor ke katlas.\n\n8 Ac Alma el som ac muhtwacwacack in fahkwack kahs luhn God nuh ke alu se ma akwucki ke infahlfahl lal Gideon, in fal nuh ke fwackyuck luhn ma pwacye ke kahs ma sruhmuhnyuck sin pahpah tuhmwacl, ac in fal nuh ke nguhn in pahluh suc oasr yohrohl, in fal nuh ke kahs in luhlahlfongi kacl Jisus Kraist, Wen nuhtin God, suc fah tuhkuh in molwelah mwet Lal liki ma koluk lalos, ac ke akwuck muhtahl ma El pahngyak kac. Ac ohinge ma inge sihmihsyucklac. Amen.\n\n", "alma 7": "Kahs lal Alma suc el fahkwacng nuh sin mwet fin acn Gideon, in fal nuh ke ma sihmlac lal sifacna.\n\nKapsreni sapta 7.\n\n[center][font_size=26]Sapta 7[/font_size][/center]\n\n[i]Kraist El fah osweyucklac sel Mary—El fah tuhlahlah mwe kapihr luhn misac ac eis ma koluk luhn mwet Lal—Elos suc auliyak, pacptaislac, ac liyacacng masap fah eis moul ma pahtpaht—Ma fohkfohk uh tiac kuh in eis usru ke tohkohsrahi luhn God—Puhsisacl, luhlahlfongi, finsrak, ac luhngse muhtahl uh enenweyuck. Sahp ke yac 83 Met Liki Kraist.[/i]\n\n1 Liye mwet sacohk wiyuck, in liye lah nga eis lwelah in tuhkuh nuh yuruwos, ke ma inge ngac srihke in sramsram nuh suwos ke kahs luhk; ahok, ke oaclihk sifacna, akihlen lah pacl se emet nga in sramsram nuh suwos ke kahs luhn oaclihk, nga muhta na ke siyah in nuhnuhnkuh, suc arulacna kahfofo oruh nga koflah in tuhkuh nuh yuruwos.\n\n2 Ac finne nga koflah in tuhkuh ingena ke pacl se inge fin siyah in nuhnuhnkuh tiac ituckyang nuh sin sie pac, in kol aholyuc; ac Leum ke pahkotwen yohk Lal El lwelah tuh nga in tuhkuh nuh yuruwos.\n\n3 Ac liye, nga tuhkuh ke finsrak yohk ac kena yohk tuh nga in sokwack tuh kowos in ahkpuhsisaclye kowos sifacna ye muhtuhn God, ac tuh kowos in fahfahlac na in kwacfe ke luhng kuhlwacng Lal, tuh nga in sokwack lah kowos nwacsnwacs ye muhtahl, tuh nga enenuh na in sokwack lah kowos tiac muhta ke ongaiyac koluk ma mwet wiyacsr tuh oasr kac fin acn Zarahemla.\n\n4 Tuhsruhk insewowo ke inen God, tuh El use nuh sihk in etuh, ahok, use nuh sihk engan yohk na upac in etuh lah elos sifilpac akwucki ke ohiyacn suwohswohs Lal.\n\n5 Ac nga luhlahlfongi, fal nuh ke Nguhn luhn God suc oasr yuruk, tuh nga fah oacyacpac engan keiwos; ne ohinge nga tiac kena tuh engan luhk keiwos enenuh in tuhkuh ke ma suc oraclah kweok ac ahsor yohk luhk nuh sin mwet wiyuck fin acn Zarahemla, tuh liye, engan luhk kaclos tuhkuh nuh faclos tukun puhlakihnyuck mwe kweok ac ahsor yohk.\n\n6 Tuhsruhk liye, nga luhlahlfongi muh kowos tiac arulacna suhlahlahlfongi oacna mwet wiyowos; nga luhlahlfongi muh kowos tiacna fuhlwactwack ke fihlacng luhn insiowos; ahok, nga luhlahlfongi muh kowos tiacna fihliyac insiowos ke ma kahsruhp ac ma wacngihn srihpac luhn facluh; ahok, nga luhlahlfongi muh kowos tiacna alyalu nuh ke ma sruhlwaclah, tuhsruhk tuh kowos alu nuh sin God pwacye ac moul, ac lah kowos ngwetlah tuhpan iyucklac luhn ma koluk lowos, ke luhlahlfongi ma pahtpaht, ma fah tuhkuh.\n\n7 Tuh liye, nga fahk nuh suwos ac fah oasr ma pucspucs sikyak; ac liye, oasr sie ma suc yohk srihpac liki ma nuhkwewa—tuh liye, pacl uh tiac loesuhllah ke Mwet in Molwelah El moul ac tuhkuh nuh inmahsrlon mwet Lal.\n\n8 Liye, nga tiacna fahk lah El ac tuhkuh nuh inmahsrlosr ke pacl se El moul ke moul in mahno Lal; tuh liye, Nguhn tiacna fahk nuh sihk lah pa inge ma ac sikyak. Inge nuh ke ma se inge nga tiacna etuh; tuhsruhk nga etuh ma inge, lah Leum God El kuh in oruh ma nuhkwewa ma fal nuh ke kahs Lal.\n\n9 Tuhsruhk liye, Nguhn fahk nuh sihk, fahk: Wowoyak nuh sin mwet inge, fahk—Kowos auliyak, ac ahkolah inkacnek luhn Leum, ac fahsr ke inkacnek Lal, suc suwohs; tuh liye, tohkohsrahi inkuhsrao apkuhranme, ac Wen nuhtin God El ac tuhkuh nuh facluh.\n\n10 Ac liye, El fah osweyucklac sel Mary, fin acn Jerusalem suc pa acn luhn pahpah mahtuh tuhmwacsr, el sie muhtwacn nwacsnwacs, sie mwet sacohk ac sollac, suc fah sunyucki ac pihtuctucyak ke kuh luhn Nguhn Muhtahl, ac oswelah sie wen, ahok, finne Wen nuhtin God.\n\n11 Ac El fah som, kweok ke kain in waek ac ongaiyac ac mwe sruhf nuhkwewa; ac ohinge tuh kahs uh in ahkpwacyeiyucklac suc fahk lah El fah eis nuh Facl kweok ac mas luhn mwet Lal.\n\n12 Ac El fah eis nuh Facl misac, tuh Elan kuh in tuhlahlihk mwe kapihr luhn misac ma kapriyac mwet Lal; ac El fah eis nuh Facl mas lalos, tuh insiacl in sesseslah ke pahkotwen, fal nuh ke mahno, tuh Elan kuh in etuh fal nuh ke mahno lah El ac kahsruh fuhkah mwet Lal fal nuh ke mas lalos.\n\n13 Inge Nguhn uh etuh ma nuhkwewa; ne ohinge Wen nuhtin God El kweok fal nuh ke mahno tuh Elan kuh in eis nuh Facl ma koluk luhn mwet Lal, tuh Elan kuh in elah tahfonglac lalos fal nuh ke kuh luhn molwelah Lal; ac inge liye, pa inge kahs in luhlahlfongi ma oan sihk.\n\n14 Inge nga fahk nuh suwos lah kowos enenuh in auliyak, ac sifilpac isuslac; tuh Nguhn fahk lah kowos fin tiac sifilpac isuslac kowos tiac kuh in usrui tohkohsrahi inkuhsrao; ke ma inge tuhkuh ac pacptaislac in auliyak, tuh kowos in kuh in ahknwacsnwacsyeyucklac liki ma koluk lowos, tuh kowos in kuh in luhlahlfongi Lahm luhn God, suc eislah ma koluk luhn facluh, suc kuh in molwelah ac in ahknwacsnwacsyelah liki ma sesuwohs nuhkwewa.\n\n15 Ahok, nga fahk nuh suwos tuhkuh ac tiac sahngweng, ac likiyac nuh sahyac ma koluk nuhkwewa, ma fihsrwacsr in ahktoasrye kowos, ma kaprikowosi nuh ten nuh ke kuhnausyucklac, ahok, tuhkuh ac ahkwot nuh met, ac ahkkahlwemye nuh sin God lowos lah kowos kena auliyak ke ma koluk lowos ac ilyak nuh ke sie wuhlweacng nuh Sel in liyacacng masap Lal, ac ahklohye ma inge nuh Sel ke lwen se inge ke kowos som nuh ke kof in pacptais.\n\n16 Ac el suc oruh ma inge, ac liyacacng masap luhn God inge fahlac, mwet se pacna inge fah esam lah nga fahk nuh sel, ahok, el fah esam lah nga fahk nuh sel, el fah eis moul ma pahtpaht, fal nuh ke kahs in luhlahlfongi luhn Nguhn Muhtahl, suc fahkwack in nga.\n\n17 Ac inge mwet sacohk wiyuck, yac kowos luhlahlfongi ma inge? Liye, nga fahk nuh suwos, ahok, nga etuh lah kowos luhlahlfongi ma inge; ac ohiyac se oruh nga etuh lah kowos luhlahlfongi ma inge pa ke mwe ahkkahlwemye luhn Nguhn suc oasr yuruk. Ac inge ke srihpen luhlahlfongi lowos an fokoko ke ma ingacn, ahok, ke ma suc nga sramsramkihn, yohk engan luhk.\n\n18 Tuh oacna ke nga fahk nuh suwos e ke muhtwacwacackiyac ah, tuh nga kena yohk tuh kowos in tiac oasr ke ohiyac koluk luhn mwet wiyowos, finne ohinge nga sokwack lah kena luhk uh oreklac wo.\n\n19 Tuh nga liye tuh kowos muhta ke inkacnek suwohswohs; nga liye tuh kowos muhta ke inkacnek ma kol nuh ke tohkohsrahi luhn God; ahok, nga liye tuh kowos oruh inkacnek Lal in suwohs.\n\n20 Nga motko tuh ahkkahlwemyeyuck nuh suwos, ke luhlahlfongi luhn kahs Lal, tuh El tiac kuh in fahsr ke inkacnek kihruhruh; El tiac pac kuh in fahsr liki ma El fahk; El tiac kuh in forlah nuh lacyot kuh lacsac, kuh liki ma pwacye nuh ke ma suhtuhuh; ke ma inge, inkacnek Lal ac tiac kuh in eklac.\n\n21 Ac El tiac muhta ke tempuhl semuhtahl; fohkfohk kuh kuhtwena ma suc tiac nwacsnwacs tiac pac kuh in eisyuck nuh ke tohkohsrahi luhn God; ke ma inge nga fahk nuh suwos pacl uh fah tuhkuh, ahok, ac fah tuhkuh ke lwen sahflah, tuh el suc fohkfohk fah muhta na ke fohkfohk lal.\n\n22 Ac inge mwet sacohk wiyuck, nga fahk ma inge nuh suwos tuh ngan kuh in okaskowosyak nuh ke sie ma mokleyuck ke kunohkohn lowos nuh sin God, tuh kowos in kuh in fahsr ke nwacsnwacs ye muhtahl, tuh kowos in kuh in fahsr tukun akwuck muhtahl luhn God, tukun kowos eisyuck.\n\n23 Ac inge nga kena tuh kowos in puhsisacl, ac ahkostwen ac ohi; fihsrwacsr in siyuckyuck se; sesseslah ke mongfihsrwacsr ac muhtweng; mihs ke ma nuhkwewa; oaru in liyacacng masap luhn God pacl nuhkwewa; siyuck ke oacna sie ma suc kowos enenuh, kwewana ke ma nguhnnguhn ac ma suhkawihl; kwacna fohlohkihn kuloh nuh sin God ke oacna sie ma suc kowos eis.\n\n24 Ac karuhnguhnwacng tuh kowos in luhlahlfongi, finsrak, ac luhngse muhtahl, ac na kowos fah kapkapwack pacl nuhkwewa ke orekma wo.\n\n25 Ac lwelah tuh Leum Elan ahkinsewowoye kowos, ac karuhnguhnwacng nuknuk lowos an in nwacsnwacs, tuh ke sahflahiyac uh kowos in kuh in utucklac in muhta nuh ten weluhl Abraham, Isaac, ac Jacob, ac mwet pahluh muhtahl e ke muhtwacwacackiyacn facluh fahlac, tuh nuknuk lowos an in nwacsnwacs oacna ke nuknuk lalos nwacsnwacs, ke tohkohsrahi inkuhsrao in tiac sifilpac illac.\n\n26 Ac inge mwet sacohk wiyuck, nga sramsramkihn kahs inge nuh suwos fal nuh ke Nguhn suc fahkwack in nga; ac nguhnihk arulacna engan yohk, ke srihpen oaru ac lohacng yohk ma kowos sang nuh ke kahs luhk.\n\n27 Ac inge, lwelah tuh mislac luhn God in puhtati fowos, ac nuh fin lohm ac acn suwos an, ac nuh fin un sip ac kosro nuhtuwos, ac ma nuhkwewa lowos, muhtwacn lowos ac tuhlihk nuhtuwos, in fal nuh ke luhlahlfongi ac orekma wo lowos, ke pacl se inge fahlac ac ne tok ma pahtpaht. Ac nga sramsram ohinge. Amen.\n\n", "alma 8": "[center][font_size=26]Sapta 8[/font_size][/center]\n\n[i]Alma el luti ac pacptais fin acn Melek—El sruhngwacyuck fin acn Ammonihah ac el som—Sie lipufacn sapkihn nuh sel in fohlohk ac luti nuh sin mwet uh in auliyak—El eisyuck sel Amulek, ac mwet luo inge elos luti fin acn Ammonihah. Sahp ke yac 82 Met Liki Kraist.[/i]\n\n1 Ac na tukun ma inge Alma el fohlohk liki acn Gideon, tukun el luti mwet Gideon ma pucspucs ma tiacna kuh in sihmihsyucklac, oakiyac akwuck luhn alu uh, oacna ke el tuh oruh met fin acn Zarahemla, ahok, el fohlohklac nuh lohm sel sifacna fin acn Zarahemla elan monglac liki orekma ma el oraclah.\n\n2 Ac ohinge sahflah yac ahkyuc ke kolyuck luhn mwet nuhnuhnkuh fin mwet lal Nephi.\n\n3 Ac tukun ma inge ke muhtwacwacackiyacn yac ahksingucul ke kolyuck luhn mwet nuhnuhnkuh fin mwet lal Nephi, Alma el som liki acn we ac eis fuhfahsryucsr lal nuh fin acn Melek, suc oasr ke lacfahl rohtoh ke infacl Sidon, ke lacfahl rohtoh sisken mahsrol ke innimac.\n\n4 Ac el muhtwacwacack in luti mwet fin acn Melek in fal nuh ke akwuck muhtahl luhn God, suc el pahngyak kac; ac el muhtwacwacack in luti mwet uh fin acn Melek nohfohn.\n\n5 Ac tukun ma inge mwet uh tuhkuh nuh yohrohl ke mahsrol nuhkwewa fin acn ma oan sisken lacfahl nuh ke innimac. Ac elos pacptaislac fin acn ah nohfohn;\n\n6 Tuh ke el ahksahfyelah orekma lal fin acn Melek el som, ac fuhfahsryucsr lusen lwen tolu ke lacfahl nuh acir fin acn Melek; ac el tuhkuh nuh ke sie siti ma pahngpahng Ammonihah.\n\n7 Inge facsin luhn mwet Nephi in pahngon acn selos, ac siti lalos, ac mura lalos, ahok, finne mura srihsrihk lalos, tukun inel suc muhta we emet ah; ac tuh ohinge pac fin acn lal Ammonihah.\n\n8 Ac tukun ma inge ke Alma el tuhkuh nuh ke siti lal Ammonihah el muhtwacwacack in luti kahs luhn God nuh selos.\n\n9 Inge Setuhn el sruokyac yohk insiacn mwet ke siti lal Ammonihah; ke ma inge elos tiacna porongo kahs lal Alma.\n\n10 Ne ohinge Alma el orekma yohk ke nguhn, kwacfe sin God ke pruhe fokoko, tuh elan kuh in okwaclah Nguhn Lal nuh fin mwet suc oasr in siti sac; tuh oacyacpac Elan kuh in lwelah tuh elan kuh in pacptaiseloslac nuh ke auliyak.\n\n11 Ne ohinge, elos ahkkwekweyelah insiaclos, fahk nuh sel: Liye, kuht etuh lah kom pa Alma; ac kuht etuh lah kom sie mwet tol fuhlwact luhn alu suc kom oakiyac fin acn pucspucs fin acn uh; in fal nuh ke facsin lom an; ac kuht tiac wi alu lom an, ac kuht tiacna luhlahlfongi ke facsin lahlfon ingacn.\n\n12 Ac inge kuht etuh lah ke srihpen kuht tiac wi alu lom an kuht etuh lah wacngihn kuh lom facsr; ac kom sang siyah in nuhnuhnkuh nuh sel Nephihah; ke ma inge tiac kom pa mwet nuhnuhnkuh fuhlwact lasr uh.\n\n13 Inge ke mwet uh fahk ma se inge, ac tiac porongo nohfohn kahs lal, ac lainuhl, ac acni nuh kacl, ac oruh tuh elan lihsyucklac liki siti lalos, na el som ac oruh fuhfahsryucsr lal nuh ke siti se ma pahngpahng Aaron.\n\n14 Ac tukun ma inge ke el fuhfahsryucsr nuh we, toasrlacna ke ahsor, puhlakihn ongaiyac yohk ac kweok in nguhn, ke srihpen ma koluk luhn mwet suc oasr ke siti lal Ammonihah, tukun ma inge ke Alma el tuh toasrlacna ke ahsor, liye sie lipufacn luhn Leum ikme nuh sel, fahk:\n\n15 Alma, kom ahkinsewowoyeyuck; ke ma inge, kweyak ac enganwack, tuh oasr srihpac yohk lom kom in engan; tuh kom oaru in liyacacng masap luhn God e ke na pacl se kom eis sap soko emet Sel. Liye, nga pa el suc tuh usot sap soko ah nuh sum ah.\n\n16 Ac liye, nga suhpweyuckme in sapkihn kom tuh kom in fohlohk nuh ke siti lal Ammonihah, ac sifilpac luti nuh sin mwet ke siti sac; ahok, lotwelos. Ahok, fahk nuh selos, elos fin tiac auliyak Leum God El fah kuhnaosuhloslac.\n\n17 Tuh liye, elos lutlut ke pacl se inge tuh elos in kuh in kuhnahoslah moul sukohsohk luhn mwet lom, (tuh ohinge Leum El fahk) suc ma inge lain ma loh, nuhnuhnkuh, ac masap ma El sang nuh sin mwet Lal.\n\n18 Na tukun ma inge tukun Alma el eis pweng se lal sin lipufacn luhn Leum el silahklahk fohlohk nuh fin acn lal Ammonihah. Ac el ilyak nuh in siti uh ke siena inkacnek, ahok, ke inkacnek se ma oan nuh epang ke siti lal Ammonihah.\n\n19 Ac ke el ilyak nuh in siti sac el masrinsrwacl, ac el fahk nuh sin sie mwet: Yac kom fah sang nuh sin sie mwet kuhlwacnsap puhsisacl luhn God mongo elan kang?\n\n20 Ac mwet sac fahk nuh sel: Nga sie mwet Nephi, ac nga etuh lah kom sie mwet pahluh muhtahl luhn God, tuh kom pa mwet se suc sie lipufacn el fahk ke sie aruhruhma: Kom fah eis. Ke ma inge, wiyuc som nuh in lohm sihk ac nga fah usot nuh sum mongo nak; ac nga etuh lah kom fah sie mwe insewowo nuh sihk ac lohm sihk.\n\n21 Ac tukun ma inge mwet sac eisacl nuh in lohm sel; ac mwet sac pahngpahng Amulek; ac el us puhret ac ikoac ac likiyac ye muhtahl Alma.\n\n22 Ac tukun ma inge Alma el kanglah puhret ac kihpi; ac el ahkinsewowoyacl Amulek ac lohm sel, ac el sang kuloh nuh sin God.\n\n23 Ac tukun el mongoi ac kihpi el fahk nuh sel Amulek: Nga pa Alma, ac nga pa mwet tol fuhlwact ke alu luhn God fin acn nuhkwewa inge.\n\n24 Ac liye, nga pahngyak in luti kahs luhn God inmahsrlon mwet inge nuhkwewa, in fal nuh ke nguhn in fwackyuck ac pahluh; ac nga tuh tuhkuh nuh ke acn se inge ac elos tiac eisyuc, tuhsruhk elos lihsyuclac ac nga kuhracnna forlah liki acn se inge ne tok ma pahtpaht.\n\n25 Tuhsruhk liye, nga sapkihnyuck tuh nga enenuh in sifilpac fohlohk ac palye nuh sin mwet inge, ahok, ac in fahkwack in lainuhlos ke ma koluk lalos.\n\n26 Ac inge, Amulek, ke srihpen kom kihteyuc ac eisyuc, kom ahkinsewowoyeyuck; tuh nga masrinsrwacl, tuh nga lalo ke lusen lwen pucspucs.\n\n27 Ac Alma el muhta lwen pucspucs yohrohl Amulek met liki el muhtwacwacack in luti nuh sin mwet uh.\n\n28 Ac tukun ma inge mwet uh koluklac liki na met ah ke ma koluk lalos.\n\n29 Ac kahs se tuhkuh nuh yohrohl Alma, fahk: Som, ac oacyacpac fahk nuh sin mwet kuhlwacnsap Luhk Amulek, som ac palye nuh sin mwet inge, fahk—Kowos auliyak, tuh ohinge Leum El fahk, kowos fin tiac auliyak Nga fah fahsri mwet inge ke kasrkuhsrak Luhk; ahok, ac Nga fah tiac furohklah kasrkuhsrak yohk Luhk.\n\n30 Ac Alma el som, ac oacyacpac Amulek, nuh inmahsrlon mwet uh, in fahkwack kahs luhn God nuh selos; ac elos sesseslah ke Nguhn Muhtahl.\n\n31 Ac oasr kuh ituckyang nuh selos, yohkna oruh elos tiac kuh in sruokyucki ke nien srohoh; kuh kuhtwena mwet tiacna kuh in onweltahluh; ne ohinge elos tiacna orekmakihn kuh lalos ne ke na elos kapriyucki ke mwe kapihr ac totoyang nuh ke nien srohoh. Inge, ma inge oreklac tuh Leum Elan kuh in ahkkahlwemye kuh Lal kaclos.\n\n32 Ac tukun ma inge ke elos som ac muhtwacwacack in luti ac in pahluh nuh sin mwet uh, in fal nuh ke nguhn ac kuh suc Leum El sang nuh selos.\n\n", "alma 9": "Kahs lal Alma, ac oacyacpac kahs lal Amulek, ma fwack nuh sin mwet suc muhta fin acn Ammonihah. Ac oacyacpac elos totoyang nuh nien srohoh, ac moliyucklac ke kuh usrnguck luhn God suc oasr yohrohlos, in fal nuh ke ma sihmlac lal Alma.\n\nKapsreni sapta 9 ne ke 14.\n\n[center][font_size=26]Sapta 9[/font_size][/center]\n\n[i]Alma el sapkihn nuh sin mwet Ammonihah in auliyak—Leum El fah pahkotwen nuh sin mwet Laman ke lwen sahflah—Mwet Nephi elos fin pihlesruh kahlwem uh, elos fah kuhnausyucklac sin mwet Laman—Wen nuhtin God El fah tuhkuh ke pacl na sa—El fah molweloslac suc auliyak, pacptaislac, ac luhlahlfongi ke Inel. Sahp ke yac 82 Met Liki Kraist.[/i]\n\n1 Ac sifilpac, nga, Alma, sapkihnyuck sin God tuh nga enenuh in usacl Amulek ac som ac sifilpac luti nuh sin mwet inge, kuh mwet suc oasr in siti Ammonihah, tukun ma inge ke nga muhtwacwacack in luti nuh selos, elos muhtwacwacack in lainyuc, fahk:\n\n2 Suc kom an? Kom nuhnkuh muh kuht ac fah luhlahlfongi kahs in luhlahlfongi luhn sie mwet, finne el luti nuh sesr lah facluh ac wacngihnlac?\n\n3 Inge elos tiac kahlwem ke kahs ma elos sruhmuhn uh; tuh elos tiacna etuh lah facluh ac wacngihnlac.\n\n4 Ac elos oacyacpac fahk: Kuht ac tiac luhlahlfongi kahs lom an fin kom palye lah siti luhlahp se inge ac kuhnausyucklac ke lwen sefanna.\n\n5 Inge elos tiacna etuh lah God El kuh in oruh orekma wolacna, tuh elos mwet kwekwe insiac ac lihkkeke.\n\n6 Ac elos fahk: Suc God, suc suhpwacma sie mwet suc wacngihn wal la nuh inmahsrlon mwet inge, in fahkwack nuh selos ma pwacye ke ma yohk ac wolacna?\n\n7 Ac elos tume in fihliyac paholos feik; tuhsruhk liye, elos tiacna. Ac nga tu ke puhlaik in fahkwack nuh selos, ahok, nga fahkwack ke puhlaik nuh selos, fahk:\n\n8 Liye, O kowos fihl koluk ac sesuwohs, fuhkah tuh kowos muhlkuhnlah facsin luhn pahpah tomowos; ahok, fuhkah tuh in arulacna sa kowos in muhlkuhnlah masap luhn God.\n\n9 Yac kowos tiacna esam lah pahpah tuhmwacsr, Lehi, el utucklac liki acn Jerusalem ke poun God? Yac kowos tiacna esam lah elos nuhkwewa kolyuck Sel ke innimac?\n\n10 Ac yac kowos sa na in muhlkuhnlah lah pacl ekahsr El molwelah pahpah tuhmwacsr liki poun mwet lokoalok lalos, ac karuhnguhnuhlosyang in tiac kuhnausyucklac, finne ke poun mwet wiyaclos sifacna?\n\n11 Ahok, ac fin tiac ma ke kuh Lal ma wacngihn kuh oacna, ac pahkotwen Lal, ac mongfihsrwacsr Lal nuh sesr, kuht enenuh na in tiac kuh in kahingkuhnlah in wacngihnlac liki facluh met liki na lusen pacl se inge, ac sahp ac suhpweyucklac nuh ke sie ohiyac kweok ac suhpwacr ma wacngihn sahflahiyac.\n\n12 Liye, inge nga fahk nuh suwos lah El sapkihn tuh kowos in auliyak; ac kowos fin tiac auliyak, kowos tiac kuh in usrui tohkohsrahi luhn God. Tuhsruhk liye, tiac pa inge nohfohn—El sapkihn kowos in auliyak, kuh El fah kuhnauskowoslac liki facluh; ahok, El fah fahsri kowos ke kasrkuhsrak Lal, ac ke kasrkuhsrak upac Lal El fah tiac forlah.\n\n13 Liye, yac kowos tiac esam kahs ma El sramsramkihn nuh sel Lehi, fahk lah: Ke kowos ac liyacacng masap Luhk, kowos fah kapkapwack fin acn uh? Ac sifilpac fwack muh: Ke kowos ac tiac liyacacng masap Luhk kowos fah lihsyucklac liki ye muhtuhn Leum.\n\n14 Inge nga kena tuh kowos in esam, lah ke mwet Laman elos tiac liyacacng masap luhn God, elos lihsyucklac liki ye muhtuhn Leum. Inge kuht liye lah kahs luhn Leum ahkpwacyeiyuck ke ma se inge, ac mwet Laman elos lihsyucklac liki ye Muhtahl, e ke na muhtwacwacackiyacn tahfonglac lalos fin acn uh.\n\n15 Ne ohinge nga fahk nuh suwos, lah ac fah wo nuh selos ke lwen in nuhnuhnkuh yohk liki kowos, kowos fin muhta na ke ma koluk lowos, ahok, ac finne wo nuh selos ke moul se inge yohk liki kowos, kowos fin tiac auliyak.\n\n16 Tuh puhs olwelah ma ituckyang nuh sin mwet Laman; tuh ma ke srihpen facsin luhn pahpah tuhmwaclos suc oruh elos in muhta na ke ohiyacn nihkihn lalos; ke ma inge Leum El fah pahkotwen nuh selos ac ahkloesye moul lalos fin acn uh.\n\n17 Ac ke kuhtuh lusen pacl elos fah utuckuh in luhlahlfongi kahs Lal, ac in etuh ke tahfonglac luhn facsin luhn pahpah tuhmwaclos; ac puhs selos fah moliyucklac, tuh Leum El fah pahkotwen nuh selos nuhkwewa suc pahngon Inel.\n\n18 Tuhsruhk liye, nga fahk nuh suwos lah kowos fin fahfahlac na ke ma koluk lowos tuh pacl lowos fah tiac ahkloesyeyuck fin acn uh, tuh mwet Laman elos fah suhpweyuckme nuh yuruwos; ac kowos fin tiac auliyak elos fah tuhkuh ke sie pacl ma kowos tiac etuh kac, ac kowos fah fahsriyuck in kuhnausyucklac na pwacye; ac ma inge fah fal nuh ke kasrkuhsrak yohk luhn Leum.\n\n19 Tuh El fah tiac lwelah tuh kowos in muhta na ke ma koluk lowos, in kuhnahoslah mwet inge. Nga fahk nuh suwos, Moh; El lwelah tuh mwet Laman in kuh in kuhnahoslah mwet nuhkwewa Lal suc pahngpahng mwet lal Nephi, fin ac kuh lah elos kuh in puhtatyang nuh ke ma koluk ac tahfonglac, tukun kahlwem yohk ac etwacack yohk ituckyang nuh selos ke Leum God lalos;\n\n20 Ahok, tukun elos mwet luhngseyuck yohk sin Leum; ahok, tukun luhngseyuck lucng liki muhtuhnfacl nuhkwewa sahyac, kain in mwet, kahs, kuh mwet; tukun ma nuhkwewa ahkkahlwemyeyuck nuh selos, in fal nuh ke kena lalos, ac luhlahlfongi lalos, ac pruhe, ke ma suc somlah, ac ma inge, ac ma suc ac fah tuhkuh;\n\n21 Fahsriyuck sin Nguhn luhn God; sramsram nuh sin lipufacn, ac sramsram nuh se ke puhsren Leum; ac oasr nguhn in pahluh yohrohlos, ac nguhn in fwackyuck, ac oacyacpac mwe sang pucspucs, mwe sang luhn sramsram ke loh, ac mwe sang luhn luti, ac mwe sang luhn Nguhn Muhtahl, ac mwe sang luhn lweng;\n\n22 Ahok, ac tukun elos utucklac sin God liki acn Jerusalem, ke poun Leum; moliyucklac liki sracl, ac liki mas, ac liki ohiyacn mas nuhkwewa ke kain nuhkwewa; ac elos fokokoi ke mweun, tuh elos in tiac kuhnausyucklac; utucklac liki srohoh ke pacl tukun pacl, ac liyeyuckyang ac karihngihnyuckyang ne inge; ac elos kapkapwack ne ke na elos kahsruhpi ke kain in ma nuhkwewa—\n\n23 Ac inge liye nga fahk nuh suwos, tuh fin mwet inge, suc eis mwe insewowo pucspucs ke poun Leum, elos tahfonglac in lain nuh ke kahlwem ac etwacack ma oasr yohrohlos, nga fahk nuh suwos lah ac fin pa inge, tuh elos fin puhtatlac ke tahfonglac, ac arulacna wo liki na nuh sin mwet Laman yohk liki kowos.\n\n24 Tuh liye, olwelah luhn Leum ituckyang nuh sin mwet Laman, tuhsruhk ma inge tiac ma nuh suwos kowos fin tahfonglac; tuh yac Leum El tiac ahkkahlwemye olwelah ac sap kuhlacna, tuh kowos fin forlah lainuhl kowos fah kuhnausyucklac na pwacye liki facluh?\n\n25 Ac inge ke srihpac se inge, tuh kowos in tiac kuhnausyucklac, Leum El suhpwacma lipufacn Lal in fahsri mwet pucspucs Lal, fahkwack nuh selos lah elos enenuh in som ac wowoyak upac nuh sin mwet inge, fahk: Kowos auliyak, tuh tohkohsrahi inkuhsrao apkuhran me;\n\n26 Ac tiac lusen pacl paht na Wen nuhtin God El fah tuhkuh ke wolacna Lal; ac wolacna Lal fah pa wolacna luhn Wen Sefanna nuhtin Pahpah, sesseslah ke luhng kuhlwacng, suwohswohs, ac pwacye, ac sesseslah ke muhtweng, pahkotwen, ac mongfihsrwacsr, sa in lohng tuhng luhn mwet Lal ac in topuk pruhe lalos.\n\n27 Ac liye, El tuhkuh in molweloslac suc fah pacptaislac nuh ke auliyak, ke luhlahlfongi ke Inel.\n\n28 Ke ma inge, kowos ahkolah inkacnek luhn Leum, tuh pacl uh apkuhran me tuh mwet nuhkwewa fah eis molin orekma lalos, in fal nuh ke ma suc elos oraclah—elos fin suwohswohs elos fah eis moliyucklac luhn nguhnalos, in fal nuh ke kuh ac molwelah luhn Jisus Kraist; ac elos fin koluk elos fah eis ma koluk kawihl luhn nguhnalos, in fal nuh ke kuh ac srohoh luhn devil.\n\n29 Inge liye, pa inge puhsren lipufacn sac, suc wowoyak nuh sin mwet uh.\n\n30 Ac inge, mwet sacohk wiyuck, tuh kowos mwet wiyuck, ac kowos enenuh in sacohklacna, ac kowos enenuh in oruh orekma wo ma fal nuh ke auliyak, liye lah insiowos arulacna kwekweelihk lain kahs luhn God, ac liye lah kowos sie un mwet tuhlac ac puhtatlac.\n\n31 Na tukun ma inge ke nga, Alma, sruhmuhn kahs inge, liye, mwet uh kasrkuhsrakwack sihk ke srihpen nga fahk nuh selos lah elos sie un mwet kwekwe insiac ac lihkkeke.\n\n32 Ac oacyacpac ke srihpen nga fahk nuh selos lah elos mwet tuhlac ac puhtatlac elos tuh kasrkuhsrak sihk, ac suk in fihliyac paholos feik, tuh elos in kuh in tolyucyang nuh ke nien srohoh.\n\n33 Tuhsruhk tukun ma inge Leum El tiacna lwelah nuh selos tuh elos in eisyuc ke pacl sac ac tolyucyang nuh ke nien srohoh.\n\n34 Ac tukun ma inge Amulek el som ac tulac met, ac muhtwacwacack in oacyacpac luti nuh selos. Ac inge kahs lal Amulek uh tiacna sihmihsyucklac, ne ohinge sie ipin kahs lal uh sihmihsyucklac ke puk se inge.\n\n", "alma 10": "[center][font_size=26]Sapta 10[/font_size][/center]\n\n[i]Lehi el isuslac nuh sel Manasseh—Amulek el sruhmuhn sap se luhn lipufacn tuh elan karuhnguhnuhlwacng Alma—Pruhe luhn mwet suwohswohs oruh mwet uh painmoullac—Mwet mukwikwi ke loh ac mwet nuhnuhnkuh sesuwohs oakiyac pwelucng in kuhnahoslah mwet uh. Sahp ke yac 82 Met Liki Kraist.[/i]\n\n1 Inge pa inge kahs suc Amulek el luti nuh sin mwet suc oasr fin acn Ammonihah, fahk:\n\n2 Nga pa Amulek; nga pa wen nahtuhl Giddonah, suc pa wen nahtuhl Ishmael, suc sie fihlin mwet lal Aminadi; ac Aminadi se ingacn pa el suc luhngaslah sihm suc oan ke pihsinkacn tempuhl, suc tuh sihmlac ke kihfihn poun God.\n\n3 Ac Aminadi el sie fihlin mwet lal Nephi, suc pa wen nahtuhl Lehi, suc tuhkuh liki acn Jerusalem, suc sie fihlin mwet lal Manasseh, suc pa wen nahtuhl Joseph suc tuh kuhkwackihnyucklac nuh Egypt ke poun tamuhlwel wiyacl.\n\n4 Ac liye, nga oacyacpac sie mwet suc tiac srihklac wal la inmahsrlolos nuhkwewa suc etweyuc; ahok, ac liye, puhslac mwet ac kawuck luhk, ac nga oacyacpac eis kahsruhp yohk ke poun orekma luhk.\n\n5 Ne ohinge, tukun ma inge nuhkwewa, nga tiacna etuh yohk ke ohiyac luhn Leum, ac ma lukmac ac kuh wolacna Lal. Nga fahk lah nga tiacna etuh yohk ke ma inge; tuhsruhk liye, nga tahfonglac, tuh nga liye ma lukmac yohk Lal ac kuh wolacna Lal; ahok, finne ke karihngihnyuckyang luhn moul luhn mwet inge.\n\n6 Ne ohinge, nga ahkkwekweyelah insiuck, tuh nga pahngonyuck pacl pucspucs ac nga tiac ke lohng; ke ma inge nga etuh ke ma inge, tuhsruhk nga tiac etuh; ke ma inge nga fahfahlac na in lain God, ke muhnahs luhn insiuck, finne ne ke na lwen ahkahkosr ke mahlwem ahkitkohsr, suc pa ke yac ahksingucul ke kohkoh luhn mwet nuhnuhnkuh.\n\n7 Ke nga fuhfahsryucsr in liye sie mwet arulacna fototo nuh sihk, liye sie lipufacn luhn Leum el sikme nuh sihk ac fahk: Amulek, fohlohk nuh lohm sum sifacna, tuh kom fah kihte sie mwet pahluh luhn Leum; ahok, sie mwet muhtahl, suc sie mwet sollac luhn God; tuh el lalo ke lusen lwen pucspucs ke srihpen ma koluk luhn mwet inge, ac el masrinsrwacl, ac kom fah eisacl nuh in lohm sum ac kihtelyac, ac el fah ahkinsewowoye kom ac lohm sum; ac mwe insewowo luhn Leum fah puhtati nuh fom ac lohm sum.\n\n8 Ac tukun ma inge nga ahkos puhsren lipufacn sac, ac fohlohk nuh lohm sihk ah. Ac ke nga som nuh we nga sokwack mwet se suc lipufacn sac fahk nuh sihk ah: Kom fah eisacl nuh ke lohm sum—ac liye mukul se pacna inge pa el suc sramsram nuh suwos ke ma luhn God.\n\n9 Ac lipufacn sac fahk nuh sihk lah el sie mwet muhtahl; ke srihpac se inge nga etuh lah el sie mwet muhtahl ke srihpen ma inge fwacklac sin sie lipufacn luhn God.\n\n10 Ac sifilpac, nga etuh lah ma suc el fahkwack kac uh pwacye; tuh liye nga fahk nuh suwos, tuh ke Leum El moul, ohinge El suhpwacma sie lipufacn Lal in oruh ma inge in kahlwem nuh sihk; ac ma inge El oruh ke Alma se inge el muhta in lohm sihk.\n\n11 Tuh liye, el ahkinsewowoye lohm sihk, el ahkinsewowoyeyuc, ac muhtwacn luhk, ac tuhlihk nuhtihk, ac pahpah tuhmuhk ac mwet luhk; ahok, finne mwet nuhkwewa luhk el ahkinsewowoye, ac mwe insewowo luhn Leum puhtati nuh facsr fal nuh ke kahs suc el sruhmuhn.\n\n12 Ac inge, ke Amulek el sramsramkihn kahs inge mwet uh muhtwacwacack in lut, liye lah puhs liki sie mwet loh suc fahkwack ke ma suc ohinge elos tuhkahkihnyuckyak kac, ac oacyacpac ke ma suc ac fah tuhkuh, in fal nuh ke nguhn in pahluh suc oasr yohrohlos.\n\n13 Ne ohinge, oasr kuhtuh inmahsrlolos suc nuhnkuh in kihsen siyuck selos, tuh ke ohiyac kuhtasrihk lalos elos in kuh in sruokiltahluh ke kahs lalos, tuh elos in kuh in sokwack mwe loh in lainuhlos, tuh elos in kuh in usacloslac nuh yurun mwet nuhnuhnkuh lalos tuh elos in kuh in nuhnuhnkweyuck fal nuh ke masap, ac tuh elos in kuh in acnwucki kuh tolyuckyang nuh ke nien srohoh, in fal nuh ke ma koluk suc elos kuh in oruh in sikyak kuh mwe loh in lainuhlos.\n\n14 Inge mukul ingoh pa suk in kuhnaosuhloslac, suc pa mwet mukwikwi ke loh, suc tuh moliyuck nuh se kuh srihsrngiyucki sin mwet uh in karihngihn masap ke pacl in utuckyak srihkeyuck lalos, kuh ke pacl in utuckyak srihkeyuck ke orekma koluk luhn mwet uh ye muhtuhn mwet nuhnuhnkuh.\n\n15 Inge mwet mukwikwi ke loh inge elos etuh ke kain in ohiyac ac kuhtasrihk nuhkwewa luhn mwet uh; ac ma inge ahkkweyelos tuh elos in kuh in suhmahtlah ke orekma lalos.\n\n16 Ac tukun ma inge elos muhtwacwacack in kihsen siyuck sel Amulek, tuh ohinge elos in kuh in oruh elan tahfonglac ke kahs lal, kuh fahk siena liki kahs ma el sruhmuhn.\n\n17 Inge elos tiac etuh lah Amulek el etuh ke plwacn lalos. Tuhsruhk tukun ma inge ke elos muhtwacwacack in kihsen siyuck sel, el etuh nuhnak lalos, ac el fahk nuh selos: O kowos fihl koluk ac sesuwohs, kowos mwet mukwikwi ke loh ac wosounkacs, tuh kowos oakiyac pwelucng luhn devil; tuh kowos oakiyac mwe sruhf ac kwacsrihp in sruokyac elos suc muhtahl luhn God.\n\n18 Kowos oakiyac plwacn in ahktahfongyelah ohiyacn suwohswohs, ac in sang kasrkuhsrak luhn God nuh fin sifowos, finne nuh ke kuhnausyucklac na pwacye luhn mwet inge.\n\n19 Ahok, yac Mosiah el fahk, suc pa tohkohsrah sahflah lasr, ke pacl se el ac pahselah tohkohsrahi, a wacngihn mwet elan sang nuh se, oruh mwet inge enenuh in karihngihnyuck ke puhsrwaclos sifacna—ahok, yac elos fahk lah pacl se fin tuhkuh tuh puhsren mwet inge ac sulaclah ma koluk, tuh, pacl se fin tuhkuh tuh mwet inge in puhtatyang nuh ke tahfonglac, elos ac ahkolah nuh ke kuhnausyucklac.\n\n20 Ac inge nga fahk nuh suwos lah Leum El nuhnuhnkuh ke ma koluk lowos; El luti nuh sin mwet inge, ke puhsren lipufacn Lal: Kowos auliyak, auliyak, tuh tohkohsrahi inkuhsrao apkuhran me.\n\n21 Ahok, El luti, ke puhsren lipufacn Lal tuh: Nga fah oactui nuh inmahsrlon mwet Luhk, ke ohiyac wo ac nuhnuhnkuh suwohs in pouk.\n\n22 Ahok, ac nga fahk nuh suwos lah fuhnuh tiac ke pruhe luhn mwet suwohswohs, suc inge oasr fin acn uh, luhkuhn kowos ingena fahsriyuck ke kuhnausyucklac na pwacye; tuhsruhk ac tiac ke sronot, oacna mwet ke pacl lal Noah, tuhsruhk ke sracl in mongo, ac ke mas, ac ke katlas.\n\n23 Tuhsruhk ma ke pruhe luhn mwet suwohswohs tuh kowos painmoullac; na ke ma inge, kowos fin luhslah mwet suwohswohs liki inmahsrlowos na yac Leum El ac tiac kutongyac pahol; tuhsruhk ke kasrkuhsrak na upac Lal El fah tuhkuh in lain kowos; na kowos fah ahkkweokyeyuck ke sracl in mongo, ke mas, ac ke katlas; ac pacl uh apkuhran me kowos fin tiac auliyak.\n\n24 Ac na tukun ma inge mwet uh tuh kasrkuhsrak yohk sel Amulek, ac elos wowoyak, fahk: Mwet se inge el akuhkuhin lain masap lasr ma suwohs, ac mwet loh lahlmwetmwet lasr suc kuht sulaclah.\n\n25 Tuhsruhk Amulek el kohllah pahol nuh met, ac wowoyak yohk liki na nuh selos, fahk: O kowos fihl koluk ac sesuwohs, efuh Setuhn el sruokyac na upac insiowos? Efuh kowos eiskowosyang sifacna nuh sel tuh in oasr kuh lal fowos, in ahkkunye motowos, tuh kowos in tiac kahlwem ke kahs ma sruhmuhnyuck, in fal nuh ke ma pwacye?\n\n26 Tuh liye, yac nga fahkwack lain masap lowos? Kowos tiacna kahlwem kac; kowos fahk lah nga sramsram lain masap lowos; tuhsruhk nga tiacna, tuhsruhk nga sramsram wo ke masap lowos, in nuhnuhnkowos.\n\n27 Ac inge liye, nga fahk nuh suwos, lah pwelucng in kuhnahoslah mwet inge muhtwacwacack in akwucki sin mwet sesuwohs ke mwet loh lowos ac mwet nuhnuhnkuh lowos.\n\n28 Ac na tukun ma inge ke Amulek el sruhmuhn kahs inge mwet uh wowoyak lainuhl, fahk: Inge kuht etuh lah mwet se inge el sie tuhlihk nuhtin devil, tuh el kikiacp nuh sesr; tuh el sramsram lain masap lasr. Ac inge el fahk lah el tiacna sramsram lain.\n\n29 Ac sifilpac, el lain mwet loh lasr, ac mwet nuhnuhnkuh lasr.\n\n30 Ac tukun ma inge mwet loh uh sang nuh ke insiaclos lah elos enenuh in esam ma inge in lainuhl.\n\n31 Ac oasr sie inmahsrlolos suc inel pa Zeezrom. Inge el pa emet in tuhkahkuhnuhl Amulek ac Alma, el pa sie suc lahlmwetmwet emet inmahsrlolos, el oruh orekma pucspucs inmahsrlon mwet uh.\n\n32 Inge srihpac luhn mwet loh inge pa in kahsruhpi; ac elos kahsruhpi fal nuh ke orekma lalos.\n\n", "alma 11": "[center][font_size=26]Sapta 11[/font_size][/center]\n\n[i]Ohiyacn fosrngahkihnyen mani luhn mwet Nephi akwucki—Amulek el akuhkuhin nuh sel Zeezrom—Kraist El ac tiac molwelah mwet ke ma koluk lalos—Elos muhkwena suc usrui tohkohsrahi inkuhsrao e moliyucklac—Mwet nuhkwewa fah moulyak ke moul kawihl—Wacngihn misac tukun Sifilpac Moulyak. Sahp ke yac 82 Met Liki Kraist.[/i]\n\n1 Inge oasr ke masap lal Mosiah tuh mwet nuhkwewa suc mwet nuhnuhnkuh ke masap, kuh elos suc srihsrngiyucki in mwet nuhnuhnkuh, enenuh in eis molo fal nuh ke pacl ma elos orekma in nuhnuhnkwelos suc utuckyak nuh ye muhtahlos in nuhnuhnkweyuck.\n\n2 Inge mwet se fin misac sin siepac, ac el tiac moli ma suc el misac kac, el tuhkahkihnyuckyak nuh sin mwet nuhnuhnkuh; ac mwet nuhnuhnkuh el oraclah ke kuh, ac suhpwaclah mwet liyacacng masap tuh mwet sacn in utuckuh nuh ye muhtahl; ac elan nuhnuhnkweyuck sin mwet sacn fal nuh ke masap ac ma in ahkpwacye ma utuckyak in lainuhl, ac ohinge mwet sacn enenuh in moli ma suc el misac kac, kuh eislah ma nuhkwewa lal, kuh lihsyucklac liki inmahsrlon mwet uh oacna sie mwet muhtuhnpo ac sie mwet pihsrapasr.\n\n3 Ac mwet nuhnuhnkuh el eis nuh ke molol fal nuh ke pacl lal—sie senine in kol ke lwen se, kuh sie senum in selfuh, ma oacna sie senine in kol; ac ma inge fal nuh ke masap ma utuckuh.\n\n4 Inge pa inge inen kain in ipin kol lalos, ac selfuh lalos, fal nuh ke molo. Ac inen ma inge ituckyang sin mwet Nephi, tuh elos tiacna motkolah in oacna ohiyac luhn mwet Jew suc tuh muhta Jerusalem; kuh elos tiac pac srihkasrak tukun ohiyac luhn mwet Jew; tuhsruhk elos ekuhllah ohiyacn srihkasrak lalos, in fal nuh ke nuhnak ac ohiyacn moul luhn mwet uh, ke fihl nuhkwewa, ne ke na kolyuck luhn mwet nuhnuhnkuh, ma inge akwucki sel tohkohsrah Mosiah.\n\n5 Inge srihkasrak uh pa inge—sie senine in kol, sie seon in kol, sie shum in kol, ac sie limnah in kol.\n\n6 Sie senum in selfuh, sie amnor in selfuh, sie ezrom in selfuh, ac sie onti in selfuh.\n\n7 Sie senum in selfuh oacna sie senine in kol, ac kuh in orekmakihnyuck nuh ke sie srihkasrak in barley, ac oacyacpac nuh ke sie srihkasrak ke kain in grain nuhkwewa.\n\n8 Inge luhpan sie seon in kol yohk pacl luo liki na luhpan sie senine.\n\n9 Ac sie shum in kol yohk pacl luo liki na luhpan sie seon.\n\n10 Ac sie limnah in kol oacna luhpan ma inge nuhkwewa.\n\n11 Ac sie amnor in selfuh yohk oacna senum luo.\n\n12 Ac sie ezrom in selfuh yohk oacna senum ahkosr.\n\n13 Ac sie onti yohk oacna ma inge nuhkwewa.\n\n14 Inge pa inge luhpah ma ituckyang nuh ke nacmpuh ma srihk kuhtuh ke srihkasrak lalos—\n\n15 Sie shiblon uh oacna tahfuhn sie senum; ke ma inge, sie shiblon nuh ke tahfuhn srihkasrak ke barley.\n\n16 Ac sie shiblum oacna tahfuhn sie shiblon.\n\n17 Ac sie leah oacna tahfuhn sie shiblum.\n\n18 Inge pa inge nacmpuh lalos, fal nuh ke srihkasrak lalos.\n\n19 Inge sie antion ke kol oacna shiblon tolu.\n\n20 Inge, srihpac yohk ke ma inge pa in kahsruhpi, ke srihpen elos eis mololos fal nuh ke orekma lalos, ke ma inge, elos tuh puhrakwack mwet ah in orek lokoalok, ac kain in fohs ac ma koluk nuhkwewa, tuh elos in kuh in orekma yohk, tuh elos in kuh in eis mani fal nuh ke tuhkahk ma utuckuh nuh ye muhtahlos; ke ma inge elos tuh puhrakwack mwet ah in lainuhl Alma ac Amulek.\n\n21 Ac Zeezrom se inge muhtwacwacack in kihsen siyuck sel Amulek, fahk: Yac kom kuh in tohpohklah nuh sihk kihsen siyuck puh ma ngwac siyuck sum? Inge Zeezrom el sie mwet suc pihsrlac ke ohiyac kuhtasrihk luhn devil, tuh elan kuh in kuhnahoslah ma wo; ke ma inge, el fahk nuh sel Amulek: Yac kom ac topuk kihsen siyuck ma nga fah sot nuh sum?\n\n22 Ac Amulek el fahk nuh sel: Ahok, fin ma inge fal nuh ke Nguhn luhn Leum, suc oasr yuruk; tuh wacngihn ma ngwac fahk ma lain Nguhn luhn Leum. Ac Zeezrom el fahk nuh sel: Liye, onti ohnkohsr ke selfuh pa inge, ac ma inge nuhkwewa nga fah usot nuh sum kom fin lahfwekihn lah El Suc Fuhlwactlacna El oasr.\n\n23 Inge Amulek el fahk: O kom sie tuhlihk nuhtin hell, efuh kom srihfeyuc? Kom etuh lah mwet suwohswohs uh tiacna puhtatyang nuh ke kain mwe sruhf uh?\n\n24 Yac kom luhlahlfongi lah wacngihn God? Nga fahk nuh sum, Moh, kom etuh lah oasr sie God, tuhsruhk kom luhngse mwe kahsruhp yohk Luhkwel.\n\n25 Ac inge kom kikiacp ye muhtuhn God nuh sihk. Kom fahk nuh sihk—Liye onti ohnkohsr inge, suc yohk molo, nga fah usot nuh sum—ke kom sang nuh ke insiom in eislah likiyuc; ac ma ke kena lom muhkwena tuh nga enenuh in lahfwekihn God pwacye ac moul, tuh in oasr srihpac lom kom in kuh in kuhnahosyuclac. Ac inge liye, tuh ma koluk yohk se inge kom fah eis in mwe sang lom.\n\n26 Ac Zeezrom el fahk nuh sel: Kom fahk muh oasr sie God pwacye ac moul?\n\n27 Ac Amulek el fahk: Ahok, oasr sie God pwacye ac moul.\n\n28 Inge Zeezrom el fahk: Yac oasr puhs liki God sefanna?\n\n29 Ac el topuk, Moh.\n\n30 Inge Zeezrom el sifilpac fahk nuh sel: Kom etuh fuhkah ma inge?\n\n31 Ac el fahk: Lipufacn se ahkkahlwemye ma inge nuh sihk.\n\n32 Ac Zeezrom el sifilpac fahk: Suc El suc ac fah tuhkuh? Yac El pa Wen nuhtin God?\n\n33 Ac el fahk nuh sel, Ahok.\n\n34 Ac Zeezrom el sifilpac fahk: Yac El ac molwelah mwet inge ke ma koluk lalos? Ac Amulek el topuk ac fahk nuh sel: Nga fahk nuh sum El ac tiac, tuh tiacna kuh Elan lahfwekihn kahs Lal.\n\n35 Inge Zeezrom el fahk nuh sin mwet uh: Liye tuh kowos in esam ma inge; tuh el fahk lah oasr God sefanna; tuhsruhk el fahk lah Wen nuhtin God fah tuhkuh, tuhsruhk El ac tiac molwelah mwet Lal—oacna in nuhmuh oasr wal lal in sapkihn God.\n\n36 Inge Amulek el sifilpac fahk nuh sel: Liye kom kikiacp, tuh kom fahk lah nga sramsram oacna in muh oasr wal luhk in sapkihn God ke srihpen nga fahk lah El ac tiac molwelah mwet Lal ke ma koluk lalos.\n\n37 Ac nga sifilpac fahk nuh sum lah El tiacna kuh in molweloslac ke ma koluk lalos; tuh nga tiac kuh in lahfwekihn kahs Lal, ac El fahk lah wacngihn ma fohkfohk kuh in usrui tohkohsrahi inkuhsrao; ke ma inge, kom kuh in moliyucklac fuhkah, fin kom tiac usrui tohkohsrahi inkuhsrao? Ke ma inge, kom tiacna kuh in moliyucklac ke ma koluk lom.\n\n38 Inge Zeezrom el sifilpac fahk nuh sel: Yac Wen nuhtin God pa Pahpah Ma Pahtpaht?\n\n39 Ac Amulek el fahk nuh sel: Ahok, El pa Pahpah Ma Pahtpaht luhn kuhsrao ac facluh, ac ma nuhkwewa ma oasr loac; El pa muhtwacwacack ac sahflah, e met ac e tok;\n\n40 Ac El fah tuhkuh nuh facluh in molwelah mwet Lal; ac El fah eis nuh Facl ma koluk lalos suc luhlahlfongi ke Inel; ac mwet inge pa elos suc fah eis moul ma pahtpaht, ac molwelah tiac tuhkuh nuh sin kuhtwena mwet sahyac.\n\n41 Ke ma inge mwet koluk uh muhta na oacna in muh wacngihn molwelah oreklac, sahyacn na tuhlweyucklac mwe kapihr luhn misac; tuh liye, pacl se fah tuhkuh ke mwet nuhkwewa fah kweyak liki misac ac tuyak ye muhtuhn God, ac nuhnuhnkweyuck fal nuh ke orekma lalos.\n\n42 Inge, oasr sie misac ma pahngpahng misac luhn mahno; ac misac luhn Kraist fah tuhlahlah mwe kapihr luhn misac luhn mahno se inge, tuh mwet nuhkwewa fah moulyak liki misac luhn mahno se inge.\n\n43 Nguhn ac mahno fah sifilpac fohlohkweni ke luhmah suwohs la; kwewana mahno ac kuhphasr fah sifilpac fohlohklac nuh ke luhmah wo la, finne oacna kuht inge ke pacl se inge; ac kuht fah utucklac in tu ye muhtuhn God, etuh finne oacna ke kuht etuh inge, ac esam kahlwem ke ma koluk lasr nuhkwewa.\n\n44 Inge, fohlohkihnyuckyak se inge fah tuhkuh nuh sin mwet nuhkwewa, kwewana mwet mahtuh ac mwet fuhsr, kwewana mwet srohoh ac mwet sukohsohk, kwewana mukul ac muhtwacn, kwewana mwet koluk ac mwet suwohswohs; ac finne tiac sie aunsifaclos fah wacngihnlac; tuhsruhk ma nuhkwewa fah fohlohklac nuh ke luhmah suwohs la, oacna inge, kuh ke mahno, ac fah utucklac ac nuhnuhnkweyuck ye nien nuhnuhnkuh luhn Wen Kraist, ac God Pahpah, ac Nguhn Muhtahl, suc pa sie God Ma Pahtpaht, in nuhnuhnkuh fal nuh ke orekma lalos, lah elos wo kuh lah elos koluk.\n\n45 Inge, liye, nga sramsram nuh suwos ke misac luhn mahno suhkawihl, ac oacyacpac ke sifilpac moulyak luhn mahno suhkawihl. Nga fahk nuh suwos lah mahno suhkawihl se inge ahkmoulyeyuckyak nuh ke sie mahno kawihl, liki misac, finne e ke na misac se emet ke moul uh, tuh elos tiac kuh in sifilpac misac; nguhnalos fohlohkyang nuh ke mahnolos, in tiac sifilpac maelihk; ohinge kwewana eklac nguhnnguhn ac moul kawihl, tuh elos tiac kuh in sifilpac liye ma koluk.\n\n46 Inge, ke Amulek el ahksahfye kahs inge mwet ah sifilpac muhtwacwacack in lut, ac Zeezrom el oacyacpac muhtwacwacack in rarrar. Ac ohinge sahflah kahs lal Amulek, kuh pa inge nuhkwewa ma suc nga suhmuhslah.\n\n", "alma 12": "[center][font_size=26]Sapta 12[/font_size][/center]\n\n[i]Alma el sramsram nuh sel Zeezrom—Ma lukmac luhn God kuh in ituckyang muhkwena nuh sin mwet luhlahlfongi—Mwet uh nuhnuhnkweyuck ke nuhnak, luhlahlfongi, kahs, ac orekma lalos—Mwet koluk fah kweok ke misac in nguhn—Moul suhkawihl se inge pa sie puhlan pacl in srihkeyuck—Plwacn in molwelah uh ahkfahsrye Sifilpac Moulyak ac, ke luhlahlfongi, auliyak ke ma koluk—Mwet auliyak elos ac eis pahkotwen sin Wen Kuloh Sefanna. Sahp ke yac 82 Met Liki Kraist.[/i]\n\n1 Inge Alma, ke el liye tuh kahs lal Amulek ahkmisyellah Zeezrom, tuh el liye lah Amulek el sruokilyac ke kikiacp ac kuhtasrihk lal in kuhnahosuhllah, ac liye lah el muhtwacwacack in rarrar ke kahlwem luhn koluk lal, el ikacslah oacluhl ac muhtwacwacack in sramsram nuh sel, ac in oakiyac kahs lal Amulek, ac in tahfwelah in ahkuhtweyac ma uh, kuh in ikacslah ma sihmlac in tahfwelah ma Amulek el oruh.\n\n2 Inge kahs ma Alma el sruhmuhn nuh sel Zeezrom tuh lohngyuck sin mwet ma tu raunwellah ah; tuh un mwet ah puh, ac el sramsram ke lahlmwetmwet:\n\n3 Inge Zeezrom, nga liye tuh kom eisyucki ke kikiacp ac kuhtasrihk lom, tuh kom tiacna kikiacp nuh sin mwet muhkwena tuhsruhk kom kikiacp nuh sin God; tuh liye, El etuh nuhnak lom nuhkwewa, ac kom liye tuh nuhnak lom ahkkahlwemyeyuck nuh sesr ke Nguhn Lal;\n\n4 Ac kom liye tuh kuht etuh lah plwacn lom an plwacn na kuhtasrihk se, oacna nuh ke kuhtasrihk luhn devil, tuh in kikiacp ac in kiyacpwelah mwet inge tuh kom in kuh in oruh elos in lain kuht, in kasrkuhsrak sesr ac in lihskuhtlac—\n\n5 Inge plwacn se inge ma luhn mwet lokoalok lom, ac el orekmakihn kuh lal keim. Inge nga kena tuh kom in esam lah ma nga fahk nuh sum nga fahk nuh sin mwet nuhkwewa.\n\n6 Ac liye nga fahk nuh suwos kwewa lah pa inge sie mwe sruhf luhn mwet lokoalok, ma el likiyac in sruokyac mwet inge, tuh elan kuh in eiskowoslac in muhta ye kohkoh lal, tuh elan kuh in raunikowoslac ke sein in kapihr lal, tuh elan kuh in kaprikowosi nuh ten nuh ke kuhnahoslah ma pahtpaht, fal nuh ke kuh luhn srohoh lal.\n\n7 Inge ke Alma el sruhmuhn kahs inge, Zeezrom el muhtwacwacack in rarrar na upac, tuh el luhmahack yohk liki na met ah ke kuh luhn God; ac el oacyacpac luhmahack lah Alma ac Amulek etuh kacl, tuh el luhmahack lah elos etuh nuhnak ac plwacn luhn insiacl; tuh kuh uh ituckyang nuh selos tuh elos in kuh in etuh ma inge fal nuh ke nguhn in pahluh.\n\n8 Ac Zeezrom el muhtwacwacack in insacnweacng in kihsen siyuck selos, tuh elan kuh in etuh yohk ke tohkohsrahi luhn God. Ac el fahk nuh sel Alma: Meac kalmeyacn ma se inge suc Amulek el sramsramkihn ke sifilpac moulyak luhn mwet misac, tuh mwet nuhkwewa fah moulyak liki misac, kwewana mwet suwohs ac mwet sesuwohs, ac utucklac in tu ye muhtuhn God in nuhnuhnkweyuck fal nuh ke orekma lalos?\n\n9 Ac inge Alma el muhtwacwacack in ahkuhtweyac ma inge nuh sel, fahk: Ma inge ituckyang nuh sin mwet pucspucs in etuh ke ma lukmac luhn God; ne ohinge ma inge likiyucki ye sap fokoko tuh elos in tiac fahkwelihk muhkwena fal nuh ke ip ke kahs Lal suc El sang nuh sin tuhlihk nuhtin mwet, fal nuh ke lohacng ac oaru elos sang nuh Sel.\n\n10 Ac ke ma inge, el suc fah ahkkwekweye insiacl, mwet sacn pac na ac eis ip srihsrihk ke kahs uh; ac el suc fah tiac ahkkwekweye insiacl, ituckyang nuh sel ip yohk ke kahs uh, ne ke na ituckyang nuh sel in etuh ke ma lukmac luhn God ne ke na el etuh nohfohn ma inge.\n\n11 Ac elos suc fah ahkkwekweye insiaclos, ituckyang nuh selos ip srihsrihk ke kahs uh ne ke na wacngihnlac ma elos etuh ke ma lukmac Lal; ac na elos utucklac srohoh sin devil, ac kolyucklac ke luhngse lal nuh ten nuh ke kuhnausyucklac. Inge pa inge kalmeyacn mwe kapihr luhn hell.\n\n12 Ac Amulek el sramsram kahlwem ke misac, ac in moulyak liki moul suhkawihl se inge nuh ke moul kawihl, ac in utucklac nuh ye nien nuhnuhnkuh luhn God, in nuhnuhnkweyuck fal nuh ke orekma lalos.\n\n13 Na insiacsr fin kwekweelihk, ahok, kuht fin ahkkwekweye insiacsr in lain kahs uh, yohkna oruh tiacna sukokyak ma inge yohrohsr, na fah ohiyacsr koluk na pwacye, tuh ke pacl sacn kuht fah nuhnuhnkweyuck.\n\n14 Tuh kahs lasr fah nuhnuhnkwe kuht, ahok, orekma lasr fah nuhnuhnkwe kuht; kuht fah tiac sukokyak in nwacsnwacs; ac nuhnak lasr uh ac fah oacyacpac nuhnuhnkwe kuht; ac ke ohiyac koluk se inge kuht fah tiac kuh in ngwetwack nuh sin God lasr; na kuht ac luhngse liki na fin kuht kuh in sapkihn yot ac finohl uh in puhtatlac nuh facsr in okankuhtlac liki ye Muhtahl.\n\n15 Tuhsruhk ma inge tiacna kuh; kuht enenuh in tuhkuh nuh met ac tu ye Muhtahl ke wolacna Lal, ac ke kuh Lal, ac ke kuhlacna, wal, ac kolyuck Lal, ac akihlen ke mwekihn ma pahtpaht lasr lah nuhnuhnkuh nuhkwewa Lal suwohs; tuh El suwohs ke orekma Lal nuhkwewa, ac tuh El pahkotwen nuh sin tuhlihk nuhtin mwet, ac oasr kuh nuhkwewa Sel in molwelah mwet nuhkwewa suc luhlahlfongi ke Inel ac sang fahko ma fal nuh ke auliyak.\n\n16 Ac inge liye, nga fahk nuh suwos na misac tuhkuh, finne misac ahkluo, suc pa misac in nguhn; na pa sie pacl tuh elos suc misac ke ma koluk lal, oacna nuh ke misac luhn mahno, fah oacyacpac misac ke misac in nguhn; ahok, el fah misac oacna ke ma luhn suwohswohs.\n\n17 Na pacl sacn pa ke kweok lalos fah oacna sie luhluh in e ac sulfur, ma e mayak ne lucng ne tok ma pahtpaht; ac na pa inge pacl ma elos fah kapriyucki nuh ten nuh ke kuhnausyucklac ma pahtpaht, fal nuh ke kuh ac srohoh lal Setuhn, el sruohkohltahluh in oruh fal nuh ke luhngse lal.\n\n18 Na, nga fahk nuh suwos, elos fah oacna in muh wacngihn molwelah oreklac; tuh elos tiacna kuh in moliyucklac fal nuh ke nuhnuhnkuh suwohs luhn God; ac elos tiacna kuh in misac, liye lah wacngihnlac ma koluk.\n\n19 Na tukun ma inge ke Alma el ahksahfye in sruhmuhn kahs inge, mwet ah muhtwacwacack in lut liki na met ah;\n\n20 Tuhsruhk oasr sie Antionah, suc pa mwet kol fuhlwact inmahsrlolos, el tuhkuh nuh met ac fahk nuh sel: Meac ma se kom fahk inge, tuh mwet uh enenuh in moulyak liki misac ac eklac liki ohiyac luhn moul suhkawihl nuh ke moul kawihl, tuh nguhna uh tiac kuh in misac?\n\n21 Meac kalmeyacn ma suhmuhslah, ma fahk lah God El likiyac cherubim ac sie katlas fihrihr ke lacyacn kuhtuhlacp ke imac Eden, fin muh ninac se met kiyacsr ac pahpah se met tuhmwacsr ah ac utyak ac ipeis fukun sahk ke sahk in moul, ac moul ne tok ma pahtpaht? Ac ohinge kuht liye lah wacngihn inkacnek ma elos kuh in moul ne tok ma pahtpaht.\n\n22 Inge Alma el fahk nuh sel: Pa inge ma se suc nga oruh ngan ahkuhtweyac. Inge kuht liye lah Adam el tuh puhtatlac ke el ipeis fukun sahk oal sac, fal nuh ke kahs luhn God; ac ohinge kuht liye, lah ke puhtatlac lal, muhtuhnfacl nuhkwewa eklac sie un mwet tuhlac ac puhtatlac.\n\n23 Ac inge liye, nga fahk nuh suwos lah ac fin ma kuh se nuh sel Adam in ipeis ke fukun sahk ke sahk in moul ke pacl sac, luhkuhn wacngihn misac, ac luhkuhn wacngihn kahs uh, oruh God Elan sie mwet kikiacp, tuh El fahk: Kowos fin mongo pwacyena kowos fah misac.\n\n24 Ac kuht liye lah misac uh tuhkuh nuh fin mwet uh, ahok, misac se ma tuh sruhmuhnyuck sel Amulek, suc pa misac luhn mahno; ne ohinge oasr sie acn ituckyang nuh sin mwet uh tuh elan kuh in auliyak; ke ma inge moul se inge eklac nuh ke sie puhlan pacl in srihkeyuck; sie pacl in ahkolah in ohsun nuh sin God; sie pacl in ahkolah nuh ke ohiyac ma wacngihn sahflahiyac ma tuh sruhmuhnyuck sesr, suc pa ke tukun sifilpac moulyak luhn mwet misac.\n\n25 Inge, fuhnuh tiac ma ke plwacn in molwelah, ma tuh akwucki e ke pwelucng luhn facluh, luhkuhn wacngihn sifilpac moulyak luhn mwet misac; tuhsruhk oasr sie plwacn in molwelah akwucki, suc fah ahkfahsrye sifilpac moulyak luhn mwet misac, ke ma suc sramsramkihnyuck ah.\n\n26 Ac inge liye, fin ma kuh se tuh ninac se met kiyacsr ac pahpah se met tuhmwacsr kuh in som ac ipeis ke sahk in moul elos fuhnuh suhpwacr ne tok ma pahtpaht, wacngihn acn in ahkolah; ac ohinge plwacn in molwelah uh luhkuhn foslac, ac kahs luhn God luhkuhn wacngihn, ac wacngihn usrwac.\n\n27 Tuhsruhk liye, tiacna ohinge; tuhsruhk tuh ituckyang nuh sin mwet uh tuh elos enenuh in misac; ac tukun misac, elos enenuh in tuhkuh nuh ke nuhnuhnkuh, finne nuhnuhnkuh se pac na ma kuht sramsramkihn ah, suc pa sahflahiyac.\n\n28 Ac tukun God El srihsrngiyac tuh ma inge enenuh in tuhkuh nuh yurun mwet uh, liye, na El liye tuh ma inge fal tuh mwet uh enenuh in etuh ke ma suc El sang nuh faclos;\n\n29 Ke ma inge El suhpwacma lipufacn in sramsram nuh selos, suc oruh mwet uh in liye wolacna Lal.\n\n30 Ac elos muhtwacwacack e ke pacl sac me in pahngon Inel; ke ma inge God El sramsram nuh sin mwet uh, ac oruh in etweyuck nuh selos ke plwacn in molwelah, ma tuh ahkoeyucklac e ke pwelucng luhn facluh; ac ma se inge El oruh in etweyuck nuh selos fal nuh ke luhlahlfongi ac auliyak lalos ac orekma muhtahl lalos.\n\n31 Ohinge, El sang masap nuh sin mwet uh, elos tahfonglac met ke masap se met oacna nuh ke ma luhn facluh, ac eklac oacna god uh, etuh ma wo liki ma koluk, likiltahluh sifacna ke sie ohiyac in mukwikwi, kuh fihliyucki ke sie ohiyac in mukwikwi fal nuh ke kena ac pwacr lalos, lah in oruh ma koluk kuh in oruh ma wo—\n\n32 Ke ma inge God El sang nuh selos masap, tukun El oruh in etweyuck nuh selos ke plwacn in molwelah, tuh elos enenuh in tiac oruh ma koluk, mwacta ke ma inge pa misac ahkluo, suc pa misac ma pahtpaht in oacna nuh ke ma luhn suwohswohs; tuh ke ma inge wacngihn kuh luhn plwacn in molwelah, tuh orekma luhn nuhnuhnkuh suwohs tiacna kuh in kuhnausyucklac, fal nuh ke wolacna yohk luhn God.\n\n33 Tuhsruhk God El pahngon mwet uh, ke inen Wen nahtuhl, (pa inge plwacn in molwelah ma tuh akwucki) fahk: Kowos fin auliyak, ac tiac ahkkwekweye insiowos, na fah Nga pahkotwen nuh suwos, kacn Wen Kuloh Sefanna nuhtihk;\n\n34 Ke ma inge, el suc auliyak, ac tiac ahkkwekweyelah insiacl, el fah eis pahkotwen kacn Wen Kuloh Sefanna nuhtihk, nuh ke iyucklac luhn ma koluk lal; ac elos inge fah utyak nuh in nien monglac Luhk.\n\n35 Ac el suc fah ahkkwekweye insiacl ac fah oruh ma koluk, liye, Nga fuhlahk ke kasrkuhsrak Luhk lah el fah tiacna utyak nuh in nien monglac Luhk.\n\n36 Ac inge, mwet wiyuck, liye nga fahk nuh suwos, lah kowos fin ahkkwekweye insiowos kowos fah tiac utyak nuh in nien monglac luhn Leum; ke ma inge ma koluk lowos mokluhlwack tuh Elan suhpwacma nuh ten kasrkuhsrak Lal nuh fowos oacna ke mokleyuck se emet ah, ahok, fal nuh ke kahs Lal ke mokleyuck sahflah sac ac oacyacpac ma se emet ah, nuh ke kuhnahoslah ma pahtpaht luhn nguhnuwos; ke ma inge, in fal nuh ke kahs Lal, ne ke misac sahflah uh, ac oacyacpac misac se emet ah.\n\n37 Ac inge, mwet wiyuck, liye tuh kuht etuh ma inge, ac ma inge pwacye, lwelah kuht in auliyak, ac tiac ahkkwekweye insiacsr, tuh kuht in tiac mokle Leum God lasr in isyac kasrkuhsrak Lal nuh facsr ke masap ahkluo Lal inge suc El use nuh sesr; tuhsruhk lwelah kuht in ilyak nuh in nien monglac luhn God, ma ahkoeyucklac fal nuh ke kahs Lal.\n\n", "alma 13": "[center][font_size=26]Sapta 13[/font_size][/center]\n\n[i]Mwet uh pahngyak in mwet tol fuhlwact ke srihpen luhlahlfongi yohk ac orekma wo lalos—Elos in luti masap uh—Ke suwohswohs elos ahknwacsnwacsyeyucklac ac ilyak nuh in nien monglac luhn Leum—Melchizedek pa sie selos—Lipufacn uh sulkackihn pweng wo fin acn ah nohfohn—Elos fah fahkwack tuhkuh luhn Kraist. Sahp ke yac 82 Met Liki Kraist.[/i]\n\n1 Ac sifilpac, mwet wiyuck, nga kena mokle nuhnak lowos an nuh met nuh ke pacl se ke Leum God El ac sang masap inge nuh sin tuhlihk nahtuhl; ac nga kena tuh kowos in esam lah Leum God El akmuhsraelah mwet tol, tukun akwuck muhtahl Lal, suc fahsr tukun akwuck luhn Wen nahtuhl, in luti ma inge nuh sin mwet uh.\n\n2 Ac mwet tol ingacn akmuhsralah tukun akwuck luhn Wen nahtuhl, ke sie ohiyac ma oruh mwet ah in kuh in etuh lah ohiyac fuhkah elos in ngwet nuh met nuh sin Wen nahtuhl nuh ke molwelah.\n\n3 Ac pa inge ohiyac se ma elos akmuhsralah kac—elos pahngyak ac ahkoeyucklac e ke na pwelucng luhn facluh in fal nuh ke etuh na met luhn God, ke srihpen luhlahlfongi yohk ac orekma wo lalos; ke ohiyac se met elos fihliyucklac in sulaclah ma wo kuh ma koluk; ke ma inge elos sulaclah ma wo, ac orekmakihn luhlahlfongi yohk, elos pahngyak nuh ke sie pahng muhtahl, ahok, ke pahng muhtahl ma tuh ahkoeyucklac ke, ac in fal nuh ke, sie molwelah liki ma koluk ma ahkoeyucklac nuh ke ma inge.\n\n4 Ac ohinge elos pahngyak nuh ke pahng muhtahl se inge ke srihpen luhlahlfongi lalos, ke pacl ma mwet sahyac ac sruhnga Nguhn luhn God ke srihpen kwekweiyen insiaclos ac lohsrlah luhn nuhnak lalos, inge, fuhnuh tiac ke ma se inge luhkuhn elos eis pacl wo yohk oacna mwet wiyaclos.\n\n5 Kuh in ahkkahlwemye, ma se met elos oacna sie inmahsrlon mwet wiyaclos; ohinge pahng muhtahl se inge ahkoeyucklac e ke pwelucng luhn facluh tuh elos ac tiac ahkkwekweye insiaclos, ac ke ac tuhkuh ke iwaclah luhn Wen Kuloh Sefanna, suc ahkolah—\n\n6 Ac ohinge elos pahngyak ke pahng muhtahl se inge, ac akmuhsralah nuh ke pristut fuhlwact ke akwuck muhtahl luhn God, in luti masap Lal nuh sin tuhlihk nuhtin mwet, tuh elos oacyacpac in kuh in ilyak nuh in nien monglac Lal—\n\n7 Pristut fuhlwact se inge fahsr tukun akwuck luhn Wen nahtuhl, suc akwuck sacn oreklac e ke na pwelucng luhn facluh; kuh ke kahs sahyac, wacngihn muhtwacwacackiyacn lwen la kuh sahflahiyacn yac la, ma inge ahkoeyucklac e ke ma pahtpaht me nuh ke ma pahtpaht nuhkwewa, in fal nuh ke etuh na Lal met liki facluh se inge ke ma nuhkwewa—\n\n8 Inge elos tuh akmuhsralah tukun ohiyac se inge—pahngyak ke sie pahng muhtahl, ac akmuhsralah ke akwuck muhtahl, ac eis nuh faclos pristut fuhlwact ke akwuck muhtahl, suc pahng, ac akwuck, ac pristut fuhlwact, ac wacngihn muhtwacwacackiyac kuh sahflahiyac—\n\n9 Ohinge elos eklac mwet tol fuhlwact ne tok ma pahtpaht, tukun akwuck luhn Wen, Wen Sefanna nuhtin Pahpah, suc wacngihn muhtwacwacackiyacn lwen Lal kuh sahflahiyacn yac Lal, suc sesseslah ke luhng kuhlwacng, suwohswohs, ac pwacye. Ac tuh ohinge. Amen.\n\n10 Inge, oacna ke nga fahk ke akwuck muhtahl, kuh ke pristut fuhlwact se inge, oasr mwet pucspucs suc tuh akmuhsralah ac eklac mwet tol fuhlwact luhn God; ac ma ke srihpen luhlahlfongi yohk ac auliyak lalos, ac suwohswohs lalos ye muhtuhn God, elos sulaclah in auliyak ac oruh orekma suwohswohs liki na in misac;\n\n11 Ke ma inge elos tuh pahngyak tukun akwuck muhtahl se inge, ac ahknwacsnwacsyeyucklac, ac nuknuk lalos owolac fasrfasrlah ke srah luhn Lahm.\n\n12 Inge, tukun elos ahknwacsnwacsyeyucklac ke Nguhn Muhtahl, nuknuk lalos oreklac fasrfasrlah, elos nwacsnwacs ac tiac fohkfohk ye muhtuhn God, ac tiac kuh in ngwetwacng liye ma koluk uh sahyacn ke sruhnga; ac oasr mwet pucspucs, ahluhkwelah mwet pucspucs, suc tuh ahknwacsnwacsyeyucklac ac ilyak nuh in nien monglac luhn Leum God lalos.\n\n13 Ac inge, mwet wiyuck, nga kena tuh kowos enenuh in ahkpuhsisaclye kowos sifacna ye muhtuhn God, ac sang fukun sahk ma fal nuh ke auliyak, tuh kowos in kuh pac in ilyak nuh in nien monglac sac.\n\n14 Ahok, ahkpuhsisaclye kowos sifacna oacna mwet ke pacl lal Melchizedek, suc oacyacpac sie mwet tol fuhlwact tukun akwuck se pac na inge suc nga sramsramkihn, suc oacyacpac eis nuh facl pristut fuhlwact ne tok ma pahtpaht.\n\n15 Ac Melchizedek se pac na inge pa el suc Abraham el moli sie tahfuh singucul nuh se; ahok, finne pahpah tuhmwacsr Abraham el moli sie tahfuh singucul ke sie sin singucul ke ma nuhkwewa lal.\n\n16 Inge akwuck inge ituckyang tukun ohiyac se inge, tuh ohinge mwet ah in kuh in ngwetlah nuh met nuh yurun Wen nuhtin God, pa inge sie ohiyac ke akwuck se inge, kuh pa inge akwuck Lal, ac ohinge tuh elos in kuh in ngwetlah nuh met nuh yohrohl nuh ke iyucklac luhn ma koluk lalos, tuh elos in kuh in ilyak nuh in nien monglac luhn Leum.\n\n17 Inge Melchizedek se inge el tuh sie tohkohsrah fin acn Salem; ac mwet lal ah tuh arulacna uklaclac ke ma koluk ac ma sruhngwacyuck; ahok, elos nuhkwewa puhtatlac; elos fohnlah ke kain in ma koluk nuhkwewa;\n\n18 Tuhsruhk Melchizedek el orekmakihn luhlahlfongi kuh, ac eis ohfuhs luhn pristut fuhlwact in fal nuh ke akwuck muhtahl luhn God, ac tuh luti auliyak nuh sin mwet lal. Ac liye, elos tuh auliyak; ac Melchizedek el oakiyac mislac fin acn ah ke lusen moul lal; ke ma inge el tuh pahngpahng fihsrack in mislac, tuh el pa tuh tohkohsrah luhn acn Salem; ac el tuh kol ye pahpah tuhmwacl.\n\n19 Inge, oasr mwet pucspucs met luhkwel, ac oacyacpac oasr mwet pucspucs tuhkuh tok, tuhsruhk wacngihn mwet wo oacna el; ke ma inge, elos sulacllah in fahk yohk kacl.\n\n20 Inge nga tiac enenuh in kalweni ma inge; ma nga fahk tari ah fal. Liye, ma suhmuhslah uh oasr ye motowos; kowos fin ekuhllah ma inge ac fah ma na nuh ke kuhnausyucklac lowos sifacna.\n\n21 Ac na tukun ma inge ke Alma el fahk kahs inge nuh selos, el kohllah pahol nuh yohrohlos ac wowoyak ke sie puhsra yohk, fahk: Pa inge pacl in auliyak, tuh pacl in molwelah uh apkuhran me;\n\n22 Ahok, ac puhsren Leum, ke oalin lipufacn, tuh fahkwelihk nuh ke muhtuhnfacl nuhkwewa; ahok, fahkwelihk ma inge, tuh elos in kuh in eis pweng wo ke engan yohk; ahok, ac El sulkackihn pweng wo inge inmahsrlon mwet nuhkwewa Lal, ahok, finne nuh selos suc fahsrelihk loesuhllah fin facluh; ohinge elos tuhkuh nuh yohrohsr.\n\n23 Ac ma inge ahkkahlwemyeyuck nuh sesr ke kahs fihsrwacsr, tuh kuht in kuh in kahlwem kac, tuh kuht in tiac tahfonglac; ac ohinge ke srihpen kuht mwet forfor ke sie acn sac; ke ma inge, kuht tuh luhngseyuck yohk, tuh pweng wo inge tuh sulkackihnyuck nuh sesr ke ipin acn nuhkwewa ke imac lasr.\n\n24 Tuh liye, lipufacn uh sulkackihn ma inge nuh sin mwet pucspucs ke pacl se inge fin acn sesr; ac srihpen ma se inge pa in ahkolah insiacn tuhlihk nuhtin mwet in eis kahs Lal ke pacl se El ac tuhkuh ke wolacna Lal.\n\n25 Ac inge kuht sano muhkwena in lohng pweng engan ma sulkackihnyuck nuh sesr ke oalin lipufacn, ke tuhkuh Lal; tuh pacl uh ac tuhkuh, kuht tiac etuh lah ngac. Tuh nuh sin God ac kuh in tuhkuh ke pacl luhk; tuhsruhk lwelah in sa tuhkuh kuh tuhkuh tok, nga fah kaksak ke ma inge.\n\n26 Ac ma inge fah ahkkahlwemyeyuck nuh sin mwet suwohs ac muhtahl, ke oalin lipufacn, ke pacl se ke El tuhkuh, tuh kahs luhn pahpah tuhmwacsr ac kuh in ahkpwacyeiyucklac, fal nuh ke ma suc elos sruhmuhn Kacl, ma fal nuh ke nguhn in pahluh suc oasr yohrohlos.\n\n27 Ac inge, mwet wiyuck, nga finsrakkihn ke insiyuck nohfohn, ahok, ke fosrngah yohk tuh oruh in waek, tuh kowos in porongo kahs luhk, ac sislah ma koluk lowos, ac tiac kohtwaclah pacl in auliyak lowos;\n\n28 Tuhsruhk tuh kowos in sifacna ahkpuhsisaclye kowos ye muhtuhn Leum, ac pahngon ine muhtahl Lal, ac liye ac pruhe pacl nuhkwewa, tuh kowos in tiac srihfeyuck ahluhkwelah kuh lowos, ac ohinge kolyuck sin Nguhn Muhtahl, in eklac puhsisacl, fihlpacp, ahkostwen, mongfihsrwacsr, sesseslah ke luhngse ac mongfihsrwacsr;\n\n29 In luhlahlfongi Leum; in finsrak tuh kowos fah eis moul ma pahtpaht; in luhngse God pacl nuhkwewa ke insiowos, tuh kowos in kuh in sruhkyuckyak ke lwen sahflah ac ilyak nuh in nien monglac Lal.\n\n30 Ac lwelah tuh Leum Elan acsot nuh suwos auliyak, tuh kowos in tiac sang kasrkuhsrak Lal fowos, tuh kowos in tiac kapriyucki nuh ten ke mwe kapihr luhn hell, tuh kowos in tiac kweokkihn misac ahkluo.\n\n31 Ac Alma el sramsramkihn kahs pucspucs nuh sin mwet ah, ma tiac sihmlac ke puk se inge.\n\n", "alma 14": "[center][font_size=26]Sapta 14[/font_size][/center]\n\n[i]Alma ac Amulek srohoh ac uniyuck—Mwet luhlahlfongi ac ma suhmuhslah muhtahl lalos isihkyuckyak ke e—Mwet ahkkweokyeyuck inge eisyuck sin Leum ke wolacna—Pihsinkacn nien srohoh ah srasrwelihk ac ikori—Alma ac Amulek elos moliyucklac, ac mwet ahkkweokyaclos ah acnwucki. Sahp ke yac 82–81 Met Liki Kraist.[/i]\n\n1 Ac tukun ma inge tukun el ahksahfyelah sramsram lal nuh sin mwet ah puhs selos tuh luhlahlfongi kahs lal, ac muhtwacwacack in auliyak, ac in suk ma suhmuhslah.\n\n2 Tuhsruhk puhs selos kena tuh elos in kuh in kuhnahosuhllah Alma ac Amulek; tuh elos kasrkuhsrak sel Alma, ke srihpen kahlwemiyacn kahs lal nuh sel Zeezrom; ac elos oacyacpac fahk lah Amulek el kikiacp nuh selos, ac elos lain masap lalos ac oacyacpac lain mwet mukwikwi ke loh ac mwet nuhnuhnkuh lalos.\n\n3 Ac elos oacyacpac kasrkuhsrak sel Alma ac Amulek; ac ke srihpen elos fahkwack arulacna kahlwem in lain ma koluk lalos, elos suk in usacloslac in srohoh.\n\n4 Tuhsruhk tukun ma inge elos tiacna; tuhsruhk elos usacloslac ac kapriltahluh ke mwe kapihr fokoko, ac usacloslac nuh ye muhtuhn mwet nuhnuhnkuh fuhlwact luhn acn ah.\n\n5 Ac mwet ah som ac orek loh lainuhlos—fahkwack lah elos lain masap uh, ac mwet mukwikwi ke masap ac mwet nuhnuhnkuh lalos fin acn ah, ac oacyacpac sin mwet nuhkwewa fin acn sac; ac oacyacpac fahkwack lah oasr God sefanna, ac lah El enenuh in suhpwacma Wen nahtuhl inmahsrlon mwet ah, tuhsruhk El tiac enenuh in molweloslac; ac mwet ah fahkwack ma pucspucs in lainuhl Alma ac Amulek. Inge ma inge orek ye muhtuhn mwet nuhnuhnkuh fuhlwact fin acn ah.\n\n6 Ac tukun ma inge Zeezrom el lut ke kahs ma sramsramkihnyuck ah; ac el oacyacpac etuh ke lohsr luhn nuhnak uh, suc el oraclah inmahsrlon mwet ah ke kahs kikiacp lal; ac nguhnal muhtwacwacack in muhsahllah ke etuh lal ke mwacta koluk lal; ahok, el muhtwacwacack in rauniyucklac ke kweok luhn hell.\n\n7 Ac tukun ma inge el muhtwacwacack in wowoyak nuh sin mwet uh, fahk: Liye, nga koluk, ac mwet inge nwacsnwacs ye muhtuhn God. Ac el muhtwacwacack in taltal kaclos ke pacl sac fahlac; tuhsruhk elos lainuhl, fahk: Yac kom oacyacpac mihsen devil? Ac elos acni nuh facl, ac luhsuhllah luhkwelos, ac oacyacpac elos nuhkwewa suc luhlahlfongi ke kahs ma sruhmuhnyuck sel Alma ac Amulek; ac elos luhsuhltahlwack, ac suhpwaclah mwet in tuhngaluhlos ke yot.\n\n8 Ac elos usacni muhtwacn kiyaclos ac tuhlihk srihsrihk nahtuhlos nuh sie, ac kuhtwena mwet suc luhlahlfongi ac lutiyuck in luhlahlfongi ke kahs luhn God elos oruh tuh elos in totoyang nuh ke e; ac elos oacyacpac sang ma sihmlac lalos suc nein ma suhmuhslah muhtahl, ac oacyacpac tohlwacng ma inge nuh ke e, tuh ma inge in fihrihryak ac kuhnausyucklac ke e.\n\n9 Ac tukun ma inge elos usacl Alma ac Amulek, ac usacloslac nuh ke acn in acnwucki, tuh elos in kuh in liye kuhnausyucklac lalos suc isihkyuckyak ke e.\n\n10 Ac ke Amulek el liye kweok luhn muhtwacn ac tuhlihk srihsrihk suc isihkyuckyak ke e, el oacyacpac kweoklacna; ac el fahk nuh sel Alma: Kuht kuh in liye fuhkah ma arulacna koluk sikyak inge? Ke ma inge lwelah kuht in kohllah pahosr, ac orekmakihn kuh luhn God suc oasr yohrohsr, ac molweloslac liki e uh.\n\n11 Tuhsruhk Alma el fahk nuh sel: Nguhn sapkihnyuc tuh nga in tiac kohllah pouk; tuh liye Leum El eisaclos nuh lucng nuh yohrohl sifacna, ke wolacna; ac El lwelah tuh elos in oruh ma se inge, kuh tuh mwet uh in oruh ma se inge nuh selos, in fal nuh ke kwekweiyen insiaclos, tuh nuhnuhnkuh ma El fah oruh nuh faclos ke kasrkuhsrak Lal ac suwohs; ac srahn mwet wo fah tuyak in mwe loh in lainuhlos, ahok, ac wowoyak upac in lainuhlos ke lwen sahflah.\n\n12 Inge Amulek el fahk nuh sel Alma: Liye, sahp elos ac isihkkuhtyak pac.\n\n13 Ac Alma el fahk: Lwelah in fal nuh ke luhngse luhn Leum. Tuhsruhk, liye, orekma lasr uh soenna sahflah; ke ma inge elos ac tiac isihkkuhtyak.\n\n14 Na tukun ma inge ke monun mwet suc totoyang nuh ke e ah fihrihryak, ac oacyacpac ma sihmlac ma weluhlos totoyang ah, mwet nuhnuhnkuh fuhlwact fin acn sac tuhkuh ac tu ye muhtahl Alma ac Amulek, ke elos kapriyucki ah; ac el sruhngluhlos ke pahol ke lihkihn tuhpahlos, ac fahk nuh selos: Tukun ma kowos liye ah, yac kowos ac sifilpac luti nuh sin mwet inge, lah elos fah totoyang nuh ke sie luhluh in e ac sulfur?\n\n15 Liye, kowos liye lah wacngihn kuh lowos in molwelah elos suc totoyang nuh ke e; God El tiacpac na molweloslac ke srihpen elos wi luhlahlfongi lowos. Ac mwet nuhnuhnkuh sac sifilpac sruhngluhlos ke lihkihn tuhpahlos, ac siyuck: Meac kowos ac fahk keimtacl sifacna?\n\n16 Inge mwet nuhnuhnkuh se inge el wi akwuck ac luhlahlfongi lal Nehor, suc tuh unilyac Gideon.\n\n17 Ac tukun ma inge Alma ac Amulek tiac na tohpohkohl; ac el sifilpac sruhngluhlos, ac usaclosyang nuh sin mwet liyacacng masap in totoyang nuh ke nien srohoh.\n\n18 Ac ke elos totoyang nuh ke nien srohoh ke lusen lwen tolu, mwet mukwikwi ke loh, ac mwet nuhnuhnkuh, ac mwet tol, ac mwet luti pucspucs tuhkuh, suc oruh orekma se pac na lal Nehor ah; ac elos ilyak nuh nien srohoh in liyaclos, ac elos kihsen siyuck selos ke kahs pucspucs; tuhsruhk elos tiacna tohpohkohlos.\n\n19 Ac tukun ma inge mwet nuhnuhnkuh sac tu ye muhtahlos, ac fahk: Efuh kowos tiac topuk kahs luhn mwet inge? Yac kowos tiac etuh lah oasr kuh luhk in uskowoslac nuh ke e fihrihr uh? Ac el sapkihn nuh selos in sramsram; tuhsruhk elos tiacna topuk.\n\n20 Ac tukun ma inge elos som ac som ke inkacnek lalos, tuhsruhk sifilpac tuhkuh ke lwen tok ah; ac mwet nuhnuhnkuh sac sifilpac sruhngluhlos ke lihkihn tuhpahlos. Ac mwet pucspucs oacyacpac tuhkuh, ac sruhngluhlos, fahk: Yac kowos ac sifilpac tuyak ac nuhnuhnkuh mwet inge, ac lain masap lasr uh? Fin oasr kuh yohk lowos efuh kowos tiac sifacna molikowoslac?\n\n21 Ac kain ma pucspucs inge elos tuh fahk nuh selos, ngalis inwihselos nuh selos, ac acni nuh faclos, fahk: Ac fuhkah luhmahsr ke kuht e lihsyucklac uh?\n\n22 Ac kain in ma pucspucs, ahok, kain in ma pucspucs nuhkwewa elos tuh fahk nuh selos; ac ohinge elos isruhnuhlos ke lusen lwen pucspucs. Ac elos tiacna sang mongo nuh selos tuh elos in masrinsrwacl, ac kof tuh elos in malu; ac elos oacyacpac eislah luhkwelos nuknuk lalos tuh elos kohflohfohl; ac ohinge elos kapriyucki ke mwe kapihr fokoko, ac srohoh ke nien srohoh.\n\n23 Ac tukun ma inge elos tuh kweok ke lusen lwen pucspucs, (ac ke lwen ahksingucul luo, ke mahlwem ahksingucul, ke yac ahksingucul ke kolyuck luhn mwet nuhnuhnkuh nuh fin mwet lal Nephi) tuh mwet nuhnuhnkuh fuhlwact fin acn Ammonihah ac puhs sin mwet luti lalos ac mwet mukwikwi ke loh lalos elos ilyak nuh ke nien srohoh se ma Alma ac Amulek kapriyucki ke mwe kapihr.\n\n24 Ac mwet nuhnuhnkuh fuhlwact sac tu ye muhtahlos, ac sifilpac sruhngluhlos, ac fahk nuh selos: Fin oasr kuh luhn God yuruwos sifacna tuhlwekowoslac liki mwe kapihr inge, ac na kuht fah luhlahlfongi lah Leum El fah kuhnahoslah mwet inge fal nuh ke kahs lowos.\n\n25 Ac tukun ma inge elos nohfohn som ac sruhngluhlos, fahk kahs sac pac na, finne ne ke na sun mwet sahflah sac; ac ke mwet sahflah sac sramsram tari nuh selos ah kuh luhn God tuhkuh nuh facl Alma ac Amulek, ac elos tuhkahkwek ac tuyak ke niyaclos.\n\n26 Ac Alma el wowoyak, fahk: Lusac kac kuht ac kweokkihn mwe kweok yohk inge, O Leum? O Leum, use nuh sesr kuh ma fal nuh ke luhlahlfongi lasr suc oasr in Kraist, finne nuh ke molwelah. Ac elos kuhnahoslah mwe kapihr ma elos kapriyucki kac; ac ke mwet ah liye ma inge, elos muhtwacwacack in kahing, tuh sahngweng in kuhnausyucklac tuhkuh nuh faclos.\n\n27 Ac tukun ma inge arulacna yohk sahngweng lalos oruh elos puhtatlac nuh infohk uh, ac tiacna sun lihkihn sruhnguhl ke nien srohoh; ac facluh kusrusryak upac, ac pihsinkacn nien srohoh sac ipwelihk nuh ke ip luo, pwacnwacng ma inge puhtatlac nuh infohk uh; ac mwet nuhnuhnkuh fuhlwact, ac mwet mukwikwi ke loh, ac mwet tol, ac mwet luti, suc sruhngluhl Alma ac Amulek, elos acnwucki ke ikori luhn ma inge.\n\n28 Ac Alma ac Amulek tuhkuh liki nien srohoh, ac elos tiacna ngalyak; tuh Leum El sang nuh selos kuh, fal nuh ke luhlahlfongi lalos ma oasr in Kraist. Ac elos silahklahk na som liki nien srohoh; ac elos tuhlweyucklac liki mwe kapihr lalos; ac nien srohoh sac ikori nuh infohk uh, ac mwet nuhkwewa loac ah, sahyacl Alma ac Amulek, acnwucki; ac elos silahklahk na tuhkuh nuh in siti sac.\n\n29 Inge mwet ma lohngwack puhsra na luhlahp sac tuhkweni ulac kahsruhsr tuhkuh in etuh lah meac oraclah uh; ac ke elos liyaclwack Alma ac Amulek tuhkuh liki nien srohoh, ac pihsinkac ah ikori nuh infohk uh, elos arulacna sahngweng yohk, ac kahing liki ye muhtahl Alma ac Amulek oacna ke sie nacni uh kahing wi nacni fuhsr nahtuh liki lion luo; ac ohinge elos tuh kahing liki ye muhtahl Alma ac Amulek.\n\n", "alma 15": "[center][font_size=26]Sapta 15[/font_size][/center]\n\n[i]Alma ac Amulek elos som nuh Sidom ac oakiyac sie alu—Alma el unwellah Zeezrom, suc welah Alu uh—Mwet pucspucs pacptaislac, ac Alu uh kapkapwack—Alma ac Amulek elos som nuh Zarahemla. Sahp ke yac 81 Met Liki Kraist.[/i]\n\n1 Ac tukun ma inge Alma ac Amulek tuh sapkihnyuck in som liki siti sac; ac elos som, ac tuhkuh nuh fin acn Sidom; ac liye, elos sokwack nohfohn mwet ma som liki acn Ammonihah ah we, suc tuh lihsyucklac ac tuhngalyuck, ke srihpen elos luhlahlfongi ke kahs lal Alma.\n\n2 Ac elos sruhmuhn nuh selos ma nuhkwewa ma sikyak nuh sin muhtwacn kiyaclos ac tuhlihk nahtuhlos, ac oacyacpac kaclos sifacna, ac ke kuh luhn molwelah.\n\n3 Ac Zeezrom el oacyacpac oan mas fin acn Sidom, ke sie fol upac, ma sikyak ke srihpen fohs yohk luhn nuhnak lal ke ma sikyak ke ma koluk lal, tuh el motko na muh Alma ac Amulek wacngihnlac; ac el motko na muh elos acnwucki ke srihpen ma koluk lal. Ac koluk yohk se inge, ac ma koluk pucspucs sahyac lal, ahkkweokye nuhnak lal ah ne ke na oruh arulacna ngal, ac wacngihn molwelah; ke ma inge el muhtwacwacack in follah ke sie fol upac.\n\n4 Inge, ke el lohngwack lah Alma ac Amulek oasr fin acn Sidom, insiacl muhtwacwacack in puhlaikyak; ac el silahklahk na suhpwaclah sap soko nuh selos, kena tuh elos in tuhkuh nuh yohrohl.\n\n5 Ac tukun ma inge elos silahklahk na som, ahkos na sap soko ma el suhpwaclah nuh selos ah; ac elos utyak nuh in lohm uh nuh yohrohl Zeezrom; ac elos konwaclwack fin nien ona lal, mas, arulacna muhnahslah ke sie fol upac; ac insifacl arulacna ngal ke srihpen ma koluk lal; ac ke el liyaclosyak el kohllah pahol, ac kwacfe selos tuh elos in unwellah.\n\n6 Ac tukun ma inge Alma el fahk nuh sel, sruokyac pahol: Yac kom luhlahlfongi ke kuh luhn Kraist nuh ke molwelah?\n\n7 Ac el topuk ac fahk: Ahok, nga luhlahlfongi nohfohn kahs ma kowos luti ah.\n\n8 Ac Alma el fahk: Kom fin luhlahlfongi ke molwelah luhn Kraist kom kuh in unweyucklac.\n\n9 Ac el fahk: Ahok, nga luhlahlfongi fal nuh ke kahs lowos.\n\n10 Ac na Alma el wowoyak nuh sin Leum, fahk: O Leum God lasr, pahkotwen nuh sin mukul se inge, ac unwellah fal nuh ke luhlahlfongi lal suc oasr in Kraist.\n\n11 Ac ke Alma el fahklah kahs inge, Zeezrom el sroyak fin niyacl, ac muhtwacwacack in fahsr; ac ma inge oreklac nuh ke lut yohk luhn mwet nuhkwewa; ac etwacack luhn ma se inge osrwaclihk fin acn Sidom nohfohn.\n\n12 Ac Alma el pacptaisellah Zeezrom nuh sin Leum; ac el muhtwacwacack ke pacl sac fahlac in luti nuh sin mwet ah.\n\n13 Ac Alma el oakiyac sie alu fin acn Sidom, ac akmuhsraelah mwet tol ac mwet luti fin acn ah, in pacptaisi nuh sin Leum oacna sie mwet suc kena in pacptaislac.\n\n14 Ac tukun ma inge elos puhkantwen; tuh elos ulac tuhkuh liki acn nuhkwewa ma raunweack acn Sidom, ac pacptaislac.\n\n15 Tuhsruhk nuh sin mwet ma oasr fin acn Ammonihah, elos srwackna sie un mwet kwekwe insiac ac lihkkeke; ac elos tiacna auliyak ke ma koluk lalos, luhmuh lah nohfohn kuh lal Alma ac Amulek ah nuh sin devil; tuh elos wi pac na orekma se lal Nehor ah, ac tiac luhlahlfongi in auliyak ke ma koluk lalos.\n\n16 Ac tukun ma inge Alma ac Amulek, Amulek el pihlacsrwaclah kol, selfuh, ac ma sacohk nuhkwewa lal, ma oasr fin acn Ammonihah, nuh ke kahs luhn God, el sruhngwacyucklac selos suc tuh sie pacl ah kawuck lal ac oacyacpac sin pahpah tuhmwacl ac mwet lal;\n\n17 Ke ma inge, tukun Alma el oakiyac alu sac fin acn Sidom, liye sie lohacng yohk, ahok, liye lah mwet ah lohacng nuh ke inse fuhlwactiyen insiaclos, ac muhtwacwacack in ahkpuhsisaclyelos sifacna ye muhtuhn God, ac muhtwacwacack in sifacna toweni nuh sie ke acn in alu lalos in alu nuh sin God ke nien mwe loang, tuni ac pruhe pacl nuhkwewa, tuh elos in kuh in moliyucklac luhkwel Setuhn, ac liki misac, ac liki kuhnahoslah—\n\n18 Inge oacna ke nga fahk, Alma el liye ma inge nuhkwewa, ke ma inge el usacl Amulek ac som nuh fin acn Zarahemla, ac usacllah nuh ke lohm sel sifacna, ac fosrngahkuhnuhl ke ongaiyac lal, ac ahkfokokoyacllah in Leum.\n\n19 Ac ohinge sahflah yac ahksingucul ke kolyuck luhn mwet nuhnuhnkuh fin mwet lal Nephi.\n\n", "alma 16": "[center][font_size=26]Sapta 16[/font_size][/center]\n\n[i]Mwet Laman elos kuhnahoslah mwet lal Ammonihah—Zoram el kol mwet Nephi in kuhtanglah mwet Laman—Alma ac Amulek ac mwet puhs sahyac luti kahs uh—Elos luti lah tukun Sifilpac Moulyak Lal Kraist El fah sikyang nuh sin mwet Nephi. Sahp ke yac 81–77 Met Liki Kraist.[/i]\n\n1 Ac tukun ma inge ke yac ahksingucul sie ke kolyuck luhn mwet nuhnuhnkuh fin mwet lal Nephi, ke lwen ahklimekohsr ke mahlwem ahkluo, oasr mihs yohk fin acn Zarahemla, wacngihn mweun kuh lokoalok ke lusen yac ekahsr, finne ne ke na lwen ahklimekohsr ke mahlwem ahkluo ke yac ahksingucul sie, oasr sie pweng in mweun lohngyuck fin acn uh.\n\n2 Tuh liye, mwet mweun luhn mwet Laman elos tuhkuh nuh ke lacfahl ke innimac, nuh ke inmahsrol luhn acn ah, finne nuh ke siti Ammonihah, ac muhtwacwacack in uniyac mwet ah ac kuhnahoslah siti sac.\n\n3 Ac na tukun ma inge, met liki mwet Nephi ah kuh in oracni sie luhpah fal ke mwet mweun in ukwaclosyak liki acn ah, elos kuhnahoslah mwet suc muhta ke siti Ammonihah, ac oacyacpac kuhtuh pac mwet ma muhta raunweack inmahsrol nuh Noah, ac eis mwet sahyac in srohoh utucklac nuh innimac.\n\n4 Na tukun ma inge mwet Nephi elos kena in eisaclos suc srohoh utucklac nuh innimac.\n\n5 Ke ma inge, el suc srihsrngiyucki in mwet in sifen kacptin luhn mwet mweun luhn mwet Nephi, (ac inel pa Zoram, ac wen luo nahtuhl, Lehi ac Aha)—inge Zoram ac wen luo nahtuhl, elos etuh lah Alma el pa mwet tol fuhlwact luhn alu ah, ac elos lohngwack lah oasr yohrohl nguhn luhn pahluh, ke ma inge elos som nuh yohrohl ac kena sel in etuh lah Leum El kena tuh elos in som nuh innimac in suk mwet wiyaclos, suc srohoh utucklac sin mwet Laman.\n\n6 Ac tukun ma inge Alma el siyuck sin Leum ke ma inge. Ac Alma el fohlohk ac fahk nuh selos: Liye, mwet Laman elos fah tuhpallah infacl Sidon ke lacfahl nuh epang ke innimac, nuh lucngah ahluhkwelah inmahsrol fin acn lal Manti. Ac liye kom fah sonolos we, ke lacfahl kuhtuhlacp ke infacl Sidon, ac Leum El fah usot nuh sum mwet wiyom suc tuh utucklac srohoh sin mwet Laman.\n\n7 Ac tukun ma inge Zoram ac wen nahtuhl elos som tuhpallah infacl Sidon, wi mwet mweun lalos, ac fahsr ahluhkwelah liki inmahsrol Manti ke lacfahl epang ke innimac, ma oasr ke lacfahl kuhtuhlacp ke infacl Sidon.\n\n8 Ac elos tuhkuh sun mwet mweun luhn mwet Laman, ac mwet Laman elos fahsrelihk ac ukohkyak nuh ke innimac; ac elos us mwet wiyaclos suc tuh utucklac srohoh sin mwet Laman, ac wacngihn sie nguhna selos suc tuhlac suc tuh utucklac srohoh. Ac elos tuh utuckuh sin mwet wiyaclos in muhta fin acn selos sifacna.\n\n9 Ac ohinge sahflah yac ahksingucul sie luhn mwet nuhnuhnkuh, mwet Laman elos lihsyucklac liki acn ah, ac mwet lal Ammonihah elos kuhnausyucklac; ahok, mwet nuhkwewa sin mwet Ammonihah elos kuhnausyucklac, ac oacyacpac siti luhlahp lalos, suc elos tuh fahk muh God El tiac kuh in kuhnahoslah, ke srihpen yohk na pwacye.\n\n10 Tuhsruhk liye, ke lwen se na acn sac pihsaclah; ac mahno misac ah ngalngucluh sin kosro ac kosro lwemnak suhlallacl ke innimac.\n\n11 Ne ohinge, tukun lwen pucspucs mahno misac lalos ah tohktohkyak fin acn ah, ac elos afihnyucklac ke sie mwe afyucf mihnini. Ac inge arulacna upac fohloh ah oruh mwet ah tuh tiacna som nuh we in muhta fin acn lal Ammonihah ke lusen yac pucspucs. Ac acn sac pahngpahng Ahsor luhn Nehor; tuh elos ma ke u lal Nehor, suc tuh acnwucki; ac acn selos pihsaclah.\n\n12 Ac mwet Laman elos tiacna sifilpac tuhkuh in mweun lain mwet Nephi ne ke na yac ahksingucul ahkosr ke kolyuck luhn mwet nuhnuhnkuh fin mwet lal Nephi. Ac ohinge ke lusen yac tolu mwet lal Nephi ah muhta in mihs fin acn ah nohfohn.\n\n13 Ac Alma ac Amulek elos som luti auliyak nuh sin mwet ah ke tempuhl lalos, ac ke nien monglac selos, ac oacyacpac ke iwen lohlngohk lalos, ma tuh muhsahiyucklac tukun ohiyac luhn mwet Jew.\n\n14 Ac elos nuhkwewa suc lohng kahs lalos, elos sang nuh selos kahs luhn God, tiac sol mwet, pacl nuhkwewa.\n\n15 Ac ohinge Alma ac Amulek elos som, ac oacyacpac mwet puhs suc suleyucklac nuh ke orekma se inge, in luti kahs uh fin acn ah nohfohn. Ac akwucki luhn alu sac etweyuckyak fin acn ah, ke acn nuhkwewa raunwelah, inmahsrlon mwet Nephi nuhkwewa.\n\n16 Ac oacna sie inmahsrlolos nuhkwewa; Leum El okwaclah Nguhnal nuh fin acn ah nohfohn in ahkno nuhnak luhn tuhlihk nuhtin mwet, kuh in ahkno insiaclos in eis kahs ma enenuh in lutiyuck inmahsrlolos ke pacl in tuhkuh Lal—\n\n17 Tuh elos in tiac kwekweelihk lain kahs uh, tuh elos in tiac suhlahlahlfongi, ac som nuh ke kuhnausyucklac, tuhsruhk tuh elos in kuh in eis kahs uh ke engan, ac oacna soko lah ma taflweyuckyang nuh ke sahk na pwacye uh, tuh elos in kuh in ilyak nuh ke nien monglac luhn Leum God lalos.\n\n18 Inge mwet tol suc tuh som nuh inmahsrlon mwet ah tuh luti lain kikiacp nuhkwewa, ac kuhtasrihk, ac sok, ac fohs, ac suhlallacl, ac lokoalok, ac muhtuhnpo, pihsrapasr, fuhnmweti, ahkmas, orek kosro, ac kain in ohiyac suhfal nuhkwewa, wowoyak lah ma inge enenuh in tiac orek—\n\n19 Luti ma suc fah enenuh in tuhkuh ke pacl na sa; ahok, luti ke met tuhkuh luhn Wen nuhtin God, kweok ac misac Lal, ac oacyacpac sifilpac moulyak luhn mwet misac.\n\n20 Ac mwet pucspucs elos siyuck lah piyac acn se ma Wen nuhtin God El ac fah tuhkuh; ac elos tuh lutiyuck lah El fah sikyak nuh selos tukun El sifilpac moulyak; ac ma se inge mwet ah lohng ke engan ac pwacr yohk.\n\n21 Ac inge tukun alu sac akwucki fin acn ah nohfohn—eis kuhtanglah sin devil, ac kahs luhn God lutiyuck ke nwacsnwacs fin acn ah nohfohn, ac Leum El okwaclah mwe insewowo Lal nuh fin mwet ah—ohinge sahflah yac ahksingucul ahkosr ke kolyuck luhn mwet nuhnuhnkuh fin mwet lal Nephi.\n\n", "alma 17": "Sie sramsram ke wen nahtuhl Mosiah, suc forlah liki pwacye lalos nuh ke tohkohsrahi ke kahs luhn God, ac som nuh fin acn lal Nephi in luti nuh sin mwet Laman; kweok ac moliyucklac lalos—fal nuh ke ma sihmlac lal Alma.\n\nKapsreni sapta 17 ne ke 27.\n\n[center][font_size=26]Sapta 17[/font_size][/center]\n\n[i]Wen nahtuhl Mosiah oasr yohrohlos nguhn in pahluh ac in fwackyuck—Elos fahsrelihk ke inkacnek pucspucs lalos in fahkwack kahs uh nuh sin mwet Laman—Ammon el som nuh fin acn lal Ishmael ac eklac mwet kuhlwacnsap se lal Tohkohsrah Lamoni—Ammon el molwelah un sip nahtuhl tohkohsrah ac uniyac mwet lokoalok lal ke kof Sebus. Fuhs 1–3, sahp ke yac 77 Met Liki Kraist; fuhs 4, sahp ke yac 91–77 Met Liki Kraist; ac fuhs 5–39, sahp ke yac 91 Met Liki Kraist.[/i]\n\n1 Ac na tukun ma inge ke Alma el fuhfahsryucsr liki acn Gideon ut epang lac, in som nuh fin acn lal Manti, liye, nuh ke lut lal, el ohsun sin wen nahtuhl Mosiah suc fuhfahsryucsr nuh fin acn lal Zarahemla.\n\n2 Inge wen nahtuhl Mosiah elos weluhl Alma ke pacl se ma lipufacn sac sikyak emet nuh sel; ke ma inge Alma el arulacna engan in liye mwet wiyacl; ac meac ahkyohkye yohk nuh ke engan lal, elos srwackna mwet wiyacl in Leum; ahok, ac elos fokokoi ke etwacack luhn ma pwacye; tuh elos mwet suc yohk kahlwem la ac elos oaru in lutlutkihn ma suhmuhslah, tuh elos in kuh in etuh kahs luhn God.\n\n3 Tuhsruhk tiac pa inge nohfohn; elos eisaclosyang sifacna nuh ke pruhe, ac lalo yohk; ke ma inge elos eis nguhn in pahluh, ac nguhn in fwackyuck, ac ke elos luti, elos luti ke kuh ac wal luhn God.\n\n4 Ac elos luti kahs luhn God ke lusen yac singucul ahkosr nuh inmahsrlon mwet Laman, elos oraclah wo in use mwet pucspucs nuh ke etwacack luhn ma pwacye; ahok, ke kuh luhn kahs lalos mwet pucspucs elos utucklac nuh ye muhtuhn mwe loang luhn God, in pahngon Inel ac fahkwack ma koluk lalos ye Muhtahl.\n\n5 Inge pa inge ohiyac ma sikyak nuh selos ke fuhfahsryucsr lalos, tuh elos sun ma upac pucspucs; elos tuh kweok yohk, kwewana ke mahno ac ke nuhnak, suc pa masrinsrwacl, maluh ac ullac, ac oacyacpac orekma yohk ke nguhn.\n\n6 Inge pa inge fuhfahsryucsr lalos: Ke elos som liki pahpah tuhmwaclos, Mosiah, ke yac se emet ke kolyuck luhn mwet nuhnuhnkuh; ke elos sruhnga tohkohsrahi suc pahpah tuhmwaclos kena in sang nuh selos, ac oacyacpac pa inge nuhnak luhn mwet ah;\n\n7 Ne ohinge elos som liki acn Zarahemla, ac eis katlas nahtuhlos, ac osra in fakfuhk nahtuhlos, ac mwe pihsr nahtuhlos, ac suhkanpihsr nahtuhlos, ac fuht nahtuhlos; ac ma inge elos oruh tuh elos in kuh in kohsr mongo nwaclos sifacna ke elos muhta ke innimac.\n\n8 Ac ohinge elos som nuh innimac wi pihsac se suc elos tuh sulaclah, in som nuh ke acn lal Nephi, in luti kahs luhn God nuh sin mwet Laman.\n\n9 Ac tukun ma inge ke elos fuhfahsryucsr ke lusen lwen pucspucs ke innimac, ac elos lalo yohk ac pruhe yohk tuh Leum Elan sang nuh selos sie ipin Nguhn Lal in weluhlos som, ac in muhta na yohrohlos, tuh elos in kuh in sie kuhfa in orekmakihnyuck ke poun God in use, fin kuh uh, mwet wiyaclos, mwet Laman, in etwacack ke ma pwacye, in etwacack ke kolukiyacn facsin luhn pahpah tuhmwaclos, suc tiac na pwacye.\n\n10 Ac tukun ma inge Leum El fahsrelos ke Nguhnal, ac fahk nuh selos: Enganwack. Ac elos enganwack.\n\n11 Ac Leum El oacyacpac fahk nuh selos: Som nuh inmahsrlon mwet Laman, mwet wiyowos, ac oakiyac kahs Luhk; tuhsruhk kowos in muhtweng ke mongfihsrwacsr ac kweok, tuh kowos in kuh in ahkkahlwemye mwe srihkasrak wo nuh selos Keik, ac Nga fah oruh tuh kowos in sie kuhfa in orekmakihnyuck ke Pouk nuh ke molwelah luhn nguhna pucspucs.\n\n12 Ac tukun ma inge insiacn wen nahtuhl Mosiah, ac oacyacpac elos suc weluhlos, elos puhlaik in som nuh yurun mwet Laman in fahkwack nuh selos kahs luhn God.\n\n13 Ac tukun ma inge ke elos sun inmahsrol ke acn luhn mwet Laman, elos fahsrelihk ac som liki sie sin sie, luhlahlfongi ke Leum tuh elos fah sifilpac ohsun ke sahflahiyacn pacl in kohsrwacni; tuh elos nuhnkuh muh yohk orekma se suc elos ac oruh inge.\n\n14 Ac pwacyena lah yohk, tuh elos eis nuh faclos in luti kahs luhn God nuh sin sie un mwet upac ac suhlallacl; sie un mwet suc pwacr in ahkmasye mwet Nephi, ac pihsrapasr ac orek fuhnmwet nuh selos; ac insiaclos fungyang nuh ke ma kahsruhp, kuh nuh ke kol ac selfuh, ac yot sacohk; tuh elos suk in eis ma inge ke ahkmas ac fuhnmweti, tuh elos in kuh in tiac orekma in eis ma inge ke paholos sifacna.\n\n15 Ohinge elos mwet alsruhngwesr na pwacye, puhs selos suc alu nuh sin ma sruhlwaclah, ac selngawi luhn God tuh puhtatyang nuh faclos ke srihpen facsin luhn pahpah tuhmwaclos; ne ohinge wuhlweacng luhn Leum ac ituckyang nuh selos fin elos auliyak.\n\n16 Ke ma inge, pa inge srihpac se ma oruh wen nahtuhl Mosiah elos eis nuh faclos orekma sac, tuh sahp elos in kuh in usaclosyang in auliyak; tuh sahp elos in kuh in oruh elos in etuh ke plwacn in molwelah.\n\n17 Ke ma inge elos sifacna fahsrelihk liki sie sin sie, ac som nuh inmahsrlolos, mwet nuhkwewa sifacna, fal nuh ke kahs ac kuh luhn God ma ituckyang nuh sel.\n\n18 Inge Ammon el pa mwet kol inmahsrlolos, kuh el tuh karuhnguhnuhlos, ac el som luhkwelos, tukun el ahkinsewowoyaclos in fal nuh ke acn kuneyucki pucspucs lalos, ac sang kahs luhn God nuh selos, kuh karuhnguhnuhlos met liki el som; ac ohinge elos som ke fuhfahsryucsr puhs lalos fin acn ah nohfohn.\n\n19 Ac Ammon el som nuh fin acn lal Ishmael, acn sac pahngpahng tukun wen nahtuhl Ishmael, suc oacyacpac welah mwet Laman.\n\n20 Ac ke Ammon el ilyak nuh fin acn Ishmael, mwet Laman elos sruokilyac ac kaprilyac, in oacna facsin lalos in kapriyac mwet Nephi nuhkwewa suc puhtatyang nuh in paholos, ac usacloslac nuh ye muhtuhn tohkohsrah; ac ohinge fihliyuckyang nuh ke pwacr luhn tohkohsrah in uniltahluh, kuh in sruokiltahluh in srohoh, kuh in tohlohlosyang nuh ke nien srohoh, kuh in luhsuhltahlwack liki acn sel, fal nuh ke luhngse ac pwacr lal.\n\n21 Ac ohinge Ammon el utucklac nuh ye muhtuhn tohkohsrah suc kol acn lal Ishmael; ac inel pa Lamoni; ac el sie fihlin mwet lal Ishmael.\n\n22 Ac tohkohsrah el siyuck sel Ammon fin luhngse se lal in muhta fin acn ah inmahsrlon mwet Laman, kuh inmahsrlon mwet lal.\n\n23 Ac Ammon el fahk nuh sel: Ahok, nga luhngse muhta inmahsrlon mwet inge ke sie lusen pacl; ahok, ac sahp ne ke lwen se ngwac misac.\n\n24 Ac tukun ma inge tohkohsrah Lamoni el arulacna engan sel Ammon, ac oruh tuh mwe kapihr kacl ah in tuhlweyucklac; ac el kena tuh Ammon elan eis sie acn nahtuhl in pahyuck se.\n\n25 Tuhsruhk Ammon el fahk nuh sel: Moh, tuhsruhk nga fah mwet kuhlwacnsap lom. Ke ma inge Ammon el eklac sie mwet kuhlwacnsap nuh sel tohkohsrah Lamoni. Ac tukun ma inge ke el wi mwet kuhlwacnsap sahyac in liyacacng un sip nahtuhl Lamoni, fal nuh ke facsin luhn mwet Laman.\n\n26 Ac tukun el kuhlwacnsapuh tohkohsrah sac ke lusen lwen tolu, el wi mwet Laman ma kuhlwacnsap ah in som wi un sip nahtuhlos nuh ke nien kof, suc pahngpahng kof Sebus, ac mwet Laman nuhkwewa pwen un sip nahtuhlos nuh we, tuh elos in kuh in nihm kof—\n\n27 Ke ma inge, ke Ammon ac mwet kuhlwacnsap lal tohkohsrah elos pwen un sip nahtuhlos nuh ke nien kof se inge, liye, luhpahn un mwet Laman, suc pwen un sip nahtuhlos in nihm kof, elos tuyak ac luhswack un sip nahtuhl Ammon ac mwet kuhlwacnsap lal tohkohsrah, ac elos luhswack na upac oruh un sip ah kahingwelihk nuh ke acn pucspucs.\n\n28 Inge mwet kuhlwacnsap lal tohkohsrah ah muhtwacwacack in tohrkahskahs, fahk: Inge tohkohsrah el ac unikuhti, oacna ke el oruh nuh sin mwet wiyacsr ke srihpen un sip lalos tuh kahingwelihk ke koluk luhn mwet inge. Ac elos muhtwacwacack in tuhng yohk, fahk: Liye, un sip lasr kahingwelihk tari.\n\n29 Inge elos tuhng ke srihpen sahngweng in acnwucki. Inge ke Ammon el liye ma inge insiacl sesseslah na kacl ke engan; tuh, el fahk, nga fah ahkkahlwemye kuh luhk nuh sin mwet wiyuc kuhlwacnsap inge, kuh ke kuh ma oasr yuruk, in fohlohkohnma un sip inge nuh yohrohl tohkohsrah, tuh ngacn kuh in kuhtanglah insiacn mwet wiyuc kuhlwacnsap inge, tuh ngacn kuh in kohlohlos in luhlahlfongi ke kahs luhk.\n\n30 Ac inge, pa inge nuhnak lal Ammon, ke el liye kweok lalos suc el pahngon muh mwet wiyacl.\n\n31 Ac tukun ma inge ke el ahkwoyacloslac ke kahs lal, fahk: Mwet wiyuck, kowos enganwack ac lwelah kuht in som suk un sip ah, ac kuht fah oracltahlweni kwewa nuh sie ac fohlohkohnuhloslac nuh ke nien kof; ac ohinge kuht fah karuhnguhnwacng un sip nahtuhl tohkohsrah ac el fah tiac unikuhti.\n\n32 Ac tukun ma inge elos som in suk un sip ah, ac elos tuh ukwacl Ammon, ac elos silahklahk ingyak som ac tuh pwacnlah un sip nahtuhl tohkohsrah, ac tuh sifilpac oraclosweni kwewa nuh sie nuh ke nien kof sac.\n\n33 Ac mukul ingacn elos sifilpac tuyak in luhswack un sip nahtuhlos ah; tuhsruhk Ammon el fahk nuh sin mwet wiyacl: Raunweack un sip uh tuh elos in tiac kahinglac; ac ngwac som ac amain nuh sin mwet inge suc luhswack un sip nahtuhsr.\n\n34 Ke ma inge, elos oruh oacna ke Ammon el sapkihn nuh selos, ac el som ac tu in amain nuh selos suc tu sisken kof Sebus; ac elos tiac puh.\n\n35 Ke ma inge elos tiacna sahngweng sel Ammon, tuh elos pahngon muh sie sin mwet lalos kuh in unilyac fal nuh ke pwacr lalos, tuh elos tiac etuh lah Leum El olwelah nuh sel Mosiah tuh el fah molwelah wen nahtuhl liki paholos; elos tiac pac etuh ke kuhtwena ma kacn Leum; ke ma inge elos engan in kuhnahoslah mwet wiyaclos; ac ke srihpac se inge elos tuyak in luhswack un sip nahtuhl tohkohsrah.\n\n36 Tuhsruhk Ammon el tulac ac muhtwacwacack in tuhngaluhlos ke yot ke fuht se nahtuhl; ahok, ke kuh yohk el pihsrki yot ah nuh yohrohlos; ac ohinge el uniyac pihsac se selos yohkna oruh elos muhtwacwacack in lut ke fokokoiyacl; ne ohinge elos tuh kasrkuhsrak ke srihpen misac luhn mwet wiyaclos, ac elos tuh insacnweacng tuh el enenuh na in misac; ke ma inge, ke elos liye tuh elos tiac kuh in tuhngalilyac ke yot lalos, elos fahsryang utuck sahk in unilyac.\n\n37 Tuhsruhk liye, mwet nuhkwewa ma sralwack sahk lalos in onwel Ammon, el pakwelah paholos ke katlas nahtuhl; tuh el tu na kuh ke puohpoh lalos ke el pakwelah paholos ke sisken katlas nahtuhl, yohkna oruh elos muhtwacwacack in lut, ac muhtwacwacack in kahing luhkwel; ahok, ac elos tiac puh; ac el oruh elos kahing liki fokokoiyen pahol.\n\n38 Inge ohnkohsr selos misac ke fuht, tuhsruhk wacngihn mwet el uniyac sahyacn na mwet kol se lalos ah ke katlas nahtuhl; ac el pakwelah inkaiyacn paholos suc sralwack paholos in lainuhl, ac elos tiac puh.\n\n39 Ac ke el luhsuhlosyak loesuhllah, el fohlohk ac elos sang kof nimacn un sip nahtuhlos ac fohlohkohnuhloslac nuh ke acn mahmah lal tohkohsrah, ac na elos som nuh yohrohl tohkohsrah, us paho ma pakpucklac ke katlas nahtuhl Ammon, kaclos suc suk in unilyac; ac ma inge utuckyak nuh yohrohl tohkohsrah in ahklohye ma suc elos oraclah.\n\n", "alma 18": "[center][font_size=26]Sapta 18[/font_size][/center]\n\n[i]Tohkohsrah Lamoni el pahngon muh Ammon el Nguhn Fuhlwact—Ammon el lotwel tohkohsrah ke Oreklac, mukwikwi luhn God nuh sin mwet, ac molwelah ma tuhkuh kacn Kraist—Lamoni el luhlahlfongi ac puhtatlac nuh infohk uh oacna in muh el misac. Sahp ke yac 90 Met Liki Kraist.[/i]\n\n1 Ac tukun ma inge tohkohsrah Lamoni el oruh tuh mwet kuhlwacnsap lal in tuyak ac fahkwack ke ma nuhkwewa suc elos tuh liye ke ma inge.\n\n2 Ac ke elos nuhkwewa fahkwack ke ma suc elos tuh liye ah, ac el etwacack ke oaru lal Ammon in molwelah un sip nahtuhl, ac oacyacpac ke kuh yohk lal in tuyak lainuhlos suc suk in unilyac, el arulacna lut, ac fahk: Pwacyena, el inge lucng liki na sie mwet. Liye, yac tiac pa inge Nguhn Fuhlwact se suc suhpwaclah mwe ahkkweok yohk nuh fin mwet inge, ke srihpen ahkmas lalos?\n\n3 Ac elos tohpohkohl tohkohsrah, ac fahk: Lah el sie Nguhn Fuhlwact kuh sie mwet, kuht tiac etuh; tuhsruhk ma se inge kuht etuh, lah el tiac kuh in acnwucki sin mwet lokoalok lal tohkohsrah; kuh elos tiac pac kuh in luhswack un sip nahtuhl tohkohsrah ke pacl el wi kuht, ke srihpen etuh yohk ac kuh yohk lal; ke ma inge, kuht etuh lah el sie kawuck lal tohkohsrah. Ac inge, O tohkohsrah, kuht tiac luhlahlfongi lah sie mwet fokoko yohk ohinge, tuh kuht etuh el tiac kuh in acnwucki.\n\n4 Ac inge, ke tohkohsrah el lohng kahs inge, el fahk nuh selos: Inge nga etuh lah el Nguhn Fuhlwact; ac el oactui ke pacl se inge in molwelah moul lowos, tuh nga in tiac unikowoslac oacna ke nga tuh oruh nuh sin mwet wiyowos. Inge pa inge Nguhn Fuhlwact se suc pahpah tuhmwacsr tuh sruhmuhn ah.\n\n5 Inge pa inge facsin lal Lamoni, suc el tuh eis sin pahpah tuhmwacl, lah oasr sie Nguhn Fuhlwact. Ne ohinge elos luhlahlfongi ke sie Nguhn Fuhlwact, elos pahngon muh ma elos oruh ah pwacye; ne ohinge, Lamoni el muhtwacwacack in arulacna sahngweng, ke sahngweng tuh el oraclah tahfonglac ke el uniyac mwet kuhlwacnsap lal;\n\n6 Tuh el uniyac puhs selos ke srihpen mwet wiyaclos luhswack un sip lalos ke nien kof; ac ohinge, ke srihpen un sip lalos lihsyucklac elos acnwucki.\n\n7 Inge mukwikwi luhn mwet Laman inge in tu sisken kof Sebus in luhswack un sip nuhtin mwet uh, tuh ohinge elos in kuh in luhswack puhs elos suc fahsrelihk nuh fin acn selos sifacna, ma se inge sie mukwikwi in fuhnmwet inmahsrlolos.\n\n8 Ac tukun ma inge tohkohsrah Lamoni el siyuck sin mwet kuhlwacnsap lal, fahk: Piyac mwet se inge suc arulacna fokoko?\n\n9 Ac elos fahk nuh sel: Liye, el kihte ohsr nuhtum. Inge tohkohsrah el sapkihn mwet kuhlwacnsap lal, met liki pacl in kihtakat kof luhn un sip nahtuhlos, tuh elos enenuh in ahkolah ohsr ac chariot nahtuhl, ac usacl som nuh acn lal Nephi; tuh oasr sie mongo yohk se orek fin acn lal Nephi, sin pahpah tuhmwacl Lamoni, suc pa tuh tohkohsrah fin acn ah nohfohn.\n\n10 Inge ke tohkohsrah Lamoni el lohng lah Ammon el ahkno ohsr nahtuhl ac chariot nahtuhl el lut liki met ah, ke srihpen oaru lal Ammon, el fahk: Pwacyena lah soenna oasr kuhtwena mwet kuhlwacnsap inmahsrlon mwet kuhlwacnsap luhk nuhkwewa ma arulacna oaru oacna mwet se inge; tuh finne el esam sap nuhkwewa luhk in oruh kwewa.\n\n11 Inge pwacyena nga etuh lah pa inge Nguhn Fuhlwact, ac nga kena sel tuh elan tuhkuh nuh yuruk, tuhsruhk nga tiac kuh.\n\n12 Ac tukun ma inge ke Ammon el ahkolah ohsr ac chariot ah nuh sel tohkohsrah ac mwet kuhlwacnsap lal, el som nuh yohrohl tohkohsrah, ac el liye lah luhmahl tohkohsrah eklac; ke ma inge el oruh elan fohlohk som liki ye muhtahl.\n\n13 Ac sie sin mwet kuhlwacnsap lal tohkohsrah ah fahk nuh sel, Rabbanah, suc pa, ke lwenglac, tohkohsrah fokoko kuh kuhlacna, nuhnkuh muh tohkohsrah lalos fokoko; ac ohinge el fahk nuh sel: Rabbanah, tohkohsrah el kena tuh kom in muhta na.\n\n14 Ke ma inge Ammon el forlah nuh yohrohl tohkohsrah, ac fahk nuh sel: Meac kom ke tuh nga in oruh nuh sum, O tohkohsrah? Ac tohkohsrah el tiac tohpohkohl ke lusen ao se, fal nuh ke pacl lalos ah, tuh el tiac etuh lah meac el enenuh in fahk nuh sel.\n\n15 Ac tukun ma inge Ammon el sifilpac fahk nuh sel: Meac kena lom sihk? Tuhsruhk tohkohsrah el tiac tohpohkohl.\n\n16 Ac tukun ma inge Ammon, el sesseslah ke Nguhn luhn God, ke ma inge el nuhnkuh nuhnak lal tohkohsrah. Ac el fahk nuh sel: Yac ma ke srihpen kom lohng lah nga langwelah mwet kuhlwacnsap lom ac un sip nuhtum, ac uniyac itkohsr sin mwet wiyaclos ke fuht ac ke katlas, ac pakwelah poun mwet sahyac ah, tuh in kuh in langwelah un sip nuhtum ac mwet kuhlwacnsap lom; liye, yac pa inge ma suc oruh kom fwefwelac uh?\n\n17 Nga fahk nuh sum, meac ma se inge, lah fwefwelac lom arulacna yohk? Liye, nga sie mwet, ac nga mwet kuhlwacnsap lom; ke ma inge, oacna sie ma kom kena suc pwacye, ma ingacn nga fah oruh.\n\n18 Inge ke tohkohsrah el lohng kahs inge, el sifilpac fwefwelac, tuh el liye lah Ammon el etuh nuhnak lal; tuhsruhk fin ne ohinge, tohkohsrah Lamoni el ikacslah oacluhl, ac fahk nuh sel: Suc kom an? Yac kom pa Nguhn Fuhlwact sac, suc etuh ma nuhkwewa?\n\n19 Ammon el topuk ac fahk nuh sel: Nga tiac.\n\n20 Ac tohkohsrah el fahk: Kom etuh fuhkah nuhnak luhn insiyuck? Kom kuh in sramsram ke puhlaik, ac fahk nuh sihk ke ma inge; ac oacyacpac fahk nuh sihk lah ke kuh fuhkah se kom uniyac ac pakwelah poun mwet wiyuck suc luhswack un sip nuhtihk—\n\n21 Ac inge, kom fin fahk nuh sihk ke ma inge, oacna sie ma kom kena nga fah acsot nuh sum; ac fin enenweyuck, ngac karihngihnkomyang ke mwet mweun luhk; tuhsruhk nga etuh lah kom fokoko luhkwelos nohfohn; ne ohinge, oacna sie ma suc kom kena sihk nga fah acsot nuh sum.\n\n22 Inge Ammon el lahlmwetmwet, tuhsruhk tiac elahwet, el fahk nuh sel Lamoni: Yac kom fah porongo kahs luhk, nga fin fahk nuh sum lah ke kuh fuhkah nga oruh ma inge? Ac pa inge ma suc nga kena sum.\n\n23 Ac tohkohsrah el tohpohkohl, ac fahk: Ahok, nga fah luhlahlfongi nohfohn kahs lom. Ac ohinge el sruokyucki ke inkacnek usrnguck.\n\n24 Ac Ammon el muhtwacwacack in sramsram ke puhlaik, ac fahk nuh sel: Yac kom luhlahlfongi lah oasr sie God?\n\n25 Ac el topuk, ac fahk nuh sel: Nga tiacna etuh lah meac kalmeyacn ma sacn.\n\n26 Ac na Ammon el fahk: Yac kom luhlahlfongi lah oasr sie Nguhn Fuhlwact?\n\n27 Ac el fahk, Ahok.\n\n28 Ac Ammon el fahk: Pa inge God. Ac Ammon el sifilpac fahk nuh sel: Yac kom luhlahlfongi lah Nguhn Fuhlwact se inge, suc pa God, El oraclah ma nuhkwewa ma oasr inkuhsrao ac fin facluh?\n\n29 Ac el fahk: Ahok, nga luhlahlfongi lah El oraclah ma nuhkwewa ma oasr fin facluh; tuhsruhk nga tiacna etuh ke inkuhsrao.\n\n30 Ac Ammon el fahk nuh sel: Inkuhsrao pa sie acn suc God El muhta we ac lipufacn muhtahl Lal nuhkwewa.\n\n31 Ac tohkohsrah Lamoni el fahk: Yac oasr lucng liki facluh?\n\n32 Ac Ammon el fahk: Ahok, ac El ngweti nuh ten liye tuhlihk nuhkwewa nuhtin mwet; ac El etuh nuhnak ac kena nuhkwewa luhn inse uh; tuh ke pahol elos nuhkwewa oreklac e ke muhtwacwacackiyac ah.\n\n33 Ac tohkohsrah Lamoni el fahk: Nga luhlahlfongi nohfohn ma kom sruhmuhn inge. Yac kom suhpweyuckme sin God?\n\n34 Ammon el fahk nuh sel: Nga sie mwet; ac mwet uh ke muhtwacwacackiyac ah tuh oreklac tukun luhmahn God, ac nga pahngyak sin Nguhn Muhtahl Lal in luti ma inge nuh sin mwet inge, tuh elos in kuh in etwacack ke ma suc suwohs ac pwacye;\n\n35 Ac sie ip ke Nguhn sacn muhta yuruk, suc use nuh sihk etwacack, ac oacyacpac kuh fal nuh ke luhlahlfongi ac kena luhk ma oasr yurun God.\n\n36 Inge ke Ammon el fahklah kahs inge, el muhtwacwacack ke oreklac luhn facluh, ac oacyacpac ke oreklac lal Adam, ac fahk nuh sel nohfohn ke puhtatlac luhn mwet, ac fahk ac likiyac ye muhtahl ma sihmlac ac ma suhmuhslah muhtahl luhn mwet ah, suc tuh sruhmuhnyuck sin mwet pahluh, finne nuh ten ne ke pacl se ma pahpah tuhmwaclos, Lehi, el som liki acn Jerusalem.\n\n37 Ac el oacyacpac fahk nuh selos (tuh puhtatyang nuh sel tohkohsrah ac mwet kuhlwacnsap lal) fuhfahsryucsr nuhkwewa luhn pahpah tuhmwaclos ke acn mwesis, ac kweok lalos nuhkwewa ke masrinsrwacl ac maluh, ac ma upac, ac fahfahlac na.\n\n38 Ac el oacyacpac fahk nuh selos ke lain lal Laman ac Lemuel, ac wen nahtuhl Ishmael, ahok, nohfohn lain lalos el fahk nuh selos; ac el ahkuhtweyac nuh selos ma sihmlac ac ma suhmuhslah nuhkwewa e ke pacl se ma Lehi el som liki acn Jerusalem fahsruh ne ke pacl se inge.\n\n39 Tuhsruhk tiac pa inge nohfohn; tuh el ahkuhtweyac nuh selos ke plwacn in molwelah, ma tuh ahkoeyucklac e ke na pwelucng luhn facluh; ac el oacyacpac oruh elos in etuh ke tuhkuh luhn Kraist, ac orekma nuhkwewa luhn Leum el oruh tuh elos in etuh ma inge kwewa.\n\n40 Ac tukun ma inge tukun el fahk ma inge nuhkwewa, ac ahkuhtweyac ma inge nuh sel tohkohsrah, tohkohsrah el luhlahlfongi nohfohn kahs lal.\n\n41 Ac el muhtwacwacack in pruhe nuh sin Leum, fahk: O Leum, pahkotwen; in fal nuh ke pahkotwen yohk Lom ma oasr Yurum nuh sin mwet lal Nephi, nuh sihk, ac mwet luhk.\n\n42 Ac inge, ke el tuh fahklah ma inge, el puhtatlac nuh infohk uh, oacna in muh el misac.\n\n43 Ac tukun ma inge ke mwet kuhlwacnsap lal ah usacl ac sraklalwack som nuh yurun muhtwacn kiyacl, ac fihlilyac fin sie acn in ona; ac el oan oacna in muh el misac ke lusen lwen luo ac fong luo; ac muhtwacn kiyacl, ac wen nahtuhl, ac acn nahtuhl ahsor sel, in oacna ohiyac luhn mwet Laman, tuhngi yohk misac lal.\n\n", "alma 19": "[center][font_size=26]Sapta 19[/font_size][/center]\n\n[i]Lamoni el eis kahlwem luhn moul ma pahtpaht ac liye Mwet in Molwelah—Mwet lal puhtatyang nuh ke sie mwemwe, ac puhs selos liye lipufacn—Ammon el usrnguck in painmoullac—El pacptaiselah mwet pucspucs ac oakiyac sie alu inmahsrlolos. Sahp ke yac 90 Met Liki Kraist.[/i]\n\n1 Ac tukun ma inge tukun lusen lwen luo ac fong luo elos tuh oruh in us mahnol ac likiyac ke sie kuclyuck, ma elos tuh oraclah nuh ke srihpen pihkihnyucki luhn mwet misac lalos.\n\n2 Inge ke kasra el lohng pwengpwengiyacl Ammon, ke ma inge el suhpwaclah ac kena tuh elan tuhkuh nuh yohrohl.\n\n3 Ac tukun ma inge Ammon el oruh oacna ke sapkihnyuck, ac el som nuh yohrohl kasra, ac kena in etuh lah meac el kena tuh elan oruh.\n\n4 Ac el fahk nuh sel: Mwet kuhlwacnsap luhn mukul tuhmuhk ah oruh nga etwacack lah kom sie mwet pahluh luhn God muhtahl, ac oasr kuh lom in oruh orekma kuhlacna pucspucs ke Inel;\n\n5 Ke ma inge, fin ohinge, nga kena tuh kom in som utyak ac liye mukul tuhmuhk, tuh el oan fin mwe ona lal ke lusen lwen luo ac fong luo; ac kuhtuh fahk lah el tiacna misac, tuhsruhk kuhtuh fahk lah el misac ac lah el pusrohsrwack, ac lah el enenuh in fihliyucki ke sie kuclyuck; tuhsruhk sihk sifacna, nuh sihk el tiacna pusrohsr.\n\n6 Inge, pa inge ma Ammon el kena ah, tuh el etuh lah tohkohsrah Lamoni el oasr ye kuh luhn God; el etuh lah mwe lihsrlihsr lohsr luhn suhlahlahlfongi tuh sisyucklac liki nuhnak lal, ac kahlwem suc tuh tohlwack nuhnak lal, suc pa kahlwem ke wolacna luhn God, suc pa sie kahlwem na wowo ke wolacna Lal—ahok, kahlwem se inge nwacklah nguhnal ke engan, puhkuhnyeng in lohsr sac lihsyucklac, ac kahlwem luhn moul ma pahtpaht tuh kahlmwelihk ke nguhnal, ahok, el etuh lah ma se inge kuhtanglah mahnol, ac el usyucklac in God—\n\n7 Ke ma inge, ma se suc kasra el kena sel ah pa kena sefanna lal. Ke ma inge, el som utyak in liyacl tohkohsrah oacna ke kasra el kena sel; ac el liyacl tohkohsrah, ac el etuh lah el tiacna misac.\n\n8 Ac el fahk nuh sel kasra: El tiacna misac, tuhsruhk el mutul in God, ac litu el fah sifilpac kweyak; ke ma inge nikmet pihkihnilyac.\n\n9 Ac Ammon el fahk nuh sel: Kom luhlahlfongi ma inge? Ac el fahk nuh sel: Wacngihn mwet loh luhk sahyacn kahs na lom, ac kahs luhn mwet kuhlwacnsap lasr; ne ohinge nga luhlahlfongi lah ac fah oacna fahk lom an.\n\n10 Ac Ammon el fahk nuh sel: Insewowo nuh sum ke srihpen luhlahlfongi yohk lom; nga fahk nuh sum, muhtwacn, wacngihn luhlahlfongi yohk oacna inmahsrlon mwet nuhkwewa luhn mwet Nephi.\n\n11 Ac tukun ma inge el topangi na acn in ona luhn mukul tuhmwacl, ke pacl sac me ne ke na lwen se tohkoh ah suc Ammon el srihsrngiyac muh el ac fah tuhkahkwek.\n\n12 Ac tukun ma inge el tuhkahkwek, fal nuh ke kahs lal Ammon; ac ke el tuhkahkwek, el ahsroelah pahol nuh sin muhtwacn sac, ac fahk: Insewowo Inen God, ac insewowo nuh sum.\n\n13 Tuh pwacyena ke kom moul, liye, nga liye Mwet in Molwelah luhk; ac El fah tuhkuh, ac isuslac sin sie muhtwacn, ac El fah molwelah mwet nuhkwewa suc luhlahlfongi ke Inel. Inge, ke el fahklah kahs inge, insiacl sesseslah kacl, ac el sifilpac puhtati ke engan; ac kasra el oacyacpac puhtati nuh ten, eisyucklac kuhiyacl ke Nguhn.\n\n14 Inge Ammon el liye Nguhn luhn Leum ukwiyucklac fal nuh ke pruhe lal nuh sin mwet Laman, mwet wiyacl, suc pa srihpen ahsor na yohk inmahsrlon mwet Nephi, kuh inmahsrlon mwet nuhkwewa luhn God ke srihpen koluk lalos ac facsin lalos, el sikuckmuhtuhnte, ac muhtwacwacack in okwaclah nguhnal ke pruhe ac sang kuloh nuh sin God ke ma El oruh nuh sin mwet wiyacl; ac el arulacna sesseslah ke engan; ac ohinge elos nohfohn mwet tolu inge puhtati nuh infohk uh.\n\n15 Inge, ke mwet kuhlwacnsap lal tohkohsrah liye lah elos puhtatlac, elos oacyacpac muhtwacwacack in pruhe nuh sin God, tuh sahngweng luhn Leum oacyacpac tuhkuh nuh faclos, tuh elos pa tuh tu ye muhtahl tohkohsrah ac fahkwack nuh sel ke kuh yohk lal Ammon.\n\n16 Ac tukun ma inge elos tuh pahngon Inen Leum, ke kuhiyaclos, finne ne ke na elos nuhkwewa puhtatlac nuh infohk uh, sahyacn na sie sin muhtwacn Laman, suc inel pa Abish, suc eklac forlah nuh sin Leum ke lusen yac pucspucs, ke srihpen sie aruhruhma usrnguck luhn pahpah tuhmwacl—\n\n17 Ohinge, ke el eklac forlah nuh sin Leum, ac tiacna oruh in etweyuck, ke ma inge, ke el liye lah mwet kuhlwacnsap nuhkwewa lal Lamoni tuh puhtatlac nuh infohk uh, ac oacyacpac muhtwacn wal lal, kasra, ac tohkohsrah, ac Ammon el oan uli infohk uh, el etuh lah ma ke kuh luhn God; ac nuhnkuh muh ke pacl wowo se inge, in ahkkahlwemye nuh sin mwet ah ma suc sikyak inmahsrlolos, lah ke liyeyacn ma sikyak inge ac in oruh elos in luhlahlfongi ke kuh luhn God, ke ma inge el kahsruhsr som nuh ke lohm nuh ke lohm, in ahkkahlwemye nuh sin mwet ah.\n\n18 Ac elos muhtwacwacack in toweni nuh sie nuh ke lohm sel tohkohsrah. Ac oasr sie un mwet pucspucs tuhkuh, ac ke lut lalos, elos liyacl tohkohsrah, ac kasra, ac mwet kuhlwacnsap lalos oan uli infohk uh, ac elos nuhkwewa oan insac oacna in muh elos misac; ac elos oacyacpac liyacl Ammon, ac liye, el sie mwet Nephi.\n\n19 Ac inge mwet ah muhtwacwacack in tohrkahskahs inmahsrlolos sifacna; kuhtuh fahk lah ma na koluk yohk se pa tuhkuh nuh faclos, kuh nuh facl tohkohsrah ac lohm sel, ke srihpen el lwelah tuh sie mwet Nephi in muhta fin acn ah.\n\n20 Tuhsruhk mwet sahyac lainuhlos, fahk: Tohkohsrah el sang ma koluk se inge nuh fin lohm sel, ke srihpen el uniyac mwet kuhlwacnsap lal suc un sip lalos kahingwelihk e ke kof Sebus.\n\n21 Ac elos oacyacpac lainyuck sin mwet suc tuh tu sisken kof Sebus ac luhswack un sip nahtuhl tohkohsrah, tuh elos tuh kasrkuhsrak sel Ammon ke srihpen pihsac se suc el uniyac ke mwet wiyaclos e ke kof Sebus, ke el karuhnguhnwacng un sip nahtuhl tohkohsrah.\n\n22 Inge, sie selos, suc tamuhlwel wiyacl acnwucki ke katlas nahtuhl Ammon, el arulacna kasrkuhsrak yohk sel Ammon, el faeslah katlas nahtuhl ac som tuh elan kuh in lwelah in puhtatyang nuh facl Ammon, in unilyac; ac ke el sralwack katlas sac in pakilyac, liye, el puhtatlac misac.\n\n23 Inge kuht liye lah Ammon el tiac kuh in acnwucki, tuh Leum El fahk nuh sel Mosiah, pahpah tuhmwacl: Nga fah molwellah, ac fah oacna nuh sel fal nuh ke luhlahlfongi lom—ke ma inge, Mosiah el fihliyac luhlahlfongi lal kacl nuh sin Leum.\n\n24 Ac tukun ma inge ke un mwet pucspucs sac liye lah mwet sac puhtatlac misac, el suc sralwack katlas sac in unilyac Ammon, sahngweng tuhkuh nuh faclos nuhkwewa, ac elos tiacna ke saplaklac in kahluhl kuh kuhtwena selos suc puhtatlac ah; ac elos muhtwacwacack in sifilpac fwefwelac inmahsrlolos sifacna lah meac se oraclah kuh na yohk se inge, kuh lah meac kalmeyacn ma inge nuhkwewa.\n\n25 Ac tukun ma inge puhs suhna inmahsrlolos suc fahk lah Ammon el pa Nguhn Fuhlwact, ac mwet sahyac fahk lah el suhpweyuckme sin Nguhn Fuhlwact;\n\n26 Tuhsruhk mwet sahyac lainuhlos nohfohn, fahk lah el sie mwet koluk, suc tuh suhpweyuckme sin mwet Nephi in ahkkweokyaclos.\n\n27 Ac oasr kuhtuh suc fahk lah Ammon el suhpweyuckme sin Nguhn Fuhlwact in ahkkweokyaclos ke srihpen ma koluk lalos; ac lah Nguhn Fuhlwact pa kwacna wi mwet Nephi, suc tuh molweloslac liki paholos; ac elos fahk lah Nguhn Fuhlwact se inge pa el suc kuhnahoslah mwet pucspucs luhn mwet wiyaclos, mwet Laman.\n\n28 Ac ohinge fohs se muhtwacwacack in arulacna upaclah inmahsrlolos. Ac ke elos akuhkuhin, muhtwacn kuhlwacnsap se suc oruh tuh un mwet pucspucs sac in toweni nuh sie tuhkuh, ac ke el liye fohs inmahsrlon un mwet pucspucs sac el arulacna ahsor, finne nuh ke sroninmuhtayak.\n\n29 Ac tukun ma inge el som ac eisacl kasra ke pahol, tuh sahp elan kuh in oluhlwack liki infohk uh; ac ke pacl se na el kahlyac pahol ah el mayak ac tu ke niyacl, ac wowoyak ke sie puhsra yohk, fahk: O insewowo Jisus, suc moliyuclac liki sie hell na koluk! O insewowo God, pahkotwen nuh sin mwet inge!\n\n30 Ac ke el fahklah ma inge, el lihmihnyac pahol nuh sie, sesseslah ke engan, sruhmuhn kahs pucspucs ma tiacna etweyuck; ac ke el oraclah ma inge, el eisacl tohkohsrah, Lamoni, ke pahol, ac liye el mayak ac tu ke niyacl.\n\n31 Ac el, silahklahk, liye fohs inmahsrlon mwet lal, el som ac muhtwacwacack in muhlat nuh selos, ac in lotwelos ke kahs ma el tuh lohng ke oacluhl Ammon; ac elos suc lohng kahs lal luhlahlfongi, ac elos forlah eklac nuh sin Leum.\n\n32 Tuhsruhk oasr mwet pucspucs inmahsrlolos suc tiac ke lohng kahs lal; ke ma inge elos som ke inkacnek lalos.\n\n33 Ac tukun ma inge ke Ammon el tuyak el oacyacpac karuhnguhnuhlos, ac oacyacpac mwet kuhlwacnsap nuhkwewa lal Lamoni; ac elos tuh fahk nuh sin mwet ah ma sac pacna—lah insiaclos eklac; lah wacngihnlac kena lalos in oruh ma koluk.\n\n34 Ac liye, puhs mwet fahk nuh sin mwet ah lah elos liye lipufacn ac sramsram nuh selos; ac ohinge elos fahk nuh selos ke ma luhn God, ac ke suwohswohs Lal.\n\n35 Ac tukun ma inge oasr mwet pucspucs suc tuh luhlahlfongi ke kahs lalos; ac elos suc tuh luhlahlfongi ah pacptaislac; ac elos eklac mwet suwohswohs, ac elos tuh oakiyac sie alu inmahsrlolos.\n\n36 Ac ohinge orekma luhn Leum tuh muhtwacwacack inmahsrlon mwet Laman; ohinge Leum El tuh muhtwacwacack in okwaclah Nguhnal nuh faclos; ac kuht liye lah Pahol ahsroeyucklac nuh sin mwet nuhkwewa suc fah auliyak ac luhlahlfongi ke Inel.\n\n", "alma 20": "[center][font_size=26]Sapta 20[/font_size][/center]\n\n[i]Leum El suhpwacllah Ammon nuh Middoni in molwelah mwet srohoh wiyacl—Ammon ac Lamoni elos ohsun nuh sin pahpah tuhmwacl Lamoni, suc pa tohkohsrah fin acn ah nohfohn—Ammon el kwacfacl tohkohsrah mahtuh elan ahkkweyelah taltallah luhn mwet wiyacl. Sahp ke yac 90 Met Liki Kraist.[/i]\n\n1 Ac tukun ma inge ke elos oakiyac sie alu fin acn ah, tohkohsrah Lamoni el kena tuh Ammon elan weluhl som nuh fin acn Nephi, tuh elan kuh in painuhl nuh sin pahpah tuhmwacl.\n\n2 Ac puhsren Leum tuhkuh nuh yohrohl Ammon, fahk: Kom fah tiac som nuh fin acn lal Nephi, tuh liye, tohkohsrah el fah suk in unikowi; tuhsruhk kom fah som nuh fin acn lal Middoni; tuh liye, tamuhlwel wiyom Aaron, ac oacyacpac Muloki ac Ammah elos oasr in nien srohoh.\n\n3 Na tukun ma inge ke Ammon el lohngwack ma inge, el fahk nuh sel Lamoni: Liye, tamuhlwel wiyuck ac mwet wiyuck oasr ke nien srohoh e Middoni, ac ngac som tuh ngan kuh in molweloslac.\n\n4 Inge Lamoni el fahk nuh sel Ammon: Nga etuh, ke kuh luhn Leum kom kuh in oruh ma nuhkwewa. Tuhsruhk liye, nga fah wi kom som nuh fin acn Middoni; tuh tohkohsrah luhn acn Middoni, suc inel pa Antiomno, el sie kawuck luhk; ke ma inge ngac som nuh fin acn Middoni, tuh ngan kuh in ahkwoye tohkohsrah luhn acn uh, ac el fah tuhlahlah mwet wiyom liki nien srohoh. Inge Lamoni el fahk nuh sel: Suc fahk nuh sum lah mwet wiyom oasr ke nien srohoh?\n\n5 Ac Ammon el fahk nuh sel: Wacngihn mwet fahk nuh sihk, sahyacn God; ac El fahk nuh sihk—Som ac molwelah mwet wiyom, tuh elos oasr ke nien srohoh fin acn Middoni.\n\n6 Inge ke Lamoni el lohngwack ma inge el oruh tuh mwet kuhlwacnsap lal in ahkolah ohsr nahtuhl ac chariot nahtuhl.\n\n7 Ac el fahk nuh sel Ammon: Fahsruh, nga fah wi kom som nuh fin acn Middoni, ac e we nga fah kwacfe sin tohkohsrah tuh elan tuhlahlah mwet wiyom liki nien srohoh.\n\n8 Ac tukun ma inge ke Ammon ac Lamoni tuh fuhfahsryucsr nuh we, elos ohsun nuh sin pahpah tuhmwacl Lamoni, suc pa tohkohsrah fin acn ah nohfohn.\n\n9 Ac liye, pahpah tuhmwacl Lamoni ah fahk nuh sel: Efuh kuh kom tiacna tuhkuh nuh ke mongo luhlahp se ke lwen luhlahp se ke nga oraclah sie mongo luhlahp nuh sin wen nuhtihk, ac nuh sin mwet luhk?\n\n10 Ac el oacyacpac fahk: Kom ac som nuh oyac wi mwet Nephi se inge, suc pa sie tuhlihk nuhtin sie mwet kikiacp?\n\n11 Ac tukun ma inge Lamoni el fahk nuh sel acn el ac som nuh we, tuh el sahngweng in ahkkasrkuhsrakyacl.\n\n12 Ac el oacyacpac fahk nuh sel srihpac nuhkwewa ma oruh el muhta na ke tohkohsrahi lal sifacna, oruh el tiacna som nuh yurun pahpah tuhmwacl nuh ke mongo luhlahp se suc el ahkno ah.\n\n13 Ac inge ke Lamoni el fahk nuh sel ma inge nuhkwewa, liye, ke lut lal, pahpah tuhmwacl kasrkuhsrak sel, ac fahk: Lamoni, kom in uslah mwet Nephi inge, suc wen nuhtin sie mwet kikiacp. Liye, el pihsrapasr sin pahpah tuhmwacsr; ac inge tuhlihk nahtuhl elos oacyacpac tuhkuh nuh inmahsrlosr tuh elos in kuh in, ke kuhtasrihk lalos ac ke kikiacp lalos, in kiyacpwekuhtlac, tuh elos in sifilpac pihsrwaclah ma lasr.\n\n14 Inge pahpah tuhmwacl Lamoni el sapkihn nuh sel tuh elan unilyac Ammon ke katlas. Ac el oacyacpac sapkihn nuh sel tuh elan tiac som nuh fin acn Middoni, tuhsruhk tuh el enenuh in weluhl fohlohk nuh fin acn Ishmael.\n\n15 Tuhsruhk Lamoni el fahk nuh sel: Nga fah tiac unilyac Ammon, kuh nga fah tiac pac fohlohk nuh fin acn Ishmael, tuhsruhk ngac som nuh fin acn Middoni tuh ngan kuh in tuhlahlah mwet wiyacl Ammon, tuh nga etuh lah elos mwet suwohswohs ac mwet pahluh muhtahl luhn God pwacye.\n\n16 Inge ke pahpah tuhmwacl el lohng kahs inge, el kasrkuhsrak sel, ac el faeslah katlas nahtuhl tuh elan kuh in pakilyac nuh infohk uh.\n\n17 Tuhsruhk Ammon el tuyang ac fahk nuh sel: Liye, kom fah tiac uniyac wen nuhtum; ne ohinge, ac wo liki na tuh elan misac liki na in kom, tuh liye, el auliyak ke ma koluk lal; tuhsruhk kom fin misac ke pacl se inge, ke kasrkuhsrak lom, nguhnum tiac kuh in moliyucklac.\n\n18 Ac sifilpac, fal tuh kom enenuh in kutongkowi; tuh kom fin uniyac wen nuhtum, el sie mwet wo, srah lal fah wowoyak liki infohk uh nuh sin Leum God lal, tuh fohlohksahk in tuhkuh nuh fom; ac sahp ac tuhlac nguhnum.\n\n19 Inge ke Ammon el fahk kahs inge nuh sel, el tohpohkohl, fahk: Nga etuh lah nga fin uniyac wen nuhtihk, nga fah ahksohrohrye srah wo; tuh kom pa suk in kuhnahosuhllah uh.\n\n20 Ac el kohlwacng pahol in unilyac Ammon. Tuhsruhk Ammon el tu na kuh ke puohpoh lal, ac oacyacpac pakwelah pahol tuh elan tiac kuh in orekmakihn.\n\n21 Inge ke tohkohsrah el liye tuh Ammon el kuh in unilyac, el muhtwacwacack in kwacfe sel Ammon tuh elan molwelah moul lal.\n\n22 Tuhsruhk Ammon el sralwack katlas nahtuhl, ac fahk nuh sel: Liye, nga fah pakikowi kom fin tiac fuhlwema nuh sihk tuh mwet wiyuck in taltallah liki nien srohoh.\n\n23 Inge tohkohsrah, el sahngweng tuh elan misac, fahk: Kom fin fihliyuclac nga fah acsot nuh sum oacna sie ma kom siyuck, finne nuh ke tahfuhn tohkohsrahi.\n\n24 Inge ke Ammon el liye tuh el oruh nuh sin tohkohsrah mahtuh in sun kena lal, el fahk nuh sel: Kom fin lwelah tuh mwet wiyuck in taltallah liki nien srohoh, ac oacyacpac tuh Lamoni elan sruokyac na tohkohsrahi lal, ac tuh kom in tiac suhpwacrlac sel, tuhsruhk lwelah tuh elan oruh fal nuh ke kena lal sifacna ke oacna sie ma suc el nuhnkuh, na nga fah fihlikomlac; fin tiac ohinge nga fah pakikowi nuh infohk uh.\n\n25 Inge ke Ammon el fahklah kahs inge, tohkohsrah el muhtwacwacack in engan ke srihpen moul lal.\n\n26 Ac ke el liye tuh Ammon el tiacna ke kuhnahosuhllah, ac ke el oacyacpac liye luhngse yohk lal nuh sin wen nahtuhl suc pa Lamoni, el arulacna lut, ac fahk: Ke srihpen pa inge nohfohn ma kom kena an, nga fah tuhlahlah mwet wiyom, ac lwelah tuh wen nuhtihk Lamoni elan sruokyac na tohkohsrahi lal, liye, nga fah acsot nuh sum tuh wen nuhtihk in kuh in sruokyac na tohkohsrahi lal ke pacl se inge fahlac ne tok ma pahtpaht; ac nga fah tiac sifilpac kohlohl—\n\n27 Ac nga fah oacyacpac acsot nuh sum tuh mwet wiyom in taltallah liki nien srohoh, ac kom ac mwet wiyom in kuh in tuhkuh nuh yuruk, nuh ke tohkohsrahi luhk; tuh nga fah kena yohk in liye kom. Tuh tohkohsrah el arulacna lut ke kahs ma sruhmuhnyuck, ac oacyacpac ke kahs ma sruhmuhnyuck ke wen nahtuhl suc pa Lamoni, ke ma inge el kena in lotwelah ma inge.\n\n28 Ac tukun ma inge Ammon ac Lamoni tahfwelah fuhfahsryucsr lalos nuh fin acn Middoni. Ac Lamoni el painyuck wo ye muhtuhn tohkohsrah luhn acn we; ke ma inge mwet wiyacl Ammon ah tuh utucklac liki nien srohoh.\n\n29 Ac ke Ammon el tuh ohsun nuh selos el arulacna ahsor, tuh liye elos kohflohfohl, ac mahnolos arulacna kihnetuh ke srihpen elos kapriyucki ke mwe kapihr fokoko. Ac elos oacyacpac kweokkihn masrinsrwacl, maluh, ac kain in ma upac nuhkwewa; ne ohinge elos muhtweng ke kweok nuhkwewa lalos.\n\n30 Ac, oacna ke tuh sikyak, ma kunaclos in tuh puhtatyang nuh in poun mwet kwekwe ac mwet lihkkeke; ke ma inge elos tiacna lohng kahs lalos, ac elos luhsuhloslac, onwelos, ac ukwaclosyak liki lohm nuh ke lohm, ac liki acn nuh ke acn, finne ne ke na elos sun acn Middoni; ac we elos usyucklac ac tolyuckyang nuh ke nien srohoh, ac kapriyucki ke mwe kapihr fokoko, ac muhta ke nien srohoh ke lusen lwen pucspucs, ac tuh moliyucklac sel Lamoni ac Ammon.\n\n", "alma 21": "Sie sramsram fototo ke luti lal Aaron, ac Muloki, ac mwet wiyaclos, nuh sin mwet Laman.\n\nKapsreni sapta 21 ne ke 25.\n\n[center][font_size=26]Sapta 21[/font_size][/center]\n\n[i]Aaron el luti mwet Amalek kacn Kraist ac Iwaclah Lal—Aaron ac mwet wiyacl elos srohoh Middoni—Tukun elos moliyucklac, elos luti ke iwen lohlngohk ac oruh puhslac mwet forlah wolac—Lamoni el lwelah sukohsohk in alu nuh sin mwet fin acn Ishmael. Sahp ke yac 90–77 Met Liki Kraist.[/i]\n\n1 Inge ke Ammon ac mwet wiyacl elos fahsrelihk ke inmahsrol luhn acn luhn mwet Laman, liye Aaron el eis fuhfahsryucsr lal nuh ke sie acn suc pahgpahng sin mwet Laman muh, Jerusalem, pahngon acn sac tukun acn ma pahpah tuhmwaclos tuhkuh we; ac acn sac kuhpahsriyac mahsrol luhn Mormon.\n\n2 Inge mwet Laman ac mwet Amalek ac mwet lal Amulon ah tuh muhsaheack sie siti luhlahp, ma pahngpahng Jerusalem.\n\n3 Inge mwet Laman kaclos sifacna elos kwekwe, tuhsruhk mwet Amalek ac mwet Amulon ah kwekwe liki na; ke ma inge elos tuh oruh mwet Laman ah tuh elos in ahkkwekweye insiaclos, tuh elos in upaclah ke ma koluk ac ma sruhngwacyuck lalos.\n\n4 Ac tukun ma inge Aaron el tuhkuh nuh ke siti Jerusalem, ac muhtwacwacack emet in luti nuh sin mwet Amalek. Ac el muhtwacwacack in lotwelos ke iwen lohlngohk lalos, tuh elos muhsaheack iwen lohlngohk in oacna akwuck luhn mwet lal Nehor; tuh puhs sin mwet Amalek ac mwet Amulon ukwe akwuck luhn mwet lal Nehor.\n\n5 Ke ma inge, ke Aaron el ilyak nuh ke iwen lohlngohk lalos in luti nuh sin mwet ah, ac ke el sramsram nuh selos, liye sie mwet Amalek el tuyak ac muhtwacwacack in akuhkuhin nuh sel, fahk: Meac se kom fahkwack kac ingacn? Yac kom nuh liye sie lipufacn? Efuh lipufacn tiac sikyak nuh sesr? Liye yac mwet inge tiac wo oacna mwet lom?\n\n6 Kom oacyacpac fahk, fin kuht tiac auliyak kuht fah misac. Kom etuh fuhkah nuhnak ac kena luhn insiacsr? Kom etuh fuhkah lah oasr srihpac lasr in auliyak? Kom etuh fuhkah lah kuht tiac sie un mwet suwohswohs? Liye, kuht muhsaheack nien muhtahl, ac kuht tuhkweni nuh sie in alu nuh sin God. Kuht luhlahlfongi lah God El ac molwelah mwet nuhkwewa.\n\n7 Inge Aaron el fahk nuh sel: Yac kom luhlahlfongi lah Wen nuhtin God El fah tuhkuh in molwelah mwet uh liki ma koluk lalos?\n\n8 Ac mwet sac fahk nuh sel: Kuht tiacna luhlahlfongi lah kom etuh kuhtwena ma inge. Kuht tiacna luhlahlfongi ke facsin lahlfon inge. Kuht tiacna luhlahlfongi lah kom etuh ma suc fah tuhkuh, kuht tiac pac luhlahlfongi lah pahpah tomom ac oacyacpac pahpah tuhmwacsr ah etuh ke ma suc elos sruhmuhn, ke ma suc ac fah tuhkuh.\n\n9 Inge Aaron el muhtwacwacack in ikacslah ma suhmuhslah nuh selos ke tuhkuh luhn Kraist, ac oacyacpac ke sifilpac moulyak luhn mwet misac, ac lah tiac kuh in oasr molwelah luhn mwet uh sahyacn na ke misac ac kweok luhn Kraist, ac iwaclah ke srah Lal.\n\n10 Ac tukun ma inge ke el muhtwacwacack in ahkuhtweyac ma inge nuh selos elos tuh kasrkuhsrak sel, ac muhtwacwacack in isruhnuhl; ac elos tiac lohng kahs ma el sruhmuhn.\n\n11 Ke ma inge, ke el liye lah elos tiac lohng kahs lal, el illac liki iwen lohlngohk lalos, ac tuhkuh nuh ke sie mura ma pahngpahng Ani-Anti, ac we el sokolwack Muloki ke el luti kahs uh nuh selos; ac oacyacpac Ammah ac mwet wiyacl. Ac elos akuhkuhin nuh sin mwet pucspucs ke kahs uh.\n\n12 Ac tukun ma inge elos liye tuh mwet ah ahkkwekweyelah insiaclos, ke ma inge elos som ac tuhkuh nuh fin acn Middoni. Ac elos tuh luti kahs uh nuh sin mwet pucspucs, ac mwet puh luhlahlfongi kahs ma elos luti.\n\n13 Ne ohinge, Aaron ac sie pihsen mwet wiyacl ah tuh utucklac ac tolyuckyang nuh ke nien srohoh, ac elos suc luhlah selos kahinglac liki acn Middoni nuh ke acn oan raunweack acn we.\n\n14 Ac elos suc tolyuckyang nuh ke nien srohoh elos kweokkihn ma pucspucs, ac elos moliyucklac ke pahol Lamoni ac Ammon, ac elos kihteyucki ac nuknukyang.\n\n15 Ac elos sifilpac som in fahkwack kahs uh, ac ohinge elos moliyucklac ke pacl se emet liki nien srohoh; ac ohinge elos tuh kweok.\n\n16 Ac elos som nuh ke oacna sie acn ma elos kolyuck sin Nguhn luhn Leum, luti kahs luhn God ke iwen lohlngohk nuhkwewa luhn mwet Amalek, kuh ke acn in toweni nuhkwewa luhn mwet Laman ma lwelah elos in utyak.\n\n17 Ac tukun ma inge Leum El muhtwacwacack in ahkinsewowoyaclos, yohkna oruh elos uslah mwet pucspucs nuh ke etwacack luhn ma pwacye; ahok, elos tuh moklweack mwet pucspucs ke ma koluk lalos, ac ke facsin luhn pahpah tuhmwaclos, ma tiac pwacye.\n\n18 Ac tukun ma inge Ammon ac Lamoni elos fohlohk liki acn Middoni nuh fin acn Ishmael, suc pa acn in usru lalos.\n\n19 Ac tohkohsrah Lamoni el tiac lwelah tuh Ammon elan kuhlwacnsuhpwacl, kuh in sie mwet kuhlwacnsap lal.\n\n20 Tuhsruhk el oruh tuh in oasr iwen lohlngohk in muhsahiyuckyak fin acn Ishmael; ac el oruh tuh mwet lal, kuh mwet suc muhta ye kohkoh lal, in sifacna toweni nuh sie.\n\n21 Ac el tuh engan selos, ac el tuh lotwelos ma pucspucs. Ac el tuh oacyacpac fahkwack nuh selos lah elos tuh sie un mwet suc muhta yacl, ac lah elos sie un mwet sukohsohk, lah elos sukohsohklah liki kohs luhn tohkohsrah, pahpah tuhmwacl; tuh pahpah tuhmwacl sang nuh sel tuh elan kol mwet suc muhta fin acn Ishmael, ac fin acn nuhkwewa ma raunweack acn we.\n\n22 Ac el oacyacpac fahkwack nuh selos lah elos kuh in sukohsohk in alu nuh sin Leum God lalos fal nuh ke kena lalos, ke oacna sie acn ma elos oasr we, fin ac muh oasr fin acn ma oan ye kohkoh lal tohkohsrah Lamoni.\n\n23 Ac Ammon el tuh luti nuh sin mwet ah kacl tohkohsrah Lamoni; ac tukun ma inge el tuh luti nuh selos ma nuhkwewa ke ma kuhpahsr nuh ke suwohswohs. Ac el tuh kwacfelos lwen nuhkwewa, ke oaru nuhkwewa; ac elos lohacng nuh ke kahs lal, ac elos oaru in liyacacng masap luhn God.\n\n", "alma 22": "[center][font_size=26]Sapta 22[/font_size][/center]\n\n[i]Aaron el luti pahpah tuhmwacl Lamoni ke Oreklac, Puhtatlac lal Adam, ac plwacn in molwelah kacn Kraist—Tohkohsrah ac mwet lal nuhkwewa elos forlah eklac—Maelihk luhn acn ah inmahsrlon mwet Nephi ac mwet Laman ahkuhtweyucki. Sahp ke yac 90–77 Met Liki Kraist.[/i]\n\n1 Inge, ke Ammon el tuh luti mwet lal Lamoni fahfahlac na, kuht fah fohlohklac nuh ke sramsram fototo kacl Aaron ac mwet wiyacl; tuh tukun el som liki acn Middoni el tuh kolyuck ke Nguhn nuh fin acn Nephi, finne nuh ke lohm sel tohkohsrah suc oasr fin acn ah nohfohn sahyacn na acn Ishmael; ac el pa pahpah tuhmwacl Lamoni.\n\n2 Ac tukun ma inge ke el som nuh yohrohl nuh ke lohm luhlahp sel tohkohsrah, wi mwet wiyacl, ac sifacna epahsrlah ye muhtahl tohkohsrah, ac fahk nuh sel: Liye, O tohkohsrah, kuht mwet wiyacl Ammon, suc kom molwelah liki nien srohoh.\n\n3 Ac inge, O tohkohsrah, kom fin fuhlwema moul lasr, kuht fah mwet kuhlwacnsap lom. Ac tohkohsrah el fahk nuh selos: Tuyak, tuh nga fah acsot nuh suwos moul lowos an, ac nga fah tiac lwelah tuh kowos in mwet kuhlwacnsap luhk; tuhsruhk nga fah kwacfe tuh kowos in karihngihnyuc; tuh nga luhman fosrngah ke nuhnak ke srihpen kuhlwacng ac wolacna luhn kahs lal Ammon mwet wiyowos; ac nga kena in etuh srihpac se oruh el tiac tuhkuh liki acn Middoni wi kowos.\n\n4 Ac Aaron el fahk nuh sel tohkohsrah: Liye, Nguhn luhn Leum pahnglol nuh ke siepacna inkacnek; el som nuh fin acn Ishmael, in luti mwet lal Lamoni.\n\n5 Inge tohkohsrah el fahk nuh selos: Meac ma se inge ma kowos fahk ke Nguhn luhn Leum? Liye, pa inge ma se suc ahkkolukyeyuc.\n\n6 Ac oacyacpac, meac ma se inge ma Ammon el fahk—Kowos fin auliyak kowos fah moliyucklac, ac kowos fin tiac auliyak, kowos fah lihsyucklac ke lwen sahflah?\n\n7 Ac Aaron el tohpohkohl ac fahk nuh sel: Yac kom luhlahlfongi lah oasr sie God? Ac tohkohsrah el fahk: Nga etuh lah mwet Amalek elos fahk lah oasr sie God, ac nga lwelah nuh selos tuh elos in muhsaheack nien muhtahl, tuh elos in kuh in sifacna toweni nuh sie in alu nuh Sel. Ac inge kom fin fahk lah oasr sie God, liye nga fah luhlahlfongi.\n\n8 Ac inge ke Aaron el lohng ma inge, insiacl muhtwacwacack in engan, ac el fahk: Liye, pwacyena oacna ke kom moul, O tohkohsrah, oasr sie God.\n\n9 Ac tohkohsrah el fahk: Yac God pa Nguhn Fuhlwact sac suc use pahpah tuhmwacsr liki acn Jerusalem?\n\n10 Ac Aaron el fahk nuh sel: Ahok, El pa Nguhn Fuhlwact sac, ac El oraclah ma nuhkwewa kwewana inkuhsrao ac facluh. Kom luhlahlfongi ma inge?\n\n11 Ac el fahk: Ahok, nga luhlahlfongi lah Nguhn Fuhlwact oraclah ma nuhkwewa, ac nga kena tuh kom in fahk nuh sihk ke ma inge nuhkwewa, ac nga fah luhlahlfongi kahs lom an.\n\n12 Ac tukun ma inge ke Aaron el liye tuh tohkohsrah el ac luhlahlfongi kahs lal, el muhtwacwacack e ke oreklac lal Adam, riti ma suhmuhslah nuh sel tohkohsrah—God El oraclah fuhkah mwet uh tukun luhmahl sifacna, ac lah God El sang nuh sel masap, ac tuh ke srihpen tahfonglac, mwet uh puhtatlac.\n\n13 Ac Aaron el tuh ahkuhtweyac nuh sel ma suhmuhslah e ke oreklac lal Adam, sruhmuhn puhtatlac luhn mwet uh ye muhtahl, ac moul in mahno ac oacyacpac plwacn in molwelah, suc tuh ahkoeyucklac liki pwelucng luhn facluh, kacn Kraist, nuh selos nuhkwewa suc fah luhlahlfongi ke Inel.\n\n14 Ac ke mwet uh puhtatlac el tiac kuh in eis kuhtwena ma wo kacl sifacna; tuhsruhk kweok ac misac luhn Kraist iwaclah ma koluk lalos, ke luhlahlfongi ac auliyak, ac fahfahlac na; ac lah El kuhnahoslah mwe kapihr luhn misac, tuh kuclyuck uh fah tiac kuhtanglah, ac tuh ahsor yohk luhn misac fah ukumyucklac ke finsrak luhn wolacna; ac Aaron el ahkuhtweyac ma inge nuhkwewa nuh sel tohkohsrah.\n\n15 Ac tukun ma inge tukun Aaron el ahkuhtweyac ma inge nuh sel, tohkohsrah el fahk: Meac nga enenuh in oruh tuh ngan kuh in eis moul ma pahtpaht ma kom sramsramkihn inge? Ahok, meac nga enenuh in oruh tuh ngan kuh in isuslac ke God, tuh nguhn koluk se inge in eisyucklac liki iniwuck, ac eis Nguhn Lal, tuh nga in kuh in sesseslah ke engan, tuh ngan kuh in tiac lihsyucklac ke lwen sahflah? Liye, el fahk, nga fah fuhlweack nohfohn ma luhk, ahok, nga fah fuhlweack tohkohsrahi luhk, tuh ngan kuh in eis engan yohk se inge.\n\n16 Tuhsruhk Aaron el fahk nuh sel: Kom fin kena ma se inge, kom fin epahsrlah ye muhtuhn God, ahok, kom fin auliyak ke ma koluk lom nuhkwewa, ac fah epahsrlah ye muhtuhn God, ac pahngon Inel ke luhlahlfongi, luhlahlfongi lah kom fah eis, na fah kom eis finsrak se suc kom kena an.\n\n17 Ac tukun ma inge ke Aaron el fahklah kahs inge, tohkohsrah el epahsrlah ye muhtuhn Leum, sikuckmuhtuhnte; ahok, finne el tuh sifacna ona fin fohk uh, ac lihksreni wowoyak, fahk:\n\n18 O God, Aaron el fahk nuh sihk lah oasr sie God; ac fin oasr sie God, ac Kom fin pa God, yac Kom kuh in oruh Kom sifacna in etweyuck nuh sihk, ac nga fah tohllah nohfohn ma koluk luhk in etwekom, ac tuh nga in kuh in moulyak liki misac, ac moliyucklac ke lwen sahflah. Ac inge ke tohkohsrah el fahklah kahs inge, oacna in muh el misac.\n\n19 Ac tukun ma inge ke mwet kuhlwacnsap lal kahsruhsr ac fahk nuh sel kasra ma nuhkwewa ma sikyak nuh sel tohkohsrah. Ac el ilyak nuh yohrohl tohkohsrah; ac ke el liyacl ona oacna in muh el misac, ac oacyacpac Aaron ac mwet wiyacl elos tu oacna in muh elos pa oruh el puhtatlac, el kasrkuhsrakwack selos, ac sapkihn tuh mwet kuhlwacnsap lal, kuh mwet kuhlwacnsap lal tohkohsrah, in eisaclos ac onweltahluh.\n\n20 Inge mwet kuhlwacnsap ah liye srihpac se oruh tohkohsrah el puhtatlac ah, ke ma inge elos tiac ke fihliyac paholos facl Aaron ac mwet wiyacl; ac elos kwacfe sel kasra fahk: Efuh kom sapkihn tuh kuht in uniyac mwet inge, liye sie selos fokoko liki kuht nohfohn? Ke ma inge kuht fah misac ye muhtahlos.\n\n21 Inge ke kasra el liye sahngweng luhn mwet kuhlwacnsap el oacyacpac muhtwacwacack in arulacna sahngweng, fin ac oasr ma koluk ac tuhkuh nuh facl. Ac el sapkihn mwet kuhlwacnsap lal tuh elos in som ac pahngon mwet uh, tuh elos in kuh in unilyac Aaron ac mwet wiyacl.\n\n22 Inge ke Aaron el liye insacnweacng lal kasra, el, oacyacpac etuh kwekweiyen insiacn mwet ah, sahngweng tuh fin un mwet sac elos toweni nuh sie, ac oasr sie fohs luhlahp ac sie fohsack inmahsrlolos; ke ma inge el ahsroelah pahol ac oluhlwack tohkohsrah liki infohk uh, ac fahk nuh sel: Tu. Ac el tu ke niyacl, eis kuh lal.\n\n23 Inge ma se inge oreklac ye muhtahl kasra ac mwet kuhlwacnsap puhs. Ac ke elos liye ma inge elos arulacna lut, ac muhtwacwacack in sahngweng. Ac tohkohsrah el tulac, ac muhtwacwacack in luti nuh selos. Ac el tuh luti nuh selos, yohkna oruh mwet lal nuhkwewa elos eklac forlah nuh sin Leum.\n\n24 Inge oasr sie un mwet toweni nuh sie ke srihpen masap lal kasra, ac muhtwacwacack in yohk tohrkahskahs inmahsrlolos ke srihpacl Aaron ac mwet wiyacl.\n\n25 Tuhsruhk tohkohsrah el tulac inmahsrlolos ac karuhnguhnuhlos. Ac elos ami nuh sel Aaron ac elos suc weluhl.\n\n26 Ac tukun ma inge ke tohkohsrah el liye tuh mwet ah ami, el oruh tuh Aaron ac mwet wiyacl in tuyak infulwen un mwet ah, ac tuh elos in luti kahs uh nuh selos.\n\n27 Ac tukun ma inge tohkohsrah el suhpwaclah sie mwe fahkwack nuh fin acn ah nohfohn, inmahsrlon mwet suc muhta fin acn lal nuhkwewa, suc muhta ke acn raunweack acn we, ma oasr sisken mahsrol finne nuh meoa ah, nuh kuhtuhlacp ac nuh rohtoh, ac ma sriyucklac liki acn Zarahemla ke sie inkacnek ohsrihksrihk ke innimac, ma tuhkuh na e ke meoa kuhtuhlacp nuh ke meoa rohtoh, ac raunweack mahsrol sisken inkof ah, ac mahsrol ke innimac ma oan nuh acir sisken acn Zarahemla, sahslah ke mahsrol Manti, sisken muhtuhn infacl Sidon, tuhkuh kuhtuhlacp me nuh rohtoh—ac ohinge mwet Laman ac mwet Nephi maelihk.\n\n28 Inge, mwet alsruhngwesr luhn mwet Laman elos muhta ke innimac, ac muhta ke lohm nuknuk; ac elos osrwaclihk innimac ke lacfahl rohtoh, fin acn Nephi; ahok, ac oacyacpac ke lacfahl rohtoh fin acn Zarahemla, ke mahsrol sisken pe acn ah, ac nuh rohtoh fin acn Nephi, ke acn in usru se emet luhn pahpah tuhmwaclos, ac ohinge oan sisken pe acn ah.\n\n29 Ac oacyacpac oasr mwet Laman pucspucs muhta kuhtuhlacp sisken inkof ah, yen ma mwet Nephi elos ukwaclosyak nuh we. Ac ohinge mwet Nephi elos tuh apkuhran in rauniyucklac sin mwet Laman; ne ohinge mwet Nephi elos tuh sruokyac nohfohn ip nuh acir ke mahsrol sisken innimac, ke muhtuhn infacl Sidon, kuhtuhlacp me nuh rohtoh, raunweack sisken innimac; ke lacfahl acir, finne ne ke na elos tuhkuh nuh acn se suc elos pahngon Puhs.\n\n30 Ac oan sisken acn suc elos pahngon Ahsor, ma oan loesuhllah nuh acir tuh oruh acn se inge tuhkuh sun acn ma mwet tuh muhta we met ac kuhnausyucklac, suc sri lalos kuht sramsramkihn, suc sukokyak sin mwet lal Zarahemla, acn se inge pa acn se ma elos muhta we emet.\n\n31 Ac elos tuhkuh liki acn we nuh ke lacyacn epang ke innimac. Ohinge acn ke lacfahl acir ah pahngpahng Ahsor, ac acn nuh lacfahl epang ah pahngpahng Puhs, sie innimac ma sesseslah ke kain in kosro lwemnak nuhkwewa, sie ip kac ah tuhkuh ke acn ma oan nuh acir in suk mongo.\n\n32 Ac inge, lusac ah pa fuhfahsryucsr lwen se tahfuh nuh sin sie mwet Nephi, inmahsrlon acn Puhs ac acn Ahsor, ke meoa kuhtuhlacp me nuh rohtoh; ac ohinge acn Nephi ac acn Zarahemla apkuhran in rauniyucklac ke kof, tuh oasr sie ipin acn ohsrihksrihk inmahsrlon acn nuh acir ac ke acn nuh epang.\n\n33 Ac tukun ma inge mwet Nephi elos muhta fin acn Puhs, finne meoa kuhtuhlacp me nuh rohtoh, ac ohinge mwet Nephi ke lahlmwetmwet lalos, wi mwet topang lalos ac mwet mweun lalos, tuh raunweack mwet Laman ke lacfahl epang, tuh ohinge elos in tiac sifilpac sruokyac acn acir, tuh elos in tiac kuh in nwacklah acn oan nuh acir.\n\n34 Ke ma inge mwet Laman elos tiac kuh in sruokyac kuhtwena ma fin acn Nephi, ac ke innimac ma raunweack acn we. Inge pa inge lahlmwetmwet luhn mwet Nephi—oacna ke mwet Laman elos sie un mwet lokoalok nuh selos, elos tiac lwelah mwe kweok lalos ke pacl nuhkwewa, ac oacyacpac tuh in kuh in oasr sie acn ma elos kuh in kahing nuh we, fal nuh ke kena lalos.\n\n35 Ac inge nga, tukun fahklah ma inge, sifilpac fohlohk nuh ke sramsram fototo lal Ammon ac Aaron, Omner ac Himni, ac mwet wiyaclos.\n\n", "alma 23": "[center][font_size=26]Sapta 23[/font_size][/center]\n\n[i]Sukohsohk in alu fahkwelihk—Mwet Laman fin acn ac siti itkohsr elos eklac wolac—Elos pahnglolos sifacna muh mwet Anti-Nephi-Lehi ac elos sukohsohklah liki selngawi sac—Mwet Amalek ac mwet Amulon elos sruhnga ma pwacye. Sahp ke yac 90–77 Met Liki Kraist.[/i]\n\n1 Liye, na tukun ma inge tohkohsrah luhn mwet Laman el suhpwaclah sie mwe fahkwack nuh inmahsrlon mwet nuhkwewa lal, tuh elos in tiac fihliyac paholos facl Ammon, kuh Aaron, kuh Omner, kuh Himni, kuh kuhtwena mwet wiyaclos suc ac som in luti kahs luhn God, ke oacna sie acn elos oasr we, ke kuhtwena ip ke acn lalos.\n\n2 Ahok, el suhpwaclah sie masap nuh inmahsrlolos, tuh elos in tiac fihliyac paholos faclos in kapriltahluh, kuh in tohlohlosyang nuh ke nien srohoh; elos in tiac acni nuh faclos, kuh sruhngluhlos, kuh luhsuhltahl liki iwen lohlngohk lalos, kuh sruhngluhlos; elos in tiac tuhngaluhlos ke yot, tuhsruhk tuh elos in sukohsohk in utyak nuh in lohm selos, ac oacyacpac nuh ke tempuhl lalos, ac ke acn muhtahl lalos.\n\n3 Ac ohinge elos in kuh in som ac luti kahs uh fal nuh ke kena lalos, tuh tohkohsrah el eklac forlah nuh sin Leum, ac mwet nuhkwewa in lohm sel; ke ma inge el suhpwaclah mwe fahkwack lal nuh fin acn ah nohfohn nuh yurun mwet lal, tuh kahs luhn God in tiac tulokihnyuck, tuhsruhk tuh in kuh in som nuh fin acn ah nohfohn, tuh mwet lal in kuh in etwacack ke facsin koluk luhn pahpah tuhmwaclos, ac tuh elos in kuh in etwacack lah elos nuhkwewa mwet lili, ac tuh elos in tiac ahkmas, kuh fuhnmweti, kuh pihsrapasr, kuh orek kosro, kuh in oruh kuhtwena ohiyac koluk.\n\n4 Ac na tukun ma inge ke tohkohsrah el suhpwaclah mwe fahkwack se inge, Aaron ac mwet wiyacl elos som nuh ke siti nuh ke siti, ac nuh ke sie lohm in alu nuh ke siepac, oakiyac alu, ac akmuhsraelah mwet tol ac mwet luti fin acn ah nohfohn inmahsrlon mwet Laman, in sramsramkihn ac luti kahs luhn God inmahsrlolos; ac ohinge elos muhtwacwacack in kuhtanglah yohk.\n\n5 Ac mwet tausin elos eisyuckme in etwacack ke Leum, ahok, mwet tausin elos eisyuckme in luhlahlfongi ke facsin luhn mwet Nephi; ac elos tuh lutiyuck ke ma sihmlac ac kahs in pahluh ma tuhtahflah nuh ten finne ne ke pacl se inge.\n\n6 Ac oacna ke Leum El moul, ac oacna ke mwet pucspucs ma luhlahlfongi, kuh mwet pucspucs ma eisyuckme in etwacack ke ma pwacye, ke luti lal Ammon ac mwet wiyacl, fal nuh ke nguhn in fwackyuck ac pahluh, ac kuh luhn God suc oruh orekma usrnguck in elos—ahok, nga fahk nuh suwos, oacna ke Leum El moul, mwet Laman pucspucs suc luhlahlfongi ke luti lalos, ac tuh eklac forlah nuh sin Leum, elos tiacna puhtatlac.\n\n7 Tuh elos eklac sie un mwet suwohswohs; elos fihliyac nuh ten kuhfwen mwe lainyuck lalos, tuh elos in tiac sifilpac acnwuck lain God, kuh in tiac lain kuhtwena mwet wiyaclos.\n\n8 Inge, pa inge elos suc eklac forlah nuh sin Leum:\n\n9 Mwet luhn mwet Laman suc muhta fin acn Ishmael;\n\n10 Ac oacyacpac mwet luhn mwet Laman suc muhta fin acn Middoni;\n\n11 Ac oacyacpac mwet luhn mwet Laman suc muhta ke siti Nephi;\n\n12 Ac oacyacpac mwet luhn mwet Laman suc muhta fin acn Shilom, ac suc muhta fin acn Shemlon, ac ke siti Lemuel, ac ke siti Shimnilom.\n\n13 Ac pa inge inen siti luhn mwet Laman ma forlah nuh sin Leum; ac mwet inge pa elos suc fihliyac kuhfwen mwe lainyuck lalos, ahok, kuhfwen mwe mweun nuhkwewa lalos; ac elos nohfohn mwet Laman.\n\n14 Ac mwet Amalek elos tiacna eklac wolac, sahyacn siefanna; kuh tiac pac kuhtwena sin mwet Amulon; tuhsruhk elos tuh ahkkwekweye insiaclos, ac oacyacpac insiacn mwet Laman ke puhluhn acn ma elos muhta we, ahok, ac nohfohn mura lalos ac nohfohn siti lalos.\n\n15 Ke ma inge, kuht oacklah nohfohn inen siti luhn mwet Laman ma elos tuh auliyak ac tuhkuh nuh ke etwacack luhn ma pwacye, ac eklac wolac.\n\n16 Ac na tukun ma inge tohkohsrah ac elos suc eklac wolac ah kena tuh elos in kuh in eis sie ine, tuh ohinge elos in kuh in akihlenyuck liki mwet wiyaclos; ke ma inge tohkohsrah el sramsram nuh sel Aaron ac mwet tol pucspucs lalos, ke ine se ma elos fah eis nuh faclos, tuh elos in kuh in akihlenyuck.\n\n17 Ac tukun ma inge elos pahngon inelos mwet Anti-Nephi-Lehi; ac elos tuh pahngonyuck ke ine se inge ac tilac pahngonyuck mwet Laman.\n\n18 Ac elos muhtwacwacack in sie un mwet arulacna alken; ahok, ac elos kuhlwacng nuh sin mwet Nephi; ke ma inge, elos tuh ikacslah in sramsram nuh selos, ac selngawi luhn God tiacna sifilpac ukwaclos.\n\n", "alma 24": "[center][font_size=26]Sapta 24[/font_size][/center]\n\n[i]Mwet Laman elos tuhkuh in lain mwet luhn God—Mwet Anti-Nephi-Lehi elos engan in Kraist ac fahsriyuck sin lipufacn—Elos sulaclah in kweokkihn misac liki na in loangwelos sifacna—Puhs mwet Laman eklac wolac. Sahp ke yac 90–77 Met Liki Kraist.[/i]\n\n1 Ac tukun ma inge ke mwet Amalek ac mwet Amulon ac mwet Laman suc muhta fin acn Amulon, ac oacyacpac fin acn Helam, ac suc oasr fin acn Jerusalem, ac in ahkkahlwemye, fin acn nuhkwewa ma raunweack acn we, suc soenna eklac wolac ac soenna eis nuh faclos ine se Anti-Nephi-Lehi, elos pihrihkyuckyak sin mwet Amalek ac sin mwet Amulon in kasrkuhsrak lain mwet wiyaclos.\n\n2 Ac kasrkuhsrak lalos upaclah na pwacye in lainuhlos, yohkna oruh elos muhtwacwacack in forlah lain tohkohsrah lalos, yohkna oruh elos tiac ke elan tohkohsrah lalos; ke ma inge, elos eis kuhfwen mwe mweun in lain mwet luhn Anti-Nephi-Lehi.\n\n3 Inge tohkohsrah el sang tohkohsrahi nuh sin wen nahtuhl, ac el pahngon inel Anti-Nephi-Lehi.\n\n4 Ac tohkohsrah el misac ke yac se pac na ma mwet Laman elos muhtwacwacack in oruh ahkolah nuh ke mweun in lain mwet luhn God.\n\n5 Inge ke Ammon ac mwet wiyacl ac elos nuhkwewa suc weluhl tuhkuh ah liye ahkolah luhn mwet Laman in kuhnahoslah mwet wiyaclos, elos tuhkuh nuh fin acn Midian, ac Ammon el ohsun nuh sin mwet wiyacl nuhkwewa we; ac ke pacl sac fahlac elos tuhkuh nuh fin acn Ishmael tuh elos in kuh in oraclah sie toweni in kahsruh weluhl Lamoni ac oacyacpac wi tamuhlwel wiyacl Anti-Nephi-Lehi, lah meac elos ac oruh in loangwelos sifacna liki mwet Laman.\n\n6 Inge tiac oasr sie mwet inmahsrlon mwet ah nohfohn suc eklac forlah nuh sin Leum ma ac eis kuhfwen mwe mweun in lain mwet wiyaclos; moh, elos tiacna oruh kuhtwena ma in ahkolah nuh ke mweun; ahok, ac oacyacpac tohkohsrah lalos sapkihn nuh selos tuh elos in tiac.\n\n7 Inge, pa inge kahs ma el fahk nuh sin mwet ah ke ma inge: Nga kuloh nuh sin God luhk, mwet sacohk luhk, tuh God kuhlacna lasr ke wolacna Lal El suhpwacma mwet wiyacsr inge, mwet Nephi, nuh yohrohsr in luti nuh sesr, ac in fahk nuh sesr ke facsin luhn pahpah koluk tuhmwacsr.\n\n8 Ac liye, nga kuloh nuh sin God kuhlacna luhk tuh El use nuh sesr sie ip ke Nguhn Lal in ahkfihsrwacsrye insiacsr, tuh kuht in ikacslah sie sramsram nuh sin mwet wiyacsr inge, mwet Nephi.\n\n9 Ac liye, nga oacyacpac kuloh nuh sin God luhk, lah ke ikacslah luhn sramsram se inge kuht etuh ke ma koluk lasr, ac ke ahkmas pucspucs ma kuht oraclah.\n\n10 Ac nga oacyacpac kuloh nuh sin God luhk, ahok, God kuhlacna luhk, tuh El use nuh sesr tuh kuht in kuh in auliyak ke ma inge, ac oacyacpac lah El nuhnakmuhnahs nuh sesr ke ma koluk ac ahkmas pucspucs lasr ma kuht oraclah, ac eislah mwacta koluk liki insiacsr, ke ohiyac wo luhn Wen Nahtuhl.\n\n11 Ac inge liye, mwet wiyuck, ke srihpen pa na ingacn kwewa ma kuht kuh in oruh (oacna ke kuht pa mwet tuhlac emet sin mwet nuhkwewa) in auliyak ke ma koluk lasr nuhkwewa ac ahkmas pucspucs ma kuht oraclah, ac in sang God Elan eislah ma inge liki insiacsr, tuh pa na ma kuht kuh in oruh in auliyak fal ye muhtuhn God tuh Elan eislah fohkfohk lasr—\n\n12 Inge, mwet sacohk emet wiyuck, ke God El eislah fohkfohk lasr, ac katlas nahtuhsr sahromromyak, na lwelah kuht in tiac sifilpac ahkfohkfohkye katlas nahtuhsr ke srah luhn mwet wiyacsr.\n\n13 Liye, nga fahk nuh suwos, Moh, lwelah kuht in sruokyac na katlas nahtuhsr tuh in tiac ahkfohkfohkyeyucklac ke srah luhn mwet wiyacsr; tuh sahp, kuht fin sifilpac ahkfohkfohkye katlas nahtuhsr ac tiac kuh in sifilpac ahknwacsnwacsyeyucklac in sahromrom ke srah luhn Wen nuhtin God kuhlacna lasr, suc fah kahklah nuh ke iwaclah luhn ma koluk lasr.\n\n14 Ac God kuhlacna El pahkotwen nuh sesr, ac oraclah ma inge in etweyuck nuh sesr tuh kuht in tiac misac; ahok, ac El oraclah ma inge in etweyuck nuh sesr met liki na, ke srihpen El luhngse nguhnasr oacna ke El luhngse tuhlihk nahtuhsr; ke ma inge, ke pahkotwen Lal El fahsri kuht ke lipufacn Lal, tuh plwacn in molwelah kuh in ahkkahlwemyeyuck nuh sesr ac oacyacpac nuh sin fihl fahsruh uh.\n\n15 O, fuhkah pahkotwen luhn God lasr! Ac inge liye, ke pa na ma kuht kuh in oruh tuh ma fohkfohk lasr in eisyucklac liki kuht, ac katlas nahtuhsr in ahksahromromyeyucklac, lwelah kuht in okanlah katlas inge tuh in sahromrom na, oacna sie luhlahlfongi kuh nuh sin God lasr ke lwen sahflah, kuh ke lwen se ma kuht fah utuckuh in tu ye muhtahl in nuhnuhnkweyuck, tuh kuht tiacna ahkfohkfohkyelah katlas nahtuhsr ke srah luhn mwet wiyacsr e ke na pacl se El use kahs Lal nuh sesr ac oraclah kuht in nwacsnwacslah ohinge.\n\n16 Ac inge, mwet wiyuck, mwet wiyacsr fin suk in kuhnauskuhtlac, liye, kuht fah okanlah katlas nahtuhsr, ahok, finne kuht fah pihkihnyac loal infohk uh, tuh katlas inge in sahromrom na, in oacna sie luhlahlfongi kuh lah kuht tiacna orekmakihn, ke lwen sahflah; ac mwet wiyacsr fin kuhnauskuhtlac, liye, kuht fah som nuh yurun God lasr ac fah moliyucklac.\n\n17 Ac na tukun ma inge ke tohkohsrah el ahksahfye sramsram inge, ac mwet nuhkwewa toweni nuh sie, elos eis katlas nahtuhlos, ac mwe mweun nuhkwewa ma tuh orekmakihnyuck in ahksohrohrye srah luhn mwet, ac elos tuh pihkihnyac ma inge in loal infohk uh.\n\n18 Ac ma inge elos oruh, ke liye lalos ma se inge sie luhlahlfongi kuh nuh sin God, ac oacyacpac nuh sin mwet uh, lah elos fah tiacna sifilpac orekmakihn mwe mweun in ahksohrohrye srah luhn mwet; ac ma inge elos oruh, fuhlahk ac olweacng nuh sin God, liki na in ahksohrohrye srah luhn mwet wiyaclos elos ac fuhlweack moul lalos sifacna; ac liki na in eislah liki sie tamuhlwel elos ac sang nuh sel; ac liki na in sislah pacl lalos ke ma koluk elos ac orekma in yohk ke paholos.\n\n19 Ac ohinge kuht liye lah, ke mwet Laman inge elos eisyuckme in luhlahlfongi ac in etuh ma pwacye, elos fokoko, ac elos ac kweok finne nuh ke misac liki na in oruh ma koluk; ac ohinge kuht liye lah elos pihkihnyac mwe mweun luhn mislac, kuh elos pihkihnyac kuhfwen mwe mweun, nuh ke mislac.\n\n20 Ac tukun ma inge mwet wiyaclos, mwet Laman, elos oraclah ahkolah in mweun, ac tuhkuh nuh fin acn Nephi ke srihpac in kuhnahosuhllah tohkohsrah, ac in sang siepacna in aholuhllah, ac oacyacpac in kuhnahoslah mwet Anti-Nephi-Lehi liki acn we.\n\n21 Inge ke mwet ah liye tuh elos tuhkuh in lainuhlos elos tufoklac in sonolos, ac sifacna puhtatlac ona ye muhtahlos infohk uh, ac muhtwacwacack in pahngon inen Leum; ac ohinge elos oruh ohiyac se inge ke mwet Laman ah muhtwacwacack in mweun lainuhlos, ac muhtwacwacack in uniltahluh ke katlas.\n\n22 Ac ohinge ke wacngihn lainyac, elos tuh uniyac sie tausin ac limekohsr selos; ac kuht etuh lah elos ahkinsewowoyeyuck, tuh elos som in muhta yurun God lalos.\n\n23 Inge ke mwet Laman elos liye lah mwet wiyaclos tiacna kahing liki katlas nahtuhlos, kuh elos tiac pac for nuh sahyac nuh lacfahl lacyot kuh nuh lacsac, tuhsruhk tuh elos ona nuh ten ac misac, ac kaksakihn God finne ke mukwikwi na pwacye luhn misac ke katlas—\n\n24 Inge ke mwet Laman elos liye ma inge elos tuh tui tilac onweltahluh; ac puhslac mwet suc insiaclos tuh sesseslah in elos nuh selos sin mwet wiyaclos suc misac ke katlas, tuh elos auliyak ke ma elos oraclah.\n\n25 A tukun ma inge ke elos tolyac nuh ten kuhfwen mwe mweun, ac elos tiac sifilpac sruhkwack ma inge, tuh elos ahkkweokyeyuck ke ahkmas ma elos tuh oraclah; ac elos tuhkuh nuh ten finne in oacna tamuhlwel wiyaclos, in luhlahlfongi ke pahkomuhta lalos suc paholos sruhkyuckyak in onweltahluh.\n\n26 Ac tukun ma inge mwet luhn God elos welah ke lwen sac sin mwet puhs liki na luhpan nuhmpuh se ma uniyucki ah; ac elos suc tuh uniyucki ah elos mwet suwohswohs, ke ma inge wacngihn srihpac lasr in suhlahlahlfongi tuhsruhk tuh lah elos moliyucklac.\n\n27 Ac wacngihn kuhtwena mwet koluk uniyucki inmahsrlolos; tuhsruhk puhs liki sie tausin mwet suc eisyuckme nuh ke etwacack luhn ma pwacye; ohinge kuht liye lah Leum El orekma ke ohiyac pucspucs in molwelah mwet Lal.\n\n28 Inge luhpah yohk se emet selos sin mwet Laman suc uniyac arulacna puhs sin mwet wiyaclos pa mwet Amalek ac mwet Amulon, luhpah se ma yohk emet selos suc fahsr tukun akwuck luhn mwet lal Nehor.\n\n29 Inge, inmahsrlolos suc welah mwet luhn Leum, wacngihn kuhtwena suc mwet Amalek kuh mwet Amulon, kuh suc ma ke un mwet lal Nehor, tuhsruhk elos fihlin mwet lal Laman ac Lemuel.\n\n30 Ac ohinge kuht kuh in akihlen wo, lah tukun sie un mwet elos tuh lutiyuck ke Nguhn luhn God, ac eis etwacack yohk ke ma luhn suwohswohs, ac na tuh puhtatlac nuh ke ma koluk ac tahfonglac, elos eklac kwekweelihk, ac ohinge ohiyaclos koluklac liki na in muh elos tiacna etuh ma inge.\n\n", "alma 25": "[center][font_size=26]Sapta 25[/font_size][/center]\n\n[i]Mukwikwi koluk luhn mwet Laman maelihk—Fihtac luhn mwet tol lal Noah ah misac oacna ke Abinadi el palye—Mwet Laman pucspucs elos eklac wolac ac welah mwet lal Anti-Nephi-Lehi—Elos luhlahlfongi Kraist ac liyacacng masap lal Moses. Sahp ke yac 90–77 Met Liki Kraist.[/i]\n\n1 Ac liye, na tukun ma inge tuh mwet Laman ingacn elos kasrkuhsrakyak liki met ah ke srihpen elos uniyac mwet wiyaclos; ke ma inge elos olwelah in fohlohksahk nuh sin mwet Nephi; ac elos tiac sifilpac srihke in uniyac mwet luhn mwet Anti-Nephi-Lehi ke pacl sac.\n\n2 Tuhsruhk elos eis mwet in mweun lalos som nuh ke inmahsrol luhn acn Zarahemla, ac mweun lain mwet suc muhta fin acn Ammonihah ac kuhnaosuhloslac.\n\n3 Ac tohkoh, elos mweun pacl pucspucs sin mwet Nephi, suc elos tuh ukohkyak ac acnwucki.\n\n4 Ac inmahsrlon mwet Laman suc acnwucki ah apkuhran in sun nohfohn mwet lal Amulon ac mwet wiyacl, suc pa tuh mwet tol lal Noah, ac elos acnwucki ke poun mwet Nephi;\n\n5 Ac mwet luhlah ah, elos kahinglac nuh kuhtuhlacp ke innimac, ac elos sruokyac kuh ac wal fin mwet Laman, oruh tuh puhs sin mwet Laman in misac ke e ke srihpen luhlahlfongi lalos—\n\n6 Tuh puhs selos, tukun elos kweok ke misac yohk ac ma upac pucspucs, elos muhtwacwacack in esam kahs ma Aaron ac mwet wiyacl luti nuh selos fin acn lalos; ke ma inge elos muhtwacwacack in suhlahlahlfongi facsin luhn pahpah tuhmwaclos, ac in luhlahlfongi ke Leum, ac lah El sang kuh yohk nuh sin mwet Nephi; ac ohinge puhslac selos eklac wolac ke innimac.\n\n7 Ac tukun ma inge mwet kol suc pa tuh luhlah sin tuhlihk nahtuhl Amulon elos oruh tuh elos in acnwucki, ahok, elos nuhkwewa suc luhlahlfongi ke ma inge.\n\n8 Inge ahkkweok se inge oruh tuh puhs sin mwet wiyaclos in pihrihkyuckyak in kasrkuhsrak; ac muhtwacwacack in oasr fohs ke innimac; ac mwet Laman elos muhtwacwacack in suk in uniyac mwet lal Amulon ac mwet wiyacl ac muhtwacwacack in onweltahluh; ac elos kahinglac nuh kuhtuhlacp ke innimac.\n\n9 Ac liye elos sukok in uniyucki ke lwen se inge sin mwet Laman. Ohinge kahs lal Abinadi ah ahkpwacyeiyucklac, suc el fahk ke mwet luhn mwet tol suc oraclah tuh elan kweokkihn misac ke e.\n\n10 Tuh el fahk nuh selos: Ma kowos fah oruh nuh sihk fah sie kain in ma suc fah tuhkuh.\n\n11 Ac inge Abinadi el pa emet in kweokkihn misac ke e ke srihpen luhlahlfongi lal ke God; inge pa inge kalmeyac sel, lah mwet pucspucs fah kweokkihn misac ke e, oacna ke el tuh kweok kac.\n\n12 Ac el fahk nuh sin mwet tol lal Noah lah mwet lalos ac oruh mwet pucspucs in acnwucki, ke ohiyac se pacna lal ah, ac tuh elos fah fahsrelihk nuh sahyac ac acnwucki, finne oacna soko sip ma wacngihn mwet shepherd la ac ukohkyak ac uniyucki sin kosro suhlallacl; ac inge liye, kahs inge ahkpwacyeiyucklac, tuh elos ukohkyak sin mwet Laman, ac elos sukok in uniyucki, ac elos acnwucki.\n\n13 Ac tukun ma inge ke mwet Laman elos liye tuh elos tiac kuh in kuhtanglah mwet Nephi elos sifilpac fohlohklac nuh ke acn selos sifacna; ac puhs selos tuhkuh muhta fin acn lal Ishmael ac acn lal Nephi, ac elos sifacna welah mwet luhn God, suc pa mwet lal Anti-Nephi-Lehi.\n\n14 Ac elos tuh oacyacpac pihkihnyac kuhfwen mwe mweun lalos, oacna mwet wiyaclos tuh oruh, ac elos muhtwacwacack in sie un mwet suwohswohs; ac elos tuh fahsr ke inkacnek luhn Leum, ac tuh karihngihn in liyacacng masap Lal ac ma loh Lal.\n\n15 Ahok, ac elos tuh liyacacng masap lal Moses; tuh ma wo fal se tuh elos in liyacacng masap lal Moses ke pacl sac, tuh ma inge soenna ahkpwacyeiyucklac nohfohn. Tuhsruhk sahyacn na masap lal Moses, elos tuh ngwetlah tuhpan tuhkuh luhn Kraist, motko lah masap lal Moses pa sie ohiyac in tuhkuh Lal, ac luhlahlfongi lah elos enenuh in liyacacng mukwikwi lihk ingacn ne ke na pacl se El fah sikyak nuh selos.\n\n16 Inge elos tiac nuhnkuh muh molwelah uh tuhkuh ke masap lal Moses; tuhsruhk masap lal Moses tuh oruh in ahkfokokoye luhlahlfongi lalos ke Kraist; ac ohinge elos tuh sruokyac na finsrak ke luhlahlfongi, nuh ke molwelah ma pahtpaht, fungyang na nuh ke nguhn in pahluh, suc sramsram ke ma suc fah tuhkuh.\n\n17 Ac inge liye, Ammon, ac Aaron, ac Omner, ac Himni, ac mwet wiyaclos tuh arulacna engan, ke kuhtanglah lalos inmahsrlon mwet Laman, liye lah Leum El sang nuh selos fal nuh ke pruhe lalos, ac tuh El oacyacpac ahkpwacyeiye kahs Lal nuh selos ke ma nuhkwewa.\n\n", "alma 26": "[center][font_size=26]Sapta 26[/font_size][/center]\n\n[i]Ammon el kaksakihn Leum—Mwet luhlahlfongi elos ahkkweyeyucklac sin Leum ac ituckyang etwacack—Ke luhlahlfongi mwet uh kuh in use nguhn tausin tausin nuh ke auliyak—Oasr kuh nuhkwewa sin God ac El etuh ma nuhkwewa. Sahp ke yac 90–77 Met Liki Kraist.[/i]\n\n1 Ac inge, pa inge kahs lal Ammon nuh sin mwet wiyacl, suc fahk ohinge: Tamuhlwel wiyuck ac mwet wiyuck, liye nga fahk nuh suwos, fuhkah srihpac yohk lasr in engan; tuh yac kuht kuh in nuhnkuh na muh ke kuht muhtwacwacack liki acn Zarahemla lah God El ac use nuh sesr mwe insewowo yohk inge?\n\n2 Ac inge, nga siyuck, mwe insewowo yohk fuhkah El use nuh sesr? Kowos kuh in fahk?\n\n3 Liye, nga fahk nuh suwos; tuh mwet wiyacsr, mwet Laman, elos muhta in lohsr, ahok, finne ke luhf lohsr se emet ah, tuhsruhk liye, ekahsr selos utuckuh in liye kahlwem wolacna luhn God! Ac pa inge mwe insewowo se ma utuckuh nuh sesr, tuh kuht oreklac in kuhfa in orekmakihnyuck ke poun God in ahkfahsrye orekma yohk se inge.\n\n4 Liye, tausin tausin selos engan, ac utuckuh nuh ke un mwet luhn God.\n\n5 Liye, imac uh mwesrlah, ac kowos insewowo, tuh kowos orekmakihn mitmit, ac kosrwacni ke kuhiyowos nohfohn, ahok, lwen fohn kowos orekma; ac liye luhpan kahp in wheat lowos! Ac elos fah orekweni nuh ke nien fihl fokin imac, tuh ma inge in tiac koluklac.\n\n6 Ahok, elos fah tiac ikorinyucki ke pahkah ke lwen sahflah; ahok, kuh elos fah tiac pac ulyuckyak ke eng for; tuhsruhk ke pahkah ac tuhkuh elos fah toweni nuh sie ke acn selos, tuh pahkah in tiac kuh in sahsacng nuh yohrohlos; ahok, kuh elos fah tiac pac ukuklac ke eng upac nuh ke oacna sie acn ma mwet lokoalok el sulaclah in usaclos we.\n\n7 Tuhsruhk liye, elos oasr in poun Leum luhn kosrwacni, ac elos ma Lal; ac El fah ahkmoulyelosyak ke lwen sahflah.\n\n8 Insewowo inen God lasr; lwelah kuht in on kaksakuhnuhl, ahok, lwelah kuht in sang kuloh nuh ke ine muhtahl Lal, tuh El oruh orekma suwohswohs ne tok ma pahtpaht.\n\n9 Tuh fuhnuh kuht tiac tuhkuh liki acn Zarahemla, mwet sacohklacna wiyacsr inge, suc arulacna luhngse kuht, luhkuhn elos srwackna sesseslah ke kasrkuhsrak nuh sesr, ahok, ac luhkuhn elos oacyacpac mwet sac nuh sin God.\n\n10 Ac tukun ma inge ke Ammon el fahklah kahs inge, tamuhlwel wiyacl Aaron el kalyeiluhl, fahk: Ammon, nga fosrngah tuh engan lom uskomlac in kohnkihn.\n\n11 Tuhsruhk Ammon el fahk nuh sel: Nga tiac kohnkihn ke kuh luhk sifacna, kuh ke lahlmwetmwet luhk sifacna; tuhsruhk liye, engan luhk fohnlah, ahok, insiuck sesseslah ke engan, ac nga fah engan ke God luhk.\n\n12 Ahok, nga etuh lah nga tiac oacwac; nuh ke kuh luhk nga muhnahs; ke ma inge nga fah tiac kohnkihn keik sifacna, tuhsruhk nga fah kohnkihn God luhk, tuh ke kuh Lal nga kuh in oruh ma nuhkwewa; ahok, liye, ma usrnguck pucspucs kuht oraclah fin acn se inge, suc kuht fah kaksakihn Inel ne tok ma pahtpaht.\n\n13 Liye, tausin pucspucs ekahsr sin mwet wiyacsr El tuhlahlah liki mwe kweok luhn hell; ac elos utuckuh in onkihn luhngse molwelah, ac ohinge ke srihpen kuh luhn kahs Lal ma oasr yohrohsr, ke ma inge yac tiac oasr srihpac yohk lasr in engan?\n\n14 Ahok, oasr srihpac lasr in kaksakuhnuhl ne tok ma pahtpaht, tuh El pa God Fuhlwactlacna, ac El tuhlahlah mwet wiyacsr liki mwe kapihr luhn hell.\n\n15 Ahok, elos tuh rauniyucklac ke lohsr ac kuhnahoslah ma pahtpaht; tuhsruhk liye, El usaclosme nuh ke kahlwem ma pahtpaht Lal, ahok, nuh ke molwelah ma pahtpaht; ac elos apihnyucklac ke luhngse yohk Lal ma wacngihn ma oacna; ahok, ac kuht kuhfa in orekmakihnyuck ke pahol in oruh orekma yohk ac wolacna se inge.\n\n16 Ke ma inge, lwelah kuht in kaksak, ahok, kuht fah kaksakihn Leum; ahok, kuht fah engan, tuh engan lasr fohnlah; ahok, kuht fah kaksakihn God lasr ne tok ma pahtpaht. Liye, suc kuh in arulacna kaksak yohk in Leum? Ahok, suc kuh in fahk upac ke kuh yohk Lal, ac ke pahkotwen Lal, ac ke mongfihsrwacsr Lal nuh sin tuhlihk nuhtin mwet? Liye, nga fahk nuh suwos, nga tiac kuh in fahk kihtinmac se emet ke ma nga puhlakihn.\n\n17 Suc kuh in nuhnkuh muh God lasr El ac pahkotwen na pwacye in eiskuhtlac liki ohiyac suhfal, koluk, ac fohkfohk lasr?\n\n18 Liye, kuht som finne ke kasrkuhsrak, ke kohu yohk in kuhnahoslah alu Lal.\n\n19 O na, efuh El tiacna uskuhtlac nuh ke sie kuhnahoslah koluk, ahok, efuh El tiac lwelah katlas in nuhnuhnkuh suwohs Lal in puhtatyang nuh facsr, ac sruokkuhti nuh ke ahsor ma pahtpaht?\n\n20 O, nguhnihk, apkuhran in oacna met ah, kahinglac ke nuhnkweyac. Liye, El tiacna oruh nuhnuhnkuh suwohs Lal nuh sesr, tuhsruhk pahkotwen yohk Lal uskuhtlac liki luhf in misac ac ahsor ma pahtpaht sac, finne nuh ke molwelah luhn nguhnasr.\n\n21 Ac inge liye, mwet wiyuck, yac oasr mwet luhngse ma luhn facluh suc etuh ma inge? Nga fahk nuh suwos, wacngihn kuhtwena mwet suc etuh ma inge, sahyacn el suc auliyak.\n\n22 Ahok, el suc auliyak ac orekmakihn luhlahlfongi, ac sang orekma wo, ac pruhe pacl nuhkwewa tiac tui—ituckyang nuh sel in etuh ke ma lukmac luhn God; ahok, ac fah ituckyang nuh sel in ahkkahlwemye ma suc soenna ahkkahlwemyeyuck; ahok, ac e fah ituckyang nuh sel in use tausin nguhna in auliyak, finne oacna ke utuckuh nuh sesr in use mwet wiyacsr inge in auliyak.\n\n23 Inge yac kowos esam, mwet wiyuck, lah kuht fahk nuh sin mwet wiyacsr fin acn Zarahemla, kuht som nuh fin acn Nephi, in luti nuh sin mwet wiyacsr, mwet Laman, ac elos ahksruhksruhk isruhn kuht?\n\n24 Tuh elos fahk nuh sesr: Yac kowos nuhnkuh muh kowos kuh in use mwet Laman in etwacack ma pwacye? Yac kowos nuhnkuh muh kowos kuh in ahkkahlwemye nuh sin mwet Laman ke suhtuhelac luhn facsin luhn pahpah tuhmwaclos, oacna sie un mwet lihkkeke oacna elos; suc insiaclos engan ke ahksohrohrye srah; suc sislah pacl lalos in oruh ma koluk emet; suc ohiyaclos oacna ohiyac luhn mwet tahfonglac e ke na muhtwacwacackiyac ah? Inge mwet wiyuck, kowos esam lah pa inge kahs lalos.\n\n25 Ac yohkna elos tuh fahk: Lwelah kuht in mweun lainuhlos, tuh kuht in kuhnaosuhloslac ac ma koluk lalos liki acn uh, fin tiac elos ac puhseni liki kuht ac kuhnauskuhtlac.\n\n26 Tuhsruhk liye, mwet sacohk wiyuck, kuht tuhkuh nuh innimac tiac ke srihpac in tuh kuhnahoslah mwet wiyacsr, tuhsruhk ke srihpac ma sahp kuht kuh in molwelah kuhtuh nguhna puh selos.\n\n27 Inge ke insiacsr suhpwacr, ac kuht apkuhran in fohlohk, liye, Leum El ahkinsewowoye kuht, ac fahk: Som nuh inmahsrlon mwet wiyowos, mwet Laman, ac muhtweng ke mongfihsrwacsr ke kweok lowos, ac Nga fah acsot nuh suwos kuhtanglah.\n\n28 Ac inge liye, kuht tuhkuh, ac wi inmahsrlolos; ac kuht mongfihsrwacsr ke kweok lasr, ac kuht kweokkihn ma upac nuhkwewa; ahok, kuht forfor nuh ke lohm nuh ke lohm, fuhrkihn pahkotwen luhn facluh—tiac ke pahkotwen luhn facluh muhkwena tuhsruhk ke pahkotwen luhn God.\n\n29 Ac kuht ilyak nuh in lohm selos ac lotwelos, ac kuht lotwelos ke inkacnek lalos; ahok, ac kuht lotwelos fin inging lalos; ac kuht oacyacpac ilyak nuh lun tempuhl lalos ac iwen lohlngohk lalos ac lotwelos; ac kuht lihsyuckyak, ac isruhnyuck, ac acniyuck, ac puokyuck lihkihn tuhpahsr; ac kuht tuhngalyuck, ac utucklac ac kapriyucki ke mwe kapihr fokoko, ac tolyuckyang nuh ke nien srohoh; ac ke kuh ac lahlmwetmwet luhn God kuht sifilpac moliyucklac.\n\n30 Ac kuht kweokkihn kain in kweok nuhkwewa, ac ma inge nuhkwewa, tuh sahp kuht in kuh in orekmakihnyuck in molwelah kuhtuh nguhna; ac kuht nuhnkuh muh engan lasr fah fohnlah fin sahp kuht kuh in orekmakihnyuck in molwelah kuhtuh.\n\n31 Inge liye, kuht kuh in ngwetlah ac liye fahko in orekma lasr; ac yac elos puh? Nga fahk nuh suwos, Moh, elos puhs; ahok, ac kuht kuh in loh ke inse pwacye lalos, ke srihpen luhngse lalos nuh sin mwet wiyaclos ac oacyacpac nuh sesr.\n\n32 Tuh liye, elos ac fuhlweack moul lalos liki na in eislah moul luhn mwet lokoalok lalos; ac elos pihkihnyac loal kuhfwen mwe mweun nahtuhlos nuh infohk uh, ke srihpen luhngse lalos nuh sin mwet wiyaclos.\n\n33 Ac inge liye nga fahk nuh suwos, yac nuh oasr luhngse yohk ohinge fin acn uh nohfohn? Liye, nga fahk nuh suwos, Moh, wacngihn, finne inmahsrlon mwet Nephi.\n\n34 Tuh liye, elos ac sruhkwack mwe mweun in lain mwet wiyaclos; elos tiac lwelah elos sifacna in acnwucki. Tuhsruhk liye mwet ekahsr inge suc fihliyac moul lalos; ac kuht etuh lah elos som nuh yurun God lalos, ke srihpen luhngse lalos ac ke sruhnga lalos nuh ke ma koluk.\n\n35 Inge yac tiac oasr srihpac lasr in engan? Ahok, nga fahk nuh suwos, wacngihn kuhtwena mwet suc oasr srihpac yohk la in engan oacna kuht, e ke muhtwacwacackiyacn facluh me; ahok, ac engan luhk utucklac, finne in kohnkihn ke God luhk; tuh oasr yohrohl kuh nuhkwewa, lahlmwetmwet nuhkwewa, ac etatwen nuhkwewa; El etuh ma nuhkwewa, ac El sie God pahkotwen, finne nuh ke molwelah, nuh selos suc fah auliyak ac luhlahlfongi ke Inel.\n\n36 Inge fin ma inge kohnkihn, na nga fah kohnkihn; tuh pa inge moul luhk ac kahlwem luhk, engan luhk ac molwelah luhk, ac molwelah liki ma koluk luhk liki ahsor ma pahtpaht. Ahok, insewowo inen God luhk, suc nuhnkuh mwet Lal, suc sie lah ke sahk luhn Israel, ac suc tuhlac liki mahno la ke sie acn sac; ahok, nga fahk, insewowo inen God luhk, suc nuhnkwe kuht, mwet forfor ke sie acn sac.\n\n37 Inge mwet wiyuck, kuht liye lah God El nuhnkuh mwet nuhkwewa, ke oacna sie acn elos oasr we; ahok, El oacklah mwet Lal, ac inse pahkotwen Lal afuhnlah facluh nohfohn. Inge pa inge engan luhk, ac sang kuloh yohk luhk; ahok, ac nga fah sang kuloh nuh sin God luhk ne tok ma pahtpaht. Amen.\n\n", "alma 27": "[center][font_size=26]Sapta 27[/font_size][/center]\n\n[i]Leum El sapkihn nuh sel Ammon elan kol mwet lal Anti-Nephi-Lehi in painmoullac—Ke elos sonol Alma, engan lal Ammon eislah kuhiyacl—Mwet Nephi elos sang nuh sin mwet Anti-Nephi-Lehi ah acn Jershon—Elos pahngpahng mwet lal Ammon. Sahp ke yac 90–77 Met Liki Kraist.[/i]\n\n1 Na tukun ma inge ke elos mwet Laman suc tuh som in mweun lain mwet Nephi ah tuh sokwack, tukun tikuclkucl puhs lalos in kuhnaosuhloslac, tuh wacngihn srihpac in suk in kuhnaosuhloslac, elos sifilpac fohlohk nuh fin acn lal Nephi.\n\n2 Ac tukun ma inge mwet Amalek, ke srihpen mwet misac lalos, elos arulacna kasrkuhsrak. Ac ke elos liye tuh elos tiac kuh in suk fohlohksahk nuh sin mwet Nephi, elos muhtwacwacack in puhrakwack mwet ah in kasrkuhsrak sin mwet wiyaclos, mwet lal Anti-Nephi-Lehi; ke ma inge elos muhtwacwacack in kuhnaosuhloslac.\n\n3 Inge mwet inge sifilpac sruhnga in eis mwe mweun nahtuhlos, ac elos sifacna lwelah elos in acnwucki fal nuh ke luhngse luhn mwet lokoalok lalos.\n\n4 Inge ke Ammon ac mwet wiyacl liye orekma in kuhnaostwen se inge inmahsrlolos suc elos arulacna luhngse, ac inmahsrlolos suc arulacna luhngse elos—tuh elos oreyuck oacna in muh elos lipufacn ma suhpweyuckme sin God in molweloslac liki kuhnahoslah ma pahtpaht—ke ma inge, ke Ammon ac mwet wiyacl elos liye orekma kuhnahostwen yohk se inge, elos mokleyuckyak ke pahkomuhta, ac elos fahk nuh sel tohkohsrah:\n\n5 Lwelah kuht in oracni mwet inge nuh sie ke Leum, ac lwelah kuht in som nuh fin acn Zarahemla nuh yurun mwet wiyacsr mwet Nephi, ac kahinglac liki poun mwet lokoalok lasr, tuh kuht in tiac kuhnausyucklac.\n\n6 Tuhsruhk tohkohsrah el fahk nuh selos: Liye, mwet Nephi elos fah kuhnauskuhtlac, ke srihpen ahkmas ac ma koluk pucspucs ma kuht oraclah nuh selos.\n\n7 Ac Ammon el fahk: Nga fah som ac siyuck sin Leum, ac El fin fahk nuh sesr, som nuh yurun mwet wiyacsr, yac kowos ac som?\n\n8 Ac tohkohsrah el fahk nuh sel: Ahok, Leum El fin fahk nuh sesr in som, kuht fah som nuh yurun mwet wiyacsr, ac kuht fah mwet kuhmahkihnyuck lalos ne ke na kuht ahkwoyelah nuh selos ahkmas ac ma koluk pucspucs ma kuht oraclah nuh selos.\n\n9 Tuhsruhk Ammon el fahk nuh sel: Ma inge lain masap luhn mwet wiyacsr, suc tuh akwucki sin pahpah tuhmuhk, tuh in oasr kuhtwena mwet kuhmahkihnyuck inmahsrlolos; ke ma inge lwelah kuht in som ac muhngnguh pahkotwen luhn mwet wiyacsr.\n\n10 Tuhsruhk tohkohsrah el fahk nuh sel: Siyuck sin Leum, ac El fin fahk nuh sesr in som, kuht fah som; fin tiac ohinge kuht fah misac fin acn uh.\n\n11 Ac tukun ma inge Ammon el som ac siyuck sin Leum, ac Leum El fahk nuh sel:\n\n12 Uslah mwet inge liki acn se inge, tuh elos in tiac misac; tuh Setuhn el sruokyac insiacn mwet Amalek, suc puhrakwack mwet Laman in kasrkuhsrak lain mwet wiyaclos in onweltahluh; ke ma inge kowos som liki acn se inge; ac insewowo nuh sin mwet inge ke fihl se inge, tuh Nga fah molweloslac.\n\n13 Ac na tukun ma inge Ammon el som ac fahk nuh sel tohkohsrah kahs nuhkwewa ma Leum El fahk nuh sel.\n\n14 Ac elos oracni mwet lalos nuhkwewa nuh sie, ahok, mwet nuhkwewa luhn Leum, ac tuh oracni nuh sie nohfohn un sip ac un kosro nahtuhlos, ac som liki acn we, ac tuhkuh nuh ke innimac ma srwaclihk acn lal Nephi liki acn lal Zarahemla, ac tuhkuh nuh sisken inmahsrol luhn acn ah.\n\n15 Ac tukun ma inge Ammon el fahk nuh selos: Liye, nga ac mwet wiyuck fah som nuh fin acn Zarahemla, ac kowos fah muhta na inge ne ke na kuht fohlohkoh; ac kuht fah srihke insiacn mwet wiyacsr, lah elos fah lwelah kowos in tuhkuh nuh ke acn lalos.\n\n16 Ac tukun ma inge ke Ammon el som nuh in acn ah, el ac mwet wiyacl sonol Alma, ke acn se ma sruhmuhnyuck ah; ac liye, pa inge sie ohsun pwacr.\n\n17 Inge engan lal Ammon ah arulacna yohk ne oruh el fohnlah kac; ahok, el nwacnwaclah ke engan sin God, finne in eislah kuhiyacl; ac el sifilpac puhtatlac nuh infohk uh.\n\n18 Inge yac tiac pa inge engan yohk uh? Liye, pa inge engan suc wacngihn kuhtwena mwet eis sahyacn mwet ma auli na pwacye ac mwet puhsisacl suc suk engan.\n\n19 Inge engan lal Alma in ohsun nuh sin mwet wiyacl arulacna yohk, ac oacyacpac engan lal Aaron, lal Omner, ac Himni; tuhsruhk liye engan lalos in tiac ahluhkwelah kuhiyaclos.\n\n20 Ac na tukun ma inge Alma el pwen mwet wiyacl fohlohk nuh fin acn Zarahemla; finne nuh ke lohm sel sifacna. Ac elos som ac fahk nuh sin mwet nuhnuhnkuh fuhlwact ma nuhkwewa ma sikyak nuh selos fin acn Nephi, inmahsrlon mwet wiyaclos, mwet Laman.\n\n21 Ac tukun ma inge mwet nuhnuhnkuh fuhlwact el suhpwaclah sie mwe fahkwack fin acn ah nohfohn, kena lohng puhsren mwet ke lwelah nuh sin mwet wiyaclos, suc pa mwet Anti-Nephi-Lehi.\n\n22 Ac tukun ma inge ke puhsren mwet ah tuhkuh, fahk: Liye, kuht fah fuhlweack acn Jershon, suc oasr ke lacyacn kuhtuhlacp sisken meoa, ma kuhpahsryang nuh ke acn Puhs, ma oasr ke lacyacn epang fin acn Puhs; ac acn se inge Jershon pa acn se ma kuht fah sang nuh sin mwet wiyacsr in usrui.\n\n23 Ac liye, kuht fah likiyac mwet mweun lasr inmahsrlon acn Jershon ac acn Nephi, tuh kuht in kuh in karihngihn mwet wiyacsr fin acn Jershon; ac ma se inge kuht oruh nuh sin mwet wiyacsr, ke srihpen sahngweng lalos in sruhkwack mwe mweun nahtuhlos in lain mwet wiyaclos fin elos oraclah ma koluk; ac pa inge sahngweng yohk lalos tuhkuh ke srihpen auliyak na upac lalos suc elos oraclah, ke srihpen ahkmas pucspucs lalos ac ma koluk na upac lalos.\n\n24 Ac inge liye, ma inge kuht ac oruh nuh sin mwet wiyacsr, tuh elos in kuh in usrui acn Jershon; ac kuht fah karuhnguhnuhlosyang liki mwet lokoalok lalos ke mwet mweun lasr, ke sie akwuck tuh elos in fah use nuh sesr sie ipin mwe kahsruh lalos in kahsre kuht tuh kuht in kuh in karuhnguhnwacng mwet mweun lasr.\n\n25 Inge, tukun ma inge ke Ammon el lohng ma se inge, el fohlohklac nuh yurun mwet lal Anti-Nephi-Lehi, ac oacyacpac Alma el weluhl, nuh innimac, nuh ke acn se elos kaskiyac lohm nuknuk selos, ac ahkkahlwemye nuh selos ma inge nuhkwewa. Ac Alma el oacyacpac fahk nuh selos ke sramsram lal, nuh sel Ammon ac Aaron, ac mwet wiyacl.\n\n26 Ac tukun ma inge ma se inge oraclah engan yohk inmahsrlolos. Ac elos som nuh fin acn Jershon, ac muhta fin acn Jershon; ac mwet Nephi elos pahnglolos mwet lal Ammon; ke ma inge elos etweyuck ke ine sacn ke pacl sac fahlac.\n\n27 Ac elos wi inmahsrlon mwet lal Nephi, ac oacyacpac oacwaclah inmahsrlon mwet suc ma ke alu luhn God. Ac elos oacyacpac etweyuck ke oaru lalos nuh sin God, ac oacyacpac nuh sin mwet uh; tuh elos suwohs na pwacye ac suwohs ke ma nuhkwewa; ac elos fokoko ke luhlahlfongi ke Kraist, finne nuh ke sahflah.\n\n28 Ac elos tuh liye tuh ahksohrohryeyacn srah luhn mwet wiyaclos ke sruhnga yohk; ac elos tiac kuh in kuhtangyucklac in sruhkwack mwe mweun in lain mwet wiyaclos; ac elos tiacna liye misac uh ke kuhtwena luhpan sahngweng, tuh finsrak ac liye lalos kacn Kraist ac ke sifilpac moulyak; ke ma inge, misac uh ukumyucklac nuh selos ke kuhtanglah luhn Kraist kac.\n\n29 Ke ma inge, elos kweokkihn misac ke ohiyac na koluk ac kweok upac ma kuh in orek sin mwet wiyaclos, met liki elos eis katlas kuh mitmit kuhruh in faksiltahluh.\n\n30 Ac ohinge elos sie un mwet oaru ac luhngseyuck, sie un mwet luhngseyuck sin Leum.\n\n", "alma 28": "[center][font_size=26]Sapta 28[/font_size][/center]\n\n[i]Mwet Laman elos kuhtangyucklac ke sie mweun upac—Tausin singucul kuhtuh acnwucki—Mwet koluk elos srohoh ke sie acn ma wacngihn sahflahiyacn ahsor we; mwet suwohswohs elos eis engan ma wacngihn sahflahiyac. Sahp ke yac 77–76 Met Liki Kraist.[/i]\n\n1 Ac na tukun ma inge tukun mwet lal Ammon elos akwucki fin acn Jershon, ac sie alu oacyacpac akwucki fin acn Jershon, ac mwet mweun luhn mwet Nephi ah raunweack acn Jershon, ahok, ke inmahsrol nuhkwewa ma raunweack acn Zarahemla; liye mwet mweun luhn mwet Laman ah ukwacma mwet wiyaclos nuh innimac.\n\n2 Ac ohinge oasr sie mweun na upac; ahok, finne sie suc soenna etweyuck inmahsrlon mwet nuhkwewa fin acn we e ke na pacl se Lehi el som liki acn Jerusalem; ahok, ac tausin singucul kuhtuh sin mwet Laman ah acnwucki ac osrwaclihk acn ah.\n\n3 Ahok, ac oacyacpac oasr sie acnwucki yohk inmahsrlon mwet lal Nephi; ne ohinge, mwet Laman ah elos ukohkyak ac fahsrelihk, ac mwet lal Nephi ah sifilpac fohlohklac nuh acn selos.\n\n4 Ac inge pa inge sie pacl in ahsor yohk ac yoksrah lohngyuck fin acn ah nohfohn, inmahsrlon mwet lal Nephi nuhkwewa—\n\n5 Ahok, tuhng luhn katinmas ma ahsor sin mukul tuhmwaclos, ac oacyacpac pahpah ma ahsor sin wen nahtuhlos, ac acn nuh sin tamuhlwel wiyacl, ahok, tamuhlwel nuh sin pahpah; ac ohinge tuhng in ahsor uh lohngyuck inmahsrlolos nuhkwewa, ahsor sin mwet lalos suc acnwucki.\n\n6 Ac inge pwacyena lah pa inge sie pacl suhpwacr; ahok, sie pacl upac, ac sie pacl in lalo ac pruhe.\n\n7 Ac ohinge sahflah yac ahksingucul limekohsr ke kolyuck luhn mwet nuhnuhnkuh fin mwet lal Nephi;\n\n8 Ac pa inge sramsram fototo lal Ammon ac mwet wiyacl, fuhfahsryucsr lalos fin acn Nephi, ongaiyac lalos fin acn we, ahsor lalos, ac ma kweok lalos, ac engan yohk lalos, ac eisyuck ac karihngihnyuckyang luhn mwet wiyaclos fin acn Jershon. Ac inge lwelah Leum, Mwet in Molwelah luhn mwet nuhkwewa, Elan ahkinsewowoye nguhnalos ne tok ma pahtpaht.\n\n9 Ac pa inge sramsram fototo ke mweun ac fohs inmahsrlon mwet Nephi, ac oacyacpac mweun inmahsrlon mwet Nephi ac mwet Laman; ac yac ahksingucul limekohsr ke kolyuck luhn mwet nuhnuhnkuh sahflah.\n\n10 Ac ke yac se emet ah nuh ke ahksingucul limekohsr sang kuhnausyucklac luhn moul luhn mwet tausin pucspucs; ahok, ma inge sang sie mwe liyeyuck na koluk ke acn nuklac ke srahn ahkmas.\n\n11 Ac monun mwet tausin pucspucs pihkihnyucki infohk uh, a kuhtuh monun mwet tausin pucspucs an koluklac tohktohkwack infohk ah; ahok, tausin pucspucs elos ahsor ke misac luhn mwet lalos, ke srihpen oasr srihpac lalos in sahngweng, fal nuh ke wuhlweacng luhn Leum, tuh elos utucklac nuh ke sie ohiyac ma wacngihn sahflahiyacn ahsor.\n\n12 Ke tausin pucspucs sahyac ahsor na pwacye ke misac luhn mwet lalos, tuhsruhk elos engan ac kaksak ke finsrak, ac finne etuh, fal nuh ke wuhlweacng luhn Leum, tuh elos ahkmoulyeyuckyak in muhta ke lwacpo lacyot luhn God, ke sie ohiyacn engan ma wacngihn sahflahiyac.\n\n13 Ac ohinge kuht liye luhpan tiac oacna sie luhn mwet uh ke srihpen ma koluk ac tahfonglac, ac kuh luhn devil, suc tuhkuh ke plwacn kuhtasrihk ma el oraclah in sruokyac insiacn mwet uh.\n\n14 Ac ohinge kuht liye pahng yohk ke oaru luhn mwet uh in orekma ke imac luhn Leum; ac ohinge kuht liye srihpac yohk luhn ahsor, ac oacyacpac luhn engan—ahsor ke srihpen misac ac kuhnahostwen inmahsrlon mwet uh, ac engan ke srihpen kahlwem luhn Kraist nuh ke moul.\n\n", "alma 29": "[center][font_size=26]Sapta 29[/font_size][/center]\n\n[i]Alma el kena in luti ke auliyak ke oaru wowo—Leum El sang mwet luti nuh sin muhtuhnfacl nuhkwewa—Alma el kaksak ke orekma luhn Leum ac ke kuhtanglah lal Ammon ac mwet wiyacl. Sahp ke yac 76 Met Liki Kraist.[/i]\n\n1 O tuh nga fin sie lipufacn, ac kuh in eis finsrak luhn insiuck, tuh ngan kuh in som ac sramsram ke mwe ukuk luhn God, ke sie puhsra in usruk facluh, ac luti nuh sin mwet nuhkwewa in auliyak!\n\n2 Ahok, nga kena fahkwack nuh sin mwet nuhkwewa, oacna ke puhsren puhlahl, ke auliyak ac plwacn in molwelah, tuh elos enenuh in auliyak ac tuhkuh nuh yurun God lasr, tuh in tiac sifilpac oasr ahsor fin facluh nohfohn.\n\n3 Tuhsruhk liye, nga sie mwet, ac oruh ma koluk ke kena luhk; tuh nga enenuh in engan ke ma suc Leum El use nuh sihk.\n\n4 Nga tiac enenuh kena luhk uh in puhkanwack masap fokoko luhn sie God suwohs, tuh nga etuh lah El sang nuh sin mwet fal nuh ke kena lalos, lah ac nuh ke misac kuh nuh ke moul; ahok, nga etuh lah El sang nuh sin mwet, ahok, sang nuh selos masap ma tiac kuh in eklac, in fal nuh ke luhngse lalos, lah ac nuh ke molwelah kuh nuh ke kuhnahoslah.\n\n5 Ahok, ac nga etuh lah ma wo ac ma koluk tuhkuh nuh ye muhtuhn mwet nuhkwewa; el suc tiac etuh ma wo liki ma koluk uh wacngihn mwactwacl; tuhsruhk el suc etuh ma wo ac ma koluk, ituckyang nuh sel fal nuh ke kena lal, lah el luhngse ma wo kuh ma koluk, moul kuh misac, engan kuh ahsor luhn nuhnak.\n\n6 Inge, liye tuh nga etuh ma inge, efuh kuh ngan luhngse yohk liki na in oruh orekma suc nga pahngyak nuh kac?\n\n7 Efuh kuh nga kena tuh nga in sie lipufacn, tuh nga kuh in sramsram nuh sin mwet nuhkwewa fin facluh nohfohn?\n\n8 Tuh liye, Leum El sang nuh sin muhtuhnfacl nuhkwewa, ke muhtuhnfacl ac kahs lalos sifacna, in luti kahs Lal, ahok, ke lahlmwetmwet, ma nuhkwewa El liye fal tuh in oasr lalos; ke ma inge kuht liye lah Leum El kihsen kahsruh ke lahlmwetmwet, fal nuh ke ma suc suwohs ac pwacye.\n\n9 Nga etuh ma suc Leum El sapkihn nuh sihk, ac nga kaksakihn. Nga tiacna kaksakihnyuc sifacna, tuhsruhk nga kaksakihn ma suc Leum El sapkihn nuh sihk; ahok, ac pa inge kaksak luhk, tuh sahp ngan kuh in sie kuhfa in orekmakihnyuck ke poun God in use kuhtuh mwet in auliyak; ac pa inge engan luhk.\n\n10 Ac liye, ke nga liye puhs sin mwet wiyuck elos auli na pwacye, ac tuhkuh nuh yurun Leum God lalos, na nguhnihk sesseslah ke engan; na nga esamwack ma suc Leum El oruh nuh sihk, ahok, finne tuh El lohng pruhe luhk; ahok, na nga esam po pahkotwen Lal suc El kohlma nuh yuruk.\n\n11 Ahok, ac nga oacyacpac esam srohoh luhn pahpah tuhmwacsr; tuh pwacyena nga etuh lah Leum El tuh molweloslac liki srohoh, ac ke ma inge tuh sramtweack alu Lal; ahok, Leum God, God lal Abraham, God lal Isaac, ac God lal Jacob, El tuh molweloslac liki srohoh.\n\n12 Ahok, nga kwacna esam srohoh luhn pahpah tuhmwacsr; ac God sacn pacna suc molweloslac liki poun mwet Egypt El tuh molweloslac liki srohoh.\n\n13 Ahok, ac God sacn pacna tuh sramtweack alu Lal inmahsrlolos; ahok, ac God sacn pacna El tuh pahngonyucyak ke sie pahng muhtahl, in luti kahs uh nuh sin mwet inge, ac El use nuh sihk kuhtanglah yohk, inge engan luhk fohnlah.\n\n14 Tuhsruhk nga tiac engan ke kuhtanglah luhk muhkwena, tuhsruhk engan luhk fohnlah liki met ah ke srihpen kuhtanglah luhn mwet wiyuck, suc tuh som nuh fin acn Nephi.\n\n15 Liye, elos orekma kwemkahtuh, ac elos use fahko yohk; ac fuhkah luhpan yohkiyacn mwe sang lalos!\n\n16 Inge, ke nga nuhnkuh ke kuhtanglah luhn mwet wiyuck inge nguhnihk utucklac, finne nuh ke fahsrelihk luhn nguhna liki mahno, oacna ke tuh sikyak, ohinge yohk engan luhk.\n\n17 Ac inge lwelah God Elan sang nuh selos inge, mwet wiyuck, tuh elos in kuh in muhta ke tohkohsrahi luhn God; ahok, ac oacyacpac elos nuhkwewa suc pa fahko in orekma lalos tuh elos in tiac sifilpac som, tuhsruhk tuh elos in kaksakuhnuhl ne tok ma pahtpaht. Ac lwelah God Elan sang tuh in oreklac fal nuh ke kahs luhk, finne oacna ke nga sruhmuhn. Amen.\n\n", "alma 30": "[center][font_size=26]Sapta 30[/font_size][/center]\n\n[i]Korihor, el suc lain Kraist, el isruhn Kraist, Iwaclah, ac nguhn in pahluh—El luti lah wacngihn God, wacngihn puhtatlac luhn mwet, wacngihn mwactan ma koluk, ac wacngihn Kraist—Alma el fahkwack lah Kraist El fah tuhkuh ac lah ma nuhkwewa ahkkahlwemye lah oasr sie God—Korihor el sapkihn ke sie mwe akucl ac el koflah in sramsram—Devil el sikyak nuh sel Korihor oacna sie lipufacn ac lotwel ma elan fahk—Korihor el longyucki ac misac. Sahp ke yac 76–74 Met Liki Kraist.[/i]\n\n1 Liye, na tukun ma inge ke mwet lal Ammon elos akwucki fin acn Jershon, ahok, ac oacyacpac tukun mwet Laman elos lihsyucklac liki acn we, ac mwet misac lalos pihkihnyucki sin mwet we—\n\n2 Inge mwet misac lalos tiacna oekyucklac ke srihpen arulacna puhs pihsaclos; kuh tiacna pac oekyucklac mwet misac luhn mwet Nephi—tuhsruhk tukun ma inge tukun elos pihkihnyac mwet misac lalos, ac oacyacpac tukun lusen lwen in lalo, ac ahsor, ac pruhe, (ac ma ke yac ahksingucul ohnkohsr ke kolyuck luhn mwet nuhnuhnkuh fin mwet lal Nephi) muhtwacwacack fahfahlac in oasr mislac fin acn ah nohfohn.\n\n3 Ahok, ac mwet uh tuh karuhnguhnwacng in liyacacng masap luhn Leum; ac elos lihksreni karuhnguhnwacng akwuck luhn God, in fal nuh ke masap lal Moses; tuh elos lutiyuck in liyacacng masap lal Moses ne ke na ahkpwacyeiyucklac.\n\n4 Ac ohinge wacngihn fohs luhn mwet ah ke lusen yac ahksingucul ohnkohsr nohfohn ke kolyuck luhn mwet nuhnuhnkuh fin mwet lal Nephi.\n\n5 Ac tukun ma inge ke muhtwacwacackiyacn yac ahksingucul itkohsr ke kolyuck luhn mwet nuhnuhnkuh, fahfahlac in oasr mislac.\n\n6 Tuhsruhk tukun ma inge ke kapihn yac ahksingucul itkohsr, oasr sie mwet suc tuhkuh nuh fin acn Zarahemla, ac el Lain Kraist, tuh el muhtwacwacack in luti nuh sin mwet uh, lain kahs in pahluh ma sruhmuhnyuck sin mwet pahluh, ke tuhkuh luhn Kraist.\n\n7 Inge wacngihn masap in lain luhlahlfongi luhn sie mwet; tuh ac arulacna siena liki masap luhn God tuh in oasr sie masap ma enenuh in use mwet uh nuh ke sielacna lalos.\n\n8 Tuh ohinge ma suhmuhslah fahk: Kowos sulaclah lwen se inge, suc kowos ac kuhlwacnsapuh.\n\n9 Inge sie mwet fin kena kuhlwacnsapuh God, ac ma wo se nuh sel; kuh, el fin luhlahlfongi God ac ma wo se nuh sel in kuhlwacnsuhpwacl; tuhsruhk el fin tiac luhlahlfongel na ac wacngihn masap in kalyeiluhl.\n\n10 Tuhsruhk el fin ahkmas el ac acnwucki; ac el fin pihsrapasr el ac oacyacpac kalyeiyuck; ac el fin muhtuhnpo el ac oacyacpac kalyeiyuck; ac el fin orek kosro el ac oacyacpac kalyeiyuck; ahok, tuh ke ma koluk inge nuhkwewa elos kalyeiyuck.\n\n11 Tuh oasr sie masap ma mwet uh enenuh in nuhnuhnkweyuck fal nuh ke orekma koluk lalos. Ne ohinge, wacngihn masap in lain luhlahlfongi luhn sie mwet; ke ma inge, sie mwet el kalyeiyuck muhkwena ke orekma koluk ma el oraclah; ke ma inge mwet nuhkwewa oacna sie.\n\n12 Ac mwet se ma Lain Kraist inge, suc inel pa Korihor, (ac masap uh tiac kuh in sruohkohl) el muhtwacwacack in luti nuh sin mwet ah lah tiac enenuh in oasr Kraist. Ac tukun ohiyac se inge el tuh luti, fahk:\n\n13 O kowos suc kapihri ke sie finsrak lahlfon ac wacngihn srihpac, efuh kowos kaprikowosi nuh ke ma lahlfon inge? Efuh kowos suk sie Kraist? Tuh wacngihn mwet kuh in etuh ke kuhtwena ma suc ac fah tuhkuh.\n\n14 Liye, ma inge suc kowos pahngon kahs in pahluh, ma kowos fahk muh tuhtahflah nuh ten sin mwet pahluh muhtahl, liye, ma inge facsin lahlfon luhn pahpah tomowos.\n\n15 Kowos etuh fuhkah ke pwacyeiyacn ma inge? Liye, kowos tiac kuh in etuh ke ma suc kowos tiac liye; ke ma inge kowos tiacna etuh lah ac fah oasr sie Kraist.\n\n16 Kowos ngwet nuh met ac fahk lah kowos liye iyucklac luhn ma koluk lowos. Tuhsruhk liye, pa inge ma sikyak ke srihpen nuhnak lusrohngtwen; ac fohsack luhn nuhnak lowos an tuhkuh ke srihpen facsin luhn pahpah tomowos, ma kolkowoslac nuh ke sie luhlahlfongi ma suc tiac pwacye.\n\n17 Ac puhkantwen pac ma suc el fahk nuh selos, sruhmuhn nuh selos lah tiac kuh in oasr iwaclah oreklac nuh ke ma koluk luhn mwet, tuhsruhk mwet nuhkwewa ac oraclah fuhkah ke moul se inge fal nuh ke karihngihnyac uh; ke ma inge mwet nuhkwewa ac kapkapwack fal nuh ke suhmahtiyacl, ac tuh mwet nuhkwewa kuhtanglah fal nuh ke kuhiyacl; ac oacna sie ma mwet oruh tiac ma koluk se.\n\n18 Ac ohinge el tuh luti nuh selos, kohllah insiacn mwet pucspucs, oruh elos in orek insucf ke ma koluk lalos, ahok, kohllah muhtwacn pucspucs, ac oacyacpac mukul, in orek kosro—sruhmuhn nuh selos lah ke sie mwet el misac, pa ingacn sahflahiyacl.\n\n19 Inge mwet se inge el oacyacpac som nuh fin acn Jershon, in luti ma inge inmahsrlon mwet lal Ammon, suc ke sie pacl ah elos tuh mwet luhn mwet Laman.\n\n20 Tuhsruhk liye elos lahlmwetmwet liki mwet Nephi pucspucs; tuh elos usacl, ac kaprilyac, ac usacllah nuh ye muhtahl Ammon, suc el pa sie mwet tol fuhlwact luhn mwet ah.\n\n21 Ac tukun ma inge el oruh tuh elan utucklac liki acn we. Ac el tuhkuh nuh fin acn Gideon, ac muhtwacwacack in oacyacpac luti nuh selos; ac inge el tiacna kuhtanglah yohk, tuh el utucklac ac kapriyucki ac utucklac nuh ye muhtuhn mwet tol fuhlwact, ac oacyacpac mwet nuhnuhnkuh fuhlwact fin acn sac.\n\n22 Ac tukun ma inge mwet tol fuhlwact sac fahk nuh sel: Efuh kom forfor ahkkolukye ohiyac luhn Leum? Efuh kom luti mwet inge lah ac fah wacngihn Kraist, in ahklusrohngtwenye engan lalos? Efuh kom sramsram lain kahs in pahluh nuhkwewa luhn mwet pahluh muhtahl?\n\n23 Inge inen mwet tol fuhlwact sac pa Giddonah. Ac Korihor el fahk nuh sel: Ke srihpen nga tiacna luti facsin lahlfon luhn pahpah tomowos, ac ke srihpen nga tiac luti mwet inge in kapriltahluh sifacna ke ye akwuck ac mukwikwi lahlfon ma fihliyucki sin mwet tol mahtuh met, in oruh kuh ac wal nuh faclos, in sruohkohltahluh na ke nihkihn, tuh elos in tiac orek insucf, tuhsruhk in ahkpuhsisaclyeyuck fal nuh ke kahs lom.\n\n24 Kom fahk lah mwet inge elos mwet sukohsohk. Tuhsruhk, nga fahk lah elos oasr in srohoh. Kom fahk lah kahs pahluh mahtuh ingacn pwacye. Liye, nga fahk lah kom tiacna etuh lah pwacye.\n\n25 Kom fahk lah mwet inge koluk mwacta ac sie un mwet puhtatlac, ke srihpen tahfonglac luhn ninac ac pahpah. Liye, nga fahk lah sie tuhlihk el tiac koluk mwacta ke srihpen ninac kiyacl ac pahpah tuhmwacl.\n\n26 Ac kom oacyacpac fahk lah Kraist El fah tuhkuh. Tuhsruhk liye, nga fahk lah kom tiacna etuh lah ac fah oasr sie Kraist. Ac kom oacyacpac fahk lah El fah acnwucki nuh ke ma koluk luhn facluh—\n\n27 Ac ohinge kom kohllah mwet inge tukun ohiyac lahlfon luhn pahpah tomowos, ac in fal nuh ke kena lom sifacna; ac kom isiltahluh nuh ten, oacna nuh ke srohoh, tuh kom in kuh in nwekkomlac sifacna ke orekma luhn paholos, tuh elos tiac kuh in ngwetwack ke puhlaik, ac tuh elos tiac puhlaik in engankihn pwacye ac ma wo lalos.\n\n28 Ahok, elos tiac puhlaik in orekmakihn ma lalos sifacna fin tiac elos ahktoasrye mwet tol lalos, suc kapreltahluh fal nuh ke kena lalos, ac usaclosme in luhlahlfongi, ke ohiyac lalos ac mwemwe lalos ac nuhnak lalos ac aruhruhma lalos ac ma lukmac kikiacp lalos, tuh elos enenuh, elos fin tiac oruh in fal nuh ke kahs lalos, in ahktoasrye mwet tiac etweyuck, suc elos fahk muh God—sie mwet suc soenna liyeyuck kuh etweyuck, suc wacngihn kuh ac fah wacngihn na.\n\n29 Inge ke mwet tol fuhlwact ac mwet nuhnuhnkuh fuhlwact elos liye kwekweiyen insiacl, ahok, ke elos liye tuh el ac ahngon finne in lain God, elos tiacna oruh kuhtwena top nuh ke kahs lal; tuhsruhk elos oruh tuh elan kapriyucki; ac elos usacllah nuh in poun mwet liyacacng masap, ac suhpwacllah nuh fin acn Zarahemla, tuh elan kuh in utucklac nuh ye muhtahl Alma, ac mwet nuhnuhnkuh fuhlwact se suc pa kafuhnah luhn acn ah nohfohn.\n\n30 Ac tukun ma inge ke el utucklac nuh ye muhtahl Alma ac mwet nuhnuhnkuh fuhlwact, el tuh fahfahlac in oruh ke ohiyac sac pacna oacna ke el tuh oruh fin acn Gideon; ahok, el fahfahlac na in kahs fohkfohk.\n\n31 Ac el tuh fuhlwactwack ke kahs fuhlwact ye muhtahl Alma, ac tuh akuhkuhin lain mwet tol ac mwet luti, lainuhlos lah elos kohllah mwet ah tukun ohiyac lahlfon luhn pahpah tuhmwaclos, ke srihpen elos ahkwoyeyuck ke orekma luhn mwet uh.\n\n32 Inge Alma el fahk nuh sel: Kom etuh lah kuht tiacna ahkwoye kuht sifacna ke orekma luhn mwet inge; tuh liye nga orekma finne e ke na muhtwacwacackiyacn kolyuck luhn mwet nuhnuhnkuh fahsruh ne inge, ke pouk sifacna in karihngihnyuc, finne ke fuhfahsryucsr pucspucs luhk raunwelah acn uh in fahkwelihk kahs luhn God nuh sin mwet luhk.\n\n33 Ac finne orekma pucspucs ma nga oraclah ke alu uh, nga tiacna eis finne sie senine nuh ke orekma luhk; kuh tiac pac kuhtwena mwet wiyuck, sahyacn na ke siyah in nuhnuhnkuh; ac na kuht eis muhkwena molo fal nuh ke masap ke pacl lasr.\n\n34 Ac inge, kuht fin tiac eis kuhtwena ma nuh ke orekma lasr ke alu uh, meac wo se nuh sesr in orekma ke alu uh sahyacn na in fahkwack ma pwacye, tuh kuht in kaksak ke engan luhn mwet wiyacsr?\n\n35 Na efuh kom fahk lah kuht luti nuh sin mwet inge in eis molo kac, ke kom, kom sifacna, etuh lah kuht tiac eis molo kac? Ac inge, yac kom luhlahlfongi lah kuht kiyacpwelah mwet inge, ma oruh engan insiaclos?\n\n36 Ac Korihor el tohpohkohl, Ahok.\n\n37 Ac na Alma el fahk nuh sel: Yac kom luhlahlfongi lah oasr sie God?\n\n38 Ac el topuk, Moh.\n\n39 Inge Alma el fahk nuh sel: Yac kom ac sifilpac lahfwekihn lah oasr sie God, ac oacyacpac lahkfwekihn Kraist? Tuh liye, nga fahk nuh sum, nga etuh lah oasr sie God, ac oacyacpac lah Kraist El fah tuhkuh.\n\n40 Ac inge meac mwe ahkpwacye lom lah wacngihn God, kuh lah Kraist El ac tiac tuhkuh? Nga fahk nuh sum lah wacngihn yurum, sahyacn na kahs lom muhkwena.\n\n41 Tuhsruhk, liye, oasr ma nuhkwewa yuruk in oacna sie luhlahlfongi kuh lah ma inge pwacye; ac oacyacpac oasr yurum ma nuhkwewa in oacna sie luhlahlfongi kuh nuh sum lah ma inge pwacye; ac yac kom ac lahfwekihn ma inge? Yac kom luhlahlfongi lah ma inge pwacye?\n\n42 Liye, nga etuh lah kom luhlahlfongi, tuhsruhk kom sesseslah ke sie nguhn kikiacp, ac kom tohllah Nguhn luhn God tuh in tiac oasr acn la in kom; tuhsruhk oasr kuh luhn devil fom, ac el us kom forfor, orek plwacn tuh elan kuh in kuhnahoslah tuhlihk nuhtin God.\n\n43 Ac inge Korihor el fahk nuh sel Alma: Kom fin ahkkahlwemye nuh sihk sie akucl, tuh nga in kuh in mokleyuckyak in etuh lah oasr sie God, ahok, ahkkahlwemye nuh sihk lah oasr kuh Lal, ac na nga fah mokleyuckyak in etuh ke pwacyeiyacn kahs lom.\n\n44 Tuhsruhk Alma el fahk nuh sel: Oasr akucl fal tari nuh sum; yac kom ac srihfe God lom? Yac kom ac fahk, Ahkkahlwemye nuh sihk sie akucl, ke oasr yurum luhlahlfongi kuh luhn mwet wiyom inge nuhkwewa, ac oacyacpac mwet pahluh muhtahl nuhkwewa? Ma suhmuhslah uh likiyucki ye motom, ahok, ac ma inge nuhkwewa fahk lah oasr sie God; ahok, finne facluh, ac ma nuhkwewa ma oasr fin facluh, ahok, ac srihpac la, ahok, ac oacyacpac facl nuhkwewa ma mukwi ke ohiyac fal la in ahkpwacyeiye lah oasr sie Mwet Oraclah Fuhlwactlacna.\n\n45 Ac tuhsruhk kom forfor, kohllah insiacn mwet inge, fahkwack nuh selos lah wacngihn God? Ac tuhsruhk yac kom ac lahfwekihn lain mwet in ahkpwacye inge nuhkwewa? Ac el fahk: Ahok, ngwac lahfwekihn, sahyacn kom fin ahkkahlwemye nuh sihk sie akucl.\n\n46 Ac na tukun ma inge Alma el fahk nuh sel: Liye, nga ahsor ke srihpen kwekweiyen insiom, ahok, lah kom srwackna lain nguhn luhn ma pwacye, lah nguhnum ac fah kuhnausyucklac.\n\n47 Tuhsruhk liye, wo liki tuh nguhnum in tuhlac liki na kom in orekmakihnyuck in uslah nguhna pucspucs nuh ten in kuhnausyucklac, ke kikiacp lom ac ke kahs kahto lom; ke ma inge kom fin sifilpac lahfwekihn, liye God El fah kalyei kom, tuh kom fah tilac kuh in sramsram, tuh kom fah tiac kuh in sifilpac ikacslah oalum, tuh kom in tiac sifilpac kiyacpwelah mwet inge.\n\n48 Inge Korihor el fahk nuh sel: Nga tiac lahfwekihn ke oasr luhn sie God, tuhsruhk nga tiacna luhlahlfongi lah oasr sie God; ac nga oacyacpac fahk, lah kom tiacna etuh lah oasr sie God, ac kom fin tiac ahkkahlwemye nuh sihk sie akucl, ngwac tiac luhlahlfongi.\n\n49 Inge Alma el fahk nuh sel: Ma se inge nga fah acsot nuh sum in sie akucl, tuh kom in tilac kuh in sramsram, fal nuh ke kahs luhk; ac nga fahk, lah ke inen God, kom fah tilac kuh in sramsram, tuh kom in tiac sifilpac kahslah.\n\n50 Inge ke Alma el fahklah kahs inge, Korihor el tilac kuh in sramsram, tuh el koflah in kahslah, fal nuh ke kahs lal Alma.\n\n51 Ac inge ke mwet nuhnuhnkuh fuhlwact el liye ma inge, el kohllah pahol ac suhmuhslah nuh sel Korihor, fahk: Yac kom etwaclah ke kuh luhn God? Suc kom kena tuh Alma elan ahkkahlwemye akucl lal? Yac kom kena tuh elan ahkkweokye mwet sahyac, in ahkkahlwemye nuh sum sie akucl? Liye, el ahkkahlwemye nuh sum sie akucl; ac inge yac kom ac lahfwekihn?\n\n52 Ac Korihor el kohllah pahol ac suhmuhslah, fahk: Nga etuh lah nga tiac kuh in kahs, tuh nga tiac kuh in sramsram; ac nga etuh lah wacngihn ma sahyacn kuh luhn God ac kuh in use ma se inge nuh feik; ahok, ac nga kwacna etuh lah oasr sie God.\n\n53 Tuhsruhk liye, devil el kiyacpweyuclac; tuh el sikme nuh sihk ke atacn sie lipufacn, ac fahk nuh sihk: Som ac molwelah mwet inge, tuh elos nohfohn tuhlac tukun sie God tiac etweyuck. Ac el fahk nuh sihk: Wacngihn God; ahok, ac el lutiyuc lah meac ngwac fahk. Ac nga luti kahs lal; ac nga luti ma inge ke srihpen ma inge ahkpwacrye nuhnak luhn ikoac; ac nga lotwelos, finne ne ke na nga kuhtanglah yohk, yohkna oruh nga luhlahlfongi lah ma inge pwacye; ac ke srihpac se inge nga tu na kuh ke ma pwacye, finne ke na nga use selngawi yohk se inge nuh feik.\n\n54 Inge ke el fahklah ma inge, el siyuck tuh Alma elan pruhe nuh sin God, tuh selngawi se inge in kuh in itucklac luhkwel.\n\n55 Tuhsruhk Alma el fahk nuh sel: Selngawi se inge fin itucklac liki kom yac kom ac sifilpac kohllah insiacn mwet inge; ke ma inge, ac fah oacna nuh sum finne oacna ke luhngse luhn Leum.\n\n56 Ac tukun ma inge selngawi sac tiacna itucklac luhkwel Korihor; tuhsruhk el lihsyucklac, ac forfor nuh ke lohm nuh ke lohm nguhsr mongo nwacl.\n\n57 Inge etwacack ke ma sikyak nuh sel Korihor ah tuh sa na sulkackihnyuck fin acn ah nohfohn; ahok, sie mwe fahkwack ma suhpweyucklac sin mwet nuhnuhnkuh fuhlwact nuh sin mwet nuhkwewa fin acn we, fahkwack nuh selos suc luhlahlfongi ke kahs lal Korihor lah elos enenuh in silahklahk auliyak, fin tiac nuhnuhnkuh sac pac na ac fah tuhkuh nuh faclos.\n\n58 Ac tukun ma inge elos etwacack ke koluk lal Korihor; ke ma inge elos nuhkwewa sifilpac eklac forlah nuh sin Leum; ac ma se inge ahksahfyelah ma koluk ma oacna ohiyacl Korihor. Ac Korihor el tuh forfor nuh ke lohm nuh ke lohm, nguhsr mongo in kahsrel.\n\n59 Ac tukun ma inge ke el som nuh inmahsrlon mwet uh, ahok, inmahsrlon sie un mwet suc sifacna sreluhloslac liki mwet Nephi ac pahnglolos sifacna muh mwet Zoram, elos kolyuck sin sie mwet suc inel pa Zoram—ac ke el som nuh inmahsrlolos, liye, el itucngyucki ac longyucki, ne ke na el misac.\n\n60 Ac ohinge kuht liye sahflahiyacl suc ahkkolukyelah ohiyac luhn Leum; ac ohinge kuht liye lah devil el fah tiac karihngihn tuhlihk nahtuhl ke lwen sahflah, tuhsruhk silahklahk in usaclosi nuh ten nuh ke hell.\n\n", "alma 31": "[center][font_size=26]Sapta 31[/font_size][/center]\n\n[i]Alma el kol sie misin in furohklah mwet forlah luhn mwet Zoram—Mwet Zoram elos lahfwekihn Kraist, luhlahlfongi sie ohiyac suhtuhuh ke sulaclah uh, ac alu ke pruhe ahknweyucklac—Misinacri uh sesseslah ke Nguhn Muhtahl—Kweok lalos ukumyucklac ke engan ke Kraist. Sahp ke yac 74 Met Liki Kraist.[/i]\n\n1 Na tukun ma inge tukun sahflahiyacl Korihor, Alma el eis pweng lah mwet Zoram elos ahkkolukye ohiyac luhn Leum, ac lah Zoram, suc pa mwet kol lalos, el kohllah insiacn mwet ah in epahsr nuh sin ma sruhlwaclah, insiacl sifilpac muhtwacwacack in toasrlac ke srihpen koluk luhn mwet uh.\n\n2 Tuh ma inge oruh ahsor yohk nuh sel Alma in etuh ke ma koluk inmahsrlon mwet lal; ke ma inge insiacl arulacna ahsor ke srihpen fahsrelihk luhn mwet Zoram liki mwet Nephi.\n\n3 Inge mwet Zoram elos tuhkweni nuh sie ke sie acn ma elos pahngon Antionum, ma oan nuh kuhtuhlacp nuh acn Zarahemla, ma oan apkuhran nuh ke inmahsrol sisken pekof ah, ma oan nuh epang fin acn Jershon, mac oacyacpac oan sisken inmahsrol nuh epang ke innimac, innimac ma nwacnwaclah ke mwet Laman.\n\n4 Inge mwet Nephi elos arulacna sahngweng tuh mwet Zoram elos ac muhtwacwacack in sramsram nuh sin mwet Laman, ac tuh ma se inge ac sie ip yohk ma ac wacngihnlac nuh sin mwet Nephi.\n\n5 Ac inge, ke luti luhn kahs uh ac kuh fokoko in kohllah mwet uh in oruh ma suc suwohs—ahok, ma inge moklweack yohk nuhnak luhn mwet uh liki na katlas, kuh kuhtwena ma sahyac, ma sikyak nuh selos—ke ma inge Alma el nuhnkuh muh fal tuh elos enenuh in srihke ma wo ke kahs luhn God.\n\n6 Ke ma inge el usacl Ammon, ac Aaron, ac Omner; ac el likilyac Himni tuh elan muhta na ke alu uh fin acn Zarahemla; tuhsruhk ma tolu ngiac el us weluhl, ac oacyacpac Amulek ac Zeezrom, suc tuh oasr Melek; ac el oacyacpac us luo sin wen nahtuhl.\n\n7 Inge lahp se sin wen nahtuhl ah el tiacna us weluhl, ac inel pa Helaman; tuhsruhk inelos suc el us weluhl ah pa Shiblon ac Corianton; ac pa inge inelos suc weluhl som nuh inmahsrlon mwet Zoram, in luti nuh selos kahs uh.\n\n8 Inge mwet Zoram elos fahsrelihk liki mwet Nephi; ke ma inge kahs luhn God tuh lutiyuck nuh selos.\n\n9 Tuhsruhk elos puhtatyang nuh ke tahfonglac yohk, tuh elos tiacna karuhnguhnwacng in liyacacng masap luhn God, ac mwe loh Lal, in fal nuh ke masap lal Moses.\n\n10 Kuh elos tiac pac karuhnguhnwacng mukwikwi luhn alu uh, in tahfwelah in pruhe ac siyuck sin God lwen nuhkwewa, tuh elos in tiac ilyak nuh ke mwe sruhf.\n\n11 Ahok, in ahkkahlwemye, elos tuh ahkkolukye ohiyac luhn Leum ke ma nuhkwewa; ke ma inge, ke srihpac se inge, Alma ac mwet wiyacl elos som nuh fin acn ah in luti kahs uh nuh selos.\n\n12 Inge, ke elos tuh tuhkuh nuh fin acn we, liye, ke lut lalos elos konwacack lah mwet Zoram elos muhsaheack iwen lohlngohk, ac tuh elos sifacna toweni nuh sie ke lwen se ke wik se, suc lwen sacn elos pahngon lwen luhn Leum; ac elos tuh alu in ukwe sie ohiyac suc Alma ac mwet wiyacl elos soenna liye;\n\n13 Tuh oasr sie acn elos muhsaheack ke infulwen iwen lohlngohk lalos, sie acn in tu, ma fuhlwactwack nuh lucng liki insifac uh; ac e lucng fac ah mwet sefanna kuh in utyak nuh kac.\n\n14 Ke ma inge, kuhtwena mwet suc kena in alu enenuh in som ac tu fac, ac kohlwack pahol nuh lucng nuh inkuhsrao, ac pruhe ke sie puhsra luhlahp, fahk:\n\n15 Muhtahl, God muhtahl; kuht luhlahlfongi lah kom God, ac kuht luhlahlfongi lah kom muhtahl, ac lah Kom tuh sie nguhn, ac lah Kom sie nguhn, ac lah Kom fah sie nguhn ne tok ma pahtpaht.\n\n16 God muhtahl, kuht luhlahlfongi lah Kom srikuhtlac liki mwet wiyacsr; ac kuht tiacna luhlahlfongi ke facsin luhn mwet wiyacsr, suc tuh tuhtahflah nuh selos ke sruhluhn tuhlihk luhn pahpah tuhmwaclos; tuhsruhk kuht luhlahlfongi lah Kom sulekuhtlac in tuhlihk muhtahl nuhtum; ac oacyacpac Kom oruh kuht in etuh lah ac fah wacngihn Kraist.\n\n17 Tuhsruhk Kom oacna sie ekeah, mihsenge, ac ne tok ma pahtpaht; ac Kom sulekuhtlac tuh kuht in fah moliyucklac, a elos nuhkwewa suc raunikuhtlac elos suleyucklac in lihsyucklac ke kasrkuhsrak Lom in som nuh ke hell; tuh ke muhtahl, O God, kuht kuloh nuh Sum; ac kuht oacyacpac kuloh nuh Sum tuh Kom sulekuhtlac, tuh kuht in tiac kolyucklac tukun facsin lahlfon luhn mwet wiyacsr, ma kapriltahluh nuh ke sie luhlahlfongi kacl Kraist, suc kohllah insiaclos in som loes liki Kom, God lasr.\n\n18 Ac kuht sifilpac kuloh nuh Sum, O God, tuh kuht sie un mwet suleyucklac ac muhtahl. Amen.\n\n19 Na tukun ma inge Alma ac mwet wiyacl ac wen nahtuhl elos lohng pruhe inge, elos lut na pwacye.\n\n20 Tuh liye, mwet nuhkwewa tuh som ac oruh pruhe se pacna inge.\n\n21 Inge acn sac tuh pahngpahng selos muh Rameumptom, suc, ke luhngasyucklac, pa nien luti muhtahl.\n\n22 Inge, ke nien tu se inge elos fahk, mwet nuhkwewa, oruh pruhe se pac na inge nuh sin God, fahk kuloh nuh sin God lalos tuh elos suleyucklac Sel, ac lah El tiacna kohlohloslac liki facsin luhn mwet wiyaclos, ac lah insiaclos tiacna usyucklac in luhlahlfongi ke ma ac fah tuhkuh, suc elos tiac etuh kuhtwena ma kac.\n\n23 Inge, tukun mwet nuhkwewa sang kuloh ke ohiyac se inge, elos fohlohk nuh lohm selos, tiacna sifilpac sruhmuhn God lalos ne ke na elos sifilpac toweni nuh sie ke nien luti muhtahl, in sang kuloh ke ohiyac lalos.\n\n24 Inge ke Alma el liye ma inge insiacl ahsor; tuh el liye lah elos sie un mwet koluk ac sesuwohs; ahok, el liye lah insiaclos nuhnkuh ke kol, ac ke selfuh, ac ke kain in ma kahto wo nuhkwewa.\n\n25 Ahok, ac el oacyacpac liye lah insiaclos fuhlwactwack in fihlacng yohk, ke inse fuhlwact lalos.\n\n26 Ac el sruhkwack puhsrwacl nuh inkuhsrao, ac wowoyak, fahk: O, lusac kac, O Leum, yac Kom ac lwelah mwet kuhlwacnsap Lom in muhta inge ten in mahno, in liye ma koluk yohk inmahsrlon tuhlihk nuhtin mwet?\n\n27 Liye, O God, elos pruhe nuh Sum, ac tuhsruhk insiaclos ukumyucklac ke inse fuhlwact lalos. Liye, O God, elos pruhe nuh Sum ke inwacluhlos, ke elos fuhlwactwack, finne in arulacna upac, ke ma wacngihn srihpac luhn facluh.\n\n28 Liye, O God luhk, ma yohk molo lalos, ac ring lalos, ac lohlpo lalos, ac mwe yucn kol lalos, ac kain in ma sacohk nuhkwewa lalos ma elos nahweyucklac kac; ac liye, insiaclos an fin ma inge, ac tuhsruhk elos pruhe nuh Sum ac fahk—Kuht kuloh nuh Sum, O God, tuh kuht sie un mwet suleyucklac nuh Sum, ke mwet sahyac fah misac.\n\n29 Ahok, ac elos fahk lah Kom ahkkahlwemye nuh selos lah ac fah wacngihn Kraist.\n\n30 O Leum God, lusac kac Kom ac lwelah tuh ma koluk ac suhlahlahlfongi in oasr inmahsrlon mwet inge? O Leum, yac Kom ac use nuh sihk kuh, tuh ngan kuh in muhtweng muhnahs luhk. Tuh nga muhnahs, ac ma koluk inmahsrlon mwet inge ahkkweokye nguhnihk.\n\n31 O Leum, insiuck arulacna ahsor; yac Kom fah ahkmisye nguhnihk in Kraist. O Leum, yac Kom ac use nuh sihk tuh nga in fokoko, tuh nga in kuh in muhtweng ke kweok ke ma upac suc fah tuhkuh nuh feik, ke srihpen koluk luhn mwet inge.\n\n32 O Leum, yac Kom ac ahkmisye nguhnihk, ac use nuh sihk kuhtanglah, ac oacyacpac mwet tuhlan orekma luhk suc wiyuc—ahok, Ammon, ac Aaron, ac Omner, ac oacyacpac Amulek ac Zeezrom, ac oacyacpac wen luo nuhtihk—ahok, finne ma inge nuhkwewa yac kom fah ahkmisye, O Leum. Ahok, yac kom fah ahkmisye nguhnalos in Kraist.\n\n33 Yac Kom fah sang nuh selos tuh elos in eis kuh, tuh elos in kuh in muhtweng ke kweok lalos ma fah tuhkuh nuh faclos ke srihpen ma koluk luhn mwet inge.\n\n34 O Leum, yac Kom fah use nuh sesr tuh kuht in kuh in kuhtanglah in sifilpac usaclosme nuh Yurum ke Kraist.\n\n35 Liye, O Leum, nguhnalos sacohk, ac puhs selos mwet wiyacsr; ke ma inge, use nuh sesr, O Leum, kuh ac lahlmwetmwet tuh kuht in kuh in sifilpac usaclosme, mwet wiyacsr, nuh Yurum.\n\n36 Na tukun ma inge ke Alma el fahk kahs inge, el pahspahslah ke pahol nuh faclos nohfohn suc weluhl. Ac liye, ke el pahspahslah ke pahol faclos, elos sesseslah ke Nguhn Muhtahl.\n\n37 Ac tohkoh elos tuh fahsrelihk sie sin sie, tiacna nuhnkuh kaclos sifacna lah meac elos ac kang, kuh meac elos ac nihm, kuh meac elos ac nukum.\n\n38 Ac Leum El karuhnguhnuhlos tuh elos in tiac masrinsrwacl, kuh elos in tiac maluh; ahok, ac El oacyacpac sang kuh nuh selos, tuh elos in tiac kweokkihn kuhtwena mwe kweok, sahyacn ma inge in sesseslah ke engan in Kraist. Na ma inge wi na pruhe lal Alma; ac ma ke srihpen el pruhe ke luhlahlfongi.\n\n", "alma 32": "[center][font_size=26]Sapta 32[/font_size][/center]\n\n[i]Alma el luti mwet suhkahsruhp suc ongaiyac uh ahkpuhsisaclyelos—Luhlahlfongi pa sie finsrak ke ma suc tiacna liyeyuck suc pwacye—Alma el fahkwack lah lipufacn elos luti nuh sin mukul, muhtwacn, ac tuhlihk uh—Alma el kapsra kahs uh nuh ke sie fihtac—Enenuh in ukwiyucki ac ahkmongoiyuck—Na ac kapwack nuh ke soko sahk ma fahko luhn moul ma pahtpaht ac ituck kac. Sahp ke yac 74 Met Liki Kraist.[/i]\n\n1 Ac tukun ma inge elos tuh som, ac muhtwacwacack in luti kahs luhn God nuh sin mwet uh, ilyak nuh ke iwen lohlngohk lalos, ac nuh in lohm selos; ahok, ac finne elos tuh luti kahs uh ke inkacnek in forfor lalos.\n\n2 Ac tukun ma inge tukun orekma yohk inmahsrlolos, elos muhtwacwacack in kuhtanglah inmahsrlon mwet suhkahsruhp luhn mwet ah; tuh liye, elos lihsyuckyak liki iwen lohlngohk ke srihpen koluk nuknuk lalos—\n\n3 Ke ma inge elos tiacna lwelah in utyak nuh ke iwen lohlngohk lalos in alu nuh sin God, nuhnkweyuck muh elos fohkfohk; ke ma inge elos suhkahsruhp; ahok, elos nuhnkweyuck sin mwet wiyaclos muh elos oacna kutkut uh; ke ma inge elos suhkahsruhp ke ma luhn facluh; ac oacyacpac elos suhkahsruhp ke insiyac.\n\n4 Inge, ke Alma el luti ac sramsram nuh sin mwet ah fin inging Onidah, oasr sie un mwet pucspucs tuhkuh nuh yohrohl, elos pa suc kuht sruhmuhn ah, suc suhkahsruhp ke insiac, ke srihpen suhkahsruhp lalos ke ma luhn facluh.\n\n5 Ac elos tuhkuh nuh yohrohl Alma; ac el suc tu emet inmahsrlolos ah fahk nuh sel: Liye, meac mwet wiyuck inge fah oruh, tuh elos koaseyuck sin mwet nuhkwewa ke srihpen suhkahsruhp lalos, ahok, ac yohk na sin mwet tol lasr; tuh elos lihskuhtlac liki iwen lohlngohk lasr ma kuht orekma yohk kac in muhsaheack ke pahosr sifacna; ac elos lihskuhtlac liki ke srihpen suhkahsruhp yohk lasr; ac wacngihn acn kuht in alu nuh sin God lasr; ac liye, meac kuht ac oruh?\n\n6 Ac na ke Alma el lohng ma inge, el forlah, ngwetwacng nuh sel, ac el liye ke engan yohk; tuh el lie lah kweok lalos arulacna ahkpuhsisaclyeloslac, ac tuh elos ahkolah in lohng kahs uh.\n\n7 Ke ma inge el tui tilac sramsram nuh sin un mwet pucspucs sahyac; tuhsruhk el kohllah pahol, ac wowoyak nuh selos suc el liye, suc auliyak na pwacye, ac fahk nuh selos:\n\n8 Nga liye lah kowos inse puhsisacl; ac fin ohinge, kowos insewowo.\n\n9 Liye mwet wiyom el fahk, Meac kuht ac oruh?—tuh kuht lihsyucklac liki iwen lohlngohk lasr, tuh kuht tiac kuh in alu nuh sin God lasr.\n\n10 Liye nga fahk nuh suwos, yac kowos nuhnkuh muh kowos tiac kuh in alu nuh sin God sahyacn na ke iwen lohlngohk lowos muhkwena?\n\n11 Ac sahyac pac, nga siyuck, yac kowos nuhnkuh muh kowos enenuh in tiac alu nuh sin God pacl sefanna ke wik se?\n\n12 Nga fahk nuh suwos, wo na tuh kowos lihsyucklac liki iwen lohlngohk, tuh kowos in kuh in puhsisacl, ac tuh kowos in kuh in lotwelah in lahlmwetmwet; tuh yohk srihpac kowos in lutlut in lahlmwetmwet; tuh ma ke srihpen kowos lihsyucklac, tuh kowos koaseyuck sin mwet wiyowos ke srihpen suhkahsruhp yohk lowos, tuh insiowos enenuh in puhsisacl; tuh yohk srihpac kowos in ahkpuhsisaclyeyucklac.\n\n13 Ac inge, ke srihpen kowos kalyeiyuck in inse puhsisacl kowos insewowo; tuh kuhtuh pacl uh sie mwet, el fin kalyeiyuck in inse puhsisacl, suk auliyak; ac inge pwacyena, el suc auliyak fah konwacack pahkotwen; ac el suc konwacack pahkotwen ac muhtweng ne ke na sahflah mwet sacn pac na el fah moliyucklac.\n\n14 Ac inge, ke nga fahk nuh suwos, tuh ke srihpen kowos kalyeiyuck in inse puhsisacl kowos insewowo, yac kowos tiac nuhnkuh tuh elos insewowo yohk liki suc inse puhsisacl na pwacye ke srihpen kahs uh?\n\n15 Ahok, el suc ahkpuhsisaclyacl sifacna na pwacye, ac auliyak ke ma koluk lal, ac muhtweng ne ke sahflah, mwet sacn pac na fah ahkinsewowoyeyuck—ahok, ahkinsewowoyeyuck yohk liki na elos suc kalyeiyuck in inse puhsisacl ke srihpen suhkahsruhp yohk lalos.\n\n16 Ke ma inge, insewowo elos suc ahkpuhsisaclyelos sifacna a tiacna kalyeiyuck in puhsisacl; kuh, ke kahs sahyac, insewowo el suc luhlahlfongi ke kahs luhn God, ac pacptaislac ac tiac kwekwe insiac, ahok, a tiacna eisyuck in etuh ke kahs uh, kuh finne kalyeiyuck in etuh, met liki elos fah luhlahlfongi.\n\n17 Ahok, puhs mwet suc fahk: Kowos fin ahkkahlwemye nuh sesr sie akucl inkuhsrao me, na kuht fah etuh na pwacye; na kuht fah luhlahlfongi.\n\n18 Inge nga siyuck, yac pa inge luhlahlfongi? Liye, nga fahk nuh suwos, Moh; tuh fin sie mwet el etuh ke sie ma el tiac enenuh in luhlahlfongi, tuh el etuh kac tari.\n\n19 Ac inge, fuhkah luhpan selngawi nuh sel suc etuh luhngse luhn God ac tiac oruh, liki na el suc luhlahlfongi muhkwena, kuh oasr srihpac muhkwena in luhlahlfongi, ac puhtatlac ke tahfonglac?\n\n20 Na ke ma se inge kowos enenuh in oruh nuhnuhnkuh. Liye, nga fahk nuh suwos, lah ke sie paho finne nuh ke lacyacn ngiac; ac fah ohinge nuh sin mwet nuhkwewa fal nuh ke orekma lal.\n\n21 Ac inge oacna ke nga fahk ke luhlahlfongi—luhlahlfongi pa in tiac oasr etuh suwohs ke ma uh; ke ma inge fin oasr luhlahlfongi lowos na kowos finsrak nuh ke ma suc tiacna liyeyuck, suc pwacye.\n\n22 Ac inge, liye, nga fahk nuh suwos, ac nga kena tuh kowos in esam, lah God El pahkotwen nuh selos nuhkwewa suc luhlahlfongi ke Inel; ke ma inge El kena, ke ma se met, tuh kowos in luhlahlfongi, ahok, finne ke kahs Lal.\n\n23 Ac inge, El sang kahs Lal sin lipufacn nuh sin mwet uh, ahok, tiac mukul muhkwena tuhsruhk oacyacpac muhtwacn. Na tiac pa inge nohfohn; tuhlihk srihsrihk oasr kahs ituckyang nuh selos ke pacl pucspucs, ma ahkmisyelah mwet lahlmwetmwet ac suhmaht.\n\n24 Ac inge, mwet sacohk wiyuck, ke kowos kena in etuh sihk lah meac kowos fah oruh ke srihpen kowos ahkkweokyeyuck ac lihsyucklac—inge nga tiac kena tuh kowos in nuhnkuh muh nga nuhnuhnkwe kowos muhkwena fal nuh ke ma pwacye—\n\n25 Tuh tiac kalmac sihk pa kowos nuhkwewa in kalyeiyuck in ahkpuhsisaclye kowos sifacna; tuh pwacyena nga luhlahlfongi lah oasr kuhtuh inmahsrlowos suc ahkpuhsisaclyelos sifacna, lwelah elos in oasr ke oacna sie ohiyac ma elos oasr kac.\n\n26 Inge, oacna ke nga fahk ke luhlahlfongi—lah tiacna etwacack suwohs se—finne ohinge pac ke kahs luhk. Kowos tiac kuh in etuh ke pwacyeiyac ke pacl se met, nuh ke suwohswohsiyac, yohk liki na ke luhlahlfongi pa sie etwacack suwohs.\n\n27 Tuhsruhk liye, kowos fin acsmaklac ac moklweack nuhnak lowos an, finne nuh ke sie srihke nuh ke kahs luhk, ac oruh sie ipin luhlahlfongi, ahok, finne kowos tiac kuh liki na in kena in luhlahlfongi, lwelah kena se inge in orekma in kowos, finne ke na kowos luhlahlfongi ke sie ohiyac ma kowos kuh in sang acn se nuh ke sie ipin kahs luhk.\n\n28 Inge, kuht fah kapsra kahs uh nuh ke sie fihtac. Inge, kowos fin sang acn la, tuh sie fihtac in kuh in ukwiyucki ke insiowos, liye, fin fihtac pwacye se, kuh sie fihtac wo, kowos fin tiac tohllah ke suhlahlahlfongi lowos, tuh kowos fah lain Nguhn luhn Leum, liye, ac fah muhtwacwacack in yohkwaclihk ke iniwomtacl; ac ke kowos puhla mokleyuck yohk inge, kowos fah muhtwacwacack in fahk ke insiowos sifacna—Enenuh se na tuh fihtac wo se pa inge, kuh lah kahs uh wo, tuh ma inge muhtwacwacack in ahkyohkye nguhnihk; ahok, ac muhtwacwacack in tohlwack etatwen luhk, ahok, ac muhtwacwacack in yuc nuh sihk.\n\n29 Inge liye, yac ma se inge tiac ahkyohkye luhlahlfongi lowos? Nga fahk nuh suwos, Ahok; ne ohinge ac tiacna kapkapwack ke sie etwacack suwohs.\n\n30 Tuhsruhk liye, ke fihtac sacn kapwack, ac sruhnwack, ac muhtwacwacack in kap, na kom enenuh in fahk lah fihtac sac wo; tuh liye kapwack, ac sruhnwack, ac muhtwacwacack in kap. Ac inge, liye, yac ma se inge ac tiac ahkfokokoye luhlahlfongi lowos? Ahok, ac fah ahkfokokoye luhlahlfongi lowos: tuh kowos fah fahk Nga etuh lah fihtac wo se pa inge; tuh liye sruhnwack ac muhtwacwacack in kap.\n\n31 Ac inge, liye, yac kowos etuh na pwacye lah fihtac wo se pa inge? Nga fahk nuh suwos, Ahok; tuh fihtac nuhkwewa use fahko ma oacna.\n\n32 Ke ma inge, fin sie fihtac kapwack na wo, tuhsruhk fin tiac kapwack, liye tiacna wo, ke ma inge sislah.\n\n33 Ac inge, liye, ke srihpen kowos srihke mukwikwi se inge, ac ukwiyac fihtac, ac kapwack ac sruhnwack, ac muhtwacwacack in kap, kowos enenuh in etuh lah fihtac wo se.\n\n34 Ac inge, liye, yac etuh lowos an suwohs? Ahok, etuh lowos an suwohs ke ma sacn, ac luhlahlfongi lowos an tiac yohkwaclihk; ac ma ke srihpen kowos etuh, tuh kowos etuh lah kahs uh ahkkweye nguhnuwos, ac kowos oacyacpac etuh lah sruhnwack, lah etatwen lowos an muhtwacwacack in kahlwemwack, ac nuhnak lowos an muhtwacwacack in yohkwaclihk.\n\n35 O na, yac ma inge tiac pwacye? Nga fahk nuh suwos, Ahok, ke srihpen kahlwem, ac ma suc kahlwem uh, wo, ke srihpen kuh in etweyuck lah wo kuh koluk, ke ma inge kowos enenuh in etuh lah wo; ac inge liye, tukun kowos ipeis kahlwem se inge yac etuh lowos an suwohs?\n\n36 Liye nga fahk nuh suwos, Moh; kuh kowos enenuh in tiac pac fihliyac nuh sahyac luhlahlfongi lowos, tuh kowos mukwikwi muhkwena ke luhlahlfongi lowos in ukwiyac fihtac sac tuh kowos in kuh in srihke mukwikwi se inge in etuh fin fihtac sac wo.\n\n37 Ac liye, ke sahk uh muhtwacwacack in kap, kom fah fahk: Lwelah kuht in ahkmongoi ke karihngihnyuck wo, tuh in okahlac, tuh in kuh in kapwack, ac foklac nuh sesr. Ac inge liye, kowos fin karuhnguhnwacng wo in ahkmongoi ac fah okahlac, ac kapwack, ac foklac.\n\n38 Tuhsruhk kowos fin pihlesruh sahk uh, ac tiac nuhnkuh in ahkmongoi, liye ac fah tiac okahlac; ac ke fol luhn faht uh tuhkuh ac srweyac, ke srihpen wacngihn okah kac ac maslah, ac kowos fuhswack ac sislah.\n\n39 Inge, ma se inge tiac ke srihpen fihtac sac tiac wo, tiac pac ma ke srihpen fahko kac ah tiac luhngkihnyuck; tuhsruhk ma ke srihpen infohk lowos an tiac ahkmongoiyuck, ac kowos tiac ahkmongoi sahk uh, ke ma inge kowos tiac kuh in eis fahko kac.\n\n40 Ac ohinge, kowos fin tiac ahkmongoi kahs uh, ngwet nuh met ke sie ngwetngwet in luhlahlfongi nuh ke fahko kac an, kowos tiacna kuh in kuhnweslah fahko ke sahk in moul.\n\n41 Tuhsruhk kowos fin ahkmongoi kahs uh, ahok, ahkmongoi sahk uh ke ac muhtwacwacack in kap, ke luhlahlfongi lowos ke insacnweacng yohk, ac ke mongfihsrwacsr, ngwet nuh met nuh ke fahko kac an, ac fah okahlac; ac liye ac fah soko sahk sruhnwack nuh ke moul ma pahtpaht.\n\n42 Ac ke srihpen oaru lowos ac luhlahlfongi lowos ac mongfihsrwacsr lowos ke kahs uh in ahkmongoi, tuh in kuh in okahlah in kowos, liye, inge kowos fah kuhnweslah fahko kac, ma sacohk emet, suc emwem liki ma nuhkwewa ma emwem, ac ma fasrfasr liki ma nuhkwewa ma fasrfasr, ahok, ac nwacsnwacs liki ma nuhkwewa ma nwacsnwacs; ac kowos fah kang fukun sahk soko inge ne ke na kowos kihpi, tuh kowos in tiac masrinsrwacl, kuh kowos in tiac maluh.\n\n43 Na, mwet wiyuck, kowos fah kosrwacni ma lwacne wo ke luhlahlfongi lowos, ac oaru lowos, ac muhtweng, ac mongfihsrwacsr, sano na sahk uh in foklac nuh suwos.\n\n", "alma 33": "[center][font_size=26]Sapta 33[/font_size][/center]\n\n[i]Zenos el luti lah mwet uh enenuh in pruhe ac alu ke acn nuhkwewa, ac lah nuhnuhnkuh uh fohlohkihnyucklac ke srihpen Wen—Zenock el luti lah pahkotwen uh utuckuh ke srihpen Wen—Moses el kolyuckyak ke yen mwesis ke sie ohiyac luhn Wen nuhtin God. Sahp ke yac 74 Met Liki Kraist.[/i]\n\n1 Inge tukun Alma el sruhmuhn kahs inge, elos suhpwaclah nuh sel kena in etuh lah elos enenuh in luhlahlfongi ke sie God, tuh elos in kuh in eis fahko se inge suc el sruhmuhn kac, kuh elos in ukwiyac fuhkah fihtac uh, kuh kahs suc el sruhmuhn, suc el fahk muh enenuh in ukwiyucki ke insiaclos; kuh ke ohiyac fuhkah ma elos enenuh in muhtwacwacack in mukwikwi ke luhlahlfongi lalos.\n\n2 Ac Alma el fahk nuh selos: Liye, kowos fahk lah kowos tiac kuh in alu nuh sin God lowos ke srihpen kowos lihsyucklac liki iwen lohlngohk. Tuhsruhk liye, nga fahk nuh suwos, kowos fin nuhnkuh tuh kowos tiac kuh in alu nuh sin God, kowos tahfonglac na pwacye, ac kowos enenuh in suk ke ma suhmuhslah; kowos fin nuhnkuh muh elos luti kowos ma inge, kowos tiacna kahlwem selos.\n\n3 Yac kowos esam in riti ma Zenos, mwet pahluh mahtuh, el fahk ke pruhe kuh alu?\n\n4 Tuh el fahk: Kom pahkotwen, O God, tuh Kom lohng pruhe luhk, finne ke nga muhta ke innimac; ahok, Kom pahkotwen ke nga pruhe kaclos suc mwet lokoalok luhk, ac Kom tiac furohkohnohlosme nuh yuruk.\n\n5 Ahok, O God, ac Kom pahkotwen nuh sihk ke nga tuh pruhe nuh Sum ke imac luhk; ke nga tuh wowoyak nuh Sum ke pruhe luhk, ac Kom tuh lohngyuc.\n\n6 Ac sifilpac, O God, ke nga fohlohk nuh lohm sihk Kom tuh lohngyuc ke pruhe luhk.\n\n7 Ac ke nga tuh foracng nuh ke infuhkihl sihk, O Leum, ac pruhe nuh Sum, Kom tuh lohngyuc.\n\n8 Ahok, Kom pahkotwen nuh sin tuhlihk Nuhtum ke elos pruhe nuh Sum, in lohng Sum ac tiac sin mwet, ac Kom fah lohngohlos.\n\n9 Ahok, O God, Kom pahkotwen nuh sihk, ac lohng pruhe luhk ke inmahsrlon un mwet Lom.\n\n10 Ahok, ac Kom oacyacpac lohngyuc ke nga lihsyucklac ac koaseyuck sin mwet lokoalok luhk; ahok, Kom tuh lohng pruhe luhk, ac kasrkuhsrak sin mwet lokoalok luhk, ac Kom tuh fahsrelos ke kasrkuhsrak Lom ke kuhnahoslah sa.\n\n11 Ac Kom tuh lohngyuc ke srihpen kweok luhk ac inse pwacye luhk; ac ma ke srihpen Wen nuhtum tuh Kom pahkotwen ohinge nuh sihk, ke ma inge nga fah pruhe nuh Sum ke mwe kweok luhk nuhkwewa, tuh in Kom pa mwe engan luhk; tuh Kom furohklah nuhnuhnkuh Lom likiyuc, ke srihpen Wen nuhtum.\n\n12 Ac inge Alma el fahk nuh selos: Yac kowos luhlahlfongi ma suhmuhslah ingoh ma sihmlac selos ke pacl met ah?\n\n13 Liye, kowos fin luhlahlfongi, kowos enenuh in luhlahlfongi ma Zenos el fahk; tuh, liye el fahk: Kom furohklah nuhnuhnkuh Lom ke srihpen Wen nuhtum.\n\n14 Inge liye, mwet wiyuck, nga siyuck kowos fin riti tari ma suhmuhslah? Kowos fin riti tari, kowos kuh in suhlahlahlfongi fuhkah ke Wen nuhtin God?\n\n15 Tuh tiacna sihmlac lah Zenos el muhkwena sramsramkihn ma inge, tuhsruhk Zenock el oacyacpac sramsramkihn ma inge—\n\n16 Tuh liye, el fahk: Kom kasrkuhsrak, O Leum, sin mwet inge, ke srihpen elos fah tiacna kahlwem ke pahkotwen Lom ma kom sang nuh selos ke srihpen Wen nuhtum.\n\n17 Ac inge, mwet wiyuck, kowos liye lah mwet pahluh ahkluo ke pacl met ah el fahkwack ke Wen nuhtin God, ac ke srihpen mwet uh tiacna kahlwem ke kahs lal elos tuhngaluhl ne ke na el misac.\n\n18 Tuhsruhk liye, tiac pa inge nohfohn; tiac elos muhkwena pa sruhmuhn ke Wen nuhtin God.\n\n19 Liye, El sruhmuhnyuck sel Moses; ahok, ac liye sie ohiyac kolyuckyak ke innimac, tuh oacna sie suc ngwetwacng nuh kac kuh in moul. Ac mwet pucspucs ngwetwacng liye ac moul.\n\n20 Tuhsruhk puh mwet kahlwem ke kalmeyacn ma ingacn, ac ma ke srihpen kwekweiyen insiaclos. Tuhsruhk oasr mwet pucspucs suc arulacna kwekwe oruh elos tiacna ngwetwacng, ke ma inge elos misac. Inge srihpac se oruh elos tiacna ngwetwacng uh pa ke srihpen elos tiacna luhlahlfongi lah ac unweloslac.\n\n21 O mwet wiyuck, kowos fin kuh in unweyucklac ke ngwetwacng muhkwena ke motowos tuh kowos in kuh in unweyucklac, yac kowos ac tiac silahklahk liye, kuh yac kowos ac ahkkwekweye insiowos ke suhlahlahlfongi, ac tiac mukwikwi, oruh kowos tiacna ngwetwacng ke motowos, tuh kowos in misac?\n\n22 Fin ohinge, we ac fah tuhkuh nuh fowos; tuhsruhk fin tiac ohinge, na ngwetwacng ke motowos ac muhtwacwacack in luhlahlfongi ke Wen nuhtin God, tuh El fah tuhkuh in molwelah mwet Lal, ac tuh El fah kweok ac misac in iwaclah ma koluk lalos; ac tuh El fah sifilpac tuhkahkwek liki misac, suc fah sang sifil moulyak, tuh mwet nuhkwewa fah tu ye muhtahl, in nuhnuhnkweyuck ke lwen sahflah ac ke lwen in nuhnuhnkuh, fal nuh ke orekma lalos.\n\n23 Ac inge, mwet wiyuck, nga kena tuh kowos in fah ukwiyac kahs inge ke insiowos, ac ke ac muhtwacwacack in kapwack finne ohinge ahkmongoi ke luhlahlfongi lowos. Ac liye, ac fah eklac sahk soko, sruhnwack keiwos nuh ke moul ma pahtpaht. Ac na lwelah God Elan acsot nuh suwos tuh ma toasr lowos in kuh in ahkmuhlahlahyeyucklac, ke engan luhn Wen nahtuhl. Ac ma inge nuhkwewa kowos fin kuh in oruh kowos kuh. Amen.\n\n", "alma 34": "[center][font_size=26]Sapta 34[/font_size][/center]\n\n[i]Amulek el fahkwack lah kahs uh oasr in Kraist nuh ke molwelah—Fin iwaclah tiac oreklac, muhtuhnfacl nuhkwewa enenuh in misac—Kwewana masap lal Moses srihsrngi nuh ke kihsaclah luhn Wen nuhtin God—Plwacn ma pahtpaht luhn molwelah uh tuhkuh ke luhlahlfongi ac auliyak—Pruhe ke mwe ahkinsewowo ke ma luhn ikoac ac nguhn—Moul se inge pa pacl luhn mwet uh in ahkolah in ohsun nuh sin God—Orekma nuh ke molwelah lowos ke sahngweng ye muhtuhn God. Sahp ke yac 74 Met Liki Kraist.[/i]\n\n1 Ac na tukun ma inge tukun Alma el sruhmuhn kahs inge nuh selos el muhta nuh ten infohk uh, ac Amulek el tuyak ac muhtwacwacack in lotwelos, fahk:\n\n2 Mwet wiyuck, nga nuhnkuh tuh tiac kuh tuh kowos in tiac etuh ke ma suc sruhmuhnyuck ke tuhkuh luhn Kraist, suc lutiyuck sesr muh Wen nuhtin God; ahok, nga etuh lah ma inge lutiyuck nuh suwos pacl pucspucs met liki fahsrelihk lowos liki inmahsrlosr.\n\n3 Ac ke kowos kena sin tamuhlwel sacohk wiyuck tuh elan ahkkahlwemye nuh suwos lah meac kowos enenuh in oruh, ke srihpen kweok lowos; ac el sruhmuhn kuhtuh nuh suwos in ahkolah nuhnak lowos; ahok, ac el kwacfe nuh suwos in luhlahlfongi ac in mongfihsrwacsr—\n\n4 Ahok, finne kowos luhlahlfongi yohk finne in ukwiyac kahs uh ke insiowos, tuh kowos in kuh in srihke mukwikwi ke wolacna luhn ma inge.\n\n5 Ac kuht liye lah kihsen siyuck yohk se ma oasr ke nuhnak lowos an pa lah kahs uh oasr sin Wen nuhtin God, kuh lah ac fah wacngihn Kraist.\n\n6 Ac kowos oacyacpac liye lah tamuhlwel wiyuck el ahkpwacyeiye nuh suwos, ke pacl pucspucs, lah kahs uh oasr in Kraist nuh ke molwelah.\n\n7 Tamuhlwel wiyuck el fahk ke kahs lal Zenos, lah molwelah uh tuhkuh sin Wen nuhtin God, ac oacyacpac ke kahs lal Zenock; ac oacyacpac el kwacfe sel Moses, in ahkpwacyeiye lah ma inge pwacye.\n\n8 Ac inge, liye, nga fah fahkwack nuh suwos keik sifacna lah ma inge pwacye. Liye, nga fahk nuh suwos, lah nga etuh tuh Kraist El fah tuhkuh nuh inmahsrlon tuhlihk nuhtin mwet, in eis nuh facl tahfonglac luhn mwet Lal, ac tuh El fah iwaclah ma koluk luhn facluh; tuh Leum God El fahk kac.\n\n9 Tuh fal tuh sie iwaclah enenuh in oreklac; tuh in fal nuh ke plwacn wolacna luhn God Ma Pahtpaht enenuh in oasr sie iwaclah oreklac, kuh fin tiac muhtuhnfacl nuhkwewa enenuh in misac; ahok, mwet nuhkwewa kwekwe; ahok, mwet nuhkwewa puhtatlac ac tuhlac, ac enenuh in misac fin tiac ke iwaclah suc fal in oreklac.\n\n10 Tuh fal tuh enenuh in oasr kihsac yohk ac sahflah se; ahok, tiac sie kihsac luhn mwet, kuh tiac ke kosro, kuh tiac ke kuhtwena kain in won; tuh ac fah tiac sie kihsac ke mwet; tuhsruhk enenuh na in sie kihsac wacngihn sahflahiyac ac ma pahtpaht.\n\n11 Inge wacngihn kuhtwena mwet suc kuh in kihsackuhnlah srahl sifacna suc fah iwaclah nuh ke ma koluk luhn siepac. Inge, sie mwet fin ahkmas, liye yac masap lasr, ma suwohs, ac eislah moul luhn tamuhlwel wiyacl? Nga fahk nuh suwos, Moh.\n\n12 Tuhsruhk masap uh suk na moul lal suc tuh ahkmas; ke ma inge wacngihn ma kuh in apkuhran nuh ke iwaclah wacngihn sahflahiyac ma ac fah fal nuh ke ma koluk luhn facluh.\n\n13 Ke ma inge, fal tuh enenuh in oasr kihsac yohk ac sahflah se, ac na ac fah oasr, kuh fal tuh in oasr, sie tulokihnyac luhn ahksohrohrye luhn srah; na fah masap lal Moses ahkpwacyeiyucklac; ahok, ac fah ahkpwacyeiyucklac nohfohn, sihm ac sifac nuhkwewa, ac wacngihn mwet fah misac.\n\n14 Ac liye, pa inge nohfohn kalmeiyacn masap uh, ma nuhkwewa srihsrngi nuh ke kihsac yohk ac sahflah sac; ac tuh kihsac yohk ac sahflah sac pa Wen nuhtin God, ahok, wacngihn sahflahiyac ne tok ac ma pahtpaht.\n\n15 Ac ohinge El fah sang molwelah nuh selos nuhkwewa suc fah luhlahlfongi ke Inel; pa inge srihpac luhn kihsac sahflah se inge, in sang inse pahkotwen, suc kuhtanglah nuhnuhnkuh suwohs, ac sang inkacnek nuh sin mwet uh tuh elos in kuh in luhlahlfongi in auliyak.\n\n16 Ac ohinge pahkotwen kuh in ahkfalye mwe enenweyuck luhn nuhnuhnkuh suwohs, ac kuhluhsuhlosyak ke langweyucklac, ac el suc tiac moulkihn luhlahlfongi nuh ke auliyak el ikacklah nuh ke masap nuhkwewa ke ma enenweyuck luhn nuhnuhnkuh suwohs; ke ma inge nuh sel muhkwena suc luhlahlfongi in auliyak ituckyang plwacn in molwelah yohk ac ma pahtpaht.\n\n17 Ke ma inge lwelah God Elan acsot nuh suwos, mwet wiyuck, tuh kowos in kuh in muhtwacwacack in orekmakihn luhlahlfongi lowos in auliyak, tuh kowos in muhtwacwacack in pahngon ine muhtahl Lal, tuh Elan pahkotwen nuh suwos;\n\n18 Ahok, pruhe nuh Sel ke pahkotwen; tuh El kuhlacna in molwelah.\n\n19 Ahok, ahkpuhsisaclye kowos sifacna, ac sikalweni na in pruhe nuh Sel.\n\n20 Pruhe nuh Sel ke kowos oasr ke imac lowos, ahok, in un sip nuhkwewa nuhtuwos.\n\n21 Pruhe nuh Sel lun lohm suwos, ahok, ke mwet in lohm suwos nuhkwewa, kwewana ke litutacng, infulwen lwen, ac ekuh.\n\n22 Ahok, pruhe nuh Sel in lain kuh luhn mwet lokoalok lowos.\n\n23 Ahok, pruhe nuh Sel in lain devil, suc pa sie mwet lokoalok luhn ma suwohswohs nuhkwewa.\n\n24 Pruhe nuh Sel ke fahkon imac fin acn lowos, tuh kowos in kuh in kapkapwack ke ma inge.\n\n25 Pruhe ke un sip ke imac lowos, tuh elos in kuh in puhseni.\n\n26 Tuhsruhk tiac pa inge nohfohn; kowos enenuh in okwaclah nguhnuwos ke infuhkihl suwos, ac ke acn lukmac lowos, ac ke innimac lowos.\n\n27 Ahok, ac ke kowos tiacna pruhe nuh sin Leum, lwelah insiowos in nwacnwaclah, in sikalweni na in pruhe nuh Sel pacl nuhkwewa nuh ke ohiyac wo lowos, ac oacyacpac nuh ke ohiyac wo lalos suc raunikowoslac.\n\n28 Ac inge liye, mwet sacohk wiyuck, nga fahk nuh suwos, nikmet nuhnkuh muh pa inge kwewa; tuh tukun kowos oruh ma inge nuhkwewa, kowos fin tiac kahsruh mwet enenuh, ac mwet kohflohfohl, ac tiac muhtwacta yurun mwet mas ac kweok, ac sang ke ma lowos, kowos fin oruh, nuh selos suc oasr in enenuh—nga fahk nuh suwos, kowos fin tiac oruh kuhtwena sin ma inge, liye, pruhe lowos wacngihn srihpac, ac mwe pihlacsr nuh suwos, ac kowos oacna mwet wosounkacs suc lahfwekihn luhlahlfongi uh.\n\n29 Ke ma inge, kowos fin tiac esam in luhng kuhlwacng, kowos oacna kutkut uh, suc mwet ahknwacsnwacs tohllah, (ma wacngihn srihpac) ac e longyucki ye niyacn mwet uh.\n\n30 Ac inge, mwet wiyuck, nga kena tuh, tukun kowos eis mwe ahkpwacye pucspucs, liye lah ma suhmuhslah muhtahl fahkwack ke ma inge, kowos tuhkuh ac sang fahko in auliyak.\n\n31 Ahok, nga kena tuh kowos in tuhkuh ac tiac sifilpac ahkkwekweye insiowos; tuh liye, pa inge pacl ac lwen in molwelah lowos; ac ke ma inge, kowos fin auliyak ac tiac ahkkwekweye insiowos, kihtinmisenge fah plwacn wolacna luhn molwelah fah utuhkoht nuh suwos.\n\n32 Tuh liye, moul se inge pa pacl luhn mwet uh in ahkolah in ohsun nuh sin God; ahok, liye pacl luhn moul se inge pa pacl luhn mwet uh in oruh orekma lalos.\n\n33 Ac inge, oacna ke nga fahk nuh suwos met, ke puhslac mwe ahkpwacye lowos, ke ma inge, nga siyuck suwos tuh kowos in tiac kotwaclah pacl in auliyak lowos ne ke sahflahiyac uh; tuh tukun pacl se inge ke moul lowos, suc utuckuh nuh sesr in ahkolah ne tok ma pahtpaht, liye, kuht fin tiac ahkwoye pacl lasr ke moul se inge, na tuhkuh fong in lohsr ac wacngihn orekma kuh in orek.\n\n34 Kowos tiac kuh in fahk, ke kowos utucklac nuh ke ongaiyac koluk sac, lah nga fah auliyak, lah nga fah fohlohk nuh yurun God luhk. Moh, kowos tiac kuh in fahk ma inge; tuh nguhn sepacna ma muhta in monuwos ke pacl se kowos som liki moul se inge, nguhn sepacna ingacn fah oasr kuh la in muhta ke monuwos ke facl ne tok ma pahtpaht sac.\n\n35 Tuh liye, kowos fin kotwaclah pacl in auliyak lowos finne ke misac, liye, kowos eklac muhta ye kuh nuh sin nguhn luhn devil, ac el silikowosi in ma lal; ke ma inge, Nguhn luhn Leum som liki kowos, ac wacngihn acn la in kowos, ac devil el eis kuh nuhkwewa fowos; ac pa inge ohiyac sahflah luhn mwet koluk.\n\n36 Ac ma inge nga etuh, ke srihpen Leum El fahk lah El tiac muhta ke tempuhl semuhtahl, tuhsruhk ke insiacn mwet suwohswohs el muhta we; ahok, ac El oacyacpac fahk lah mwet suwohswohs fah muhta ke tohkohsrahi Lal, in tiac sifilpac illac; tuhsruhk nuknuk lalos ac fah ahkfasrfasryeyucklac ke srah luhn Lahm.\n\n37 Ac inge, mwet sacohk wiyuck, nga kena tuh kowos in esam ma inge, ac tuh kowos in orekma nuh ke molwelah lowos ke sahngweng ye muhtuhn God, ac tuh kowos in tiac sifilpac lahfwekihn tuhkuh luhn Kraist;\n\n38 Tuh kowos in tiac sifilpac fohs lain Nguhn Muhtahl, tuhsruhk tuh kowos in eis Nguhn Muhtahl, ac eis nuh fowos inen Kraist; tuh kowos in ahkpuhsisaclye kowos sifacna finne nuh infohk uh, ac alu nuh sin God, ke oacna sie acn kowos oasr we, ke nguhn ac ke pwacye; ac tuh kowos in moul ac sang kuloh ke lwen nuhkwewa, ke pahkotwen ac mwe insewowo pucspucs ma El acsot nuh suwos.\n\n39 Ahok, ac nga oacyacpac kwacfe kowos, mwet wiyuck, tuh kowos in karuhnguhnwacng in pruhe pacl nuhkwewa, tuh kowos in tiac kolyucklac ke mwe sruhf luhn devil, tuh elan tiac kuhtangkowoslac, tuh kowos in tiac muhta ye kuh lal ke lwen sahflah; tuh liye, el tiac acsot nuh suwos kuhtwena ma wo.\n\n40 Ac inge mwet sacohk wiyuck, nga kena kwacfe kowos in mongfihsrwacsr, ac tuh kowos in muhtweng ke kain in mwe kweok nuhkwewa; tuh kowos in tiac akuhkuhin lainuhlos suc lihskowoslac ke srihpen suhkahsruhp yohk lowos, fin tiac kowos ac eklac mwet koluk oacna elos;\n\n41 Tuhsruhk tuh kowos in mongfihsrwacsr, ac muhtweng ke mwe kweok ingacn, ke finsrak fokoko tuh sie lwen kowos fah monglac liki mwe kweok nuhkwewa lowos.\n\n", "alma 35": "[center][font_size=26]Sapta 35[/font_size][/center]\n\n[i]Luti ke kahs uh kuhnahoslah kuhtasrihk luhn mwet Zoram—Elos luhslah mwet forlah wolac, suc welah mwet lal Ammon e Jershon—Alma el ahsor ke srihpen koluk luhn mwet uh. Sahp ke yac 74 Met Liki Kraist.[/i]\n\n1 Na tukun ma inge tukun Amulek el ahksahfye kahs inge, elos sifacna som liki un mwet pucspucs sac ac tuhkuh nuh fin acn Jershon.\n\n2 Ahok, ac elos suc luhlah sin mwet wiyacl, tukun elos luti kahs uh nuh sin mwet Zoram, elos oacyacpac tuhkuh nuh fin acn Jershon.\n\n3 Ac tukun ma inge tukun ip se ma pwengpweng kuhtuh sin mwet Zoram elos toweni pwacpa ke kahs ma lutiyuck nuh selos, elos kasrkuhsrakwack ke srihpen kahs uh, tuh ma inge kuhnahoslah kuhtasrihk lalos; ke ma inge elos tiacna porongo kahs uh.\n\n4 Ac elos som ac tuhkweni nuh sie fin acn nuhkwewa luhn mwet nuhkwewa, ac pwacpa nuh selos ke kahs ma sruhmuhnyuck.\n\n5 Inge mwet kol lalos ac mwet tol lalos ac mwet luti lalos tiacna lwelah mwet uh in etuh ke kena lalos; ke ma inge elos konwacack ke lukmac nuhnak luhn mwet ah nohfohn.\n\n6 Ac tukun ma inge elos konwacack nuhnak luhn mwet ah nohfohn, elos suc insese nuh ke kahs ma sruhmuhnyuck sel Alma ac mwet wiyacl elos lihsyucklac liki acn we; ac puhs suhnuhn mwet; ac elos oacyacpac tuhkuh nuh fin acn Jershon.\n\n7 Ac tukun ma inge Alma ac mwet wiyacl elos tuh luti nuh selos.\n\n8 Inge mwet luhn mwet Zoram elos tuh kasrkuhsrak sin mwet lal Ammon suc oasr fin acn Jershon, ac mwet kol fuhlwact luhn mwet Zoram, el sie mwet na koluk, el suhpwaclah nuh yurun mwet lal Ammon in kena selos tuh elos in lihsyucklac liki acn selos elos nuhkwewa suc tuhkuh luhkwelos nuh fin acn selos.\n\n9 Ac el fahklah kahs kohu pucspucs in lainuhlos. Ac inge mwet lal Ammon elos tiacna sahngweng ke kahs lalos; ke ma inge elos tiacna luhsuhltahlwack, tuhsruhk elos eisaclos nuhkwewa mwet suhkahsruhp luhn mwet Zoram ma tuhkuh nuh yohrohlos; ac elos tuh kihtaclos, ac nokomuhlosyang, ac tuh sang nuh selos acn in usru selos; ac elos tuh kahsrelos fal nuh ke luhngse lalos.\n\n10 Inge ma se inge tuh puhrakwack mwet Zoram in kasrkuhsrak sin mwet lal Ammon, ac elos muhtwacwacack in sramsram nuh sin mwet Laman ac in puhrakuhlosyak in kasrkuhsrak selos.\n\n11 Ac ohinge mwet Zoram ac mwet Laman elos muhtwacwacack in ahkolah in mweun lain mwet lal Ammon, ac oacyacpac in lain mwet Nephi.\n\n12 Ac ohinge sahflah yac ahksingucul itkohsr ke kolyuck luhn mwet nuhnuhnkuh fin mwet lal Nephi.\n\n13 Ac mwet lal Ammon elos som liki acn Jershon, ac tuhkuh nuh fin acn Melek, ac sang acn Jershon nuh sin mwet mweun luhn mwet Nephi, tuh elos in kuh in lain mwet mweun luhn mwet Laman ac mwet mweun luhn mwet Zoram; ac ohinge srolah sie mweun inmahsrlon mwet Laman ac mwet Nephi, ke yac ahksingucul alkosr ke kolyuck luhn mwet nuhnuhnkuh; ac sie sramsram fototo ac fah utuckuh ke mweun lalos tukun ma inge.\n\n14 Ac Alma, ac Ammon, ac mwet wiyaclos, ac oacyacpac wen luo nahtuhl Alma elos fohlohk nuh fin acn Zarahemla, tukun elos tuh orekmakihnyuck ke poun God in use mwet Zoram pucspucs in auliyak; ac elos suc utuckuh in auliyak elos lihsyucklac liki acn selos; tuhsruhk oasr acn in usru lalos fin acn Jershon, ac elos sruhkwack kuhfwen mwe mweun in karuhnguhnuhlosyang sifacna, ac muhtwacn kiyaclos, ac tuhlihk, ac acn selos.\n\n15 Inge Alma, el ahsor ke ma koluk luhn mwet lal; ahok ke mweun, ac ahkmas, ac fohs ma oasr inmahsrlolos; ac ke el fahkwack kahs uh, kuh suhpweyucklac in fahkwack kahs uh, inmahsrlon mwet nuhkwewa ke siti nuhkwewa; ac el liye lah insiacn mwet uh muhtwacwacack in upaclah, ac elos muhtwacwacack in ahkkuluk ke srihpen suwohswohs luhn kahs uh, insiacl arulacna ahsor.\n\n16 Ke ma inge, el oruh tuh wen nahtuhl in tuhkweni nuh sie, tuh elan kuh in sang nuh selos nuhkwewa ma kunacl, sie sin sie, ke ma nuh ke suwohswohs. Ac oasr yohrohsr sie sramsram fototo ke masap lal, suc el sang nuh selos fal nuh ke ma sihmlac lal sifacna.\n\n", "alma 36": "Masap lal Alma nuh sel Helaman wen nahtuhl.\n\nKapsreni kwewa sapta 36 ac 37.\n\n[center][font_size=26]Sapta 36[/font_size][/center]\n\n[i]Alma el fahkwack nuh sel Helaman ke eklac lal tukun el liye sie lipufacn—El kweokkihn mwe kweok luhn sie nguhn tuhlac; el pahngon inen Jisus, ac na el isuslac sin God—Engan wo nwacklah nguhnal—El liye un lipufacn kaksakihn God—Puhs mwet forlah wolac suc ipeis ac liye oacna ke el ipeis ac liye. Sahp ke yac 74 Met Liki Kraist.[/i]\n\n1 Wen nuhtihk, porongo kahs luhk; tuh nga fuhlahk nuh sum, lah ke kom fah liyacacng masap luhn God kom fah kapwack fin acn uh.\n\n2 Nga kena tuh kom in oruh oacna ke nga tuh oruh, in esam srohoh luhn pahpah tuhmwacsr; tuh elos tuh muhta in srohoh, ac wacngihn mwet kuh in molweloslac sahyacn God lal Abraham, ac God lal Isaac, ac God lal Jacob; ac pwacyena El molweloslac liki ma kweok lalos.\n\n3 Ac inge, O Helaman wen nuhtihk, liye, kom oasr in fuhsr lom, ac ke ma inge, nga kwacfe sum tuh kom in lohng kahs luhk ac luti sihk; tuh nga etuh lah elos suc fihliyac luhlahlfongi lalos ke God fah kahsreyuck ke ongaiyac lalos, ac fosrngah lalos, ac mwe kweok lalos, ac fah sruhkyuckyak ke lwen sahflah.\n\n4 Ac nga tiac ke tuh kom in nuhnkuh muh nga etuh keik sifacna—tiac ke ma suhkawihl tuhsruhk ke ma luhn nguhn, tiac ke nuhnak in ikwoac tuhsruhk ke God.\n\n5 Inge, liye, nga fahk nuh sum, nga fuhnuh tiac isuslac sin God, luhkuhn nga tiac etuh ke ma inge; tuhsruhk God El etuh, ke oalin lipufacn muhtahl Lal, El oruh ma inge nga in etuh, tiac ke wo luhk sifacna;\n\n6 Tuh nga forfor wi wen nahtuhl Mosiah, suk in kuhnahoslah alu luhn God; tuhsruhk liye, God El suhpwacma lipufacn muhtahl Lal in tulokihnkuhti ke inkacnek uh.\n\n7 Ac liye, el sramsram nuh sesr, oacna puhsren puhlahl, ac infohk uh nohfohn tuh kusrusr ye niyacsr; ac kuht nohfohn puhtatlac nuh infohk uh, tuh sahngweng sin Leum tuhkuh nuh facsr.\n\n8 Tuhsruhk liye, puhsra sac fahk nuh sihk: Tuyak. Ac nga tuyak ac tu, ac liye lipufacn sac.\n\n9 Ac el fahk nuh sihk: Kom fin kena tuh kom in sifacna kuhnausyucklac, nikmet sifilpac suk in kuhnahoslah alu luhn God.\n\n10 Ac tukun ma inge nga puhtatlac nuh infohk uh; ac ke lusen lwen tolu ac fong tolu nga tiac kuh in ikacslah oaclihk, kuh nga tiac pac kuh in orekmakihn niyuck kuh pouk.\n\n11 Ac lipufacn sac sruhmuhn ma pucspucs nuh sihk, ma tuh lohngyuck sin mwet wiyuck, tuhsruhk nga tiacna lohng; tuh ke nga lohng kahs uh—Kom fin ke kuhnauskomlac sifacna, nikmet sifilpac suk in kuhnahoslah alu luhn God—Nga sahngweng ac lut yohk tuh sahp ngwac kuhnausyucklac, oruh nga puhtatlac nuh infohk uh ac tiac sifilpac lohng.\n\n12 Tuhsruhk nga puhlakihn kweok ma pahtpaht, tuh nguhnihk sowack nuh ke sie luhpah yohk na pwacye ac puhlakihn ma koluk nuhkwewa luhk.\n\n13 Ahok, nga tuh esam nohfohn tahfonglac ac ma koluk luhk, suc nga kweokkihn ke waek luhn hell; ahok, nga liye tuh nga lain God luhk, ac tuh nga tiacna liyacacng masap muhtahl Lal.\n\n14 Ahok, ac nga tuh ahkmasye tuhlihk puhs nahtuhl, kuh kohlohloslac nuh ke kuhnahoslah; ahok, ac in ahkkahlwemye arulacna yohk ma koluk luhk, tuh in nuhnkuh na in tuhkuh nuh ye muhtuhn God ahkkweokye nguhnihk ke sahngweng yohk ma tiac kuh in ahkuhtweyucki.\n\n15 O, nga nuhnkuh, tuh nga kuh in lihsyucklac ac in wacngihnlac kwewana ke nguhn ac mahno, tuh nga in kuh in tiac utucklac in tu ye muhtuhn God, in nuhnuhnkweyuck ke orekma luhk.\n\n16 Ac inge, ke lwen tolu ac fong tolu nga ahkkweokyeyuck, finne ke kweok luhn sie nguhn tuhlac.\n\n17 Ac tukun ma inge ke nga tuh toasrlacna ke kweok, ke nga sowack ke mwe acsmakihn luhn ma koluk pucspucs luhk, liye, nga oacyacpac esam in lohng kahs in pahluh luhn pahpah tuhmuhk nuh sin mwet uh ke tuhkuh luhn sie Jisus Kraist, Wen nuhtin God, in iwaclah ma koluk luhn facluh.\n\n18 Inge, ke nuhnak luhk sruokyac na nuhnak se inge, nga pruhe ke insiuck: O Jisus, Kom Wen nuhtin God, pahkotwen nuh sihk, suc oasr in mwen luhn sruhnga, ac rauniyucklac ke mwe kapihr luhn misac ma pahtpaht.\n\n19 Ac inge, liye, ke nga nuhnkuh ma inge, nga tiac sifilpac esam kweok luhk; ahok, nga tiac sifilpac sowack ke mwe acsmakihn luhn ma koluk luhk.\n\n20 Ac o, fuhkah luhpan engan, ac fuhkah luhpan wolacna luhn kahlwem ma nga liye; ahok, nguhnihk sesseslah ke engan yohk liki na kweok luhk!\n\n21 Ahok, nga fahk nuh sum, wen nuhtihk, lah wacngihn ma arulacna upac ac koluk oacna kweok luhk. Ahok, ac nga sifilpac fahk nuh sum, wen nuhtihk, lah ke lwacyacn sahyac an, wacngihn ma arulacna upac ac wo oacna engan luhk.\n\n22 Ahok, nga nuhnkuh muh nga liye, finne oacna ke pahpah tuhmwacsr Lehi el liye, God El muhta fin tron Lal, rauniyucklac ke un lipufacn pucspucs, ke ohiyacn on ac kaksakihn God lalos; ahok, ac nguhnihk tuh sruhnfuhsr nuh we.\n\n23 Tuhsruhk liye, pouk ac niyuck tuh sifilpac eis kuhiyac, ac nga tuyak ke niyuck, ac tuh ahkkahlwemye nuh sin mwet ah lah nga isuslac sin God.\n\n24 Ahok, ac ke pacl sac fahlac finne ne inge, nga orekma tiac tui, tuh nga in kuh in use mwet in auliyak; tuh nga in kuh in usaclosme in ipeis engan yohk suc nga tuh ipeis; tuh elos in oacyacpac kuh in isuslac sin God, ac sesseslah ke Nguhn Muhtahl.\n\n25 Ahok, ac inge liye, O wen nuhtihk, Leum El use nuh sihk engan yohk na pwacye ke fukun orekma luhk;\n\n26 Tuh ke srihpen kahs uh suc El use nuh sihk, liye, mwet pucspucs isuslac in God, ac elos ipeis oacna ke nga tuh ipeis, ac liye in ngwet sefanna oacna ke nga tuh liye; ke ma inge elos etuh ke ma suc nga sramsramkihn inge, oacna etuh luhk, ac etwacack ma oasr sihk uh ma sin God.\n\n27 Ac nga tuh karihngihnyuck ke nga sun ma upac ac kain in ongaiyac nuhkwewa, ahok, ac kain in mwe kweok nuhkwewa; ahok, God El moliyuclac liki nien srohoh, ac liki kapihr, ac liki misac; ahok, ac nga fihliyac luhlahlfongi luhk in El, ac El fah srwackna moliyuclac.\n\n28 Ac nga etuh lah El fah ahkmoulyeyucyak ke lwen sahflah, in muhta Yohrohl ke wolacna; ahok, ac nga fah kaksakuhnuhl ne tok ma pahtpaht, tuh El uslah pahpah tuhmwacsr liki acn Egypt, ac El afuhnlah mwet Egypt ke Meoa Sruhsrah; ac El kohlohlos ke kuh Lal nuh ke acn wihlwihl; ahok, ac El molweloslac liki kapihr ac srohoh ke pacl nuh ke pacl.\n\n29 Ahok, ac El oacyacpac use pahpah tuhmwacsr liki acn Jerusalem; ac El oacyacpac, ke kuh ma pahtpaht Lal, molweloslac liki kapihr ac srohoh, ke pacl nuh ke pacl finne ke pacl inge, ac nga sruokyacna pacl nuhkwewa in esam ke srohoh lalos; ahok, ac kowos oacyacpac enenuh in sruokyacna in esam, oacna ke nga oruh, ke srohoh lalos.\n\n30 Tuhsruhk liye, wen nuhtihk, tiac pa inge nohfohn; tuh kom enenuh in etuh oacna ke nga etuh, lah ke kom fah liyacacng masap luhn God kom fah kapkapwack fin acn uh; ac kom enenuh in etuh pac, lah kom fin tiac liyacacng masap luhn God kom fah lihsyucklac liki ye muhtahl. Na ma inge fal nuh ke kahs Lal.\n\n", "alma 37": "[center][font_size=26]Sapta 37[/font_size][/center]\n\n[i]Plwet prahs ac ma suhmuhslah sahyac sruhkyuckyak in use moul nuh ke molwelah—Mwet Jared elos kuhnausyucklac ke srihpen koluk lalos—Olweacng lukmac ac wuhlweacng lalos enenuh in wihkihnyucklac nuh sin mwet uh—Suk kahsruh sin Leum ke ma nuhkwewa kowos oruh—Ke Liahona kol mwet Nephi, ohinge kahs luhn Kraist kol mwet uh nuh ke moul ma pahtpaht. Sahp ke yac 74 Met Liki Kraist.[/i]\n\n1 Ac inge, Helaman wen nuhtihk, nga sapkihn kom tuh kom in eis ma sihmlac ma luhlahlfongiyuck in utuckuh nuh sihk;\n\n2 Ac nga oacyacpac sapkihn kom tuh kom in karuhnguhnwacng sie ma sihmlac ke mwet inge, in oacna ke nga tuh oruh, ke plwet lal Nephi, ac karunguhngwacng ma inge nuhkwewa in muhtahl suc nga tuh karihngihn, finne in oacna ke nga tuh karuhnguhnwacng ah; tuh ma nuh ke sie srihpac lahlmwetmwet tuh ma inge in karihngihnyuckyang.\n\n3 Ac plwet prahs inge, suc nein ma taflweyucklac inge, suc ma sihmlac luhn ma suhmuhslah muhtahl oasr kac, suc nein tahk in sucu luhn pahpah tuhmwacsr met ah, finne ke na muhtwacwacackiyac ah me—\n\n4 Liye, tuh palyeiyuck sin pahpah tuhmwacsr, lah elos enenuh in liyacacng ac tuhtahflah nuh ke sie fihl nuh ke siepac, ac in karihngihnyuckyang ac sruhkyuckyak ke poun Leum ne ke na ma inge som nuh ke muhtuhnfacl, kain in mwet, kahs, ac mwet nuhkwewa, tuh elos in fah etuh ke ma lukmac ma oasr kac.\n\n5 Ac inge liye, fin ma inge karihngihnyuckyang ma inge enenuh in sruokyacna sahromrom la; ahok, ac ma inge fah sruokyacna sahromrom la; ahok, ac oacyacpac nohfohn plwet ma tiacna nein ma sihmlac muhtahl.\n\n6 Inge kowos kuh in nuhnkuh muh ma se inge ma lahlfon se nuh sihk; tuhsruhk liye nga fahk nuh suwos, lah ke ma srihsrihk ac fihsrwacsr, ma yohk tuhkuh kac; ac ohiyac srihsrihk ke pacl pucspucs ahkmisyelah mwet lahlmwetmwet.\n\n7 Ac Leum God El oruh orekma ke inkacnek in use srihpac yohk ac ma pahtpaht Lal; ac ke inkacnek srihsrihk Leum El ahkmisyelah mwet lahlmwetmwet ac use molwelah luhn moul pucspucs.\n\n8 Ac inge, ne ke pacl se inge ma lahlmwetmwet luhn God tuh ma inge enenuh in sruhkyuckyak; tuh liye, ma inge ahkyohkye mwe acsmakihn luhn mwet inge, ahok, ac ahksuwohsyelah tahfonglac puhs ke ohiyac lalos, ac usaclosme nuh ke etwacack ke God lalos in molwelah nguhnalos.\n\n9 Ahok, nga fahk nuh suwos, fin tiac ke ma inge suc ma sihmlac inge nwacnwack, suc oasr ke plwet inge, Ammon ac mwet wiyacl elos luhkuhn tiacna kuh in ekuhllah mwet Laman tausin pucspucs ke ohiyac suhtuhuh luhn pahpah tuhmwaclos; ahok, ma sihmlac inge ac kahs luhn ma inge usaclosme nuh ke auliyak; tuh, ma inge usaclosme in etwacack ke Leum God lalos, ac in kaksakihn Jisus Kraist Mwet in Molwelah lalos.\n\n10 Ac suc etuh sahyacn na lah ma sihmlac inge ac pa inkacnek in use tausin pucspucs selos, ahok, ac oacyacpac tausin pucspucs sin mwet lihkkeke wiyacsr, mwet Nephi, suc inge elos ahkkwekweye insiaclos ke tahfonglac ac ma koluk, nuh ke etwacack luhn Mwet in Molwelah lalos?\n\n11 Inge ma lukmac inge soenna ahkkahlwemyeyuck nohfohn nuh sihk; ke ma inge nga fah tiac fahkwack kac.\n\n12 Ac sahp fal fin nga fahk muhkwena lah ma inge sruhkyuckyak nuh ke sie srihpac lahlmwetmwet, suc srihpac uh etweyuck sin God; tuh El sang kahsruh ke lahlmwetmwet ke orekma Lal nuhkwewa, ac inkacnek Lal suwohs, ac inkacnek Lal ac tiac kuh in eklac.\n\n13 O esam, esam, Helaman wen nuhtihk, fuhkah luhpan suwohs luhn masap luhn God. Ac El fahk: Kom fin liyacacng masap Luhk kom fah kapkapwack fin acn uh—tuhsruhk kom fin tiacna liyacacng masap Lal kom fah lihsyucklac liki ye muhtahl.\n\n14 Ac inge esam, wen nuhtihk, lah God El luhlahlfongi kom ke ma inge, suc muhtahl, suc El karuhnguhnwacng in muhtahl, ac oacyacpac suc El liyacacng ac sruhkwack nuh ke sie srihpac lahlmwetmwet Lal, tuh Elan kuh in ahkkahlwemye kuh Lal nuh sin fihl ke pacl fahsruh uh.\n\n15 Ac inge liye, nga fahk nuh sum lah ke nguhn in pahluh, lah kom fin ahkkolukye masap luhn God, liye, ma inge suc muhtahl ac fah eisyucklac liki kom ke kuh luhn God, ac kom fah utucklac nuh yohrohl Setuhn, tuh Elan kuh in srekomlac oacna loa ma eng uh oklah.\n\n16 Tuhsruhk kom fin liyacacng masap luhn God, ac oruh ma inge suc muhtahl fal nuh ke ma suc Leum El sapkihn kom nuh kac, (tuh kom enenuh in siyuck sin Leum ke ma nuhkwewa kom enenuh in oruh nuh ke ma inge) liye, wacngihn kuh fin facluh ke hell kuh in eislah ma inge liki kom, tuh God El kuhlacna in ahkpwacyeiye kahs nuhkwewa Lal.\n\n17 Tuh El fah ahkpwacyeiye nohfohn wuhlweacng Lal suc El fah oruh nuh sum, tuh El ahkpwacyelah nohfohn wuhlweacng suc El oraclah nuh sin pahpah tuhmwacsr.\n\n18 Tuh El olwelah nuh selos lah El fah sruhkwack ma inge nuh ke sie srihpac lahlmwetmwet Lal, tuh Elan kuh in ahkkahlwemye kuh Lal nuh sin fihl ke pacl fahsruh uh.\n\n19 Ac inge liye, sie srihpac uh ahkpwacyeiyucklac, finne nuh ke fohlohkihnyuckme luhn tausin pucspucs sin mwet Laman in etuh ke ma pwacye; ac El ahkkahlwemye kuh Lal kaclos, ac El fah oacyacpac ahkkahlwemye kuh Lal kaclos nuh sin fihl ke pacl fahsruh uh; ke ma inge elos fah painmoullac.\n\n20 Ke ma inge nga sapkihn nuh sum, Helaman wen nuhtihk, tuh kom in oaru in ahkpwacyeiye nohfohn kahs luhk, ac tuh kom in oaru in liyacacng masap luhn God oacna ke sihmlac.\n\n21 Ac inge, nga fah sramsram nuh sum ke plwet longoul ahkosr, tuh kom in liyacacng ma inge, tuh ma lukmac ac orekma luhn lohsr, ac orekma lukmac lalos, kuh orekma lukmac lalos mwet suc kuhnausyucklac, in kuh in ahkkahlwemyeyuck nuh sin mwet inge; ahok, ahkmas nuhkwewa lalos, ac pihsrapasr, ac fuhnmwet lalos, ac ma koluk ac ma sruhngwacyuck nuhkwewa lalos, in kuh in ahkkahlwemyeyuck nuh sin mwet inge; ahok, ac tuh kom in molwelah mwet lweng inge.\n\n22 Tuh liye, Leum El liye tuh mwet Lal muhtwacwacack in orekma in lohsr, ahok, oruh ahkmas ke lukmac ac ma sruhngwacyuck; ke ma inge Leum El fahk, elos fin tiac auliyak elos ac kuhnausyucklac liki fin facluh.\n\n23 Ac Leum El fahk: Nga fah ahkolah nuh sin mwet kuhlwacnsap luhk Gazelem, sie yot, ma fah tohlwack lohsr uh in kahlwem, tuh Nga in kuh in ahkkahlwemye nuh sin mwet Luhk suc kuhlwacnsuhpweyuc, tuh nga in kuh in ahkkahlwemye nuh selos orekma luhn mwet wiyaclos, ahok, orekma in lukmac lalos, orekma in lohsr lalos, ac ma koluk ac ma sruhngwacyuck lalos.\n\n24 Ac inge, wen nuhtihk, mwet lweng inge tuh ahkolah tuh kahs luhn God in kuh in ahkpwacyeiyuck, suc El sramsram, fahk:\n\n25 Nga fah use liki lohsr uh nuh ke kahlwem orekma lukmac lalos ac ma sruhngwacyuck lalos nuhkwewa; ac elos fin tiac auliyak Nga fah kuhnaosuhloslac liki fin facluh; ac Nga fah ahkkahlwemye ma lukmac ac ma sruhngwacyuck lalos nuhkwewa, nuh sin muhtuhnfacl nuhkwewa ma fah inge fahlac ac muhta fin acn uh.\n\n26 Ac inge, wen nuhtihk, kuht liye tuh elos tiacna auliyak; ke ma inge elos kuhnausyucklac, ac ohinge kahs luhn God ahkpwacyeiyucklac; ahok, ma sruhngwacyuck lukmac lalos utuckuh liki lohsr uh ac ahkkahlwemyeyuck nuh sesr.\n\n27 Ac inge, wen nuhtihk, nga sapkihn nuh sum tuh kom in sruokyac olweacng lalos nuhkwewa, ac wuhlweacng lalos, ac insese lalos ke ma sruhngwacyuck lukmac lalos; ahok, ac akucl nuhkwewa lalos ac ma usrnguck lalos kom fah karuhnguhnwacng liki mwet inge, tuh elos in tiac etuh ke ma inge, tuh elos fin suk in oruh ma inge elos fah oacyacpac puhtatlac nuh in lohsr uh ac kuhnausyucklac.\n\n28 Tuh liye, oasr sie selngawi fin acn se inge nohfohn, tuh kuhnahoslah fah tuhkuh nuh faclos mwet orekma nuhkwewa luhn lohsr, fal nuh ke kuh luhn God, ke elos koluklac na pwacye; ke ma inge nga kena tuh mwet inge in tiac kuhnausyucklac.\n\n29 Ke ma inge kom fah liyacacng plwacn lukmac lalos inge ke olweacng lalos ac wuhlweacng lalos sin mwet inge, ac koluk lalos ac ahkmas lalos ac ma sruhngwacyuck lalos muhkwena pa kom fah oruh in etweyuck nuh selos; ac kom fah lotwelos in sruhnga ma koluk ac ma sruhngwacyuck ac ahkmas; ac kom fah oacyacpac lotwelos lah mwet inge kuhnausyucklac ke srihpen ma koluk ac ma sruhngwacyuck lalos ac ahkmas lalos.\n\n30 Tuh liye, elos uniyac nohfohn mwet pahluh luhn Leum suc tuhkuh nuh inmahsrlolos in fahkwack nuh selos ke ma koluk lalos; ac srah lalos suc elos uniyac tuh wowoyak nuh sin Leum God lalos in fohlohkohnwacng nuh selos suc onweltahluh; ac ohinge nuhnuhnkuh luhn God tuh tuhkuh nuh fin mwet orekma luhn lohsr ac u lukmac.\n\n31 Ahok, ac selngawi acn uh ne tok ma pahtpaht nuh selos mwet orekma luhn lohsr ac u lukmac, finne nuh ke kuhnahoslah, elos fin tiac auliyak met liki elos koluklac na pwacye.\n\n32 Ac inge, wen nuhtihk, esam kahs ma nga sruhmuhn nuh sum inge; nikmet luhlahlfongi plwacn lukmac ingacn nuh sin mwet inge, tuhsruhk lotwelos in sruhnga orekma koluk ac ma koluk ne tok ma pahtpaht.\n\n33 Lotwelos ke auliyak, ac luhlahlfongi ke Leum Jisus Kraist; lotwelos in sifacna mongfihsrwacsr ac in fakpacp ac inse puhsisacl; lotwelos in tu na kuh ke mwe sruhf nuhkwewa luhn devil, ke luhlahlfongi lalos ke Leum Jisus Kraist.\n\n34 Lotwelos in tiacna ullac ke orekma wo, tuhsruhk in fakpacp ac inse puhsisacl; tuh ma inge fah konwacack monglac nuh ke nguhnalos.\n\n35 O, esam, wen nuhtihk, ac lotwelah lahlmwetmwet ke pacl fuhsr lom; ahok, lotwelah ke pacl fuhsr lom in liyacacng masap luhn God.\n\n36 Ahok, ac pruhe nuh sin God ke mwe kahsruh nuhkwewa lom; ahok, lwelah orekma lom nuhkwewa in ma nuh sin Leum, ac oacna sie acn kom som nuh we lwelah in ma ke Leum; ahok, lwelah nuhnak lom nuhkwewa in som na nuh sin Leum; ahok, lwelah luhngse luhn insiom in fihliyucki fin Leum ne tok ma pahtpaht.\n\n37 Suk kahsruh sin Leum ke orekma nuhkwewa lom, ac El fah kol kom ke wo; ahok, ke kom ona ke fong uh ona nuh ten nuh sin Leum, tuh Elan kuh in karihngihn kom ke mutul lom; ac ke kom tuhkahkwek ke litutacng lwelah insiom in sesseslah ke kuloh nuh sin God; ac kom fin oruh ma inge, kom fah sruhkyuckyak ke lwen sahflah.\n\n38 Ac inge, wen nuhtihk, oasr kuhtuh ma ngwac fahk ke ma se ma pahpah tuhmwacsr pahngon pohl se, kuh sie mwe kol—kuh pahpah tuhmwacsr ah pahngon ma se inge Liahona, ma fin, luhngasyucklac, kampahs se; ac Leum El ahkolah ma se inge.\n\n39 Ac liye, wacngihn kuhtwena mwet kuh in oruh orekma oacna usrnguckiyacn orekma in sroasr inge. Ac liye, ma inge ahkoeyucklac in ahkkahlwemyeyuck nuh sin pahpah tuhmwacsr ke inkacnek ma elos enenuh in fuhfahsryucsr kac ke innimac.\n\n40 Ac ma inge orekma nuh selos fal nuh ke luhlahlfongi lalos ke God; ke ma inge, fin oasr luhlahlfongi lalos in luhlahlfongi lah God El kuh in oruh tuh ninucl kac ah in srihsrngiyac inkacnek elos in som nuh we, liye, oreklac; ke ma inge oasr ma usrnguck se inge yohrohlos, ac oacyacpac ma usrnguck pucspucs sahyac oreklac ke kuh luhn God, lwen nuh ke lwen.\n\n41 Ne ohinge, ke srihpen ma usrnguck ingacn oreklac ke ohiyac srihsrihk ma inge ahkkahlwemye nuh selos ke orekma wolacna. Elos alsruhngwesr, ac muhlkuhnlah in oruh luhlahlfongi ac oaru lalos ac orekma wo ingacn tui, ac elos tuh tiacna oraclah ke fuhfahsryucsr lalos;\n\n42 Ke ma inge, elos muhta ke innimac, kuh tiacna fuhfahsryucsr ke inkacnek suwohs, ac elos ahkkweokyeyuck ke masrinsrwacl ac maluh, ke srihpen tahfonglac lalos.\n\n43 Ac inge, wen nuhtihk, nga kena tuh kom in kahlwem kac lah ma inge tiac wacngihn mwacta; tuh oacna ke pahpah tuhmwacsr tuh soaru in lohacng nuh ke kampahs se inge (na ma inge suhkawihl) elos tiacna kapkapwack; finne ohinge pac nuh ke ma luhn nguhn.\n\n44 Tuh liye, fihsrwacsr in lohacng nuh ke kahs luhn Kraist, ma fah srihsrngi nuh sum soko inkacnek suwohs nuh ke engan ma pahtpaht, oacna ke pahpah tuhmwacsr lohacng nuh ke kampahs se inge, ma fah srihsrngi nuh selos soko inkacnek suwohs nuh ke acn wihlwihl.\n\n45 Ac inge nga fahk, yac tiac oasr sie ohiyac luhn ma se inge? Tuh pwacyena oacna ke mwe kol se inge tuh use pahpah tuhmwacsr, ke ukweyacn kolyuck la, nuh ke acn wihlwihl, na kahs luhn Kraist fah, us kuht fin kuht ukwe kolyuck la, ac us kuht ahluhkwelah mwe lihsrlihsr luhn ahsor nuh ke sie acn wolacna luhn wuhlwelah.\n\n46 O wen nuhtihk, nikmet lwelah kuht in soaru ke srihpen fihsrwacsr luhn inkacnek uh; tuh oacpacna inge nuh sin pahpah tuhmwacsr; tuh ahkoeyucklac nuh selos, tuh elos fin ngwetwacng elos ac kuh in moul; finne oacpacna inge nuh sesr. Inkacnek uh ahkoeyucklac, ac kuht fin ac ngwetwacng kuht kuh in moul ne tok ma pahtpaht.\n\n47 Ac inge, wen nuhtihk, liye tuh kom in karuhnguhnwacng ma muhtahl inge, ahok, liye tuh kom in ngwet nuh sin God ac moul. Som nuh yurun mwet inge ac fahkwack kahs uh, ac okak. Wen nuhtihk, liyekomyang.\n\n", "alma 38": "Masap lal Alma nuh sel Shiblon wen nahtuhl.\n\nKapsreni sapta 38.\n\n[center][font_size=26]Sapta 38[/font_size][/center]\n\n[i]Shiblon el kalyeiyuck ke srihpen suwohswohs—Molwelah oasr in Kraist, suc pa moul ac kahlwem luhn facluh—Kutongyac nohfohn luhngse lom an. Sahp ke yac 74 Met Liki Kraist.[/i]\n\n1 Wen nuhtihk, porongo kahs luhk, tuh nga fahk nuh sum, oacna ke nga fahk nuh sel Helaman, tuh kom fin liyacacng masap luhn God kom fah kapkapwack fin acn uh; ac kom fin tiac liyacacng masap luhn God kom fah lihsyucklac liki ye muhtahl.\n\n2 Ac inge, wen nuhtihk, nga luhlahlfongi muh nga fah engan yohk sum, ke srihpen mislac lom ac luhlahlfongi lom nuh sin God; tuh ke kom sro nuh ke fuhsr lom in ngwet nuh sin Leum God lom, ohinge nga finsrak tuh kom fah ahkwot in liyacacng masap Lal; tuh insewowo el suc muhtweng ne ke sahflah.\n\n3 Nga fahk nuh sum, wen nuhtihk, lah nga engan yohk sum tari, ke srihpen luhlahlfongi lom ac oaru lom, ac muhtweng lom ac mongfihsrwacsr lom inmahsrlon mwet luhn mwet Zoram.\n\n4 Tuh nga etuh lah kom tuh kapihri; ahok, ac nga oacyacpac etuh lah kom tuh tuhngalyuck ke srihpen kahs uh; ac kom tuh muhtwacnglah ma inge nuhkwewa ke mongfihsrwacsr ke srihpen Leum El wi kom; ac inge kom etuh lah Leum El tuh molikomlac.\n\n5 Ac inge wen nuhtihk, Shiblon, nga kena tuh kom in esam, lah kom fin fihliyac luhlahlfongi lom ke God in yohk tuh kom fah moliyucklac liki ma upac lom, ac ongaiyac lom, ac mwe kweok lom, ac kom fah moliyucklac ke lwen sahflah.\n\n6 Inge, wen nuhtihk, nga tiac ke tuh kom in nuhnkuh lah nga sifacna etuh ma inge, tuhsruhk Nguhn luhn God suc oasr yuruk oruh ma inge nga in etuh; tuh nga fuhnuh tiac isuslac sin God luhkuhn nga tiac etuh ma inge.\n\n7 Tuhsruhk liye, ke pahkotwen yohk luhn Leum El suhpwacma lipufacn Lal in fahk nuh sihk lah nga enenuh in tulokihnyac orekma in kuhnahostwen inmahsrlon mwet Lal; ahok, ac nga ngwetwacng na liye sie lipufacn, ac el sramsram nuh sihk, ac puhsrwacl oacna puhlahl, ac osrokwack infohk uh nohfohn.\n\n8 Ac tukun ma inge lwen tolu ac fong tolu nga kweok upac ac fosrngah luhlahp luhn nguhnihk; ac tiacna, ne ke na nga pruhe nuh sin Leum Jisus Kraist nuh ke pahkotwen, nga tuh eis iyucklac luhn ma koluk luhk. Tuhsruhk liye, nga tuh pruhe nuh Sel ac nga tuh konwacack mislac nuh ke nguhnihk.\n\n9 Ac inge, wen nuhtihk, nga tuh fahk nuh sum ma se inge tuh kom in kuh in etuh in lahlmwetmwet, tuh kom in kuh in etuh sihk lah wacngihn kuhtwena inkacnek kuh ohiyac suc sie mwet kuh in moliyucklac, tuh ke Kraist muhkwena. Liye, El pa moul ac kahlwem luhn facluh. Liye, El pa kahs luhn pwacye ac suwohswohs.\n\n10 Ac inge, ke kom muhtwacwacack in luti kahs uh finne ohinge nga kena tuh kom in tahfwelah na in luti; ac nga kena tuh kom in oaru ac sifacna karihngihn ohiyom ke ma nuhkwewa.\n\n11 Liyacacng tuh kom in tiac fuhlwactwack ke inse fuhlwact; ahok, liyacacng tuh kom in tiac fihlacng ke lahlmwetmwet lom sifacna, kuh ke kuhiyom sifacna.\n\n12 Orekmakihn puhlaik, tuhsruhk tiac fuhnmwet; ac oacyacpac liyacacng tuh kom in kutongyac nohfohn kena lom, tuh kom in kuh in sesseslah ke luhngse; liyacacng tuh kom in kahing liki alsruhngwesr.\n\n13 Nikmet pruhe oacna mwet Zoram elos oruh, tuh kom liye lah elos pruhe in lohngyuck sin mwet uh, ac in kaksakihnyuck ke lahlmwetmwet lalos.\n\n14 Nikmet fahk: O God, nga kuloh nuh Sum tuh kuht wo liki mwet wiyacsr; tuhsruhk fahk: O Leum, nuhnakmuhnahs ke suhfallac luhk, ac esam mwet wiyuck ke pahkotwen—ahok, akihlen suhfallac lom ye muhtuhn God ke pacl nuhkwewa.\n\n15 Ac lwelah Leum Elan ahkinsewowoye nguhnum, ac eis kom ke lwen sahflah nuh ke tohkohsrahi Lal, in muhta in mislac. Inge som, wen nuhtihk, ac luti kahs uh nuh sin mwet inge. Okak. Wen nuhtihk, liyekomyang.\n\n", "alma 39": "Masap lal Alma nuh sel Corianton wen nahtuhl.\n\nKapsreni sapta 39 ne ke 42.\n\n[center][font_size=26]Sapta 39[/font_size][/center]\n\n[i]Ma koluk ke kosro pa sie ma sruhngwacyuck—Ma koluk lal Corianton oruh mwet Zoram tiac eis kahs uh—Molwelah luhn Kraist ahkfahsrye molwelah luhn mwet luhlahlfongi suc somlah met. Sahp ke yac 74 Met Liki Kraist.[/i]\n\n1 Ac inge, wen nuhtihk, oasr pac kuhtuh ma ngwac fahk nuh sum liki na ma nga fahk nuh sin tamuhlwel wiyom; tuh liye, yac kom tiac tuni mislac luhn tamuhlwel wiyom, luhlahlfongi lal, oaru lal in liyacacng masap luhn God? Liye, yac el tiac oakiyac mwe srihkasrak wo nuh sum?\n\n2 Tuh kom tiacna lohacng nuh ke kahs luhk oacna tamuhlwel wiyom, inmahsrlon mwet luhn mwet Zoram. Na pa inge ma suc nga lain kom kac; tuh kom som tuhngahk ke fokokoiyom ac lahlmwetmwetiyom.\n\n3 Ac tiac pa inge nohfohn, wen nuhtihk. Kom tuh oruh ma suc ahksuhpwacryeyuc; tuh kom tuh pihlesruh orekma lom, ac tuh som nuh fin acn Siron nuh inmahsrlon mahsrol luhn mwet Laman, nuh yurun muhtwacn kosro Isabel.\n\n4 Ahok, el tuh kiyacpwelah insiacn mwet pucspucs; tuhsruhk ma inge tiac tuhlwekomlac, wen nuhtihk. Pwacyeiyac ah kom in muhta na ke orekma ma utuckot nuh sum.\n\n5 Yac kom tiac etuh, wen nuhtihk, lah ma inge ma sruhngwacyuck ye muhtuhn Leum; ahok, sruhngwacyuck emet liki ma koluk nuhkwewa sahyacn ahksohrohrye srah luhn mwet wo kuh in lahfwekihn Nguhn Muhtahl?\n\n6 Tuh liye, kom fin lahfwekihn Nguhn Muhtahl ke ac oasr yurum, ac kom etuh lah kom lahfwekihn, liye, ma se inge sie ma koluk suc wacngihn nuhnakmuhnahs la; ahok, ac el suc ahkmas lain kahlwem ac etwacack luhn God, ac tiac fihsrwacsr nuh sel in eis nuhnakmuhnahs; ahok, nga fahk nuh sum, wen nuhtihk, lah ac tiac fihsrwacsr nuh sel in eis nuhnakmuhnahs.\n\n7 Ac inge, wen nuhtihk, nga siyuck sin God tuh in tiac oasr mwacta koluk na pwacye lom. Nga tiac ke nuhnkuh orekma koluk lom, in ahksuhpwacrye nguhnum, fin ac tiac ma wo se nuh sum.\n\n8 Tuhsruhk liye, kom tiac kuh in okanlah orekma koluk lom nuh sin God; ac kom fin tiac auliyak ma inge fah sang lain kom ke lwen sahflah.\n\n9 Inge wen nuhtihk, nga kena tuh kom in auliyak ac sislah ma koluk lom, ac nikmet sifilpac ukwaclah kena luhn motom, tuhsruhk lahfwekihn kom sifacna ke ma inge nuhkwewa; tuh kom fin tiac oruh ma inge kom tiacna kuh in usrui tohkohsrahi luhn God. O, esam, ac eis nuh fom, ac lain kom sifacna ke ma inge.\n\n10 Ac nga sapkihn kom in eis nuh fom in suk kahsruh sin tamuhlwel mahtuh wiyom ke kunohkohn lom; tuh liye, kom oasr ke pacl in fuhsr lom, ac kom enenuh in kahsreyuck sin tamuhlwel wiyom. Ac porongo kahs in kahsruh lalos.\n\n11 Nikmet lwelah kom in kolyucklac ke ma wacngihn srihpac kuh lahlfon; nikmet lwelah tuh devil elan sifilpac kohllah insiom nuh yurun muhtwacn kosro koluk ingoh. Liye, O wen nuhtihk, fuhkah luhpan ma koluk kom uslah nuh yurun mwet Zoram; tuh ke elos liye mukwikwi lom elos tiacna luhlahlfongi ke kahs lom.\n\n12 Ac inge Nguhn luhn Leum fahk nuh sihk: Sapkihn tuhlihk nuhtum in oruh ma wo, fin tiac elos ac kohllah insiacn mwet pucspucs nuh ke kuhnahoslah; ke ma inge nga sapkihn nuh sum, wen nuhtihk, in sahngweng sin God, tuh kom in kahing liki ma koluk lom;\n\n13 Tuh kom in foracng nuh sin Leum ke nuhnkom, kuhiyom, ac fokokoiyom nohfohn; tuh kom in tiac sifilpac kohllah insiacn mwet in oruh ma koluk; tuhsruhk tuh kom in fohlohklac nuh yohrohlos, ac ahkkahlwemye tahfonglac lom ac ma koluk suc kom oraclah.\n\n14 Nikmet suk kahsruhp kuh ma wacngihn srihpac luhn facl se inge; tuh liye, kom tiac kuh in us ma inge wi kom.\n\n15 Ac inge, wen nuhtihk, nga kena fahk pac kuhtuh ma ah nuh sum ke tuhkuh luhn Kraist. Liye, nga fahk nuh sum, lah pwacyena El ac fah tuhkuh in eislah ma koluk luhn facluh; ahok, El tuhkuh in fahkwack pweng wo luhn molwelah nuh sin mwet Lal.\n\n16 Ac inge, wen nuhtihk, pa inge orekma se suc kom pahngyak nuh kac, in fahkwack pweng wo inge nuh sin mwet inge, in ahkolah nuhnak lalos; kuh tuh molwelah in kuh in tuhkuh nuh yohrohlos, tuh elos in kuh in ahkolah nuhnak luhn tuhlihk nahtuhlos in lohng kahs uh nuh ke pacl in tuhkuh Lal.\n\n17 Ac inge nga fah ahkfihsrwacsryelah kuhtuhsrihk nuhnak lom an ke mwe lutlut se inge. Liye, kom nuhnkuh lah efuh ma inge enenuh in etweyuck ke pacl na loes met liki sikyak. Liye, nga fahk nuh sum, yac tiac sie moul ke pacl se inge sacohk sin God oacna sie moul ke pacl se El ac tuhkuh?\n\n18 Yac tiac enenuh se na tuh plwacn in molwelah enenuh in ahkkahlwemyeyuck nuh sin mwet inge oacpacna nuh sin tuhlihk nahtuhlos?\n\n19 Yac tiac fihsrwacsr pac ke pacl se inge nuh sin Leum in suhpwacma lipufacn Lal in fahkwack pweng wo inge nuh sesr oacpacna nuh sin tuhlihk nahtuhsr, kuh ke tukun pacl se El tuhkuh?\n\n", "alma 40": "[center][font_size=26]Sapta 40[/font_size][/center]\n\n[i]Kraist El use sifil moulyak luhn mwet nuhkwewa—Mwet misac suwohswohs elos som nuh in pacruhtais ac mwet koluk elos som nuh yen lohsr uh in sano lwen in sifilpac moulyak lalos—Ma nuhkwewa ac fah fohlohkyak nuh ke ohiyac fal ac suwohs la ke Moulyak. Sahp ke yac 74 Met Liki Kraist.[/i]\n\n1 Inge wen nuhtihk, pa inge pac kuhtuh ma nga kena fahk nuh sum; tuh nga motko lah nuhnak lom an fosrngah ke sifil moulyak luhn mwet misac.\n\n2 Liye, nga fahk nuh sum, lah wacngihn sifil moulyak—kuh, nga fahk, ke kahs sahyac, lah moul suhkawihl se inge tiac use moul kawihl, ma koluk inge tiac use ma suwohs—ne ke na tukun tuhkuh luhn Kraist.\n\n3 Liye, El use sifil moulyak luhn mwet misac. Tuhsruhk liye, wen nuhtihk, soenna pacl in moulyak. Inge, nga ahkkahlwemye nuh sum sie ma lukmac; ne ohinge, puhslac ma lukmac ma liyeyuckyang, tuh wacngihn kuhtwena mwet etuh ma inge sahyacn God sifacna. Tuhsruhk nga ahkkahlwemye nuh sum sie ma suc nga insacnweacng in siyuck sin God tuh nga in kuh in etuh—ke sifil moulyak.\n\n4 Liye, oasr sie pacl pakpucki tuh mwet nuhkwewa fah tuhkuh liki misac. Na ke pacl se inge ac tuhkuh wacngihn mwet etuh; tuhsruhk God El etuh pacl se ma pakpucki.\n\n5 Inge, lah fin oasr sie pacl, kuh pacl ahkluo, kuh pacl ahktolu, tuh mwet nuhkwewa fah tuhkuh liki misac, wacngihn srihpac; tuh God El etuh ma inge nuhkwewa; ac fal nuh sihk in etuh lah pa inge ohiyac uh—tuh oasr sie pacl pakpucki tuh mwet nuhkwewa fah moulyak liki misac.\n\n6 Inge enenuh in oasr sie puhlan pacl inmahsrlon pacl luhn misac ac pacl luhn sifil moulyak.\n\n7 Ac inge nga siyuck lah meac sikyak nuh ke nguhn luhn mwet uh ke pacl luhn misac ne ke na pacl pakpucki luhn sifil moulyak?\n\n8 Inge lah puhs liki pacl se ma srihsrngiyucki nuh sin mwet uh in moulyak ma inge wacngihn srihpac; tuh mwet nuhkwewa tiac misac pacl sefanna, ac ma inge wacngihn srihpac; ma nuhkwewa oacna lwen se nuh sin God, ac lusen pacl uh wekyuck muhkwena sin mwet uh.\n\n9 Ke ma inge, oasr sie pacl ma pakpucki nuh sin mwet uh tuh elos in fah moulyak liki misac; ac oasr sie lusen pacl inmahsrlon pacl luhn misac ac sifil moulyak. Ac na, ke lusen pacl se inge, meac sikyak nuh ke nguhn luhn mwet uh pa ma se suc nga insacnweacng in siyuck sin Leum in etuh kac; ac pa inge ma suc nga etuh.\n\n10 Ac ke pacl se ac fah tuhkuh ke mwet nuhkwewa fah moulyak, na fah elos etuh lah God El etuh nohfohn pacl ma pakpucki nuh sin mwet uh.\n\n11 Inge, nuh ke ohiyac luhn nguhn inmahsrlon misac ac sifil moulyak—Liye, ahkkahlwemyeyuck nuh sihk sin sie lipufacn, tuh nguhn luhn mwet nuhkwewa, ke pacl se na elos som liki mahno suhkawihl se inge, ahok, nguhn luhn mwet nuhkwewa, lah elos wo kuh koluk, elos utucklac nuh ke nien monglac nuh yurun God suc sang nuh selos moul.\n\n12 Ac na tukun ma inge, nguhnalos suc suwohswohs elos eisyuck nuh ke sie acn engan, ma pahngpahng pacruhtais, sie acn in monglac, sie acn in mislac, yac elos fah monglac liki mwe elyah nuhkwewa lalos ac liki fosrngah nuhkwewa, ac ahsor.\n\n13 Ac na tukun ma inge, nguhn luhn mwet koluk, ahok, suc koluk—tuh liye, wacngihn ip lalos kuh ipin Nguhn luhn Leum in elos; tuh liye, elos sulaclah orekma koluk liki na orekma wo; ke ma inge nguhn luhn devil tuh ilyak nuh kaclos, ac muhta in lohm selos—ac mwet inge fah sisilac nuh in acn lohsr uh; ac fah oasr tuhng, kweok, ac ngalis inwihse, ac ma inge ke srihpen ma koluk lalos sifacna, ke elos kolyucklac srohoh ke luhngse luhn devil.\n\n14 Na pa inge ohiyac luhn nguhn luhn mwet koluk, ahok, in lohsr uh, ac ke sie ohiyac na koluk, sahngweng ke muhlat upac ke kasrkuhsrak luhn God nuh selos; ohinge elos muhta na ke ohiyac se inge, oacyacpac mwet suwohswohs suc muhta in pacruhtais, ne ke na pacl in sifil moulyak lalos.\n\n15 Inge, oasr kuhtuh mwet ma pahngon muh ohiyacn engan se inge ac ohiyacn kweok se inge luhn nguhn uh, met liki sifil moulyak uh, pa sifil moulyak se emet uh. Ahok, nga insese in fahk lah ac kuh in fwack muh sifil moulyak, moulyak luhn nguhn kuh mwet uh ac som nuh ke engan kuh ahsor, in fal nuh ke kahs ma sruhmuhnyuck.\n\n16 Ac liye, ma inge sifilpac sruhmuhnyuck, lah oasr sie sifil moulyak se met, sie sifil moulyak lalos nuhkwewa suc tuh misac, kuh inge moul, kuh suc fah misac, fahsruh na ne ke sifil moulyak luhn Kraist liki misac.\n\n17 Inge, kuht tiacna motko muh sifil moulyak se met inge, ma sruhmuhnyuck ke ohiyac se inge, kuh in pa sifil moulyak luhn nguhn ac pakpucki lalos nuh ke engan kuh ahsor. Kom tiac kuh in motko muh pa inge kalmeyac.\n\n18 Liye, nga fahk nuh sum, Moh; tuhsruhk kalmac pa in sifilpac fohlohkyang nguhn nuh ke mahno, lalos ke pacl lal Adam fahsruh na ne ke sifil moulyak luhn Kraist.\n\n19 Inge, yac lah nguhn ac mahno lalos suc sruhmuhnyuck inge ac fah sifil fohlohkyang pacl sefanna, mwet koluk ac oacyacpac mwet suwohswohs, nga tiac fahk; lwelah in fal, lah nga fahk tuh elos nuhkwewa in tuhkuh; kuh ke kahs sahyac, sifil moulyak lalos oreklac tari met liki sifil moulyak lalos suc misac tukun sifil moulyak luhn Kraist.\n\n20 Inge, wen nuhtihk, nga tiacna fahk lah sifil moulyak lalos tuhkuh ke sifil moulyak luhn Kraist; tuhsruhk liye, nga fahk nuhnak luhk kac, lah nguhna uh ac mahno uh sifil fohlohkweni, luhn mwet suwohswohs, ke sifil moulyak luhn Kraist, ac sowack Lal nuh inkuhsrao.\n\n21 Tuhsruhk lah ac fah ke sifil moulyak Lal kuh tohkoh, nga tiacna fahk; tuhsruhk ma inge nga fahk, lah oasr sie lusen pacl inmahsrlon misac ac sifil moulyak luhn mahno uh, ac sie ohiyac luhn nguhna ke engan kuh ke ahsor ne ke na pacl se ma pakpucki sin God tuh mwet misac uh in tuhkuh, ac sifil fohlohkweni, kwewana nguhna ac mahno, ac utucklac in tu ye muhtuhn God, ac nuhnuhnkweyuck fal nuh ke orekma lalos.\n\n22 Ahok, ma inge use sifilpac fohlohkyak ke ma suc sruhmuhnyuck ke oalin mwet pahluh.\n\n23 Nguhn uh fah sifil fohlohkyang nuh ke mahno, ac mahno nuh ke nguhn; ahok, ac paho niyac ac kuhpahsr nuhkwewa fah sifil fohlohkyang nuh ke mahno la; ahok, finne soko aunsucf ke sifac fah tiacna tuhlac; tuhsruhk ma nuhkwewa fah fohlohkyang nuh ke ohiyac fal ac wo la.\n\n24 Ac inge, wen nuhtihk, pa inge sifil fohlohkyak se ma sruhmuhnyuck ke oalin mwet pahluh—\n\n25 Ac na mwet suwohswohs fah sahromromlac ke tohkohsrahi luhn God.\n\n26 Tuhsruhk liye, sie misac na koluk ac tuhkuh nuh fin mwet koluk; tuh elos misac in fal nuh ke ma luhn suwohswohs; tuh elos fohkfohk, ac wacngihn ma fohkfohk kuh in usrui tohkohsrahi luhn God; tuhsruhk elos lihsyucklac, ac ituckyang in ipeis ke fukun mukwikwi lalos kuh orekma lalos, suc koluk; ac elos nihm ke kapihn kuhp mwen.\n\n", "alma 41": "[center][font_size=26]Sapta 41[/font_size][/center]\n\n[i]Ke Sifil Moulyak uh mwet uh tuhkuh nuh ke sie ohiyac in engan ma pahtpaht kuh ahsor ma pahtpaht—Ma koluk uh wacngihn engan tuhkuh kac—God El wacngihn yurun mwet suc moul in ikoac fin facluh—Mwet nuhkwewa sifilpac eis ke sifil Fohlohkihnyuckyak ke luhmah ac ohiyac ma elos eis ke moul suhkawihl. Sahp ke yac 74 Met Liki Kraist.[/i]\n\n1 Ac inge, wen nuhtihk, oasr kuhtuh ma ngwac fahk ke sifil fohlohkyak ma sruhmuhnyuck; tuh liye, kuhtuh mwet uh ekuhllah ma suhmuhslah, ac elos tuhlac ke srihpen ma se inge. Ac nga motko tuh nuhnak lom an elyah pac ke ma se inge. Tuhsruhk liye, nga fah ahkuhtweyac ma inge nuh sum.\n\n2 Nga fahk nuh sum, wen nuhtihk, lah plwacn luhn sifil fohlohkihnyuckyak uh enenuh in tuhkuh met liki nuhnuhnkuh suwohs luhn God; tuh enenuh ma nuhkwewa in sifil fohlohkyak nuh ke ohiyac fal la. Liye, ma inge enenuh in sikyak ac suwohs, fal nuh ke kuh ac sifil moulyak luhn Kraist, tuh nguhn luhn mwet uh enenuh in sifil fohlohkyang nuh ke mahno la, ac tuh ip nuhkwewa ke mahno enenuh in sifil fohlohkyang nuh ke mahno la sifacna.\n\n3 Ac ma inge enenuh in tuhkuh met liki nuhnuhnkuh suwohs luhn God tuh mwet uh fah nuhnuhnkweyuck fal nuh ke orekma lalos; ac orekma lalos fin wo ke moul se inge, ac kena luhn insiaclos wo, tuh elos oacyacpac enenuh, ke lwen sahflah, in sifil fohlohkyak nuh ke ma wo.\n\n4 Ac orekma lalos fin koluk elos fah sifil fohlohkihnyuckyak nuh ke ma koluk. Ke ma inge, ma nuhkwewa fah fohlohkihnyuckyak nuh ke ohiyac fal la, ma nuhkwewa nuh ke ohiyac la—moul suhkawihl moulyak nuh ke moul kawihl, ohiyac koluk nuh ke ohiyac wo—moulyak nuh ke engan ma wacngihn sahflahiyac in usrui tohkohsrahi luhn God, kuh nuh ke ahsor ma wacngihn sahflahiyac in usrui tohkohsrahi luhn devil, sie ke lwacpo, sie ke lwacpo se sahyac—\n\n5 Sie moulyak nuh ke engan fal nuh ke kena in engan lal, kuh wo in fal nuh ke kena in wo lal; ac ma se sahyac ah nuh ke ma koluk fal nuh ke kena koluk lal; tuh oacna ke el kena in oruh ma koluk lwen fohn se finne ohinge el fah eis usru luhn ma koluk lal ke fong uh tuhkuh.\n\n6 Ac ohinge pac ke lwacpo se sahyac uh. El fuhnuh auliyak ke ma koluk lal, ac kena in suwohswohs ne ke na sahflahiyacn moul lal, ohinge luhkuhn el eis mwe insewowo ke suwohswohs.\n\n7 Pa inge elos suc moliyucklac sin Leum; ahok, pa inge elos suc utucklac nuh lihk uh, elos suc moliyucklac liki fong luhn lohsr wacngihn sahflahiyac; ac ohinge elos tu kuh puhtatlac; tuh liye, elos pa mwet nuhnuhnkuh lalos sifacna, lah in oruh ma wo kuh in oruh ma koluk.\n\n8 Inge, masap luhn God tiac kuh in eklac; ke ma inge, inkacnek uh ahkoeyucklac tuh el suc fah kuh in ilyak nuh we ac fah moliyucklac.\n\n9 Ac inge liye, wen nuhtihk, nikmet oruh kuhtwena mwe sensen in lain God lom ke ip yohk luhn mwe luti ingacn, suc ne inge kom sisensen in oruh ma koluk.\n\n10 Nikmet nuhnkuh, mweyen sruhmuhnyuck sifil fohlohkihnyuckyak uh, lah kom fah sifilpac fohlohkihnyucklac liki ma koluk lom nuh ke engan. Liye, nga fahk nuh sum, ma koluk tiacna pa engan.\n\n11 Ac inge, wen nuhtihk, mwet nuhkwewa suc oasr ke sie moul suhkawihl, kuh nga kuh in fahk, ke ohiyac luhn ikoac, elos oasr ke mwen luhn sruhnga ac mwe kapihr luhn ma koluk; God El wacngihn yohrohlos fin facluh, ac elos tuhlac liki ohiyac luhn God; ke ma inge, elos oasr ke sie ohiyac ma fahsr liki ohiyac luhn engan.\n\n12 Ac na liye, yac kalmeyacn kahs se inge sifil fohlohkihnyuckyak uh in eis sie ma ke ohiyac na pwacye la ac fihliyac nuh ke sie ohiyac sahyac, kuh in fihliyac ke sie ohiyac ma siena liki ohiyac na pwacye la?\n\n13 O, wen nuhtihk, tiac pa inge ohiyac uh; tuhsruhk kalmeyacn kahs se fohlohkihnyuckyak uh pa in sifil fohlohkohnwacng ma koluk nuh ke ma koluk, kuh ikoac nuh ke ikoac, kuh ohiyac koluk nuh ke ohiyac koluk—ma wo nuh ke ma wo; suwohswohs nuh ke ma suc suwohswohs; suwohs nuh ke ma suwohs; pahkotwen nuh ke ma pahkotwen.\n\n14 Ke ma inge, wen nuhtihk, liye tuh kom in pahkotwen nuh sin tamuhlwel wiyom; oruh ma suwohs, nuhnuhnkuh in suwohs, ac oruh ma wo pacl nuhkwewa; ac kom fin oruh ma inge nuhkwewa na kom fah eis usru kac; ac pahkotwen ac fah sifilpac fohlohkihnyuckwot nuh sum; ac fah oasr nuhnuhnkuh suwohs sifil fohlohkihnyuckwot nuh sum; ac fah oasr sie nuhnuhnkuh suwohswohs sifilpac fohlohkihnyuckywot nuh sum; ac kom fah sifilpac eis mwe usru wo.\n\n15 Tuh ke ma suc kom suhpwaclah ac fah sifil fohlohk nuh yurum, ac fohlohkihnyuckyak; ke ma inge, kahs se fohlohkohnwack uh ac ahkkolukye mwet koluk, ac tiac ahkkweiyacl.\n\n", "alma 42": "[center][font_size=26]Sapta 42[/font_size][/center]\n\n[i]Moul suhkawihl uh pa sie pacl in ahkkweye mwet uh in auliyak ac kuhlwacnsapuh God—Puhtatlac sac use misac luhn mahno ac nguhn nuh sin mwet nuhkwewa—Molwelah uh tuhkuh ke auliyak—God Sifacna El iwaclah nuh ke ma koluk luhn facluh—Pahkotwen ma nuh selos suc auliyak—Mwet nuhkwewa sahyac muhta ye nuhnuhnkuh suwohs luhn God—Pahkotwen tuhkuh ke srihpen Iwaclah—Mwet ma auliyak na pwacye uh muhkwena pa ac moliyucklac uh. Sahp ke yac 74 Met Liki Kraist.[/i]\n\n1 Ac inge, wen nuhtihk, nga nuhnkuh tuh oasr kuhtuh pac ma suc wakre nuhnak lom an, ma kom tiac kahlwem kac—ma ke nuhnuhnkuh suwohs luhn God ke kalyeiyuck luhn mwet koluk; tuh kom srihke in nuhnkuh lah ma sesuwohs se tuh mwet koluk enenuh in suhpweyucklac nuh ke sie ohiyac ahsor.\n\n2 Inge liye, wen nuhtihk, nga fah ahkuhtweyac ma inge nuh sum. Tuh liye, tukun Leum God El suhpwaclah pahpah tuhmwacsr ac ninac kiyacsr omeet ah liki imac Eden, in pihkihn fohk uh, suc elos oreklac kac—ahok, El eislah mwet liki imac sac, ac El likiyac kuhtuhlacp ke imac Eden, cherubim, ac sie katlas fihrihr ma pihtuckoht pihtuckme nuh yen nuhkwewa, in karuhnguhnwacng sahk in moul—\n\n3 Inge, kuht liye lah mwet sac eklac oacna God, etuh ma wo ac ma koluk; tuh elan tiac kohllah pahol, ac oacyacpac eis ke sahk in moul, ac kang ac moul ne tok ma pahtpaht, tuh Leum God El likiyac cherubim ac katlas fihrihr, tuh elan tiac ipeis ke fukun sahk—\n\n4 Ac ohinge kuht liye, tuh oasr sie pacl ituckyang nuh sin mwet uh in auliyak, ahok, sie puhlan pacl in srihkeyuck, sie pacl in auliyak ac kuhlwacnsapuh God.\n\n5 Tuh liye, Adam el fin silahklahk kohllah pahol, ac ipeis ke sahk in moul, el ac fah moul ne tok ma pahtpaht, fal nuh ke kahs luhn God, wacngihn acn nuh ke auliyak; ahok, ac oacyacpac kahs luhn God luhkuhn wacngihn, ac plwacn wolacna luhn molwelah luhkuhn foslac.\n\n6 Tuhsruhk liye, pakpucki nuh sin mwet uh in misac—ke ma inge, ke elos lihsyucklac liki sahk in moul elos enenuh in lihsyucklac liki facluh—ac mwet uh tuhlac ne tok ma pahtpaht, ahok, elos eklac mwet puhtatlac.\n\n7 Ac inge, kom liye ke ma inge lah ninac kiyacsr ac pahpah tuhmwacsr omeet ah elos tuh lihsyucklac kwewana ke moul in mahno ac nguhn liki ye muhtuhn Leum; ac ohinge kuht liye elos muhta ye kuh in ukwe luhngse lalos sifacna.\n\n8 Inge liye, tiacna fal tuh mwet uh enenuh in fohlohkihnyucklac liki misac luhn mahno se inge, tuh ac fah kuhnahoslah plwacn wolacna luhn engan.\n\n9 Ke ma inge, oacna ke nguhn uh tiac kuh in misac, ac puhtatlac sac tuh sang nuh fin mwet nuhkwewa sie misac luhn nguhn ac oacyacpac luhn mahno, tuh, elos lihsyucklac liki ye muhtuhn Leum, ac fal tuh mwet uh enenuh in fohlohkihnyuckme liki misac luhn nguhn se inge.\n\n10 Ke ma inge, ke elos eklac nuh ke ikoac, luhngse koluk, ac koluk, ke ohiyac luhn facluh, puhlan pacl in srihkeyuck se inge eklac sie puhlan pacl nuh selos in ahkolah; eklac sie puhlan pacl in ahkolah.\n\n11 Ac inge esam, wen nuhtihk, fin tiac ke plwacn in molwelah, (sriyucklac nuh sahyac) ke na pacl se elos misac nguhnalos ahsor, lihsyucklac liki ye muhtuhn Leum.\n\n12 Ac inge, wacngihn inkacnek in fohlohkohnma mwet uh liki ohiyacn puhtatlac se inge, suc mwet uh sang nuh sel sifacna ke srihpen seahkostwen lal sifacna;\n\n13 Ke ma inge, in fal nuh ke nuhnuhnkuh suwohs, plwacn in molwelah uh tiac kuh in utuckuh, utuckuh muhkwena ke auliyak luhn mwet uh ke puhlan pacl in srihkeyuck se inge, ahok, puhlan pacl in srihkeyuck se inge; tuh fin tiac ke ohiyac inge, pahkotwen tiac kuh in ahkfahsryeyuck sahyacn na ac enenuh in kuhnahoslah orekma luhn nuhnuhnkuh suwohs. Inge orekma luhn nuhnuhnkuh suwohs tiac kuh in kuhnausyucklac; fin ohinge, God El ac tilac God.\n\n14 Ac ohinge kuht liye lah mwet nuhkwewa puhtatlac, ac elos oasr ye srohoh luhn nuhnuhnkuh suwohs; ahok, nuhnuhnkuh suwohs luhn God, suc suhpwacloslac ne tok ma pahtpaht in lihsyucklac liki ye muhtahl.\n\n15 Ac inge, plwacn luhn pahkotwen tiac kuh in utuckuh sahyacn sie iwaclah enenuh in oreklac; ke ma inge God El sifacna iwaclah nuh ke ma koluk luhn facluh, in ahkfahsrye plwacn luhn pahkotwen, in ahkfihsrwacsryelah ma enenweyuck luhn nuhnuhnkuh suwohs, tuh God Elan kuh in sie God suwohs, God wo, ac oacyacpac sie God pahkotwen.\n\n16 Inge, auliyak tiac kuh in tuhkuh nuh fin mwet uh sahyacn fin oasr sie kaiyuck, suc oacyacpac ma ne tok ma pahtpaht oacna moul luhn nguhn uh, fihliyucki oan ke lacyacn ngiac siena liki plwacn in engan, suc oacyacpac ma ne tok ma pahtpaht oacna moul luhn nguhn uh.\n\n17 Inge, sie mwet kuh in auliyak fuhkah el fin tiac oruh ma koluk? El kuh in oruh fuhkah ma koluk fin wacngihn masap? Ac fuhkah in oasr sie masap sahyacn oasr sie kalyeiyuck?\n\n18 Inge, oasr sie kalyei akwucki, ac sie masap suwohs ituckyang, ma sang inse ahsor nuh sin mwet uh.\n\n19 Inge, fin wacngihn masap ituckyang—mwet se el fin ahkmas el enenuh in misac—yac el ac sahngweng tuh el ac misac el fin ahkmas?\n\n20 Ac oacyacpac, fin wacngihn masap utuckuh in lain ma koluk na mwet uh ac tiac sahngweng in oruh ma koluk.\n\n21 Ac fin wacngihn masap utuckuh, fin mwet uh oruh ma koluk na meac nuhnuhnkuh suwohs ac oruh, kuh pahkotwen, tuh ma inge ac wacngihn ma in usaclwack kac?\n\n22 Tuhsruhk sie masap utuckuh, ac sie kalyei akwucki, ac sie auliyak utuckuh; suc auliyak, pahkotwen fahkwack kac; fin tiac ohinge, nuhnuhnkuh suwohs uh eis mwet uh ac otwelah masap uh, ac masap uh oruh kalyeiyuck la; fin tiac, na orekma luhn nuhnuhnkuh suwohs ac kuhnausyucklac, ac God El ac tilac God.\n\n23 Tuhsruhk God El tiac tui in God, ac pahkotwen eis mwet auliyak, ac pahkotwen tuhkuh ke srihpen iwaclah; ac iwaclah ahkfahsrye sifil moulyak luhn mwet misac; ac sifil auliyak luhn mwet misac fohlohkohnma mwet uh nuh ye muhtuhn God; ac ohinge elos sifil fohlohk nuh Yohrohl, in nuhnuhnkweyuck fal nuh ke orekma lalos, fal nuh ke masap ac nuhnuhnkuh suwohs.\n\n24 Tuh liye, nuhnuhnkuh suwohs uh oruh ma nuhkwewa ma el sapkihn, ac pahkotwen uh oacyacpac eis ma nuhkwewa ma tuhkuh kac; ac ohinge, wacngihn mwet sahyaclos suc auliyak na pwacye ac moliyucklac.\n\n25 Meac, yac kom nuhnkuh muh pahkotwen uh kuh in eislah nuhnuhnkuh suwohs? Nga fahk nuh sum, Moh; tiacna kuhtuhsrihsrihk. Fin ohinge, God El ac tilac God.\n\n26 Ac ohinge God El use srihpac wolacna ac ma pahtpaht Lal, suc tuh ahkoeyucklac e ke na pwelucng luhn facluh. Ac ohinge molwelah ac moliyucklac luhn mwet uh tuhkuh, ac oacyacpac kuhnausyucklac ac ahsor lalos.\n\n27 Ke ma inge, O wen nuhtihk, el suc fah tuhkuh kuh in tuhkuh ac ipeis ke kof in moul ma wacngihn molo; ac el suc fah tiac tuhkuh mwet sacn pacna el tiac kalyeiyuck in tuhkuh; tuhsruhk ke lwen sahflah ac fah fohlohkihnyuckyang nuh sel fal nuh ke orekma lal.\n\n28 El fin luhngse oruh ma koluk, ac tiacna auliyak ke lusen moul lal, liye, ma koluk fah orek nuh sel, fal nuh ke fohlohkohnwack luhn God.\n\n29 Ac inge, wen nuhtihk, nga kena tuh kom in lwelah ma inge in tiac sifil ahkfohsye kom, ac lwelah tuh ma koluk lom muhkwena in ahkfohsye kom, tuh mwe ahkfohs ingacn fah iskowi nuh ten nuh ke auliyak.\n\n30 O wen nuhtihk, nga kena tuh kom in tiac sifil lahfwekihn nuhnuhnkuh suwohs luhn God. Nikmet srihke in ahkmwesahsye kom sifacna ke srihpen ma koluk lom, ke lahfwekihn nuhnuhnkuh suwohs luhn God; tuhsruhk yac kom lwelah suwohs luhn God, ac pahkotwen Lal, ac mongfihsrwacsr Lal in mokle yohk insiom; ac lwelah tuh in iskowi nuh ten nuh infohk uh ke puhsisacl.\n\n31 Ac inge, O wen nuhtihk, kom pahngyak sin God in luti kahs uh nuh sin mwet inge. Ac inge, wen nuhtihk, som ke inkacnek lom, fahkwack kahs uh ke pwacye ac ke kuhiyom, tuh kom in kuh in use nguhn uh nuh ke auliyak, tuh plwacn wolacna luhn pahkotwen in kuh in eisaclos. Ac lwelah tuh God Elan usot nuh sum finne in fal nuh ke kahs luhk. Amen.\n\n", "alma 43": "[center][font_size=26]Sapta 43[/font_size][/center]\n\n[i]Alma ac wen nahtuhl luti kahs uh—Mwet Zoram ac mwet luhn mwet Nephi sahyac suc lain elos eklac mwet Laman—Mwet Laman tuhkuh lain mwet Nephi in mweun—Moroni el sang kuhfwen mwe mweun nuh sin mwet Nephi—Leum El ahkkahlwemye nuh sel Alma plwacn luhn mwet Laman—Mwet Nephi elos karuhnguhnwacng lohm, moul in sukohsohk, sucu, ac alu lalos—Mwet mweun lal Moroni ac Lehi elos raunweack mwet Laman. Sahp ke yac 74 Met Liki Kraist.[/i]\n\n1 Ac na tukun ma inge wen nahtuhl Alma elos tuh som nuh inmahsrlon mwet ah, in fahkwack kahs uh nuh selos. Ac Alma, pac, el sifacna, tiac kuh in monglac, ac el oacyacpac som.\n\n2 Inge kuht fah tiac sifil fahk kuhtwena ma ke luti lalos, sahyacn na elos luti kahs uh, ac ma pwacye, fal nuh ke nguhn in pahluh ac fwackyuck; ac elos luti tukun akwuck muhtahl luhn God suc elos tuh pahngyak nuh kac.\n\n3 Ac inge nga fohlohklac nuh ke sie sramsram fototo ke mweun inmahsrlon mwet Nephi ac mwet Laman, ke yac ahksingucul alkosr ke kolyuck luhn mwet nuhnuhnkuh.\n\n4 Tuh liye, tukun ma inge mwet Zoram elos eklac mwet Laman; ke ma inge, ke muhtwacwacackiyacn yac ahksingucul alkosr mwet luhn mwet Nephi elos liye tuh mwet Laman elos tuhkuh nuh yohrohlos; ke ma inge elos oruh ahkoeyuck nuh ke mweun; ahok, elos oracni nuh sie un mwet mweun lalos fin acn Jershon.\n\n5 Ac tukun ma inge mwet Laman elos tuhkuh ke tausin mwet lalos; ac elos tuhkuh nuh fin acn Antionum, suc pa acn luhn mwet Zoram; ac sie mwet suc inel pa Zerahemnah el pa mwet kol lalos.\n\n6 Ac inge, mwet Amalek elos koluk liki na ac ahkmas liki na mwet Laman, ke ac yohrohlos sifacna, ke ma inge, Zerahemnah el srihsrngiyac sifen kacptin in karihngihn mwet Laman, ac elos nohfohn mwet Amalek ac mwet Zoram.\n\n7 Na ma inge el oruh tuh elan kuh in sruokyac na kasrkuhsrak lalos nuh sin mwet Nephi, tuh elan kuh in usacloslac nuh ye kuh lal tuh elan kuh in oruh plwacn lal.\n\n8 Tuh liye, plwacn lal pa in puhrakwack mwet Laman in kasrkuhsrak lain mwet Nephi; el oruh ma inge tuh elan oruh kuh yohk lal faclos, ac oacyacpac tuh elan kuh in eis kuh nuh fin mwet Nephi ke el usaclosme nuh ke srohoh.\n\n9 Ac inge plwacn luhn mwet Nephi pa in karuhnguhnwacng acn lalos, lohm selos, ac muhtwacn kiyaclos, ac tuhlihk nahtuhlos, tuh elos in kuh in loangwelah ma inge liki poun mwet lokoalok lalos; ac oacyacpac tuh elos in kuh in loangwelah kuh lalos ac ma wo lalos, ahok, ac oacyacpac moul sukohsohk lalos, tuh elos in kuh in alu nuh sin God fal nuh ke luhngse lalos.\n\n10 Tuh elos etuh tuh elos fin puhtatyang nuh in poun mwet Laman, tuh el suc fah alu nuh sin God ke nguhn ac ke pwacye, God pwacye ac moul, mwet Laman elos ac kuhnahoslah.\n\n11 Ahok, ac elos oacyacpac etuh ke kasrkuhsrak upac luhn mwet Laman nuh sin mwet wiyaclos, suc pa mwet luhn mwet Anti-Nephi-Lehi, suc tuh pahngpahng mwet lal Ammon—ac elos tiac sruhkwack kuhfwen mwe mweun, ahok, elos ilyak nuh ke sie wuhlweacng ac elos tiacna kuhnahoslah—ke ma inge, elos fin puhtatyang nuh in poun mwet Laman elos ac kuhnausyucklac.\n\n12 Ac mwet Nephi elos tiacna lwelah tuh elos in kuhnausyucklac; ke ma inge elos sang nuh selos acn in usru lalos.\n\n13 Ac mwet lal Ammon elos sang nuh sin mwet Nephi sie ip yohk ke mwe kahsruh lalos in sang kahsruh mwet mweun lalos; ac ohinge mwet Nephi elos eis kunaclos, sifacna, in tuyak lain mwet Laman, suc toweniiyac u lal Laman ac Lemuel, ac wen nahtuhl Ishmael, ac elos nuhkwewa suc lain mwet Nephi, suc pa mwet Amalek ac mwet Zoram, ac fihlin mwet luhn mwet tol lal Noah.\n\n14 Inge fihlin mwet ingacn arulacna puhs, apkuhran in, oacna mwet Nephi; ac ohinge mwet Nephi elos eis kunaclos in tuyak lain mwet wiyaclos, finne in ahkmas.\n\n15 Ac tukun ma inge ke mwet mweun luhn mwet Laman elos tuhkweni nuh sie nuh fin acn Antionum, liye, mwet mweun luhn mwet Nephi elos ahkolah in sonolos fin acn Jershon.\n\n16 Inge, mwet kol luhn mwet Nephi, kuh mwet se suc srihsrngiyucki in sifen kacptin luhn mwet Nephi—inge sifen kacptin sac el kol nohfohn mwet mweun luhn mwet Nephi—ac inel pa Moroni;\n\n17 Ac Moroni el karihngihn ma nuhkwewa, ac usyen karihngihnyuck ke mweun lalos. Ac el matwac yac longoul ac limekohsr ke el tuh srihsrngiyucki sifen kacptin fin mwet mweun luhn mwet Nephi.\n\n18 Ac tukun ma inge el ohsun sin mwet Laman ke inmahsrol Jershon, ac mwet lal elos utuck katlas, ac mitmit kuhruh, ac kain in kuhfwen mwe mweun nuhkwewa.\n\n19 Ac ke mwet mweun luhn mwet Laman elos liye tuh mwet lal Nephi, kuh lal Moroni, el ahkolah mwet lal ke mwe loang iniwac ac mwe loang ke paho, ahok, ac oacyacpac mwe loang in karuhnguhnwacng insifaclos, ac oacyacpac elos nukum nuknuk mahtoltol—\n\n20 Inge mwet mweun lal Zerahemnah elos tiacna ahkolah ke kuhtwena ma inge; elos us muhkwena katlas nahtuhlos ac mitmit kuhruh nahtuhlos, ac mwe pihsr nahtuhlos ac suhkan pihsr nahtuhlos, yot lalos ac foht nahtuhlos; ac elos kohflohfohl, sahyacn na sie kulun kosro ma elos losyac infulwaclos kac; ahok, elos nohfohn kohflohfohl, sahyacn mwet Zoram ac mwet Amalek.\n\n21 Tuhsruhk elos tiacna loangweyucklac ke mwe loang iniwac, kuh mwe loang—ke ma inge, elos arulacna sahngweng sin un mwet mweun luhn mwet Nephi ke srihpen mwe loang lalos, finne elos arulacna puhs liki mwet Nephi.\n\n22 Liye, na tukun ma inge elos tiacna ke tuhkuh lain mwet Nephi ke inmahsrol luhn acn Jershon; ke ma inge elos som liki acn Antionum nuh ke innimac, ac eis fuhfahsryucsr lalos ut raun ke innimac, muhtwacwacack fahlac na e ke muhtuhn infacl Sidon, tuh elos in kuh in tuhkuh nuh fin acn Manti ac sruokyac acn we; tuh elos tiacna nuhnkuh muh mwet mweun lal Moroni ac etuh acn elos som nuh we.\n\n23 Tuhsruhk tukun ma inge, ke pacl se na elos som nuh ke innimac Moroni el suhpwaclah mwet kalngeyuck nuh ke innimac in tuni nien monglac lalos; ac Moroni, pac, el etuh ke kahs in pahluh lal Alma, el suhpwaclah kuhtuh mwet nuh yohrohl, kena sel tuh elan siyuck sin Leum lah mwet mweun luhn mwet Nephi enenuh in som nuh oyac in karuhnguhnuhlosyang sifacna in lain mwet Laman.\n\n24 Ac tukun ma inge kahs luhn Leum tuhkuh nuh facl Alma, ac Alma el fahk nuh sin mwet utuck kahs lal Moroni, lah mwet mweun luhn mwet Laman elos forfor raun ke innimac, tuh elos in kuh in som nuh fin acn Manti, tuh elos in kuh in muhtwacwacack mweuni yen ma muhnahs luhn mwet uh. Ac mwet utuck kahs ingacn som ac tahfweacng sap soko ah nuh sel Moroni.\n\n25 Inge Moroni, el likiyac sie u srihsrihk ke mwet mweun lal fin acn Jershon, fin te ke kuhtuh srihpac sie un mwet Laman ac tuhkuh nuh we ac sruokyac siti uh, el eis u luhlah sin mwet mweun lal ac mahs som nuh fin acn Manti.\n\n26 Ac el oruh tuh mwet nuhkwewa ke ipin acn sac in tuhkweni nuh sie in mweun lain mwet Laman, in karuhnguhnwacng acn lalos ac facl selos, ac kuh lalos ac sukohsohk lalos; ke ma inge elos tuh ahkolah in lain ke pacl se mwet Laman elos ac tuhkuh.\n\n27 Ac tukun ma inge Moroni el oruh tuh un mwet mweun lal in wihklac ke infahlfahl ma oan sisken infacl Sidon, ma oan nuh rohtoh ke infacl Sidon ke innimac.\n\n28 Ac Moroni el likiyac mwet kalngeyuck in raunweack, tuh elan kuh in etuh lah ngac mwet mweun luhn mwet Laman ac fah tuhkuh.\n\n29 Ac inge, Moroni el etuh plwacn luhn mwet Laman, tuh plwacn lalos pa in kuhnahoslah mwet wiyaclos, kuh in oruh elos in muhta ye kuh ac usacloslac nuh ke srohoh tuh elos in kuh in oakiyac sie tohkohsrahi nuh selos sifacna fin acn ah nohfohn;\n\n30 Ac el oacyacpac etuh lah luhngse sefanna luhn mwet Nephi pa in sruokyacna acn selos, ac moul sukohsohk lalos, ac alu lalos, ke ma inge el nuhnkuh tuh tiac ma koluk se elan karuhnguhnuhlosyang ke ohiyac in ahkluhkuhk; ke ma inge, el etwacack sin mwet kalngeyuck lal lah oyac kac inkacnek ma mwet Laman elos ac tuhkuh kac.\n\n31 Ke ma inge, el srwaclihk un mwet mweun lal ac us sie u ah nuh ke infahlfahl uh, ac elos wihklac ke lacfahl nuh kuhtuhlacp, ac nuh epang ke inging Riplah;\n\n32 Ac mwet mweun luhlah ah el okanlah ke infahlfahl nuh rohtoh, ke lacfahl rohtoh ke infacl Sidon, ac nuh tenah nuh ke inmahsrol luhn acn Manti.\n\n33 Ac ohinge el fihliyac un mwet mweun lal fal nuh ke luhngse lal, el ahkolah in sonolos.\n\n34 Ac tukun ma inge mwet Laman elos tuhkuh ke lacfahl acir ke inging uh, ke sie acn ma un mwet mweun lal Moroni ah wihklac we.\n\n35 Ac ke mwet Laman elos ahluhkwelah inging Riplah, ac tuhkuh nuh ke infahlfahl uh, ac muhtwacwacack in sahslah ke infacl Sidon, un mwet mweun ma wihklac ke lacfahl epang ke inging uh, suc kolyuck sin sie mwet suc inel pa Lehi, ac el kol un mwet mweun lal nuh met ah ac raunweack mwet Laman ke lacfahl nuh kuhtuhlacp nuh tohkohlos.\n\n36 Ac tukun ma inge mwet Laman, ke elos liye mwet Nephi ut tok tuhkuh nuh yohrohlos, elos forlah ac muhtwacwacack in mweun lain un mwet mweun lal Lehi.\n\n37 Ac sikyak luhn misac uh muhtwacwacack ke kwewana lacfahl uh, tuhsruhk koluk kuhtuh liki nuh sin u luhn mwet Laman, tuh kohflohfohl lalos ikacklah na nuh ke pakpuck upac luhn mwet Nephi ke katlas nahtuhlos ac mitmit kuhruh nahtuhlos, ma sang misac apkuhran nuh ke pakpuck nuhkwewa.\n\n38 Ke lwacyacn ngiac, ke kais kuhtuh pacl sie mwet ac misac inmahsrlon mwet Nephi, ke katlas nahtuhlos ac ke kahklah luhn srah, elos lihsrihngyucki liki ip yohk srihpac ke mahnolos, kuh ip yohk srihpac ke mahno uh lihsrihngyucki liki pakpuck luhn mwet Laman, ke mwe loang luhn iniwaclos, ac mwe loang luhn paholos, ac mwe loango insifaclos; ac ohinge mwet Nephi elos tuh ahkfahsrye sikyak luhn misac uh nuh inmahsrlon mwet Laman.\n\n39 Ac tukun ma inge mwet Laman elos sahngweng, ke srihpen kuhnausyucklac yohk inmahsrlolos, finne ne ke na elos muhtwacwacack in kahing nuh ke infacl Sidon.\n\n40 Ac elos ukweyuck sel Lehi ac mwet lal; ac elos lihsyuckyak sel Lehi nuh ke kof Sidon, ac elos tuhpallah kof Sidon. Ac Lehi el tulokihnyac un mwet mweun lal ke sisken infacl Sidon tuh elos in tiac tuhpallah.\n\n41 Ac tukun ma inge Moroni ac un mwet mweun lal ohsun nuh sin mwet Laman ke infahlfahl uh, ke lacfahl se sahyac ke infacl Sidon, ac muhtwacwacack in mweun lainuhlos in onweloslac.\n\n42 Ac mwet Laman elos sifilpac kahing luhkwelos, nuh fin acn Manti; ac elos sifilpac ohsun sin un mwet mweun lal Moroni.\n\n43 Na ke ohiyac se inge mwet Laman elos tuh mweun upac; ahok, wacngihn pacl se etweyuck ke mwet Laman elos acnwuck arulacna ahluhkwelah fokoko ac puhlaik, moh, tiacna finne ke muhtwacwacackiyac ah me.\n\n44 Ac elos mokleyuckyak sin mwet Zoram ac mwet Amalek, suc pa sifen kacptin ac mwet kol lalos, ac sel Zerahemnah, suc pa sifen kacptin lalos, kuh mwet kol fuhlwact lalos; ahok, elos tuh acnwuck oacna dragon uh, ac puhs sin mwet Nephi misac ke paholos, ahok, tuh elos tuh fuhluhngyac nuh ke ip luo mwe loang insifac pucspucs lalos, ac elos tuh kantweyac mwe loang iniwac pucspucs lalos, ac elos tuh pakwelah puhs paholos; ac ohinge mwet Laman elos tuh acnwuck ke kasrkuhsrak upac lalos.\n\n45 Ne ohinge, mwet Nephi elos mokleyuck ke sie srihpac wo, tuh elos tiac acnwuck nuh ke usyen tohkohsrahi kuh ke kuh tuhsruhk elos acnwuck ke srihpen lohm selos ac sukohsohk lalos, ac muhtwacn kiyaclos ac tuhlihk nahtuhlos, ac ma nuhkwewa lalos, ahok, nuh ke inkacnek in alu lalos ac alu lalos.\n\n46 Ac elos oruh ma suc elos puhlakihn muh ma kunaclos suc elos misac sin God lalos; tuh Leum El fahk nuh selos, ac oacyacpac nuh sin pahpah tuhmwaclos, lah: Ke wacngihn mwacta koluk lowos ke tahfonglac se met, kuh ahkluo, kowos fah tiac lwelah kowos sifacna in misac ke poun mwet lokoalok lowos.\n\n47 Ac sifilpac, Leum El fahk lah: Kowos fah karuhnguhnwacng sucu lowos finne nuh ke ahkmas. Ke ma inge ke srihpac se inge mwet Nephi elos lain mwet Laman, in loangweloslac sifacna, ac sucu lalos, ac acn selos, ac facl selos, ac kuh lalos, ac alu lalos.\n\n48 Ac tukun ma inge ke mwet lal Moroni elos liye fokokoiyen ac kasrkuhsrak luhn mwet Laman, elos tuh apkuhran in molokweni ac kahing luhkwelos. Ac Moroni, el etwacack plwacn lalos, suhpwaclah ac moklweack insiaclos ke nuhnak inge—ahok, in nuhnkuh acn selos, moul sukohsohk lalos, ahok, sukohsohklah lalos liki srohoh.\n\n49 Ac tukun ma inge elos foracng nuh sin mwet Laman, ac elos pruhe kwacfe ke sie puhsra nuh sin Leum God lalos, nuh ke moul sukohsohk lalos ac sukohsohklah lalos liki srohoh.\n\n50 Ac elos muhtwacwacack in tuyak lain mwet Laman ke kuh; ac ke ao sacpacna elos wowoyak nuh sin Leum nuh ke sukohsohk lalos, mwet Laman elos muhtwacwacack in kahing liki ye muhtahlos; ac elos kahing finne nuh ke kof Sidon.\n\n51 Inge, mwet Laman elos puhslac, ahok, pihsaclos puhs pacl luo liki na mwet Nephi; ne ohinge, elos ukohkyak oruh elos tuhkweni nuh sie in oraclah u se ke infahlfahl uh, ke sisken infacl Sidon.\n\n52 Ke ma inge mwet mweun lal Moroni elos raunweloslac, ahok, finne ke kwewana lacfahl ke infacl uh, tuh liye, mwet lal Lehi oasr ke lacfahl nuh kuhtuhlacp.\n\n53 Ke ma inge ke Zerahemnah el liye mwet lal Lehi ke lacfahl nuh kuhtuhlacp ke infacl Sidon, ac un mwet mweun lal Moroni nuh ke lacfahl nuh rohtoh ke infacl Sidon, tuh elos rauniyucklac sin mwet Nephi, elos sahngweng na upac.\n\n54 Inge Moroni, ke el liye sahngweng lalos, el sapkihn mwet lal tuh elos in tui tiac ahksohrohrye srah lalos.\n\n", "alma 44": "[center][font_size=26]Sapta 44[/font_size][/center]\n\n[i]Moroni el sapkihn mwet Laman in oraclah sie wuhlweacng in mislac kuh in kuhnausyucklac—Zerahemnah el sruhnga oruh, ac mweun uh sifilpac srolah—Un mwet mweun lal Moroni elos kuhtanglah mwet Laman. Sahp ke yac 74–73 Met Liki Kraist.[/i]\n\n1 Ac tukun ma inge ke elos tui ac fohlohk nuh tok luhkwelos. Ac Moroni el fahk nuh sel Zerahemnah: Liye, Zerahemnah, kuht tiacna ke tuh kuht in mwet luhngse ahksohrohryelah srah. Kom etuh lah kom oasr in pahosr, tuhsruhk kuht tiacna ke unikowosi.\n\n2 Liye, kuht tiacna tuhkuh in mweun lain kowos tuh kuht in ahksohrohrye srah lowos an ke kuh; kuh kuht tiac pac ke use kuhtwena mwet nuh ke srohoh. Tuhsruhk pa inge srihpac se ma kowos tuhkuh in lain kuht kac uh; ahok, ac kowos kasrkuhsrak sesr ke srihpen alu lasr.\n\n3 Tuhsruhk inge, kom liye lah Leum El wi kuht; ac kom liye lah El us kom me nuh in pahosr. Ac inge nga kena tuh kom in kahlwem kac lah ma inge oreklac nuh sesr ke srihpen alu lasr ac luhlahlfongi lasr in Kraist. Ac inge kom liye lah kom tiacna kuh in kuhnahoslah luhlahlfongi lasr.\n\n4 Inge kom liye lah pa inge luhlahlfongi pwacye luhn God; ahok, kom liye lah God El ac kahsruh, ac liyacacng, ac karihngihn kuht, kuht fin oaru nuh Sel, ac nuh ke luhlahlfongi lasr, ac alu lasr; ac Leum El fah tiac lwelah tuh kuht in kuhnausyucklac sahyacn na kuht puhtatlac nuh ke tahfonglac ac lahfwekihn luhlahlfongi lasr.\n\n5 Ac inge, Zerahemnah, nga sapkihn nuh sum, ke inen God kuhlacna, suc ahkfokokoye un mwet mweun lasr tuh kuht in fokoko liki kowos, ke luhlahlfongi lasr, ke alu lasr, ac ke inkacnek in alu lasr, ac ke acn in alu lasr, ac ke kahsruh muhtahl suc kuht sowemoul kac sin muhtwacn kiyacsr ac tuhlihk nahtuhsr, ke moul sukohsohk sacn suc sruokkuhti nuh ke acn sesr ac facl sesr; ahok, ac oacyacpac ke orekma luhn kahs muhtahl luhn God, suc kuht eis nohfohn engan lasr kac; ac ke ma nuhkwewa ma sacohklacna nuh sesr—\n\n6 Ahok, ac tiac pa inge kwewa; nga sapkihn nuh sum ke kena yohk nuhkwewa lom ma oruh kom in moul, tuh kom in use kuhfwen mwe mweun lowos nuh sesr, ac kuht fah tiac suk in ahksohrohrye srah lowos, tuhsruhk kuht fah sruokyac na moul lowos, kowos fin som ke inkacnek lowos ac tiac sifilpac tuhkuh in mweun lain kuht.\n\n7 Ac na, kowos fin tiac oruh ma inge, liye, kowos oasr in pahosr, ac nga fah sapkihn mwet luhk tuh elos in lainkowos, ac kantweyac kihnet in misac nuh ke monuwos, tuh kowos in wacngihnlac; ac na fah kuht liye lah suc ac oasr kuh la fin mwet inge; ahok, kuht fah liye lah suc fah utucklac nuh ke srohoh.\n\n8 Ac na tukun ma inge ke Zerahemnah el lohng ma fwackyuck inge el tuhkuh nuh met ac sang katlas nahtuhl ac mitmit kuhruh nahtuhl, ac mwe pihsr nahtuhl nuh in pahol Moroni, ac fahk nuh sel: Liye, pa inge kuhfwen mwe mweun lasr; kuht fah usot nuh sum, tuhsruhk kuht fah tiac lwelah kuht sifacna in olwelah nuh sum, suc kuht etuh lah kuht ac kuhnahoslah, ac oacyacpac tuhlihk nahtuhsr; tuhsruhk eislah kuhfwen mwe mweun lasr, ac lwelah tuh kuht in som nuh ke innimac; fin tiac ohinge kuht fah sifil eis katlas nahtuhsr, ac kuht fah misac kuh kuhtanglah.\n\n9 Liye, kuht tiac ma ke luhlahlfongi lowos; kuht tiacna luhlahlfongi lah God pa eiskuhtwot nuh in pouwos; tuhsruhk kuht luhlahlfongi lah ohiyac kuhtasrihk lowos pa molikowoslac liki katlas nahtuhsr. Liye, mwe loang iniwac lowos ac mwe loang lowos pa molikowoslac.\n\n10 Ac inge ke Zerahemnah el ahksahfyelah sramsram lal ke kahs inge, Moroni el fohlohkohnwacng katlas ac kuhfwen mwe mweun, ma el tuh eis, nuh sel Zerahemnah, fahk: Liye, kuht ac fah ahksahfyelah fohs se inge.\n\n11 Inge nga tiacna kuh in esam kahs ma nga sruhmuhn, ke ma inge oacna ke Leum El moul, kowos fah tiac som sahyacn na kowos som ke sie wuhlwelah tuh kowos fah tiacna sifil fohlohk in lain kuht in mweun. Inge ke kowos oasr in pahosr kuht fah ahksohrohryelah srah lowos nuh infohk uh, kuh kowos fah insese nuh ke ohiyac suc nga fahkoht.\n\n12 Ac inge ke Moroni el fahklah kahs inge, Zerahemnah el sifil eis katlas nahtuhl, ac el kasrkuhsrak sel Moroni, ac el yucyang tuh elan kuh in unilyac Moroni; tuhsruhk ke el sralwack katlas nahtuhl, liye, sie sin mwet mweun lal Moroni el pakwelah puhtatlac nuh infohk uh, ac oruh kaptwelihk muhta ah; ac el oacyacpac pakilyac Zerahemnah tuh el suhkwelah kulun sifacl ac kulun sifacl puhtatlac nuh infohk uh. Ac Zerahemnah el kahing luhkwelos ac nuh inmahsrlon mwet mweun lal.\n\n13 Ac tukun ma inge mwet mweun se suc tu siskac, suc suhkwelah kulun sifacl Zerahemnah, el sruhkwack kulun sifac sac liki infohk uh ke aunsucf ah, ac fihliyac ke muhtuhn katlas nahtuhl, ac kohllah nuh yohrohlos, fahk nuh selos ke sie puhsra luhlahp:\n\n14 In oacpacna ke kulun sifac se inge puhtatlac nuh infohk uh, suc pa kulun sifac luhn mwet kol lowos, ohinge kowos fah puhtatlac nuh infohk uh kowos fin tiac use kuhfwen mwe mweun lowos ac som ke sie wuhlweacng in mislac.\n\n15 Inge puhs selos, ke elos lohng kahs inge ac liye kulun sifac se suc oan ke katlas sac, elos sahngweng; ac puhs selos tuhkuh ac tolyac kuhfwen mwe mweun lalos sisken niyacl Moroni, ac ilyak nuh ke sie wuhlweacng in mislac. Ac elos suc ilyak nuh ke sie wuhlweacng elos fihliyucklac in som nuh innimac.\n\n16 Na tukun ma inge Zerahemnah el arulacna kasrkuhsrak, ac el puhrakwack mwet luhlah sin un mwet mweun lal in kasrkuhsrak, in acnwuck fokoko liki met ah in lain mwet Nephi.\n\n17 Ac inge Moroni el kasrkuhsrak, ke srihpen kwekweiyen mwet Laman; ke ma inge el sapkihn mwet lal tuh elos in mweun lainuhlos ac onweltahluh. Ac tukun ma inge ke elos muhtwacwacack in onweloslac; ahok, ac mwet Laman elos lainuhlos ke katlas nahtuhlos ke kuhiyaclos.\n\n18 Tuhsruhk liye, mahno kohflohfohl lalos ac insifaclos tiac loangweyucklac liki katlas kohsroh nuhtin mwet Nephi; ahok, liye elos kantweyucki ac pakpucki, ahok, ac sa na puhtatlac misac ye katlas nuhtin mwet Nephi; ac elos muhtwacwacack in kuhtangyucklac, oacna ke mwet mweun lal Moroni elos tuh palyei.\n\n19 Inge Zerahemnah, ke el liye tuh elos nohfohn ac apkuhran in kuhnausyucklac, el wowoyak ke kuhiyacl nuh sel Moroni, olweacng lah el ac wuhlwelah ac oacyacpac mwet lal weluhl, elos fin molwelah moul luhn mwet luhlah lalos, tuh elos fah tiacna sifil fohlohk in mweun lainuhlos.\n\n20 Ac tukun ma inge Moroni el oruh tuh sikyak luhn misac in sifilpac tui inmahsrlon mwet uh. Ac el eislah kuhfwen mwe mweun liki mwet Laman; ac tukun elos weluhl ilyak nuh ke sie wuhlweacng in mislac elos fihliyucklac in som nuh innimac.\n\n21 Inge pihsen mwet misac lalos tiacna oeyucklac ke srihpen puhslac na pwacye pihsac sac; ahok, pihsen mwet misac arulacna puhslac, kwewana luhn mwet Nephi ac luhn mwet Laman.\n\n22 Ac tukun ma inge elos tuh tohllah mwet misac nuh inkof Sidon, ac elos tuh pahtlah ac tihli nuh yen loal meoa.\n\n23 Ac un mwet mweun luhn mwet Nephi, kuh lal Moroni, elos fohlohklac ac tuhkuh nuh lohm selos ac acn selos.\n\n24 Ac ohinge sahflah yac ahksingucul alkosr ke kolyuck luhn mwet nuhnuhnkuh fin mwet lal Nephi. Ac ohinge sahflah ma sihmlac lal Alma, ma tuh sihmlac fin plwet lal Nephi.\n\n", "alma 45": "Sramsram fototo ke mwet lal Nephi, ac mweun ac akuhkuhin lalos, ke pacl lal Helaman, fal nuh ke ma sihmlac lal Helaman, suc el karuhnguhnwacng ke lusen moul lal.\n\nKapsreni sapta 45 ne ke 62.\n\n[center][font_size=26]Sapta 45[/font_size][/center]\n\n[i]Helaman el luhlahlfongi kahs lal Alma—Alma el palyei kuhnausyucklac luhn mwet Nephi—El ahkinsewowoye ac selngawi acn uh—Alma el sahp utuckyak nuh lucng sin Nguhn, finne oacna Moses—Akuhkuhin uh upaclah ke Alu uh. Sahp ke yac 73 Met Liki Kraist.[/i]\n\n1 Liye, na tukun ma inge mwet lal Nephi elos arulacna engan, ke srihpen Leum El sifilpac molweloslac liki poun mwet lokoalok lalos; ke ma inge elos sang kuloh nuh sin Leum God lalos; ahok, ac elos tuh lalo yohk ac pruhe yohk, ac elos tuh alu nuh sin God ke engan yohk na pwacye.\n\n2 Ac tukun ma inge ke yac ahksingucul yuc ke kolyuck luhn mwet nuhnuhnkuh fin mwet lal Nephi, Alma el tuhkuh nuh yohrohl Helaman wen nahtuhl ac fahk nuh sel: Kom luhlahlfongi kahs ma nga sruhmuhn nuh sum ke ma sihmlac ma karihngihnyuckyang?\n\n3 Ac Helaman el fahk nuh sel: Ahok, nga luhlahlfongi.\n\n4 Ac Alma el sifilpac fahk: Kom luhlahlfongi Jisus Kraist, suc fah tuhkuh?\n\n5 Ac el fahk: Ahok, nga luhlahlfongi nohfohn kahs ma kom sruhmuhn ah.\n\n6 Ac Alma el sifilpac fahk nuh sel: Yac kom fah liyacacng masap luhk?\n\n7 Ac el fahk: Ahok, nga fah liyacacng masap lom ke insiuck nohfohn.\n\n8 Na Alma el fahk nuh sel: Insewowo nuh sum; tuh Leum El fah ahkkapye kom fin acn se inge.\n\n9 Tuhsruhk liye, oasr kuhtuh ma nga ke palyei nuh sum; tuhsruhk ma suc nga palyei nuh sum uh kom fah tiac oruh in etweyuck; ahok, ma suc nga palyei nuh sum fah tiacna oruh in etweyuck, finne ne ke na kahs in pahluh inge ahkpwacyeiyucklac; ke ma inge suhmuhslah kahs ma nga fah fahk.\n\n10 Ac pa inge kahs uh: Liye, nga motko tuh mwet inge, mwet Nephi, in fal nuh ke nguhn in fwackyuck ma oasr yuruk, ke yac ahngfoko e ke na pacl se ma Jisus Kraist El fah ahkkahlwemyacl sifacna nuh selos, elos fah muhnahslah ke suhlahlahlfongi.\n\n11 Ahok, ac na elos fah liye mweun ac mas, ahok, sracl ac ahkmas, finne ke na mwet lal Nephi ac fah wacngihnlac—\n\n12 Ahok, ac ohinge ke srihpen elos fah kais kuhtuh na muhnahslah ke suhlahlahlfongi ac puhtatyang nuh ke orekma luhn lohsr, ac sahrngwet, ac kain in ohiyac koluk nuhkwewa; ahok, nga fahk nuh sum, lah ke srihpen elos fah oruh ma koluk lain kahlwem ac etwacack yohk, ahok, nga fahk nuh sum, tuh ke lwen sac fahlac, finne fihlin fihl ahkahkosr ac tiac misac met liki ma koluk yohk se inge fah tuhkuh.\n\n13 Ac ke lwen luhlahp sacn tuhkuh, liye, pacl uh ac sa na tuhkuh tuh elos suc inge, kuh fihtaclos suc inge oacwaclah inmahsrlon mwet lal Nephi, fah tiac sifil oacwaclah inmahsrlon mwet lal Nephi.\n\n14 Tuhsruhk elos suc luhlah, ac tiac kuhnausyucklac ke lwen na yohk srihpac ac ahksahngweng sac, ac fah oacwaclah inmahsrlon mwet Laman, ac fah eklac oacna elos, nohfohn, sahyacn mwet puh suc fah pahngpahng mwet tuhma lutlut luhn Leum; ac mwet Laman elos fah ukwaclos ne ke na elos misac wacngihnlac. Ac inge, ke srihpen ma koluk, kahs in pahluh inge ac fah ahkpwacyeiyucklac.\n\n15 Ac na tukun ma inge tukun Alma el fahk ma inge nuh sel Helaman, el ahkinsewowoyacl, ac oacyacpac wen nahtuhl sahyac; ac el oacyacpac ahkinsewowoye facluh nuh ke srihpac luhn suwohswohs.\n\n16 Ac el fahk: Leum God El fahk—Ac fah selngawi acn uh, ahok, acn se inge, nuh sin muhtuhnfacl, kain in mwet, kahs, ac mwet uh, nuh ke kuhnausyucklac, suc oruh ma koluk, ke pacl se elos arulacna koluklac; ac ke Nga fahk ac fah ohinge; tuh pa inge selngawi ac mwe insewowo luhn God nuh fin acn uh, tuh Leum El tiac kuh in ngwetwacng nuh ke ma koluk ke ac lwelah finne ke ma srihsrihk.\n\n17 Ac na, ke Alma el fahk kahs inge el ahkinsewowoye alu uh, ahok, elos nuhkwewa suc enenuh in tu na kuh ke luhlahlfongi ke pacl sac fahlac.\n\n18 Ac ke Alma el oraclah ma inge el som liki acn Zarahemla, oacna in muh el ac som nuh fin acn Melek. Ac tukun ma inge el tiacna sifil lohngyuck se; ac nuh ke misac kuh puckpucki lal kuht tiac etuh kac.\n\n19 Liye, ma inge kuht etuh, lah el sie mwet suwohswohs; ac mwe fahk se inge fahsrelihk nuh ke alu uh lah el eisyuck sin Nguhn, kuh puckpucki ke poun Leum, finne oacna Moses. Tuhsruhk liye, ma suhmuhslah fahk lah Leum El eisacl Moses nuh yohrohl sifacna; ac kuht motko muh El oacyacpac eisacl Alma ke nguhn, nuh yohrohl sifacna; ke ma inge, ke srihpac se inge wacngihn ma kuht etuh ke misac kuh puckpucki lal.\n\n20 Ac na tukun ma inge ke muhtwacwacackiyacn yac ahksingucul yuc ke kolyuck luhn mwet nuhnuhnkuh fin mwet lal Nephi, Helaman el som nuh inmahsrlon mwet uh in fahkwack kahs uh nuh selos.\n\n21 Tuh liye, ke srihpen mweun lalos nuh sin mwet Laman ac puhslac akuhkuhin srihsrihk ac fohs inmahsrlon mwet uh, arulacna enenweyuck tuh kahs luhn God in sulkackihnyuck inmahsrlolos, ahok, ac tuh sie masap enenuh in oreklac ke alu uh nohfohn.\n\n22 Ke ma inge, Helaman ac mwet wiyacl elos som in sifilpac oakiyac alu uh ke acn nuhkwewa, ahok, ke siti nuhkwewa fin acn ah nohfohn ma mwet lal Nephi elos muhta we. Ac tukun ma inge elos tuh srihsrngiyac mwet tol ac mwet luti fin acn ah nohfohn, nuh ke alu uh nohfohn.\n\n23 Ac na tukun ma inge tukun Helaman ac mwet wiyacl elos srihsrngiyac mwet tol ac mwet luti in karihngihn alu uh oasr sie akuhkuhin mayak inmahsrlolos, ac elos tiacna ke lohng kahs lal Helaman ac mwet wiyacl;\n\n24 Tuhsruhk elos insefuhlwactwack, puhsruhkwack insiaclos, ke srihpen kahsruhp na yohk lalos; ke ma inge elos kahsruhpi ke muhtahlos sifacna, ac elos tiac ke lohng kahs lalos, in fahsr suwohs ye muhtuhn God.\n\n", "alma 46": "[center][font_size=26]Sapta 46[/font_size][/center]\n\n[i]Amalickiah el orek inkacnek elan tohkohsrah—Moroni el kohlwack sifac luhn moul sukohsohk—El oracni mwet uh in lango alu lalos—Mwet luhlahlfongi pwacye elos pahngpahng Mwet Christian—Sie sruf lal Joseph ac fah painmoullac—Amalickiah ac mwet lain elos kahinglac nuh fin acn lal Nephi—Elos suc fah tiac kahsruh pahtok srihpac luhn sukohsohk elos acnwucki. Sahp ke yac 73–72 Met Liki Kraist.[/i]\n\n1 Ac tukun ma inge elos nuhkwewa suc tiac porongo kahs lal Helaman ac mwet wiyacl elos toweni nuh sie in lain mwet wiyaclos.\n\n2 Ac inge liye, elos arulacna kasrkuhsrak, yohkna oruh elos insacnweacng in onweltahluh.\n\n3 Inge mwet kol lalos suc kasrkuhsrak lain mwet wiyaclos ah el sie mwet yohk ac fokoko; ac inel pa Amalickiah.\n\n4 Ac Amalickiah el kena tuh elan tohkohsrah; ac mwet ma tuh kasrkuhsrak ah elos oacyacpac kena tuh elan tohkohsrah lalos; ac elos pa inkaiyaclos suc mwet nuhnuhnkuh srihsrihk luhn acn uh, ac elos sukok kuh.\n\n5 Ac elos kolyuck ke eyeinse lal Amalickiah, tuh elos fin kahsrel ac oakiyac tuh elan tohkohsrah lalos el ac oraclah elos in mwet kol luhn mwet ah.\n\n6 Ohinge elos kolyucklac sel Amalickiah in lain, finne in lain luti lal Helaman ac mwet wiyacl, ahok, finne ke karihngihnyuck na wo lalos ke alu uh, tuh elos mwet tol fuhlwact ke alu uh.\n\n7 Ac puhs mwet ke alu uh suc luhlahlfongi kahs in eyeinse lal Amalickiah, ke ma inge elos puhtatlac liki alu uh; ac ohinge mukwikwi luhn mwet lal Nephi arulacna fosrngah ac sensen, finne ke kuhtanglah yohk lalos suc elos eislah sin mwet Laman, ac engan yohk lalos suc elos oruh ke srihpen moliyucklac lalos ke poun Leum.\n\n8 Ohinge kuht liye lah fuhkah pihsrpihsriyac ke tuhlihk nuhtin mwet elos muhlkuhnlah Leum God lalos, ahok, lah fuhkah pihsrpihsriyac in oruh ma koluk, ac in kolyucklac sin el suc koluk.\n\n9 Ahok, ac kuht oacyacpac liye ma koluk yohk ma sie mwet koluk na pwacye el kuh in oruh in sikyak inmahsrlon tuhlihk nuhtin mwet.\n\n10 Ahok, kuht liye lah Amalickiah, ke srihpen el sie mwet kuhtasrihk ac sie mwet suc puhs kahs in ahkluhng la, el tuh kohllah insiacn mwet pucspucs in oruh ma koluk; ahok, ac in suk in kuhnahoslah alu luhn God, ac in kuhnahoslah pwelucng luhn moul sukohsohk ma God El sang nuh selos, kuh suc mwe insewowo God El suhpwacma nuh fin acn ah ke srihpaclos suc suwohswohs.\n\n11 Ac na tukun ma inge ke Moroni, suc pa mwet kol fuhlwact luhn mwet mweun luhn mwet Nephi, el lohngwack ke lainyuck inge, el kasrkuhsrakwack sel Amalickiah.\n\n12 Ac tukun ma inge el seyac nuknuk lal; ac el eis sie ip kac ah; ac suhmuhslah kac—In mwe acsmakihn luhn God lasr, alu lasr, ac sukohsohk, ac mislac lasr, muhtwacn kiyacsr, ac tuhlihk nahtuhsr—ac el kapriyac ke muhtuhn pohlohn sahk soko.\n\n13 Ac el akweacng mwe loango insifacl, ac mwe loango iniwacl, ac mwe loango lal, ac nokomwacng mwe lweyuck lal ke fohnohl; ac el eis sahk soko ah, ma nuknuk se lal ah kapriyucki ke sahflahiyac ah, (ac el pahngon sifac luhn moul sukohsohk) ac el puhtati nuh infohk uh, ac el pruhe na upac nuh sin God lal nuh ke mwe insewowo luhn moul sukohsohk in puhtatyang nuh fin mwet wiyacl, fin oasr na sie un mwet Christian luhlah in muhta fin acn uh—\n\n14 Tuh ohinge mwet luhlahlfongi nuhkwewa luhn Kraist, suc wi alu luhn God, pahngonyuck selos suc tiacna wi alu uh.\n\n15 Ac elos suc tuh wi alu uh elos luhlahlfongi; ahok, elos nuhkwewa suc mwet luhlahlfongi pwacye in Kraist elos, engan, in eis nuh faclos inen Kraist, kuh mwet Christian oacna ke elos pahngonyuck, ke srihpen luhlahlfongi lalos in Kraist suc ac fah tuhkuh.\n\n16 Ac ke ma inge, ke pacl se inge, Moroni el pruhe tuh srihpac luhn mwet Christian, ac sukohsohk luhn acn ah in luhngkihnyuck.\n\n17 Ac tukun ma inge ke el okwaclah nguhnal nuh sin God, el sang inen acn ah nohfohn ma oan epang ke acn Ahsor, ahok, ac in ahkkahlwemye, fin acn ah nohfohn, kwewana nuh acir ac nuh epang—Sie acn suleyucklac, ac acn luhn sukohsohk.\n\n18 Ac el fahk: Pwacyena God El fah tiacna lwelah tuh kuht, suc koaseyuck ke srihpen kuht eis nuh facsr inen Kraist, ac fah longyucki nuh ten ac kuhnausyucklac, ne ke na kuht eis nuh facsr ke ma tahfonglac lasr sifacna.\n\n19 Ac ke Moroni el fahklah kahs inge, el som nuh inmahsrlon mwet ah, furok ip mihsaclihk ke nuknuk lal nuh ke yen engyeng uh, tuh mwet nuhkwewa in kuh in liye ma sihmlac suc el suhmuhslah ke ip mihsaclihk sac, ac wowoyak ke sie puhsra luhlahp, fahk:\n\n20 Liye, kuhtwena mwet suc fah sruok sifac se inge fin acn uh, lwelah elos in tuhkuh ke kuhlacna luhn Leum, ac ilyak nuh ke sie wuhlweacng tuh elos ac fah sruokyac na ma pwacye lalos, ac alu lalos, tuh Leum God Elan ahkinsewowoyaclos.\n\n21 Ac tukun ma inge ke Moroni el fahkwack kahs inge, liye, mwet ah kahsruhsr tuhkuh ueni ac mwe loango lalos kapriyucki nuh fohnohlos, seyac nuknuk lalos in mwe akucl, kuh in oacna sie wuhlwelah, tuh elos ac tiac som liki Leum God lalos; kuh, ke kahs sahyac, elos fin tahfonglac ke masap luhn God, kuh puhtatlac nuh ke tahfonglac, ac mwekihn in eis nuh faclos inen Kraist, Leum El ac suhpuhkuhloslac oacna ke elos seyac nuknuk lalos.\n\n22 Na pa inge wuhlweacng se ma elos tuh oraclah, ac elos sislah nuknuk lalos nuh ke niyacl Moroni, fahk: Kuht wuhlweacng nuh sin God lasr, tuh kuht fah kuhnausyucklac, oacna mwet wiyacsr fin acn oan nuh acir, kuht ac fin puhtatyang nuh ke tahfonglac; ahok, El ac siskuhtyang nuh ke niyacn mwet lokoalok lasr, oacna ke kuht tohlwacng nuknuk lasr nuh ke niyom in longyuck ye niyac, fin kuht puhtatyang nuh ke tahfonglac.\n\n23 Moroni el fahk nuh selos: Liye, kuht sie un mwet luhlah ke fihtac lal Jacob; ahok, kuht sie un mwet luhlah ke fihtac lal Joseph, suc kot lal tuh seyucki sin tamuhlwel wiyacl nuh ke ip pucspucs; ahok, ac inge liye, lwelah kuht in esam in liyacacng masap luhn God, fin tiac nuknuk lasr ac fah seyucki sin mwet wiyacsr, ac kuht tolyuckyang nuh ke nien srohoh, kuh kuhkwackihnyucklac, kuh acnwucki.\n\n24 Ahok, lwelah kuht in karuhnguhnwacng moul sukohsohk lasr oacna sie un mwet luhlah lal Joseph; ahok, lwelah kuht in esam kahs lal Jacob, met liki misac lal, tuh liye, el liye lah sie ipin kot lal Joseph ah karihngihnyuckyang ac tiacna kuhlamlah. Ac el fahk—Oacpacna ke ipin kot se luhlah inge luhn wen nuhtihk karihngihnyuckyang, ac oacyacpac sie un mwet luhlah ke fihtac luhn wen nuhtihk in karihngihnyuckyang ke poun God, ac eis nuh facl sifacna, ac ke un mwet luhlah ke fihtac lal Joseph fah misac, finne in oacna ipin nuknuk luhlah ke nuknuk lal.\n\n25 Na liye, ma inge use ahsor nuh in nguhnihk; ne ohinge, nguhnihk engan ke wen nuhtihk, ke srihpen ip luhlah se ke fihtac lal suc fah eisyuck sin God.\n\n26 Na liye, pa inge kahs lal Jacob.\n\n27 Ac inge suc etuh sahyacn ma suc un mwet luhlah ke fihtac lal Joseph, suc fah kuhnausyucklac oacna nuknuk lal, pa elos suc tuhkuh ke fahko lasr? Ahok, ac finne kuht sifacna kuht fin tiac tu na kuh in luhlahlfongi ke Kraist.\n\n28 Ac na tukun ma inge ke Moroni el fahklah kahs inge el som, ac oacyacpac suhpwaclah nuh ke acn nuhkwewa fin acn ma oasr fohs we, ac oracni nuh sie nohfohn mwet suc kena sruokyac na moul sukohsohk lalos, in tuyak lainuhl Amalickiah ac elos suc tuhkuh, suc pahngpahng mwet Amalickiah.\n\n29 Ac tukun ma inge ke Amalickiah el liye tuh mwet lal Moroni ah puhs liki mwet Amalickiah—ac el oacyacpac liye tuh mwet lal elos ahlohloh ke nuhnuhnkuh suwohs luhn srihpac lalos—ke ma inge, fosrngah lah el ac tiac kuhtanglah acn sac, el eisuhlos suc mwet lal suc ke wi ac som nuh fin acn lal Nephi.\n\n30 Inge Moroni el nuhnkuh tuh tiacna fal tuh mwet Laman ah in fokoko luhkwelos; ke ma inge el nuhnkuh in kosrwaclah mwet lal Amalickiah, kuh in eisaclos ac fohlohkohnohloslac, ac unilyac Amalickiah; ahok, tuh el etuh lah el ac puhrakwack mwet Laman in kasrkuhsrakwack selos, ac oruh elos in tuhkuh in mweun lainuhlos; ac ma inge el etuh lah Amalickiah el ac oruh tuh elan kuh in oraclah srihpac lal.\n\n31 Ke ma inge Moroni el nuhnkuh tuh fal elan eis mwet mweun lal, suc sifacna toweni nuh sie, ac us kuhfwen mwe mweun, ac ilyak nuh ke sie wuhlweacng in karuhnguhnwacng mislac—ac tukun ma inge el eis un mwet mweun lal ac mahs som us lohm nuknuk sel nuh innimac, in kohsrwaclah inkacnek lal Amalickiah ke innimac.\n\n32 Ac tukun ma inge el oraclah fal nuh ke luhngse lal, ac mahs som nuh innimac, ac ukwe un mwet mweun lal Amalickiah.\n\n33 Ac tukun ma inge Amalickiah el kahing wi sie u srihsrihk sin mwet lal, ac mwet luhlah ah elos ituckyang nuh in pahol Moroni ac elos fohlohkihnyucklac nuh fin acn Zarahemla.\n\n34 Inge, Moroni el sie mwet suc srihsrngiyucki sin mwet nuhnuhnkuh fuhlwact ac ke puhsren mwet uh, ke ma inge oasr kuh lal fal nuh ke luhngse lal nuh ke un mwet mweun luhn mwet Nephi, in oakiyac ac in mukwikwi ke kuh se inge faclos.\n\n35 Ac tukun ma inge oacna sie sin mwet Amalickiah suc tiacna ilyak nuh ke sie wuhlweacng in kahsruh ke srihpac luhn sukohsohk, tuh elos in kuh in muhta na ke sie kafucrmacn sukohsohk, el oruh tuh elos in acnwucki; ac suhpuhs selos suc sruhnga wuhlweacng luhn sukohsohk.\n\n36 Ac oacyacpac tukun ma inge, el oruh tuh sifac luhn moul sukohsohk in srihpsrihpyak fin taor nuhkwewa fin acn ah nohfohn, suc ma sin mwet Nephi; ac ohinge Moroni el oakiyac ohiyac luhn moul sukohsohk inmahsrlon mwet Nephi.\n\n37 Ac elos muhtwacwacack in sifilpac mislac fin acn ah; ac ohinge elos tuh muhta ke mislac fin acn ah ne ke na apkuhran nuh ke sahflahiyacn yac ahksingucul yuc ke kolyuck luhn mwet nuhnuhnkuh.\n\n38 Ac Helaman ac mwet tol fuhlwact elos oacyacpac karuhnguhnwacng akwuck luhn alu uh; ahok, finne nuh ke lusen yac ahkosr elos muhta in mislac ac engan ke alu uh.\n\n39 Ac tukun ma inge puhslac mwet suc misac, luhlahlfongi yohk lah nguhnalos moliyucklac sin Leum Jisus Kraist; ohinge elos engan som liki facluh.\n\n40 Ac oasr mwet misac ke fol luhn mahno, suc ke kuhtuh puhlan pacl ke yac uh arulacna fusus fin acn ah—tuhsruhk tiac arulacna upac ke fol uh, ke srihpen wolacnaiyacn sahk ac okah pucspucs ma God El ahknoelah in unwelah srihpen mas uh, ma mwet uh puhlakihn ke puhlan pacl uh—\n\n41 Tuhsruhk oasr mwet pucspucs suc misac ke matwac mahtuh; ac elos suc misac ac luhlahlfongi ke Kraist elos engan in El, oacna ke kuht enenuh in nuhnkuh.\n\n", "alma 47": "[center][font_size=26]Sapta 47[/font_size][/center]\n\n[i]Amalickiah el orekmakihn ohiyac kuhtasrihk, ahkmas, ac sramsram in eyeinse in eklac tohkohsrah luhn mwet Laman—Mwet luhn mwet Nephi suc lain elos koluk liki ac suhlallacl liki na mwet Laman. Sahp ke yac 72 Met Liki Kraist.[/i]\n\n1 Inge kuht fah fohlohklac nuh ke ma sihmlac lasr kacl Amalickiah ac elos suc weluhl kahinglac nuh innimac; tuh, liye, el eisaclos suc weluhl, ac som nuh fin acn lal Nephi nuh inmahsrlon mwet Laman, ac tuh puhrakwack mwet Laman in kasrkuhsrak sin mwet lal Nephi, yohkna oruh tohkohsrah luhn mwet Laman el suhpwaclihk sie mwe fahkwack nuh fin acn lal nuhkwewa, nuh inmahsrlon mwet lal nuhkwewa, tuh elos in sifilpac toweni nuh sie in mweun lain mwet Nephi.\n\n2 Ac tukun ma inge ke mwe fahkwack uh som nuh inmahsrlolos elos arulacna sahngweng; ahok, elos sahngweng in ahktoasryacl tohkohsrah, ac elos oacyacpac sahngweng in som mweun lain mwet Nephi ac oruh elos misac. Ac tukun ma inge elos tiacna ke, kuh inkaiyaclos tiacna ke, ahkos masap lal tohkohsrah.\n\n3 Ac na tukun ma inge tohkohsrah el kasrkuhsrak ke srihpen seahkostwen lalos; ke ma inge el sang kuh nuh sel Amalickiah elan kol u sac ke un mwet mweun lal suc ahkos masap lal, ac sapkihn nuh sel tuh elan som ac oruh elos in sruhkwack kuhfwen mwe mweun lalos.\n\n4 Na liye, pa inge kena lal Amalickiah; tuh el sie mwet na kuhtasrihk in oruh ma koluk, ke ma inge el fihliyac plwacn lal nuh insiacl in tohklah tohkohsrah luhn mwet Laman.\n\n5 Ac inge ke el eis kolyuck ke kuhtuh ip luhn mwet Laman suc insese sin tohkohsrah; ac el suk in eis luhngse lalos suc tiacna ahkos; ke ma inge el som nuh ke acn se ma pahngpahng Onidah, tuh pa inge acn se ma nohfohn mwet Laman elos kahinglac nuh we; tuh elos sokwack un mwet mweun ah tuhkuh, ac elos pahngon na muh elos tuhkuh in kuhnaosuhloslac, ke ma inge elos kahinglac nuh Onidah, nuh ke acn topangiyuck.\n\n6 Ac elos tuh srihsrngiyac sie mwet in tohkohsrah ac mwet kol lalos, kuh na ke nuhnak lalos in insacnweacng nuh ke sie wuhlweacng tuh elos in tiac kohslah in som mweun lain mwet Nephi.\n\n7 Ac tukun ma inge elos tuh toweni nuh sie fin soko finohl ma pahngpahng Antipas, in ahkolah in mweun.\n\n8 Inge Amalickiah el tiacna plwacni in mweun nuh selos in fal nuh ke masap lal tohkohsrah; tuhsruhk liye, plwacn lal in eis luhngse luhn mwet mweun luhn mwet Laman, tuh elan kuh in likilyac sifacna in sifac lalos ac tohklah tohkohsrah ac eislah tohkohsrahi.\n\n9 Ac liye, tukun ma inge el oruh tuh mwet mweun lal in kaskiyac lohm in nuknuk selos ke infahlfahl ma oan sisken finohl Antipas.\n\n10 Ac tukun ma inge ke fongweni el suhpwaclah sie un mwet in som ke lukmac nuh ke finohl Antipas, in kena sin mwet kol lalos suc oasr ke finohl uh, suc inel pa Lehonti, tuh elan fani nuh ten ke ohl uh, tuh el ke sramsram nuh sel.\n\n11 Ac tukun ma inge ke Lehonti el eis sap uh el tiacna ke som nuh ten ke ohl uh. Ac tukun ma inge Amalickiah el sifilpac suhpwaclah pacl ahkluo, kena elan tuhkuh nuh ten. Ac tukun ma inge Lehonti el tiacna; ac el sifilpac suhpwaclah pacl ahktolu.\n\n12 Ac tukun ma inge ke Amalickiah el sokwack lah el tiac kuh in oruh Lehonti elan tuhkuh nuh ten liki finohl uh, el fanyak nuh finohl uh, apkuhranyang nuh ke nien monglac lal Lehonti; ac el sifilpac suhpwaclah pacl ahkahkosr sap lal nuh sel Lehonti, kena tuh elan tuhkuh nuh ten, ac tuh elan us mwet topang lal in weluhl.\n\n13 Ac tukun ma inge ke Lehonti el tuhkuh nuh ten wi mwet topang lal nuh yohrohl Amalickiah, tuh Amalickiah el kena tuh elan tuhkuh nuh ten wi mwet mweun lal ke fong ah, raunwelah mwet ke nien monglac lalos suc tohkohsrah el sang tuh elan kol, ac tuh elan isaclosyang nuh in pahol Lehonti, el fin oruh elan (Amalickiah) in mwet kol ahkluo luhn un mwet mweun ah nohfohn.\n\n14 Ac tukun ma inge Lehonti el tuhkuh nuh ten wi mwet lal ac raunweack mwet lal Amalickiah, tuh met liki elos muhtwaclihk ke litutacng ke lwen sac elos rauniyucklac sin un mwet mweun lal Lehonti.\n\n15 Ac tukun ma inge ke elos liye lah elos rauniyucklac, elos kwacfe sel Amalickiah tuh elan lwelah elos in som welah mwet wiyaclos, tuh elos in tiac kuhnausyucklac. Na pa inge ma suc Amalickiah el kena ah.\n\n16 Ac tukun ma inge el fuhlweacng mwet lal, siena liki sap lal tohkohsrah. Na pa inge ma suc Amalickiah el kena ah, tuh elan kuh in oraclah pwacpa lal in tohkohllah tohkohsrah.\n\n17 Inge facsin se inmahsrlon mwet Laman pa, fin mwet kol fuhlwact lalos ah acnwucki, na in srihsrngiyac mwet kol ahkluo in pa mwet kol fuhlwact lalos.\n\n18 Ac tukun ma inge Amalickiah el oruh tuh sie sin mwet kuhlwacnsap lal ah in sang pwacsin ke kais kuhtuh luhpah nuh sel Lehonti, tuh elan misac.\n\n19 Inge, ke Lehonti el misac, mwet Laman ah srihsrngilyac Amalickiah elan mwet kol lalos ac mwet kol mweun fuhlwact lalos.\n\n20 Ac tukun ma inge Amalickiah el mahs wi un mwet mweun lal (tuh el eis kena lal) nuh ke acn lal Nephi, nuh ke siti lal Nephi, suc pa siti luhlahp.\n\n21 Ac tohkohsrah el tufoklac in sonol wi mwet topang lal, tuh el nuhnkuh muh Amalickiah el oraclah sap lal, ac tuh Amalickiah el oracni nuh sie un mwet mweun pucspucs in som lain mwet Nephi in mweun.\n\n22 Tuhsruhk liye, ke tohkohsrah el tufoklac in ohsun nuh sel Amalickiah el oruh tuh mwet kuhlwacnsap lal in som sonol tohkohsrah. Ac elos som ac epahsrlah ye muhtahl tohkohsrah, oacna in muh in ahkfuhlwactyacl ke srihpen wal fuhlwact lal.\n\n23 Ac tukun ma inge tohkohsrah el kohllah pahol elos in mayak, oacna nuh ke facsin luhn mwet Laman, oacna sie akucl in mislac, sie facsin ma elos eislah sin mwet Nephi.\n\n24 Ac tukun ma inge ke el olwack mwet se emet ah liki infohk uh, liye el faksilyac tohkohsrah ke art lal ah; ac el puhtatlac nuh infohk uh.\n\n25 Inge mwet kuhlwacnsap lal tohkohsrah elos kahinglac; ac mwet kuhlwacnsap lal Amalickiah ah wowoyak, fahk:\n\n26 Liye, mwet kuhlwacnsap lal tohkohsrah elos faksilyac ke art lal ah, ac el puhtatlac ac elos kahinglac; liye, tuhkuh ac liye.\n\n27 Ac tukun ma inge Amalickiah el sapkihn tuh un mwet mweun lal in mahs som ac liye lah meac sikyak nuh sel tohkohsrah; ac ke elos tuhkuh nuh ke acn sac, ac sokolwack tohkohsrah oan fakfuhki el, Amalickiah el oruh in sruhluhn el kasrkuhsrak, ac fahk: El suc luhngse tohkohsrah, lwelah elan som, ac ukwe mwet kuhlwacnsap lal tuh elos in acnwucki.\n\n28 Ac tukun ma inge elos nuhkwewa suc luhngse tohkohsrah, ke elos lohngwack kahs inge, elos tuhkuh ac ukwe mwet kuhlwacnsap lal tohkohsrah.\n\n29 Inge ke mwet kuhlwacnsap lal tohkohsrah elos liye sie un mwet mweun ukwaclos, elos sifilpac sahngweng, ac kahinglac nuh innimac, ac tuhkuh nuh fin acn Zarahemla ac welah mwet lal Ammon.\n\n30 Ac un mwet mweun suc ukwaclos elos fohlohklac, elos ukwaclos ke wacngihn srihpac; ac ohinge Amalickiah, ke kuhtasrihk lal, el eislah insiacn mwet ah.\n\n31 Ac tukun ma inge ke lwen tok ah el ilyak nuh ke siti Nephi wi un mwet mweun lal, ac sruokyac siti uh.\n\n32 Ac tukun ma inge kasra, ke el lohngwack lah tohkohsrah el acnwucki—tuh Amalickiah el tuh suhpwaclah sie un mwet nuh yohrohl kasra in fahk nuh sel lah tohkohsrah el acnwucki sin mwet kuhlwacnsap lal, lah el tuh ukwaclos sin un mwet mweun lal, tuhsruhk ma inge wacngihn srihpac, ac elos tuh oraclah elos in kahinglac—\n\n33 Ke ma inge, ke kasra el tuh eis sap soko inge el som nuh yohrohl Amalickiah, kena sel tuh elan lwelah in moul mwet ke siti sac; ac el oacyacpac kena sel tuh elan tuhkuh nuh yohrohl; ac el oacyacpac kena sel tuh elan us kuhtuh mwet lohoh in weluhl in fahkwack ke misac lal tohkohsrah.\n\n34 Ac tukun ma inge Amalickiah el us mwet kuhlwacnsap sepacna suc unilyac tohkohsrah ah, ac elos nuhkwewa suc tuh weluhl ah, ac som nuh yohrohl kasra, nuh ke acn se ma el muhta we; ac elos nuhkwewa fahkwack nuh sel lah tohkohsrah el acnwucki sin mwet kuhlwacnsap lal sifacna; ac elos oacyacpac fahk: Elos kahinglac; yac ma se inge tiac fahkuhlosyak in lainuhlos? Ac ohinge elos ahkwoyacllah kasra ke kihsensiyuck lal ke misac lal tohkohsrah.\n\n35 Ac tukun ma inge Amalickiah el soklah luhngse lal kasra, ac eisacl nuh sel tuh elan muhtwacn kiyacl; ac ohinge ke kuhtasrihk lal, ac ke kahsruh luhn mwet kuhlwacnsap kuhtasrihk lal, el eislah tohkohsrahi; ahok, el akihlenyuck muh tohkohsrah fin acn ah nohfohn, inmahsrlon mwet Laman nuhkwewa, suc oracni mwet Laman ac mwet Lemuel ac mwet Ishmael, ac mwet lain nuhkwewa luhn mwet Nephi, tuhkuh e ke na kolyuck lal Nephi ne ke pacl se inge.\n\n36 Na mwet lain inge, elos lutiyuck oacpacna ac oasr yohrohlos pac sramsram luhn mwet Nephi, ahok, elos lutiyuck ke etwacack sepacna ke Leum, ne ohinge, elos suhpah ke ma inge, tiac paht tukun lain lalos ah eklac upaclah liki met ah ac wacngihnlac auliyak, ac emlahplac, koluklac ac suhlallacl liki mwet Laman—nihmnihm in oacna facsin luhn mwet Laman; lwelah in alsruhngwesr, ac kain in ohiyac suhfal nuhkwewa inmahsrlon mukul ac muhtwacn; ahok, elos muhlkuhnlah na pwacye Leum God lalos.\n\n", "alma 48": "[center][font_size=26]Sapta 48[/font_size][/center]\n\n[i]Amalickiah el pihrihk mwet Laman in lain mwet Nephi—Moroni el ahkolah mwet lal in tuyak loango srihpac luhn mwet Christian—El engan ke moul sukohsohk ac sukohsohklah ac el sie mwet fokoko luhn God. Sahp ke yac 72 Met Liki Kraist.[/i]\n\n1 Ac tukun ma inge, tukun na Amalickiah el sruokyac tohkohsrahi sac el muhtwacwacack in mokle insiacn mwet Laman in lain mwet lal Nephi; ahok, el tuh srihsrngiyac mwet in sramsram nuh sin mwet Laman ke taor lalos, in lain mwet Nephi.\n\n2 Ac ohinge el tuh moklweack insiaclos in lain mwet Nephi, yohkna tuh ke kapihn yac ahksingucul yuc ke kolyuck luhn mwet nuhnuhnkuh, ohinge el oraclah plwacn lal, ahok, ke oreklac el tohkohsrah luhn mwet Laman, el oacyacpac suk in leumi fin acn ah nohfohn, ahok, ac mwet nuhkwewa suc muhta fin acn ah, mwet Nephi ac oacyacpac mwet Laman.\n\n3 Ke ma inge el tuh oraclah plwacn lal, tuh el ahkkwekweyaclah insiacn mwet Laman ac ahklohsryelah nuhnak lalos, ac puhrakuhlosyak in kasrkuhsrak, yohkna tuh el oracni nuh sie sie un mwet pucspucs in som mweun lain mwet Nephi.\n\n4 Tuh el insacnweacng, ke srihpen puhkantwen suhnuhn mwet lal, in kuhtanglah mwet Nephi ac in usacloslac in srohoh.\n\n5 Ac ohinge el tuh srihsrngiyac sifen kacptin luhn mwet Zoram, elos pa etuh emet ke kuh luhn mwet Nephi, ac acn in monglac lalos, ac acn ma muhnahs emet ke siti lalos; ke ma inge el srihsrngiltahluh in sifen kacptin luhn un mwet mweun lal.\n\n6 Ac tukun ma inge ke elos eis nien monglac lalos, ac mukwilac nuh met ah nuh ke lacfahl nuh fin acn lal Zarahemla ke innimac.\n\n7 Na tukun ma inge ke Amalickiah el ohinge eislah kuh ke kuhtasrihk ac kikiacp, Moroni, ke lwacyacn ngiac, el ahkno nuhnak luhn mwet uh in luhlahlfongi Leum God lalos.\n\n8 Ahok, el tuh ahkkweye un mwet mweun luhn mwet Nephi, ac muhsaheack acn in mweun srihsrihk, kuh nien monglac; tohlwacng fohk uh in raunwelah kuhluhswack un mwet mweun lal, ac oacyacpac in muhsaheack pot in yot in raunwelosyak, in raunweack siti lalos ac inmahsrlon acn lalos; ahok, in raunweack acn we nohfohn.\n\n9 Ac ke acn lihsrlihsryak ma muhnahs emet lalos el tuh likiyac tuh in puhslac pihsen mwet we; ac ohinge el tuh luhsruhngwack ac ahkfokokoyelah acn ma mwet Nephi elos muhta we.\n\n10 Ac ohinge el ahkno in karuhnguhnwacng moul sukohsohk lalos, acn selos, muhtwacn kiyaclos, ac tuhlihk nahtuhlos, ac mislac lalos, ac tuh elos in kuh in muhta na nuh sin Leum God lalos, ac tuh elos in kuh in sruokyac na ma suc tuh pahngpahng sin mwet lokoalok lalos muh srihpac luhn mwet Christian.\n\n11 Ac Moroni el sie mwet fokoko ac kuh; el sie mwet suc suwohs etatwen la; ahok, sie mwet suc tiacna pwacr ke ahkmas; sie mwet suc nguhnal engan ke moul sukohsohk luhn facl sel, ac mwet wiyacl liki srohoh ac kuhmahk;\n\n12 Ahok, sie mwet suc insiacl sesseslah ke sang kuloh nuh sin God lal, nuh ke ma wo pucspucs ac mwe insewowo suc el sang nuh sin mwet lal; sie mwet suc tuh orekma na upac nuh ke ohiyac wo ac karihngihnyen mwet lal.\n\n13 Ahok, ac el sie mwet suc fokoko ke luhlahlfongi in Kraist, ac el tuh fuhlahk ke sie wuhlweacng in karuhnguhnwacng mwet lal, kuh lal, facl sel, ac alu lal, finne ne ke na ahksohrohryeyucklac luhn srah lal.\n\n14 Inge mwet Nephi elos tuh lutiyuck in sifacna loangwelos in lain mwet lokoalok lalos, finne ne ke na kahklah luhn srah fin ma enenuh se; ahok, ac elos tuh oacyacpac lutiyuck in tiacna oruh ma koluk, ahok, ac in tiacna sralwack katlas sahyacn na in lain mwet lokoalok, sahyacn na in molwelah moul lalos.\n\n15 Ac pa inge luhlahlfongi lalos, tuh ke elos oruh ohinge God Elan ahkkapyelos ke acn selos, kuh ke kuhtwena kahs, elos fin oaru in liyacacng masap luhn God tuh Elan ahkkapyelos fin acn uh; ahok, in sensenkackuhnuhlos in kahinglac, kuh in ahkolah nuh ke mweun, fal nuh ke senseniyaclos;\n\n16 Ac oacyacpac, tuh God Elan ahkkahlwemye nuh selos acn elos in som nuh we in loangwelos sifacna in lain mwet lokoalok lalos, ac ke elos oruh ohinge, Leum Elan molweloslac; ac pa inge luhlahlfongi lal Moroni, ac insiacl kaksak kac; tiac ke ahksohrohryelah luhn srah tuhsruhk ke oruh ma wo, in karuhnguhnwacng mwet lal, ahok, in liyacacng masap luhn God, ahok, ac in forlah liki ma koluk.\n\n17 Ahok, pwacyena, pwacyena nga fahk nuh suwos, fin mwet nuhkwewa oruh in oacna, ac oacna tari, ac ac fah oacna, in oacna Moroni, liye, kuh luhn hell ac usrusryak ne tok ma pahtpaht; ahok, ac fah wacngihn kuh luhn devil nuh ke insiacn tuhlihk nuhtin mwet.\n\n18 Liye, el sie mwet suc oacna Ammon, wen nahtuhl Mosiah, ahok, ac finne wen sahyac nahtuhl Mosiah, ahok, ac oacyacpac Alma ac wen nahtuhl, tuh elos nuhkwewa mwet luhn God.\n\n19 Inge liye, Helaman ac mwet wiyacl elos kuhlwacnsap tiac srihk nuh sin mwet uh luhkwel na Moroni; tuh elos tuh luti kahs luhn God, ac elos tuh pacptais nuh ke auliyak luhn mwet nuhkwewa suc porongo kahs lalos.\n\n20 Ac ohinge elos som, ac mwet uh tuh sifacna ahkpuhsisaclyeloslac ke srihpen kahs lalos, yohkna oruh elos luhngseyuck yohk sin Leum, ac ohinge elos tuh sukohsohk liki mweun ac fohs inmahsrlolos sifacna, ahok, finne nuh ke lusen yac ahkosr.\n\n21 Tuhsruhk, oacna ke nga fahk ah, ke kapihn yac ahksingucul yuc, ahok, finne ke mislac lalos inmahsrlolos sifacna, elos tuh kohslah ahlohloh in lain mwet wiyaclos, mwet Laman.\n\n22 Ahok, ac in ahkkahlwemye, mweun lalos tiacna tui ke lusen yac pucspucs nuh sin mwet Laman, finne ke ahlohloh yohk lalos.\n\n23 Inge, elos suhpwacrlac in sruhkwack mwe mweun in lain mwet Laman, ke srihpen elos tiacna pwacr in ahksohrohrye srah; ahok, ac tiac pa inge nohfohn—elos suhpwacrlac ke elos pa srihpac se ma oruh puhslac sin mwet wiyaclos som liki facl se inge nuh ke facl ma pahtpaht, a elos tiacna ahkolah in sun God lalos.\n\n24 Ne ohinge, elos tiac kuh in lwelah in fuhlweack moul lalos, tuh muhtwacn kiyaclos ac tuhlihk nahtuhlos ac acnwucki ke kolukiyaclos suc tuh sie pacl ah mwet wiyaclos, ahok, ac elos tuh forlah liki alu lalos, ac som luhkwelos ac tuh som in kuhnaosuhloslac ke elos som welah mwet Laman.\n\n25 Ahok, elos tiac kuh in lwelah tuh mwet wiyaclos in engan ke srah luhn mwet Nephi, ac fin oasr kuhtwena suc liyacacng masap luhn God, tuh olweacng luhn Leum pa, elos fin liyacacng na masap Lal elos fah kapkapwack fin acn uh.\n\n", "alma 49": "[center][font_size=26]Sapta 49[/font_size][/center]\n\n[i]Mwet Laman suc som in kuhtanglah acn we elos tiacna kuh in sruokyac siti lihsrlihsryak lal Ammonihah ac Noah—Amalickiah el selngawi God ac fuhlahk lah el ac nihm srah lal Moroni—Helaman ac mwet wiyacl tahfwelah in ahkkweye Alu uh. Sahp ke yac 72 Met Liki Kraist.[/i]\n\n1 Ac na tukun ma inge ke mahlwem ahksingucul sie ke yac ahksingucul yuc, ke lwen ahksingucul ke mahlwem sac, un mwet mweun luhn mwet Laman elos liyeyuckyak tuhkuh nuh fin acn lal Ammonihah.\n\n2 Ac liye, siti uh muhsahiyuckyak, ac Moroni el fihliyac sie un mwet mweun ke mahsrol luhn siti uh, ac elos puhkanwack fohk uh raunweack in luhsruhngelosyak liki suhkan pihsr ac yot luhn mwet Laman; tuh liye, elos acnwuck orekmakihn yot ac suhkan pihsr.\n\n3 Liye, nga fahk lah siti lal Ammonihah ah tuh sifilpac muhsahiyuckyak. Nga fahk nuh suwos, ahok, tuh kuhtuh na ip kac ah muhsahiyuckyak; ac ke srihpen mwet Laman ah tuh kuhnahoslah ke sie pacl ah ke srihpen ma koluk luhn mwet uh, elos nuhnkuh muh ma inge ac sifilpac sie ma fihsrwacsr nuh selos in sruokyac.\n\n4 Tuhsruhk liye, fuhkah luhpan yohkiyacn suhpwacrlac lalos; tuh liye, mwet Nephi elos puhkanwack soko inlaf ke fohk uh in raunwelosyak, ma arulacna fuhlwact tuh pwacnwacng mwet Laman elos tiac kuh in tolyuck yot ac pihsrki suhkan pihsr nahtuhlos nuh yohrohlos tuh ma inge in oasr usrwac, elos tiac pac kuh in tuhkuh nuh yohrohlos sahyacn na motonoac in utyak lalos.\n\n5 Inge ke pacl se inge sifen kacptin luhn mwet Laman elos arulacna lut, ke srihpen lahlmwetmwet luhn mwet Nephi in ahkno acn in topang lalos.\n\n6 Inge mwet kol luhn mwet Laman elos nuhnkuh muh, ke srihpen puhsiyaclos, ahok, elos nuhnkuh muh ac wo ohiyaclos in tuhkuh nuh yohrohlos oacna ke elos tuh oruh met ah; ahok, ac elos tuh oacyacpac ahkoeloslac sifacna ke mwe loang, ac ke mwe loeyuck; ac elos tuh oacyacpac ahkoeloslac sifacna ke kulun nuknuk, ahok, nuknuk ma arulacna mahtoltol in afihnyac mahnolos.\n\n7 Ac ke elos ahkolah ohinge elos nuhnkuh muh ac fihsrwacsr elos in kuhtanglah ac sruokyac mwet wiyaclos nuh ke mwe losyac luhn srohoh, kuh uniyac ac onweloslac fal nuh ke engan lalos.\n\n8 Tuhsruhk liye, nuh ke lut na yohk lalos, elos tuh ahkolah nuh selos, ke sie ohiyac ma tiacna etweyuck inmahsrlon tuhlihk nahtuhl Lehi. Inge elos tuh ahkolah nuh sin mwet Laman, in mweun tukun ohiyacn ahkuhtweyac lal Moroni.\n\n9 Ac tukun ma inge mwet Laman, kuh mwet Amalickiah, elos tuh arulacna lut ke ohiyacn ahkolah lalos ke mweun.\n\n10 Inge, tohkohsrah Amalickiah el fin tuhkuh liki acn lal Nephi, us muhta ke un mwet mweun lal, sahp el ac oruh tuh mwet Laman ah in lain mwet Nephi ke siti lal Ammonihah; tuh liye el tiac fosrngahkihn srah luhn mwet lal.\n\n11 Tuhsruhk liye, Amalickiah el tiacna tuhkuh nuh ke mweun ah. Ac liye, sifen kacptin lal elos tiacna puhlaik in som mweuni mwet Nephi ke siti lal Ammonihah, tuh Moroni el ekuhllah karihngihnyen mukwikwi inmahsrlon mwet Nephi, yohkna oruh mwet Laman elos suhpwacrlac na ke nien monglac lalos ac elos tiac kuh in tuhkuh nuh yohrohlos.\n\n12 Ke ma inge elos fohlohk nuh innimac, ac eis lohm nuknuk selos ac mahs som nuh fin acn lal Noah, nuhnkuh muh pa ingacn acn se tohkoh ma ac wo emet nuh selos in tuhkuh lain mwet Nephi.\n\n13 Tuh elos tiac etuh lah Moroni el ahkfokokoyelah, kuh tuh muhsaheack acn in topang, nuh ke siti nuhkwewa fin acn ah nohfohn; ke ma inge, elos mahs som nuh fin acn lal Noah ke nuhnak kuh; ahok, sifen kacptin lalos elos tuhkuh nuh met uh ac eis sie fuhlahk tuh elos ac fah kuhnahoslah mwet in siti sac.\n\n14 Tuhsruhk liye, nuh ke lut lalos, siti lal Noah, suc fahsruh ne ke pacl se inge tuh sie acn muhnahs, ac inge, ke ohiyac lal Moroni, fokokoi, ahok, finne in ahluhkwelah fokokoiyen siti Ammonihah.\n\n15 Ac inge, liye, pa inge lahlmwetmwetiyacl Moroni; tuh el nuhnkuh muh elos ac sahngweng ke siti Ammonihah; ac oacna ke siti lal Noah tuh fahsruh ne inge tuh pa ip se ma muhnahs emet fin acn ah, ke ma inge elos mahs som nuh we in mweun; ac ohinge ma inge fal nuh ke luhngse lal.\n\n16 Ac liye, Moroni el srihsrngilyac Lehi in sifen kacptin luhn mwet in siti sac; ac Lehi sepacna suc acnwuck nuh sin mwet Laman ke infahlfahl nuh kuhtuhlacp ke infacl Sidon.\n\n17 Ac inge liye tukun ma inge, ke mwet Laman elos sokwack lah Lehi el kol siti uh elos tuh sifilpac suhpwacrlac, tuh elos arulacna sahngweng sel Lehi; ne ohinge sifen kacptin lalos elos tuh olwelah ke sie fuhlahk in kuhnahoslah siti sac; ke ma inge, elos us tuhkuh un mwet mweun lalos.\n\n18 Inge liye, mwet Laman elos tiac kuh in utyak nuh ke acn topangiyuck lalos ke kuhtwena acn sahyacn motonoac uh, ke srihpen fuhlwactiyen puhkpuhk ma elos puhkanwack, ac loaliyacn laf soko ma elos puhkanwack raunweack acn ah, sahyacn na motonoac ah.\n\n19 Ac ohinge mwet Nephi elos ahkolah in kuhnahoslah mwet nuhkwewa suc srihke in fanyak in utyak nuh we ke kuhtwena inkacnek sahyac, ke elos tuhngaluhlos ke yot ac puhsrkwelos.\n\n20 Ohinge elos tuh ahkolah, ahok, sie u ke mwet fokoko emet lalos, elos us katlas nahtuhlos ac pihsr nahtuhlos, in onweloslac nuhkwewa suc srihke in utyak nuh ke acn topangiyuck selos ke sisken motonoac uh; ac ohinge elos tuh ahkolah in karuhnguhnuhlosyang sifacna in lain mwet Laman.\n\n21 Ac tukun ma inge kacptin luhn mwet Laman elos us tuhkuh un mwet mweun lalos nuh ke motonoac ah, ac muhtwacwacack in lain mwet Nephi, in utyak nuh ke acn topangiyuck lalos; tuhsruhk liye, elos ukohkyak ke pacl nuh ke pacl, yohkna oruh elos tuh acnwucki ke sie ahkmas na upac.\n\n22 Inge ke elos konwacack tuh elos tiac kuh in eis kuh fin mwet Nephi ke motonoac ah, elos muhtwacwacack in lahfuhslah laf soko ah tuh elos in kuh in oraclah sie inkacnek ah nuh sin un mwet mweun lalos, tuh elos in kuh in acnwuck wo; tuhsruhk liye, ke srihke inge elos acnwucki ke yot ac suhkan pihsr ma tolyuck ac pihsrkiyuck nuh yohrohlos; ac liki na in lahfuhslah laf uh ke puhkpuhk in fohk uh, laf uh nwacnwaclah wi na mwet misac ac mahno kihnet lalos.\n\n23 Ohinge mwet Nephi elos fokoko liki na mwet lokoalok lalos; ac ohinge mwet Laman ah tuh srihke in kuhnahoslah mwet Nephi ne ke na sifen kacptin lalos nuhkwewa elos acnwucki; ahok, ac puhs liki sie tausin sin mwet Laman elos acnwucki; a, ke lwacyacn ngiac, tiac sie fanna mwet luhn mwet Nephi ah acnwucki.\n\n24 Oasr mwet luhmngaul suc kihnetuh, suc tiacna lihsrihngyucki liki suhkan pihsr luhn mwet Laman ke motonoac ah, tuhsruhk elos loangiyucklac ke mwe loang lalos, ac ke mwe loang iniwac lalos, ac susu osra lalos, yohkna oruh kihnet kaclos ah oan ke niyaclos, puhs selos kihnet na upac.\n\n25 Ac tukun ma inge, ke mwet Laman elos liye tuh sifen kacptin lalos elos nohfohn acnwucki elos kahinglac nuh innimac. Ac tukun ma inge elos fohlohklac nuh fin acn lal Nephi, in ahkkahlwemye nuh sel tohkohsrah, Amalickiah, suc el sie mwet Nephi ke el isuslac ah, ke luhpan kuf yohk lalos.\n\n26 Ac tukun ma inge el arulacna kasrkuhsrak sin mwet lal, ke srihpen el tiacna eis luhngse lal fin mwet Nephi; el tiacna oraclah tuh elos in muhta ye kapihr luhn srohoh.\n\n27 Ahok, el arulacna kasrkuhsrak, ac el tuh selngawi God, ac oacyacpac Moroni, fuhlahk ke sie wuhlwelah tuh el ac nihm srah lal; ac ma inge ke srihpen Moroni el liyacacng na masap luhn God in ahkolah nuh ke karihngihnyuck wo luhn mwet lal.\n\n28 Ac tukun ma inge, ke lwacyacn ngiac, mwet lal Nephi elos tuh sang kuloh nuh sin Leum God lalos, ke srihpen kuhlacna Lal suc wacngihn kuh oacna in molweloslac liki poun mwet lokoalok lalos.\n\n29 Ac ohinge sahflah yac ahksingucul yuc ke kolyuck luhn mwet nuhnuhnkuh fin mwet lal Nephi.\n\n30 Ahok, ac fahfahlac in oasr mislac inmahsrlolos, ac arulacna kapwack yohk alu uh ke srihpen lohacng ac oaru lalos ma elos sang nuh ke kahs luhn God, ma fahkyuck nuh selos sel Helaman, ac Shiblon, ac Corianton, ac Ammon ac mwet wiyacl, ahok, ac selos nuhkwewa suc tuh ahkkweyeyucklac ke akwuck muhtahl luhn God, pacptaislac in auliyak, ac suhpweyucklac in luti inmahsrlon mwet uh.\n\n", "alma 50": "[center][font_size=26]Sapta 50[/font_size][/center]\n\n[i]Moroni el ahkfokokoyelah acn luhn mwet Nephi—Elos muhsaheack siti sasuc pucspucs—Mweun ac kuhnahoslah uh puhtatyang nuh fin mwet Nephi ke pacl ma elos oruh ma koluk ac ma sruhngwacyuck—Morianton ac mwet weluhl lain ah elos kuhtangyucklac sel Teancum—Nephihah el misac, ac wen nahtuhl suc pa Pahoran el fohnohslah siyah in nuhnuhnkuh. Sahp ke yac 72–67 Met Liki Kraist.[/i]\n\n1 Ac na tukun ma inge Moroni el tiacna tui in oruh ahkolah nuh ke mweun, kuh in karuhnguhnwacng mwet lal liki mwet Laman; tuh el oraclah tuh un mwet mweun lal in enenuh in muhtwacwacack ke muhtwacwacackiyacn yac ahklongoul ke kolyuck luhn mwet nuhnuhnkuh, tuh elos enenuh in muhtwacwacack in pihkihn in tohktohkyak fohk uh in raunweack nohfohn siti uh, fin acn nuhkwewa luhn mwet Nephi.\n\n2 Ac fin tohktohk ke infohkoh el oraclah tuh in enenuh in oasr sahk, ahok, orekma ke sahk in muhsaheack in fal nuh ke sie lusen mwet, in raunweack siti uh.\n\n3 Ac el oraclah tuh ke orekma ke sahk ingacn in oasr sie kalkal siskac ah in muhsahlah fin sahk ingacn in raunweack acn ah; ac ma inge fokoko ac in fuhlwact.\n\n4 Ac el oruh tuh in oasr taor in muhsahyak in tuyak fuhlwact liki kalkal uh, ac el oruh in oasr acn in topang in muhsahyak fin taor ingacn, tuh yot ac suhkan pihsr luhn mwet Laman ah in tiac kuh in oruh elos in kihnet.\n\n5 Ac elos tuh ahkolah elos in kuh in tolyuck yot e lucngi, fal nuh ke pwacriyaclos ac kuhiyaclos, ac uniyac el suc srihke in fahsryang nuh ke sisken pot luhn siti uh.\n\n6 Ohinge Moroni el tuh ahkolah pot kuhlacna in lain tuhkuh luhn mwet lokoalok lalos, in raunweack siti nuhkwewa fin acn ah nohfohn.\n\n7 Ac tukun ma inge Moroni el oruh tuh un mwet mweun lal in som nuh ke innimac nuh kuhtuhlacp; ahok, ac elos som ac luhswack nohfohn mwet Laman suc oasr ke innimac kuhtuhlacp nuh ke acn selos sifacna, ma oan nuh lacfahl epang nuh ke acn lal Zarahemla.\n\n8 Ac acn lal Nephi suwohswohslah na muhtwacwacack e ke meoa kuhtuhlacp nuh rohtoh.\n\n9 Ac tukun ma inge ke Moroni el luhswack nohfohn mwet Laman liki innimac nuh kuhtuhlacp, ma oan nuh acir ke acn lalos sifacna, el oruh tuh mwet suc muhta fin acn lal Zarahemla ah ac fin acn ma raunweack ah in som nuh innimac kuhtuhlacp, finne nuh ke mahsrol ke sisken pe acn ah, ac in muhta fin acn we.\n\n10 Ac el oacyacpac fihliyac un mwet mweun nuh ke lacfahl epang, ke mahsrol luhn acn selos, ac el oruh elos in muhsaheack acn in lihsrlihsr tuh elos in kuh in karuhnguhnwacng un mwet mweun lalos ac mwet lalos liki poun mwet lokoalok lalos.\n\n11 Ac ohinge el kosrwaclah nohfohn pot kuhlacna luhn mwet Laman ke innimac nuh kuhtuhlacp, ahok, ac oacyacpac nuh rohtoh, ahkfokokoyelah mahsrol inmahsrlon mwet Nephi ac mwet Laman, inmahsrlon acn lal Zarahemla ac acn lal Nephi, liki meoa rohtoh, ukwacma na muhtuhn infacl Sidon—mwet Nephi suc muhta fin acn ke lacfahl nuh acir, ahok, finne nohfohn na acn ma oan nuh acir fin acn Puhs, fal nuh ke kena lalos.\n\n12 Ohinge Moroni, wi un mwet mweun lal, elos tuh puhseni ke lwen nuhkwewa ke srihpen mwe ahkkweye luhn karihngihnyuck suc orekma lal tuh ituckyang nuh selos, elos tuh suk in kosrwaclah fokokoiyen ac kuhiyen mwet Laman liki acn selos, tuh in tiac oasr kuh lalos nuh fin acn lalos.\n\n13 Ac tukun ma inge mwet Nephi elos muhtwacwacack ke pwelucng luhn sie siti, ac elos pahngon inen siti sac Moroni; ac oasr sisken meoa kuhtuhlacp; ac oan nuh ke lacfahl epang ke sisken mahsrol luhn mwet Laman.\n\n14 Ac elos oacyacpac muhtwacwacack sie pwelucng nuh ke sie siti ma oan inmahsrlon siti lal Moroni ac siti lal Aaron, oracni mahsrol lal Aaron ac Moroni; ac elos pahngon inen siti sac, kuh acn sac, Nephihah.\n\n15 Ac elos oacyacpac muhtwacwacack ke yac sacpacna in muhsaheack siti pucspucs ke lacfahl nuh acir, sie ke ohiyac usrnguck ma elos pahngon Lehi, ma oan nuh acir ke sisken mahsrol ke pe acn ah.\n\n16 Ac ohinge sahflah yac ahklongoul.\n\n17 Ac ke ohiyacn kapkapwack wo inge mwet lal Nephi ke muhtwacwacackiyacn yac ahklongoul ac sie ke kolyuck luhn mwet nuhnuhnkuh fin mwet lal Nephi.\n\n18 Ac elos tuh arulacna kapkapwack, ac elos eklac arulacna kahsruhpi; ahok, ac elos tuh puhseni ac fokokoi fin acn ah.\n\n19 Ac ohinge kuht liye luhpan pahkotwen ac suwohswohs ke orekma nuhkwewa luhn Leum, in ahkpwacyeiye kahs nuhkwewa Lal nuh sin tuhlihk nuhtin mwet; ahok, kuht kuh in liye lah kahs Lal ahkpwacyeiyuck, finne ke pacl se inge, suc El sramsram nuh sel Lehi, fahk:\n\n20 Insewowo nuh sum ac tuhlihk nuhtum; ac elos fah ahkinsewowoyeyuck, elos fin liyacacng masap Luhk elos fah kapkapwack fin acn uh. Tuhsruhk esam, elos fin tiac liyacacng masap Luhk elos fah lihsyucklac liki ye muhtuhn Leum.\n\n21 Ac kuht liye lah olwelah inge ahkpwacyeiyucklac nuh sin mwet lal Nephi; tuh ma ke akuhkuhin lalos ac fohs lalos, ahok, ahkmas lalos, ac fuhnmwet lalos, alyalu lalos, kosro lalos, ac ma sruhngwacyuck lalos, ma oasr inmahsrlolos, ma use nuh faclos mweun lalos ac kuhnausyucklac lalos.\n\n22 Ac elos suc oaru in liyacacng masap luhn Leum elos moliyucklac ke pacl nuhkwewa, tuhsruhk tausin sin mwet koluk wiyaclos elos utucklac srohoh, kuh misac ke katlas, kuh kais kuhtuh na muhnahslah ke suhlahlahlfongi, ac aetuhi nuh sin mwet Laman.\n\n23 Tuhsruhk liye oasr sie pacl engan liki inge inmahsrlon mwet lal Nephi, e ke pacl lal Nephi ah, liki na pacl lal Moroni, ahok, finne ke pacl se inge, ke yac ahklongoul ac sie ke kolyuck luhn mwet nuhnuhnkuh.\n\n24 Ac tukun ma inge ke yac ahklongoul ac luo ke kolyuck luhn mwet nuhnuhnkuh oacyacpac sahflah ke mislac; ahok, ac oacyacpac yac ahklongoul ac tolu.\n\n25 Ac tukun ma inge ke muhtwacwacackiyacn yac ahklongoul ac ahkosr ke kolyuck luhn mwet nuhnuhnkuh, ac luhkuhn oacyacpac oasr mislac inmahsrlon mwet lal Nephi fin tiac nuh ke sie fohs ma srolah inmahsrlolos ke acn lal Lehi, ac acn lal Morianton, ma oracni mahsrol lal Lehi; kwewana oan sisken mahsrol ke pe acn ah.\n\n26 Tuh liye, mwet suc muhta fin acn lal Morianton elos tuh eislah sie ipin acn lal Lehi; ke ma inge muhtwacwacack in oasr fohs inmahsrlolos, yohkna tuh mwet lal Morianton ah sruhkwack kuhfwen mwe mweun in lain mwet wiyaclos, ac elos insacnweacng na ke katlas in onweloslac.\n\n27 Tuhsruhk liye, mwet suc muhta fin acn lal Lehi ah kahinglac nuh ke nien monglac lal Moroni, ac kwacfe sel in kahsruh; tuh liye tiac elos pa tahfonglac uh.\n\n28 Ac tukun ma inge ke mwet lal Morianton, suc kolyuck sin sie mwet suc inel pa Morianton, el sokwack lah mwet lal Lehi elos kahinglac nuh ke nien monglac lal Moroni, elos arulacna sahngweng tuh un mwet mweun lal Moroni ah in tuhkuh nuh yohrohlos ac kuhnaosuhloslac.\n\n29 Ke ma inge, Morianton el likiyac nuh insiaclos tuh elos enenuh in kahinglac nuh ke acn ma oan nuh acir, ma afyucflac ke iwen kof luhlahp, ac in muhta fin acn ma oan nuh acir.\n\n30 Ac liye, elos luhkuhn ahkfahsryelah plwacn se inge, (suc ac luhkuhn oruh elos in ahsor) tuhsruhk liye, Morianton suc sie mwet yohk nuhnkwac, ke ma inge el kasrkuhsrak sin sie mwet kuhlwacnsap lal, ac el puhtatyang nuh facl ac onwel upac.\n\n31 Ac tukun ma inge el kahinglac, ac tuhkuh nuh ke nien monglac lal Moroni, ac fahk nuh sel Moroni ma nuhkwewa ke ma inge, ac oacyacpac ke plwacn lalos in kahinglac nuh fin acn ma oan nuh acir.\n\n32 Inge liye, mwet suc muhta fin acn Puhs, kuh sahyacl na Moroni, el sahngweng lah elos ac porongo kahs lal Morianton ac weacng mwet lal, ac ohinge elan sruokyac ipin acn ingacn, ma ac oakiyac sie pwelucng nuh ke mwacta na elyah nuh inmahsrlon mwet lal Nephi, ahok, mwacta ma ac kohllah nuh ke kuhtangyucklac luhn moul sukohsohk lalos.\n\n33 Ke ma inge Moroni el suhpwaclah sie un mwet mweun, wi lohm nuknuk selos, in kosrwaclah mwet lal Morianton, in tulokihnyac kahing lalos nuh fin acn oan nuh acir.\n\n34 Ac tukun ma inge elos tiacna tulokuhnuhltahluh ne ke na elos tuhkuh nuh ke mahsrol luhn acn Ahsor; ac elos kosrwacloslac we, ke sisken inkacnek ohsrihksrihk suc kohllah nuh sisken meoa nuh ke acn ma oan nuh acir, ahok, ke sisken meoa, nuh rohtoh ac nuh kuhtuhlacp.\n\n35 Ac tukun ma inge un mwet mweun se suc suhpweyucklac sel Moroni ah, suc kolyuck sin sie mwet suc inel pa Teancum, el tuh ohsun nuh sin mwet lal Morianton; ac arulacna kwekwe mwet lal Morianton, (elos mokleyuckyak ke koluk lal ac ke kahs in ahkluhng lal) tuh pwacnwacng sie mweun ah srolah inmahsrlolos, ma pwacnwacng Teancum el tuh unilyac Morianton ac kuhtanglah un mwet mweun lal, ac usaclos in mwet srohoh, ac fohlohklac nuh ke nien monglac lal Moroni. Ac ohinge sahflah yac ahklongoul ac ahkosr ke kolyuck luhn mwet nuhnuhnkuh fin mwet lal Nephi.\n\n36 Ac ohinge mwet lal Morianton ah fohlohkihnyucklac. Ac ke elos olwelah in liyacacng in mislac elos fohlohkihnyucklac nuh fin acn lal Morianton, ac sie aengani oreklac inmahsrlolos ac mwet lal Lehi; ac elos oacyacpac fohlohkihnyucklac nuh fin acn selos.\n\n37 Ac tukun ma inge ke yac sepacna ma mwet lal Nephi ah tuh fohlohkihnyuckyang mislac nuh selos, Nephihah, mwet nuhnuhnkuh fuhlwact ahkluo, el misac, el fohnohslah siyah in nuhnuhnkuh ke suwohs wo ye muhtuhn God.\n\n38 Ne ohinge, el tiac lwelah Alma elan eis ma sihmlac ac ma suc yohk srihpac nuh sel Alma ac pahpah tuhmwacl suc ma inge muhtahl na pwacye; ke ma inge Alma el sang ma inge nuh sin wen nahtuhl, Helaman.\n\n39 Liye, tukun ma inge wen nahtuhl Nephihah el srihsrngiyucki in nwacklah siyah in nuhnuhnkuh, in ahol pahpah tuhmwacl; ahok, el srihsrngiyucki sin mwet nuhnuhnkuh fuhlwact ac kafuhnah luhn mwet uh, ke sie olweacng ac akwuck muhtahl in nuhnuhnkuh ke suwohs, ac in liyacacng mislac ac sukohsohk luhn mwet uh, ac in sang nuh selos pacl wo muhtahl in alu nuh sin Leum God lalos, ahok, in kahsruh ac karuhnguhnwacng srihpac luhn God ke lusen moul lal nohfohn, ac in uswack mwet koluk in nuhnuhnkweyuck fal nuh ke orekma koluk lalos.\n\n40 Inge liye, inel pa Pahoran. Ac Pahoran el tuh nwacklah siyah luhn pahpah tuhmwacl, ac tuh muhtwacwacack ke kolyuck lal ke sahflahiyacn yac ahklongoul ac ahkosr, fin mwet lal Nephi.\n\n", "alma 51": "[center][font_size=26]Sapta 51[/font_size][/center]\n\n[i]Mwet lal tohkohsrah elos suk in ekuhllah masap ac oakiyac sie tohkohsrah—Pahoran ac mwet sukohsohk elos kahsreyuck ke puhsren mwet ah—Moroni el oruh tuh mwet lal tohkohsrah in karuhnguhnwacng acn selos fin tiac na ac acnwucki elos—Amalickiah ac mwet Laman elos sruokyac siti fokoko pucspucs—Teancum el lain mwet Laman ac unilyac Amalickiah ke lohm nuknuk sel. Sahp ke yac 67–66 Met Liki Kraist.[/i]\n\n1 Ac na tukun ma inge ke muhtwacwacackiyacn yac ahklongoul ac limekohsr ke kolyuck luhn mwet nuhnuhnkuh fin mwet lal Nephi, elos muhtwacwacack in oakiyac mislac inmahsrlon mwet lal Lehi ac mwet lal Morianton ke acn lalos, ac muhtwacwacack yac ahklongoul ac limekohsr ke mislac;\n\n2 Ne ohinge, elos tiacna sruokyac paht mislac fin acn ah, tuh muhtwacwacack in oasr fohs inmahsrlon mwet ah ke srihpacl mwet nuhnuhnkuh fuhlwact Pahoran; tuh liye, oasr sie un mwet suc kena tuh kuhtuh ip ke masap uh in ikihlyucklac.\n\n3 Tuhsruhk liye, Pahoran el tiacna ke kuh tiacna lwelah masap uh in ikihlyucklac; ke ma inge, el tiacna porongo elos suc suhpwaclah puhsrwaclos ke siyuck lalos in ekuhllah masap uh.\n\n4 Ke ma inge, elos suc kena tuh masap uh enenuh in eklac tuh kasrkuhsrak sel, ac kena tuh elan tilac mwet nuhnuhnkuh fuhlwact fin acn ah; ke ma inge oasr sie fohs sikyak ke ma se inge, tuhsruhk tiacna nuh ke ahkmas.\n\n5 Ac tukun ma inge elos suc kena tuh Pahoran elan itucklac liki siyah in nuhnuhnkuh elos pahngpahng mwet lal tohkohsrah, tuh elos kena tuh masap uh in ikihlyucklac ke sie ohiyac in tohklah kafucrmacn sukohsohk ac in oakiyac sie tohkohsrah fin acn ah.\n\n6 Ac elos suc kena tuh Pahoran elan srwackna mwet nuhnuhnkuh fuhlwact fin acn ah elos eis nuh faclos ine se mwet sukohsohk; ac ohinge maelihk inmahsrlolos, tuh mwet sukohsohk elos fuhlahk kuh olwelah in karuhnguhnwacng suwohs ac kuh lalos ke alu lalos ke sie kafucrmacn sukohsohk.\n\n7 Ac tukun ma inge ohiyacn fohs se lalos inge tuh tulokihnyucki ke puhsren mwet ah. Ac tukun ma inge puhsren mwet ah tuhkuh in tahpuhk mwet sukohsohk, ac Pahoran el muhta na ke siyah in nuhnuhnkuh, ma oruh oasr engan yohk inmahsrlon mwet wiyacl Pahoran ac oacyacpac puhs sin mwet moul sukohsohk, suc oacyacpac ahkmisyelah mwet lal tohkohsrah, oruh elos tiacna ke lain tuhsruhk elos tarilacna in muhta na ke ohiyac luhn sukohsohklah.\n\n8 Inge elos suc luhngse in oasr tohkohsrah elos tuhkuh ke sucu fuhlwact, ac elos suk in tohkohsrahlac; ac elos ahkkweyeyuck selos suc suk kuh ac wal fin mwet ah.\n\n9 Tuhsruhk liye, pa inge sie pacl sensen nuh ke ohiyacn fohs inge in orek inmahsrlon mwet lal Nephi; tuh liye, Amalickiah el sifilpac puhrakwack insiacn mwet luhn mwet Laman in lain mwet lal Nephi, ac el oracni nuh sie mwet mweun ke acn nuhkwewa fin acn lal, ac el sang kuhfwen mwe mweun nuh selos, ac ahkolah in mweun ke kuhiyaclos nohfohn; tuh el tuh olwelah in nihm srah lal Moroni.\n\n10 Tuhsruhk liye, kuht fah liye lah olwelah se lal ma el oraclah ah salaclac; ne ohinge, el tuh ahkoellah sifacna ac un mwet mweun lal in tuhkuh in mweun lain mwet Nephi.\n\n11 Inge un mwet mweun lal elos tiacna puhs oacna elos met ah, ke srihpen tausin pucspucs suc tuh acnwucki ke poun mwet Nephi; tuhsruhk finne puhs mwet misac lalos, Amalickiah el oracni nuh sie pihsac na fal se ke un mwet mweun, puhs na oruh el tiacna sahngweng in tuhkuh nuh fin acn lal Zarahemla.\n\n12 Ahok, finne Amalickiah el sifacna tuhkuh, us muhta luhn mwet Laman. Ac pa inge yac ahklongoul ac limekohsr ke kolyuck luhn mwet nuhnuhnkuh; ac ke pacl sepacna inge elos tuh muhtwacwacack in ahkkweyelah ohiyacn fohs lalos ma ke srihpacl mwet nuhnuhnkuh, Pahoran.\n\n13 Ac tukun ma inge ke mwet suc pahngpahng mwet luhn tohkohsrah elos lohngwack lah mwet Laman elos tuhkuh in mweun lainuhlos, elos engan ke insiaclos; ac elos sruhnga in sruhkwack kuhfwen mwe mweun, tuh elos arulacna kasrkuhsrak sin mwet nuhnuhnkuh fuhlwact, ac oacyacpac sin mwet moul sukohsohk, tuh elos tiacna sruhkwack kuhfwen mwe mweun in karuhnguhnwacng acn selos.\n\n14 Ac tukun ma inge ke Moroni el liye ma inge, ac oacyacpac liye lah mwet Laman elos tuhkuh nuh ke mahsrol luhn acn ah, el arulacna kasrkuhsrak ke srihpen kwekwe luhn mwet suc el tuh arulacna insacnweacng in orekma in karuhnguhnwacng; ahok, el arulacna kasrkuhsrak; nguhnal sesseslah ke kasrkuhsrak selos.\n\n15 Ac tukun ma inge el suhpwaclah sie mwe siyuck, wi puhsren mwet ah, nuh yurun kafuhnah luhn acn ah, kena tuh elan riti, ac sang nuh sel (Moroni) kuh tuh elan oruh mwet lain ingoh in karuhnguhnwacng acn selos kuh fin tiac in acnwucki elos.\n\n16 Tuh fosrngah se emet lal pa in ahksahfyelah fohs ac akuhkuhin inmahsrlon mwet ah; tuh liye, pa inge ne ke pacl se inge sie srihpac luhn kuhnausyucklac lalos. Ac tukun ma inge ahkkweyeyucklac fal nuh ke puhsren mwet ah.\n\n17 Ac tukun ma inge ke Moroni el sapkihn tuh un mwet mweun lal in som lain mwet luhn tohkohsrah, in isyac nuh ten inse fuhlwact lalos ac wal lalos ac isiltahluh nuh infohk uh, kuh elos enenuh in sruhkwack kuhfwen mwe mweun ac tahpuhk srihpac luhn moul sukohsohk.\n\n18 Ac tukun ma inge un mwet mweun elos tuh mahs som lainuhlos; ac elos tuh kihlyac nuh ten inse fuhlwact lalos ac wal lalos, yohkna oruh ke elos tuh sruhkwack kuhfwen mwe mweun lalos in acnwuck lain mwet lal Moroni, elos acnwucki ac oan tuhpahsrpahsrelihk infohk uh.\n\n19 Ac tukun ma inge oasr luhpan tausin ahkosr selos mwet lain suc acnwucki ke katlas; ac selos sin mwet kol lalos suc tiacna acnwucki ke mweun ah elos utucklac ac totoyang nuh ke nien srohoh, tuh wacngihn pacl in nuhnuhnkuh lalos ke pacl se inge.\n\n20 Ac mwet luhlah sin mwet lain ingacn, liki na in pakpucki nuh ten nuh infohk uh ke katlas, elos inseselac nuh ke ohiyac luhn moul sukohsohk, ac elos tuh kohslah in kohlwack sifac luhn moul sukohsohk nuh fin taor lalos, ac ke siti selos, ac in sruhkwack kuhfwen mwe mweun in karuhnguhnwacng acn selos.\n\n21 Ac ohinge Moroni el ahksahfyelah mwet luhn tohkohsrah, tuh wacngihn kuhtwena suc etweyuck ke sifac luhn mwet luhn tohkohsrah; ac ohinge el ahksahfyelah kwekwe ac inse fuhlwact luhn mwet ingacn suc fahkwack ke srah luhn wal fuhlwact; tuhsruhk elos isyucki nuh ten in ahkpuhsisaclyelos sifacna in oacna mwet wiyaclos, ac in acnwuck ke puhlaik nuh ke sukohsohk lalos liki srohoh.\n\n22 Liye, tukun ma inge ke Moroni el tuh tulokihnyac mweun ac fohs inmahsrlon mwet lal sifacna, ac oruh tuh elos in muhta in mislac ac ohiyacn moul wo, ac orek masap in ahkolah in mweun lain mwet Laman, liye, mwet Laman elos tuhkuh nuh fin acn lal Moroni, ma oasr ke mahsrol sisken pe acn ah.\n\n23 Ac tukun ma inge mwet Nephi elos tiacna arulacna fokoko ke siti lal Moroni; ke ma inge Amalickiah el tuh ukwaclosyak, uniyac mwet pucspucs. Ac tukun ma inge Amalickiah el sruokyac siti sac, ahok, sruokyac nohfohn acn lihsrlihsryak selos.\n\n24 Ac elos suc kahinglac liki siti lal Moroni elos tuhkuh nuh ke siti lal Nephihah; ac oacyacpac mwet ke siti lal Lehi elos tuhkweni toweni nuh sie, ac oruh ahkoeyuck ac ahkolah in eis mwet Laman in mweun.\n\n25 Tuhsruhk tukun ma inge Amalickiah el tiacna lwelah mwet Laman in som lain siti lal Nephihah in mweun, tuhsruhk fihliltahluh na sisken pe acn ah, fihliyac mwet ke siti nuhkwewa in liyacacng ac karuhnguhnwacng.\n\n26 Ac ohinge el som, sruokyac siti pucspucs, siti lal Nephihah, ac siti lal Lehi, ac siti lal Morianton, ac siti lal Omner, ac siti lal Gid, ac siti lal Mulek, nohfohnna oan ke mahsrol nuh kuhtuhlacp ke sisken pe acn ah.\n\n27 Ac ohinge mwet Laman elos sruokyac, ke ohiyac kuhtasrihk lal Amalickiah, siti na pucspucs, ke un mwet mweun pucspucs lalos, nohfohn suc ahkkweyeyuck fokoko oacna ohiyac in luhsruhngwack lal Moroni; nohfohn pot kuhlacna inge ituckyang nuh sin mwet Laman.\n\n28 Ac tukun ma inge elos mahs som nuh ke mahsrol luhn acn Puhs, ukwacack mwet Nephi luhkwelos ac uniyac mwet pucspucs.\n\n29 Tuhsruhk tukun ma inge elos ohsun nuh sel Teancum, suc tuh unilyac Morianton ac suc tuh kohsrwaclah mwet lal ke kahing lal.\n\n30 Ac tukun ma inge el oacyacpac kohsrwacllah Amalickiah, ke el mahs som wi un mwet mweun pucspucs lal tuh elan kuh in sruokyac acn Puhs, ac oacyacpac acn ma oan nuh acir.\n\n31 Tuhsruhk liye el ohsun tuh suhpwacrlac ke el lainyuckyak sel Teancum ac mwet lal, tuh elos mwet mweun fokoko; tuh mwet nuhkwewa lal Teancum ah elos ahluhkwelah mwet Laman ke fokoko ac ke suhmaht lalos ke ohiyacn mweun, yohkna oruh elos tuh eis wokihnyac liki na mwet Laman.\n\n32 Ac tukun ma inge elos tuh ahkfosrngahyelos, yohkna oruh elos tuh onweltahl ne ke na lohsrwacni. Ac tukun ma inge Teancum ac mwet lal tuh tulohkohnwack lohm nuknuk selos ke mahsrol luhn acn Puhs; ac Amalickiah el tuh tulohkohnwack lohm nuknuk sel ke mahsrol ke lihkihnpot sisken pe acn ah, ac ke ohiyac se inge elos ukweyuckyak.\n\n33 Ac tukun ma inge ke fong uh tuhkuh, Teancum ac mwet kuhlwacnsap lal elos wihklac som ke fong ah, ac som nuh ke nien monglac lal Amalickiah; ac liye, mutul uh kuhtanguhloslac ke srihpen tohtohlah yohk lalos, suc ma ke srihpen orekma ac fol ke lwen ah.\n\n34 Ac tukun ma inge ke Teancum el wihklac som nuh ke lohm nuknuk sel tohkohsrah, ac fakihsilyac ke sie mwe fakfuhk; ac el oraclah misac lal tohkohsrah in sa tuh elan tiac okaswack mwet kuhlwacnsap lal.\n\n35 Ac el sifilpac wihklac fohlohklac nuh ke nien monglac lal sifacna, ac liye, mwet lal elos mutul, ac el okasuhltahlwack ac fahk nuh selos ma nuhkwewa ma el oraclah.\n\n36 Ac el oruh tuh un mwet mweun lal in tuyak ahkolah, fin mwet Laman ah tuhkahkwek ac tuhkuh nuh yohrohlos.\n\n37 Ac ohinge sahflah yac ahklongoul ac limekohsr ke kolyuck luhn mwet nuhnuhnkuh fin mwet lal Nephi; ac ohinge sahflah pacl lal Amalickiah.\n\n", "alma 52": "[center][font_size=26]Sapta 52[/font_size][/center]\n\n[i]Ammoron el aholuhl Amalickiah in tohkohsrah luhn mwet Laman—Moroni, Teancum, ac Lehi elos kol mwet Nephi ke sie mweun kuhtanglah lain mwet Laman—Siti lal Mulek fohlohkihnyuckme, ac Jacob suc sie mwet Zoram el acnwucki. Sahp ke yac 66–64 Met Liki Kraist.[/i]\n\n1 Ac inge, tukun ma inge ke yac ahklongoul ac ohnkohsr ke kolyuck luhn mwet nuhnuhnkuh fin mwet lal Nephi, liye, ke mwet Laman elos tuhkahkwek ke litutacng se emet ke mahlwem se emet, liye, elos konwaclwack Amalickiah lah el misac ke lohm nuknuk sel sifacna; ac elos oacyacpac liye lah Teancum el ahkolah in mweun nuh selos ke lwen sac.\n\n2 Ac inge, ke mwet Laman elos liye ma inge elos sahngweng; ac elos tohllah plwacn lalos in mahs som nuh fin acn ma oan nuh acir, ac kahinglac wi un mwet mweun lalos nuhkwewa nuh ke siti lal Mulek, ac soklah karihngihnyuck ke acn in lihsrlihsryak lalos.\n\n3 Ac tukun ma inge tamuhlwel wiyacl Amalickiah el srihsrngiyucki in tohkohsrah luhn mwet ah; ac inel pa Ammoron; ohinge tohkohsrah Ammoron, tamuhlwel wiyacl tohkohsrah Amalickiah, el srihsrngiyucki in kol aholuhl.\n\n4 Ac tukun ma inge el tuh sapkihn tuh mwet lal in karuhnguhnwacng siti ingacn, ma elos eislah ke ahksohrohryeyacn srah; tuh elos tiacna eislah kuhtwena siti sahyacn na yohk srah lalos kahklah.\n\n5 Ac inge, Teancum el liye tuh mwet Laman elos insacnweacng in karuhnguhnwacng na siti suc elos eislah, ac ipin acn ma elos sruokyac ingacn; ac oacyacpac ke el liye puhsiyaclos, Teancum el nuhnkuh tuh tiac wo elan srihke in lainuhlos ke acn in monglac lalos.\n\n6 Tuhsruhk el fihliyac mwet lal in raunweack, sruhluhkihn muh el ahkolah in mweun; ahok, ac pwacyena lah el ahkolah in loangwel sifacna luhkwelos, ke el tulohkohnwack pot in raunwelosyak ac ahkolah inkacnek in kahinglac.\n\n7 Ac tukun ma inge el tahfwelah ohinge in ahkolah in mweun ne ke na Moroni el suhpwaclah sie un mwet pucspucs in ahkfokokoyelah un mwet mweun lal.\n\n8 Ac Moroni el oacyacpac suhpwaclah sapkihn nuh sel tuh elan sruokyac nohfohn mwet srohoh suc puhtatyang nuh in pahol; tuh mwet Laman elos uslah in srohoh mwet pucspucs, tuh elan sruokyac nohfohn mwet srohoh luhn mwet Laman elos in orekmakuhnuhlos in sang molwelah elos suc mwet Laman ah uslah.\n\n9 Ac el oacyacpac sapkihn nuh sel tuh elan ahkfokokoyelah acn Puhs, ac topangi inkacnek ohsrihksrihk ma kohllah nuh fin acn ma oan nuh acir, fin tiac mwet Laman elos ac eislah acn sacn ac kuh in wakrelos ke lacfahl nuhkwewa.\n\n10 Ac Moroni el oacyacpac saplah nuh yohrohl, kena sel tuh elan oaru in karuhnguhnwacng ipin acn sac, ac tuh elan suk pacl wo nuhkwewa in ahkkweokye mwet Laman ke acn sac, ke kuhiyacl kwewa, tuh sahp elan kuh in sifilpac eislah ke ohiyac usrnguck kuh ke kuhtuh ohiyac sahyac siti ma itucklac liki paholos; ac tuh elan oacyacpac ahkfokokoyelah ac ahkkweyelah siti ma raunweack acn we, ma soenna puhtatyang nuh in poun mwet Laman.\n\n11 Ac el oacyacpac fahk nuh sel, ngwac tuhkuh nuh yurum, tuhsruhk liye, mwet Laman elos tuhkuh nuh yohrohsr ke mahsrol luhn acn ma oan sisken meoa rohtoh; ac liye, ngwac som lainuhlos, ke ma inge nga tiac kuh in tuhkuh nuh yurum.\n\n12 Inge, tohkohsrah (Ammoron) el som liki acn lal Zarahemla, ac el ahkkahlwemye nuh sel kasra ke misac luhn tamuhlwel wiyacl, ac el oracni nuh sie sie un mwet puhs, ac mahs som in lain mwet Nephi ke mahsrol sisken meoa rohtoh.\n\n13 Ac ohinge el insacnweacng in lain mwet Nephi, ac in pwacnlah kuhtuh sin un mwet mweun lalos nuh ke ipin acn sac, ac el sapkihn nuh selos suc el fihliyac na in muhta ke siti suc el sruokyac, tuh elos in oacyacpac lain mwet Nephi ke mahsrol sisken meoa kuhtuhlacp, ac in sruokyac acn lalos ke kuhiyaclos, fal nuh ke kuhiyen un mwet mweun lalos.\n\n14 Ac ohinge mwet Nephi elos muhta ke ohiyac sensen ke sahflahiyacn yac ahklongoul ac ohnkohsr ke kolyuck luhn mwet nuhnuhnkuh fin mwet lal Nephi.\n\n15 Tuhsruhk liye, tukun ma inge ke yac ahklongoul ac itkohsr ke kolyuck luhn mwet nuhnuhnkuh, Teancum, ke sap lal Moroni—suc oakiyac un mwet mweun in karuhnguhnwacng mahsrol epang ac rohtoh fin acn ah, el muhtwacwacack in mahs som nuh fin acn Puhs, tuh elan kuh in kahsrel Teancum wi mwet lal in sifilpac eislah siti ma itucklac luhkwelos—\n\n16 Ac tukun ma inge Teancum el eis sap in oruh sie mweun nuh ke siti lal Mulek, ac in sifilpac eislah acn we ac fin kuh.\n\n17 Ac tukun ma inge Teancum el oraclah ahkolah in oruh sie mweun nuh ke siti lal Mulek, ac in mahs som wi un mwet mweun lal in lain mwet Laman; tuhsruhk el liye tuh el tiac kuh in kuhtanguhloslac ke elos muhta ke acn lihsrlihsryak lalos; ke ma inge el tohllah plwacn lal ac sifil fohlohklac nuh ke siti Puhs, in sano tuhkuh lal Moroni, tuh elan kuh in eis kuh ke un mwet mweun lal.\n\n18 Ac tukun ma inge Moroni el tuhkuh wi un mwet mweun lal nuh fin acn Puhs, ke kapihn sahflahiyacn yac ahklongoul ac itkohsr ke kolyuck luhn mwet nuhnuhnkuh fin mwet lal Nephi.\n\n19 Ac ke muhtwacwacackiyacn yac ahklongoul ac alkosr, Moroni ac Teancum ac puhs sin sifen kacptin elos oruh sie miting ke mweun—meac elos enenuh in oruh in oruh mwet Laman elos in tufoklac tuhkuh in mweun lainuhlos; kuh ke kuhtuh ohiyac elos in kuh in ahkluhkuhkyaclos in tufoklac liki pot kuhlacna lalos, tuh elos in kuh in eis kuh faclos ac in sifilpac eislah siti lal Mulek.\n\n20 Ac tukun ma inge elos suhpwaclah mwet aholuhlos in som nuh yurun un mwet mweun luhn mwet Laman, suc karuhnguhnwacng siti lal Mulek, nuh yurun mwet kol lalos, suc inel pa Jacob, kena sel tuh elan tufoklac wi un mwet mweun lal in ohsun nuh selos ke acn tuhpahsrpahsr inmahsrlon siti luo ah. Tuhsruhk liye, Jacob, suc sie mwet Zoram, el tiacna ke tufoklac wi un mwet mweun lal in ohsun nuh selos fin acn tuhpahsrpahsr uh.\n\n21 Ac tukun ma inge Moroni, wacngihn finsrak lal in ohsun nuh selos ke ohiyac fal, ke ma inge, el otwelah ke sie plwacn tuh elan kuh in srihfe mwet Laman ah in tufoklac liki pot kuhlacna lalos.\n\n22 Ke ma inge el oruh tuh Teancum elan eis sie un mwet puh ac mahs som nuh sisken pe acn ah; ac Moroni ac un mwet mweun lal, ke fong ah, elos mahs som nuh ke innimac, ke lacfahl nuh rohtoh ke siti Mulek; ac ohinge, ke lwen tohkoh, ke mwet topang luhn mwet Laman elos konwaclwack Teancum, elos kahsruhsr ac fahk nuh sel Jacob, mwet kol lalos.\n\n23 Ac tukun ma inge un mwet mweun luhn mwet Laman elos tuh mahs som in lainuhl Teancum, nuhnkuh muh ke pihsaclos, elos ac kuhtanguhllah Teancum ke srihpen suhpuhsiyacn un mwet lal. Ac ke Teancum el liye un mwet mweun luhn mwet Laman tifoklac in lainuhl el muhtwacwacack in kahing nuh ten ke sisken pe acn ah, ke lacfahl nuh acir.\n\n24 Ac tukun ma inge ke mwet Laman elos liye tuh el muhtwacwacack in kahing, elos puhlaikyak ac ukwaclos ke kuhiyaclos. Ac ke Teancum el ohinge kohllah mwet Laman suc ukwaclos ke kuhiyaclos, liye, Moroni el sapkihn kuhtuh mwet mweun lal suc weluhl ah in mahs som nuh ke siti sac, ac sruokyac.\n\n25 Ac ohinge elos oruh, ac onweloslac nohfohn suc fihliyucki in karuhnguhnwacng siti sac, ahok, elos nuhkwewa suc tiacna sruhkwack kuhfwen mwe mweun lalos.\n\n26 Ac ohinge Moroni el sruokyac siti Mulek ke kuhtuh sin mwet mweun lal, ke el mahs som wi un mwet mweun luhlah lal in ohsun nuh sin mwet Laman ke elos ac fohlohk liki ukweyacl Teancum.\n\n27 Ac tukun ma inge ke mwet Laman elos ukwacl Teancum ne ke na elos tuhkuh fototoyang nuh ke siti Puhs, ac ke elos tuh ohsun nuh sel Lehi ac sie un mwet mweun srihsrihk, suc fihliyucki in karuhnguhnwacng siti Puhs.\n\n28 Ac inge liye, ke sifen kacptin luhn mwet Laman el liyaclwack Lehi wi un mwet mweun lal tuhkuh in lainuhlos, elos kahing ac fohsack upac, fosrngahlah tuh sahp elos ac tiac sruokyac siti Mulek met liki Lehi el falkweltahluh; tuh elos ullac ke srihpen mahs lalos, ac mwet lal Lehi ah elos kuh na.\n\n29 Inge mwet Laman elos tiacna etuh lah Moroni el ut tohkohlos wi un mwet mweun lal; ac kwewana ma elos sahngweng kac ah pa Lehi ac mwet lal.\n\n30 Inge Lehi el tiacna ke sruohkohltahluh ne ke na elos sonol Moroni ac un mwet mweun lal.\n\n31 Ac tukun ma inge met liki mwet Laman ah elos kahinglac loes elos rauniyuckyak sin mwet Nephi, sin mwet lal Moroni ke sie lwacpo, ac sin mwet lal Lehi ke lwacyacn sahyac, elos nuhkwewa kuh ac arulacna fokoko; tuhsruhk mwet Laman ah elos tohtohlah ke srihpen mahs loeloes lalos.\n\n32 Ac Moroni el sapkihn mwet lal tuh elos in mweun lainuhlos ne ke na elos fuhlweack kuhfwen mwe mweun lalos.\n\n33 Ac tukun ma inge ke Jacob, mwet kol lalos, el oacyacpac sie mwet Zoram, ac nguhnal tiac kena fuhlweack, el kol mwet Laman ah in som mweun ke kasrkuhsrak yohk in lainuhl Moroni.\n\n34 Moroni el srwackna fahsr ke inkacnek uh, ke ma inge Jacob el insacnweacng na in onweltahl ac pakpuck na fahsr nuh ke siti Mulek. Tuhsruhk liye, Moroni ac mwet lal elos fokoko luhkwelos; ke ma inge elos tiacna ikacslah inkacnek uh nuh sin mwet Laman.\n\n35 Ac tukun ma inge elos acnwuck ke lacfahl nuhkwewa ke kasrkuhsrak yohk; ac puhslac mwet acnwucki sin kwewana; ahok, ac Moroni el kihnetuh ac Jacob el acnwucki.\n\n36 Ac Lehi el tuhkuh ut tohkohlos arulacna upac wi mwet fokoko lal, oruh mwet Laman ma oasr tok ah elos fuhlweack kuhfwen mwe mweun lalos; ac elos suc luhlah selos, elos arulacna fohsack, elos tiac etuh lah elos ac som nuh oyac kuh in acnwuck.\n\n37 Inge Moroni el liye fohsack lalos, el fahk nuh selos: Kowos fin use kuhfwen mwe mweun lowos ac fuhlwema kwewa, liye kuht fah tiac ahksohrohryelah srah lowos.\n\n38 Ac tukun ma inge ke mwet Laman elos lohng kahs inge, sifen kacptin lalos, elos nuhkwewa suc tiac acnwucki, elos tuhkuh ac tolyac kuhfwen mwe mweun lalos ke niyacl Moroni, ac oacyacpac sapkihn nuh sin mwet lalos tuh elos in oruh oacna.\n\n39 Tuhsruhk liye, oasr mwet pucspucs suc tiacna; ac elos suc tiacna sang kuhfwen mwe mweun lalos elos utucklac ac srohoh, ac kuhfwen mwe mweun lalos itucklac luhkwelos, ac elos kohslah in fahsr wi mwet wiyaclos nuh fin acn Puhs.\n\n40 Ac inge pihsen mwet srohoh suc utucklac ah puhs liki elos suc acnwucki, ahok, puhs luhkwelos suc acnwucki ke kwewana lacfahl uh.\n\n", "alma 53": "[center][font_size=26]Sapta 53[/font_size][/center]\n\n[i]Mwet srohoh luhn mwet Laman elos orekmakihnyuck in ahkfokokoye siti Puhs—Fohs inmahsrlon mwet Nephi oruh mwet Laman in kuhtanglah—Helaman el kol tausin luo sin wen puhlaik nuhtin mwet lal Ammon. Sahp ke yac 64–63 Met Liki Kraist.[/i]\n\n1 Ac tukun ma inge ke elos tuh likiyac mwet topang nuh yurun mwet srohoh luhn mwet Laman, ac tuh oruh tuh elos in som ac pihkihnyac mwet misac lalos, ahok, ac oacyacpac mwet misac luhn mwet Nephi suc tuh acnwucki; ac Moroni el likiyac mwet in topangwelos ke elos oruh orekma lalos.\n\n2 Ac Moroni el weluhl Lehi som nuh ke siti lal Mulek, ac eislah siti sac ac sang nuh sel Lehi. Inge liye, Lehi se inge pa sie mwet suc weluhl Moroni ke inkaiyacn mweun nuhkwewa lal; ac el sie mwet suc oacna Moroni, ac elos engan ke karihngihnyuck luhn sie sin sie; ahok, elos luhngse sie sin sie, ac oacyacpac luhngseyuck sin mwet nuhkwewa lal Nephi.\n\n3 Ac tukun ma inge tukun mwet Laman elos ahksahfyelah in pihkihnyac mwet misac lalos ac oacyacpac mwet misac luhn mwet Nephi, elos mahs fohlohk nuh fin acn Puhs; ac Teancum, ke sap lal Moroni, el oruh tuh elos in muhtwacwacack orekma in pihkihn soko inlaf in raunweack acn ah, kuh siti, Puhs.\n\n4 Ac el oruh tuh elos in muhsaheack sie pot in loango ke sahk in afuhnlah inlaf soko ah; ac elos puhkanwack fohk uh liki inlaf uh in sang loangweack pot in loango ke sahk; ac ohinge elos tuh oruh tuh mwet Laman in orekma ne ke na elos raunweack siti Puhs ke sie pot fokoko ma oreklac ke sahk ac fohk uh, in arulacna fuhlwact.\n\n5 Ac siti se inge eklac sie pot kuhlacna na pwacye tohkoh fahlac; ac ke siti se inge elos tuh topangi mwet srohoh luhn mwet Laman; ahok, finne lun sie pot ma elos oruh elos in muhsaheack ke paholos sifacna. Inge Moroni el oruh tuh mwet Laman ah in orekma, ke srihpen fihsrwacsr in topangiyuck elos ke elos orekma; ac el kena sin un mwet mweun nuhkwewa lal lah ngac el enenuh in som mweuni mwet Laman.\n\n6 Ac tukun ma inge ke Moroni el ohinge eis kuhtanglah sin sie un mwet mweun fokoko emet luhn mwet Laman, ac el sruokyac siti lal Mulek, suc pa sie acn fokoko emet luhn mwet Laman fin acn lal Nephi; ac ohinge el tuh oacyacpac muhsaheack sie pot kuhlacna in nwacnwack mwet srohoh lal.\n\n7 Ac tukun ma inge ke el tiac sifilpac srihke in mweun nuh sin mwet Laman ke yac sac, tuhsruhk el tuh oruh mwet lal in ahkolah nuh ke mweun, ahok, ac in oraclah acn in lihsrlihsr in karuhnguhnuhlos liki mwet Laman, ahok, ac oacyacpac in molwelah muhtwacn lalos ac tuhlihk nahtuhlos liki srwacl in mongo ac kweok, ac in sang mongo nuh sin un mwet mweun lalos.\n\n8 Ac na tukun ma inge un mwet mweun luhn mwet lal Laman, ke meoa rohtoh, epang, ke Moroni el wacngihn ke srihpen kuhtuh kuhtasrihk ma sikyak inmahsrlon mwet Nephi, suc oraclah fohs inmahsrlolos, elos eislah kuhtuh acn ah sin mwet Nephi, ahok, yohkna oruh elos sruokyac kuhtuh siti selos ke ipin acn ah.\n\n9 Ac ohinge ke srihpen ma koluk inmahsrlolos sifacna, ahok, ke srihpen fohs ac kuhtasrihk inmahsrlolos sifacna elos puhtatyang nuh ke ohiyac se na ma sensen emet ah.\n\n10 Ac inge liye, oasr kuhtuh ma ngwac fahk ke mwet lal Ammon, suc, ke muhtwacwacackiyac ah, elos mwet Laman; tuhsruhk ke srihpacl Ammon ac mwet wiyacl, kuh ke kuh ac kahs luhn God, elos eklac forlah nuh sin Leum; ac elos tuh utuckuh nuh fin acn lal Zarahemla, ac ke pacl sac ne inge elos karihngihnyuck sin mwet Nephi.\n\n11 Ac ke srihpen olwelah lalos elos tiacna sruhkwack kuhfwen mwe mweun in lain mwet wiyaclos; tuh elos tuh oraclah sie olwelah tuh elos in tiacna sifilpac ahksohrohrye srah; ac in oacna olwelah lalos elos ac misac; ahok, elos luhkuhn lwelah elos sifacna in puhtatyang nuh in poun mwet wiyaclos, fuhnuh tiac nuh ke pahkomuhta ac luhngse yohk lal Ammon ac mwet wiyacl nuh selos.\n\n12 Ac ke srihpac se inge elos utucklac nuh fin acn lal Zarahemla; ac pacl sac fahlac elos karihngihnyuck sin mwet Nephi.\n\n13 Tuhsruhk tukun ma inge ke elos liye mwe sensen uh, ac kweok ac elyah yohk suc mwet Nephi elos toasrlacna kac kaclos, elos mokleyuckyak ke pahkomuhta ac kena in sruhkwack kuhfwen mwe mweun in karuhnguhnwacng acn selos.\n\n14 Tuhsruhk liye, ke elos oruh elos in sruhkwack kuhfwen mwe mweun lalos, elos tulokihnyucki ke kwacfe lal Helaman ac mwet wiyacl, tuh elos kuhracnna kuhnahoslah olweacng se elos tuh oraclah ah.\n\n15 Ac Helaman el fosrngah tuh elos fin som ac tuhlac nguhnalos; ke ma inge elos nuhkwewa suc tuh ilyak nuh ke wuhlweacng se inge elos kohslah na in liye mwet wiyaclos ke elos sun ongaiyac yohk lalos, ke ohiyac sensen lalos ke pacl se inge.\n\n16 Tuhsruhk liye, tukun ma inge puhslac wen nahtuhlos, suc tuh tiacna ilyak nuh ke sie wuhlweacng tuh elos in tiac sruhkwack kuhfwen mwe mweun lalos in karuhnguhnuhlosyang sifacna liki mwet lokoalok lalos; ke ma inge elos tuh sifacna toweni nuh sie ke pacl se inge, elos nuhkwewa suc kuh in sruhkwack kuhfwen mwe mweun, ac elos pahnglolos sifacna muh mwet Nephi.\n\n17 Ac elos ilyak nuh ke sie wuhlweacng in acnwuck nuh ke moul sukohsohk luhn mwet Nephi, ahok, in karuhnguhnwacng acn ah finne in fihliyac moul lalos; ahok, elos wuhlweacng lah elos ac fah tiacna fuhlweack moul in sukohsohk lalos, tuhsruhk elos ac fah acnwuck ke ohiyac nuhkwewa in karuhnguhnwacng mwet Nephi ac elos sifacna liki srohoh.\n\n18 Inge liye, oasr mukul fuhsr tausin luo, suc ilyak nuh ke wuhlweacng se inge ac eis kuhfwen mwe mweun lalos in karuhnguhnwacng acn selos.\n\n19 Ac inge liye, oacna ke elos tiacna ahkkwacohye mwet Nephi ne ke pacl se inge, elos eklac ke pacl se inge in oacyacpac kahsruh yohk; tuh elos sruhkwack kuhfwen mwe mweun lalos, ac elos kena tuh Helaman elan mwet kol lalos.\n\n20 Ac elos nohfohn mukul fuhsr, ac elos arulacna tu na kuh ke puhlaik, ac oacyacpac ke kuhlacna ac mukwikwi; tuhsruhk liye, tiac pa inge nohfohn—elos mwet suc suwohswohs pacl nuhkwewa ke oacna sie ma suc luhlahlfongiyuck eltahl kac.\n\n21 Ahok, elos mwet luhn ma pwacye ac suwohswohs, tuh elos tuh lutiyuck in liyacacng masap luhn God ac in fahsr suwohs ye muhtahl.\n\n22 Ac na tukun ma inge ke Helaman el mahs us muhta luhn mwet mweun fuhsr tausin luo ah, in kahsruh mwet ke mahsrol luhn acn nuh ke lacfahl nuh meoa epang ac rohtoh.\n\n23 Ac ohinge sahflah yac ahklongoul ac alkosr ke kohkoh luhn mwet nuhnuhnkuh fin mwet lal Nephi.\n\n", "alma 54": "[center][font_size=26]Sapta 54[/font_size][/center]\n\n[i]Ammoron ac Moroni elos sramsram ke ayaol luhn mwet srohoh—Moroni el sapkihn tuh mwet Laman elos in som ac tulokihnyac acnwuck in ahkmas lalos—Ammoron el sapkihn tuh mwet Nephi elos in fihliyac kuhfwen mwe mweun lalos ac in muhta ye kuh luhn mwet Laman. Sahp ke yac 63 Met Liki Kraist.[/i]\n\n1 Ac na tukun ma inge ke muhtwacwacackiyacn yac ahklongoul ac yuc ke kolyuck luhn mwet nuhnuhnkuh, Ammoron el saplah nuh yohrohl Moroni kena tuh elan ayaol mwet srohoh.\n\n2 Ac tukun ma inge Moroni el puhlakihn engan yohk ke siyuck se inge, tuh el kena eis mwe kahsruh ma ituckyang in kahsruh mwet Laman suc srohoh in sang kahsruh mwet lal sifacna; ac el oacyacpac kena mwet lal in ahkfokokoyelah un mwet mweun lal.\n\n3 Inge mwet Laman elos uslah muhtwacn ac tuhlihk pucspucs, ac wacngihn sie muhtwacn kuh sie tuhlihk inmahsrlon mwet srohoh nuhkwewa lal Moroni, kuh mwet srohoh suc Moroni el uslah; ke ma inge Moroni el otwelah sie plwacn in eis in puhs mwet srohoh luhn mwet Nephi liki mwet Laman fin kuh.\n\n4 Ke ma inge el suhmuhslah sie lwacta, ac suhpwaclah sin sie mwet kuhlwacnsap lal Ammoron, mwet sepacna suc us tuhkuh sie lwacta nuh sel Moroni. Na pa inge kahs ma el suhmuhslah nuh sel Ammoron, fahk:\n\n5 Liye, Ammoron, nga sihm nuh sum kuhtuh ke mweun se inge ma kom srokackuhnlah in lain mwet luhk, kuh ma tamuhlwel wiyom el srokackuhnlah in lainuhlos, ac ma kom srwackna insacnweacng in tahfwelah tukun misac lal.\n\n6 Liye, nga kena fahk nuh sum kuhtuh ke nuhnuhnkuh suwohs luhn God, ac katlas luhn kasrkuhsrak kuhlacna Lal, ma oan ahtaht lucng liki kom, kom fin tiac auliyak ac fohlohkohnoht un mwet mweun lom nuh fin acn sum sifacna, kuh acn in muhta lom, suc pa acn lal Nephi.\n\n7 Ahok, nga kena fahk nuh sum ma inge kom fin kuh in porongo ma inge; ahok, nga kena fahk nuh sum ke hell na koluk se ma sano in eis mwet ahkmas suc oacna kom ac tamuhlwel wiyom, kom fin tiac auliyak ac tulokihnyac srihpen ahkmas lom, ac fohlohk wi un mwet mweun lom nuh fin acn suwos sifacna.\n\n8 Tuhsruhk ke kom sruhnga ma inge, ac suk in lain mwet luhn Leum, ohinge nga kuh in motko muh kom ac sifilpac oruh.\n\n9 Ac inge liye, kuht ahkolah in eis kom; ahok, ac kom fin tiac tulokihnyac srihpac lom, liye, kom fah isyac nuh ten nuh fom kasrkuhsrak luhn God suc kom forlah liki, finne nuh ke kuhnausyucklac lom.\n\n10 Tuhsruhk, oacna ke Leum El moul, un mwet mweun lasr fah tuhkuh nuh yurum kom fin tiac fohlohk, ac kom fah fahsriyuck ke misac ke pacl na sa, tuh kuht fah sifilpac eislah siti lasr ac acn lasr; ahok, ac kuht fah sruokyac na alu lasr ac srihpac luhn God lasr.\n\n11 Tuhsruhk liye, nga nuhnkuh tuh nga sramsram nuh sum ke ma inge ke wacngihn srihpac; kuh nga nuhnkuh tuh kom sie tuhlihk nuhtin hell; ke ma inge nga fah kaliyac lwacta se luhk inge in fahk nuh sum lah ngwac tiac ayaol mwet srohoh, sahyacn na ac wiwi na kom fin use sie mukul ac muhtwacn kiyacl ac tuhlihk nahtuhl, nuh ke sie mwet srohoh; fin ac pa inge tuh kom ac oruh ohinge, nga fah ayaol.\n\n12 Ac liye, kom fin tiac oruh ma inge, nga fah tuhkuh nuh yurum wi un mwet mweun luhk; ahok, ngwac sang kuhfwen mwe mweun nuh sin muhtwacn ac tuhlihk luhk, ac nga fah tuhkuh in lain kom, ac nga fah ukwe kom finne nuh ke acn sum sifacna, suc pa acn in usru se emet lasr; ahok, ac fah srah nuh ke srah, ahok, moul nuh ke moul; ac nga fah mweuni kom ne ke na kom kuhnausyucklac liki fin facluh.\n\n13 Liye, nga kasrkuhsrak, ac oacyacpac mwet luhk; kom suk in orek ahkmas nuh sesr, ac kuht suk muhkwena in loangwe kuht sifacna. Tuhsruhk liye, kom fin suk in kuhnauskuhtlac liki met ah kuht fah suk in kuhnauskomlac; ahok, ac kuht fah suk acn lasr, acn in usru se emet lasr.\n\n14 Inge nga kaliyac lwacta luhk. Nga pa Moroni; Nga sie mwet kol luhn mwet luhn mwet Nephi.\n\n15 Na tukun ma inge Ammoron, ke el eis lwacta se inge, el kasrkuhsrak; ac el suhmuhslah siepac lwacta nuh sel Moroni, ac pa inge kahs ma el suhmuhslah, fahk:\n\n16 Nga pa Ammoron, tohkohsrah luhn mwet Laman; Nga pa tamuhlwel wiyacl Amalickiah suc kom uniyac. Liye, nga fah fohlohksahki srah lal nuh fom, ahok, ac nga fah tuhkuh nuh yurum wi un mwet mweun luhk tuh nga tiac sahngweng ke kahs in ahksensen lom an.\n\n17 Tuh liye, pahpah tomowos tiac ahktahfongyelah mwet wiyaclos, yohkna oruh elos tuh eislah suwohs lalos nuh ke kafucrmacn ke ma inge pwacye lah ma lalos.\n\n18 Ac inge liye, kom fin fihliyac nuh ten kuhfwen mwe mweun lowos, ac sifacna tuhkuh muhta ye kuh in kolyuck selos suc kafucrmacn uh pwacye ah ma la, na nga fah oruh tuh mwet luhk in fihliyac nuh ten kuhfwen mwe mweun lalos ac fah tilac mweun.\n\n19 Liye, kom fahklah kahs in ahksensen pucspucs in lainyuc ac mwet luhk; tuhsruhk liye, kuht tiacna sahngweng ke kahs in ahksensen lom an.\n\n20 Ne ohinge, nga fah insese in ayaol mwet srohoh fal nuh ke siyuck lom an, engankihn lah, tuh ngwac kuh in sruhkwack mongo nak nuh sin mwet in mweun luhk; ac kuht fah sroacni ke sie mweun ma ac fah ma ne tok ma pahtpaht, in acse mwet Nephi in muhta ye kuh lasr kuh nuh ke sahflahiyaclos.\n\n21 Ac nuh ke God se suc kom fahk muh kuht forlah liki, liye, kuht tiac etuh ke mwet sacn; kom tiac pac etuh; tuhsruhk fin muh oasr sie mwet ohinge, kuht tiac etuh tuhsruhk tuh El orekuhtlac ac orekowoslac pac.\n\n22 Ac fin pwacye oasr sie devil ac sie hell, liye yac El ac tiac suhpwekomlac nuh we in muhta wi tamuhlwel luhk suc kom uniyac, suc kom fahk lah el som nuh ke acn se inge? Tuhsruhk liye ma inge wacngihn srihpac.\n\n23 Nga pa Ammoron, sie fihlin mwet lal Zoram, suc pahpah tomowos elos kwacfe se ac usacluh liki acn Jerusalem.\n\n24 Ac inge liye, nga sie mwet Laman puhlaik; liye, mweun se inge srokackihnyucklac in fohlohksahkihn ma tahfonglac ma orek nuh selos, ac in karuhnguhnwacng ac in sruokyac na suwohs lalos nuh ke kafucrmacn; ac nga kaliyac lwacta luhk nuh sel Moroni.\n\n", "alma 55": "[center][font_size=26]Sapta 55[/font_size][/center]\n\n[i]Moroni el sruhnga ayaol mwet srohoh—Mwet topang luhn mwet Laman elos srihfeyuck in sruhilac, ac mwet srohoh luhn mwet Nephi elos ahksukohsohkyeyucklac—Siti lal Gid eisyucklac ac wacngihn ahkmas. Sahp ke yac 63–62 Met Liki Kraist.[/i]\n\n1 Na tukun ma inge ke Moroni el eis lwacta se inge el kasrkuhsrakwack liki met ah, ke srihpen el etuh lah Ammoron el etuh suwohs ke kuhtasrihkiyacl; ahok, el etuh lah Ammoron el etuh lah tiac srihpac suwohswohs se pa oruh elan srokackuhnlah sie mweun in lain mwet lal Nephi.\n\n2 Ac el fahk: Liye, nga fah tiacna ayaol mwet srohoh sel Ammoron sahyacn na elan sislah srihpac lal, oacna ke nga fahk ke lwacta luhk; tuh nga fah tiac sang nuh sel kuhtwena kuh yohk liki na kuh suc oasr yohrohl tari.\n\n3 Liye, nga etuh acn se ma mwet Laman elos topangi mwet luhk suc utucklac srohoh; ac ke Ammoron el ac tiac insese nuh sihk ke lwacta luhk, liye, nga fah sang nuh sel fal nuh ke kahs luhk; ahok, nga fah suk misac inmahsrlolos ne ke na elos fah uswack nuh ke nien nuhnuhnkuh fuhlwact in suk mislac.\n\n4 Ac na tukun ma inge ke Moroni el fahklah kahs inge, el oruh tuh sukok se in orek inmahsrlon mwet lal, tuh sahp elan kuh in sokwack sie mwet suc tuhkuh ke fihlin mwet lal Laman inmahsrlolos.\n\n5 Ac tukun ma inge elos sokwack sie, suc inel pa Laman; ac el pa sie sin mwet kuhlwacnsap luhn tohkohsrah se suc tuh acnwucki sel Amalickiah.\n\n6 Inge Moroni el oruh tuh Laman ac sie u srihsrihk luhn mwet lal in som nuh yurun mwet topang suc topangi mwet Nephi.\n\n7 Inge mwet Nephi elos topangiyuck ke siti lal Gid; ke ma inge Moroni el srihsrngilyac Laman ac oruh tuh sie un mwet puh in weluhl som.\n\n8 Ac ke ekwelac Laman el som nuh yurun mwet topang suc topangi mwet Nephi, ac liye, elos liye ke el tuhkuh ac elos tulokihnilyac; tuhsruhk el fahk nuh selos: Nikmet sahngweng; liye, nga sie mwet Laman. Liye, kuht kahinglac liki mwet Nephi, ac elos mutul; ac liye kuht eis wine nimaclos ac us tuhkuh wi kuht.\n\n9 Inge ke mwet Laman elos lohng kahs inge elos eisaclos ke engan; ac elos fahk nuh sel: Use wine nimowos, tuh kuht in nihm; kuht engan tuh kowos us tuhkuh wine wi kowos tuh kuht tohtohlah.\n\n10 Tuhsruhk Laman el fahk nuh selos: Lwelah kuht in sruokyac na wine nimacsr uh ne ke na kuht som lain mwet Nephi in mweun. Tuhsruhk fahk se inge oruh elos kena yohk liki met ah in nihm wine uh;\n\n11 Tuh, elos fahk: Kuht tohtohlah, ke ma inge lwelah kuht in eis wine an, ac lutu kuht fah eis wine wi mongo nwacsr, ma fah ahkkweye kuht in som lain mwet Nephi.\n\n12 Ac Laman el fahk nuh selos: Kowos kuh in oruh in fal nuh ke luhngse lowos an.\n\n13 Ac tukun ma inge ke elos tuh sukohsohk in eis wine uh; ac ma inge yuc nuh ke ema lalos, ke ma inge elos sukohsohk in eis liki met ah; ac wine uh fokoko, oreklac in fokoko.\n\n14 Ac tukun ma inge elos tuh nihmnihm ac pwacr, ac ke lwen tok ah elos nohfohn sruhilac.\n\n15 Ac inge ke Laman ac mwet lal liye tuh elos nohfohn sruhilac, ac elos mutul luhlahp, elos fohlohklac nuh yohrohl Moroni ac fahk nuh sel ma nuhkwewa ma sikyak ah.\n\n16 Ac inge ma inge fal nuh ke plwacn lal Moroni. Ac Moroni el ahkolah mwet lal ac kuhfwen mwe mweun; ac el som nuh ke siti Gid, ke mwet Laman elos mutul luhlahp ac sruhilac, ac tohlwacng kuhfwen mwe mweun nuh yurun mwet srohoh, yohkna oruh elos nohfohn sruok kuhfwen mwe mweun;\n\n17 Ahok, finne nuh sin muhtwacn, ac nohfohn tuhlihk nahtuhlos, elos nuhkwewa suc kuh in orekmakihn kuhfwen mwe mweun, ke Moroni el sang kuhfwen mwe mweun nuh sin mwet srohoh nuhkwewa ingacn; ac ma ingacn nuhkwewa orek ke mihslac yohk.\n\n18 Tuhsruhk fuhnuh elos okaswack mwet Laman ah, liye elos sruhilac ac mwet Nephi ah luhkuhn kuh in uniltahluh.\n\n19 Tuhsruhk liye, tiac pa inge kena lal Moroni ah; el tiacna engan in ahkmas kuh ahksohrohrye srah, tuhsruhk el engan in molwelah mwet lal liki kuhnahoslah; ac ke srihpac se inge elan tiac sang nuh facl sesuwohs, el tiacna som mweun lain mwet Laman ac kuhnaosuhloslac ke elos sruhilac.\n\n20 Tuhsruhk el oraclah luhngse lal; tuh el sang kuhfwen mwe mweun nuh sin mwet srohoh luhn mwet Nephi ingacn suc oasr lun pot luhn siti uh, ac sang nuh selos kuh in sruokyac kuhtuh acn ma oasr lun pot uh.\n\n21 Ac na el oruh tuh mwet suc weluhl ah in fohlohki kuhtuh luhkwelos, ac in raunweack un mwet mweun luhn mwet Laman.\n\n22 Inge liye ma inge orek ke fong ah, oruh ke mwet Laman elos tuhkahkwek ke lututacng ah elos liye lah elos rauniyucklac sin mwet Nephi sahyac, ac lah mwet srohoh lalos elos sruok kuhfwen mwe mweun.\n\n23 Ac ohinge elos liye lah mwet Nephi elos kuh luhkwelos; ac ke ohiyac inge elos konwacack lah tiac wo tuh elos in acnwuck nuh sin mwet Nephi; ke ma inge sifen kacptin lalos el sapkihn elos in fuhlweack kuhfwen mwe mweun lalos, ac elos use ma inge nuh met uh ac tolyac ma inge sisken nien mwet Nephi, siyuck ke pahkotwen.\n\n24 Inge liye, pa inge luhngse lal Moroni. El eisaclos mwet srohoh luhn mweun, ac sruokyac siti sac, ac oruh tuh mwet srohoh nuhkwewa in ahksukohsohkyeyucklac, elos suc mwet Nephi; ac elos tuh welah un mwet mweun lal Moroni, ac elos ahkfokokoyelah un mwet mweun lal.\n\n25 Ac tukun ma inge el oruh tuh mwet Laman, suc el uslah srohoh, tuh elos in muhtwacwacack oruh sie orekma in ahkfokokoye acn lihsrlihsr uh in raunweack siti Gid.\n\n26 Ac tukun ma inge ke el ahkfokokoyelah siti Gid, fal nuh ke luhngse lal, el oruh tuh mwet srohoh lal in utucklac nuh ke siti Puhs; ac el oacyacpac topangi siti sacn ke sie un mwet mweun na fokoko.\n\n27 Ac tukun ma inge elos tuh, finne ke plwacn kuhtasrihk nuhkwewa luhn mwet Laman, liyacacng ac karuhnguhnwacng nohfohn mwet srohoh suc elos uslah, ac oacyacpac karuhnguhnwacng nohfohn acn ah ac ohiyac wo ma elos sifilpac eislah.\n\n28 Ac tukun ma inge ke mwet Nephi elos sifilpac muhtwacwacack in kuhtanglah, ac in sifilpac eis suwohs lalos ac ohiyac wo lalos.\n\n29 Pacl pucspucs mwet Laman ah srihke in raunweloslac ke fong ah, tuhsruhk ke srihke inge mwet srohoh pucspucs lalos misac.\n\n30 Ac pacl pucspucs elos srihke in kihte wine lalos nuh sin mwet Nephi, tuh elos in kuh in kuhnaosuhloslac ke pwacsin kuh ke sruhi.\n\n31 Tuhsruhk liye, mwet Nephi elos tiac sihpihsrpihsr in esam Leum God lalos ke pacl in kweok lalos inge. Elos tiacna kuh in srihfeyuck ke mwe sruhf lalos; ahok, elos tiacna ipeis ke wine lalos, sahyacn na elos in sang met nuh sin kuhtuh mwet srohoh luhn mwet Laman.\n\n32 Ac elos tuh sensenkackihn tuh in wacngihn pwacsin ituckyang nuh inmahsrlolos; tuh fin wine nimaclos pwacsinelah sie mwet Laman ma inge ac oacyacpac pwacsinelah sie mwet Nephi; ac ohinge elos tuh srihke nohfohn mwe nihmnihm nimaclos.\n\n33 Ac na tukun ma inge fal nuh sel Moroni in oruh ahkolah lal in som mweuni siti Morianton; tuh liye, mwet Laman elos, ke orekma lalos, ahkfokokoyelah siti Morianton ne ke na arulacna sie pot kuhlacna na pwacye.\n\n34 Ac elos tahfwelah na in use un mwet mweun sasuc nuh ke siti sac, ac oacyacpac kuhfa sasuc in mwe kahsruh.\n\n35 Ac ohinge sahflah yac ahklongoul ac yuc ke kolyuck luhn mwet nuhnuhnkuh fin mwet lal Nephi.\n\n", "alma 56": "[center][font_size=26]Sapta 56[/font_size][/center]\n\n[i]Helaman el suhpwaclah sie lwacta nuh sel Moroni, kalweni in fahk ohiyacn mweun nuh sin mwet Laman—Antipus ac Helaman elos eis sie kuhtanglah yohk fin mwet Laman—Wen fuhsr tausin luo lal Helaman elos acnwuck ke kuh usrnguck, ac wacngihn selos acnwucki. Fuhs 1, sahp ke yac 62 Met Liki Kraist; fuhs ahk 2–19, sahp ke yac 66 Met Liki Kraist; ac fuhs ahk 20–57, sahp ke yac 65–64 Met Liki Kraist.[/i]\n\n1 Ac na tukun ma inge ke muhtwacwacackiyacn yac ahktolngoul ke kolyuck luhn mwet nuhnuhnkuh, ke lwen ahkluo ke mahlwem se emet, Moroni el eis sie lwacta sel Helaman, fahk ke ohiyac luhn mwet ah ke ipin acn sac fin acn ah.\n\n2 Ac pa inge kahs ma el suhmuhslah, fahk: Tamuhlwel sacohklacna wiyuck, Moroni, oacna in Leum ac oacpacna ke fosrngah luhn mweun lasr uh; liye, tamuhlwel sacohk wiyuck, oasr kuhtuh ma nga ke fahk nuh sum ke mweun se lasr ke ipin acn se fin acn uh inge.\n\n3 Liye, tausin luo sin wen nuhtin mwet suc Ammon el tuh us tuhkuh liki acn lal Nephi—inge kom etuh lah elos tuhkuh ke fihl in mwet lal Laman, suc pa wen mahtuh se emet nuhtin pahpah tuhmwacsr Lehi;\n\n4 Inge nga tiac enenuh in ahkuhtweyac nuh sum ke facsin lalos kuh suhlahlahlfongi lalos, tuh kom etuh ke ma inge nuhkwewa—\n\n5 Ke ma inge fal nuh sihk tuh nga in fahk nuh sum lah tausin luo sin mukul fuhsr inge sruhkwack kuhfwen mwe mweun lalos, ac kena tuh nga in mwet kol lalos; ac kuht tuhkuh in karuhnguhnwacng acn lasr.\n\n6 Ac inge kom oacyacpac etuh ke wuhlweacng se suc pahpah tuhmwaclos tuh oraclah, tuh elos in tiacna sruhkwack kuhfwen mwe mweun lalos in lain mwet wiyaclos in ahksohrohryelah srah.\n\n7 Tuhsruhk ke yac ahklongoul ac ohnkohsr, ke elos liye kweok lasr ac fosrngah lasr kaclos, elos kuhracnna kuhnahoslah wuhlweacng ma elos tuh oraclah ac sruhkwack kuhfwen mwe mweun in karihngihn kuht.\n\n8 Tuhsruhk nga tiacna lwelah elos in kuhnahoslah wuhlweacng se ma elos tuh oraclah inge, nga nuhnkuh tuh God El ac ahkkweye kuht, yohkna oruh kuht tiacna sifil kweok ke srihpen ahkpwacyeiyucklac luhn olwelah se ma elos tuh oraclah ah.\n\n9 Tuhsruhk liye, pa inge sie ma suc kuht kuh in engan yohk kac. Tuh liye, ke yac ahklongoul ac ohnkohsr, nga, Helaman, tuh mahs us muhta luhn mwet fuhsr tausin luo nuh ke siti lal Judea, in kahsrel Antipus, suc kom tuh srihsrngiyac in sie mwet kol fin mwet ke ipin acn sac.\n\n10 Ac nga tuh sang wen tausin luo nuhtihk inge in weacng, (tuh elos fal in pahngonyuck wen) un mwet mweun lal Antipus, suc fokokoiyac oruh Antipus el arulacna engan; tuh liye, un mwet mweun lal ahksuhpuhsyeyucklac sin mwet Laman ke srihpen un mwet mweun lalos tuh uniyac pihsac yohk se ke mwet lasr, tuh ke srihpac se inge kuht ahsor.\n\n11 Ne ohinge, kuht kuh in ahkkweye kuht sifacna ke pacl se inge, tuh elos misac ke srihpen acn selos ac ke God lalos, ahok, ac elos engan.\n\n12 Ac mwet Laman elos oacyacpac sruokyac mwet srohoh pucspucs, elos nuhkwewa sifen kacptin, tuh wacngihn mwet sahyac elos fuhlwelah in moul. Ac kuht nuhnkuh tuh elos ke pacl se inge elos oasr fin acn lal Nephi; ac ohinge elos fin tiac acnwucki.\n\n13 Ac inge pa inge siti ma mwet Laman elos sruokyac ke ahksohrohryeyacn srah luhn mwet puhlaik pucspucs lasr:\n\n14 Acn lal Manti, kuh siti lal Manti, ac siti lal Zeezrom, ac siti lal Cumeni, ac siti lal Antiparah.\n\n15 Ac pa inge siti ma elos muhta we ke nga tuhkuh nuh ke siti lal Judea; ac nga konwaclwack Antipus ac mwet lal ke elos orekma ke kuhiyaclos in ahkfokokoye siti uh.\n\n16 Ahok, ac elos muhnahs in mahno ac oacyacpac in nguhn, tuh elos acnwuck puhlaiklacna ke lwen uh ac orekma ke fong uh in karuhnguhnwacng siti lalos; ac ohinge elos tuh puhlakihn kain in kweok yohk nuhkwewa.\n\n17 Ac inge elos tuh insacnweacng in kuhtanglah acn se inge kuh misac; ke ma inge kom kuh in nuhnkuh muh un mwet mweun srihsrihk se suc nga us wiyuc, ahok, wen nuhtihk ingacn, elos sang nuh selos finsrak yohk ac engan yohk.\n\n18 Ac na tukun ma inge ke mwet Laman elos liye lah Antipus el eis sie u in ahkfokokoyelah un mwet mweun lal, elos ukwe na sap lal Ammoron in tiac tuhkuh lain siti lal Judea, kuh in lain kuht, in mweun.\n\n19 Ac ohinge kuht luhngseyuck sin Leum; tuh fuhnuh elos tuhkuh nuh yohrohsr ke muhnahs lasr sahp elos luhkuhn kuhnahoslah un mwet mweun srihsrihk lasr; tuhsruhk ohinge kuht painmoullac.\n\n20 Elos sapkihnyuck sel Ammoron in karuhnguhnwacng siti lalos ma elos tuh eislah. Ac ohinge sahflah yac ahklongoul ac ohnkohsr. Ac ke muhtwacwacackiyacn yac ahklongoul ac itkohsr kuht tuh ahkolah siti lasr ac ahkoekuhtlac sifacna in loango.\n\n21 Inge kuht kena tuh mwet Laman in tuhkuh nuh yohrohsr; tuh kuht tiacna ke som orek acnwuck nuh selos ke pot kuhlacna lalos.\n\n22 Ac tukun ma inge kuht fihliyac mwet kalngeyuck in raunweack acn we, in tuni mukwikwi luhn mwet Laman, tuh elos in tiac ahlikikuhtlac ke fong uh kuh ke lwen in orek acnwuck nuh ke siti sahyac lasr ma oan nuh acir.\n\n23 Tuh kuht etuh lah ke siti ingacn elos tiacna fokoko fal in ohsun nuh selos; ke ma inge kuht kena, elos fin ahlikikuhtlac, in ut tok tuhkuh mweun lainuhlos, ac ohinge in ut tok ohsun nuh selos ac ke pacl sacpacna elos in ohsun ke muhta ah. Kuht nuhnkuh tuh kuht kuh in kuhtanguhloslac; tuhsruhk liye, kuht suhpwacrlac ke kena se lasr inge.\n\n24 Elos tiacna kuh in ahlikikuht wi un mwet mweun lalos nuhkwewa, elos tiac pac kuh ke u srihsrihk, finte elos ac tiac fokoko fal na ac elos ac kuhtangyucklac.\n\n25 Elos tiac pac mahs tuhkuh in lain siti lal Zarahemla; elos tiac pac fahsr tuhpal muhtuhn acn lal Sidon, in som nuh ke siti lal Nephihah.\n\n26 Ac ohinge, ke un mwet mweun lalos, elos insacnweacng in karuhnguhnwacng siti lalos ma elos tuh eislah.\n\n27 Ac na tukun ma inge ke mahlwem ahkluo ke yac se inge, tuh utuckuh nuh yohrohsr mwe kahsruh pucspucs sin pahpah tuhmwacn wen tausin luo nuhtihk ingacn.\n\n28 Ac oacyacpac suhpweyuckme mwet tausin luo nuh yohrohsr liki acn lal Zarahemla. Ac ohinge kuht tuh ahkolah ke pihsen mwet tausin singucul, ac mwe kahsruh nuh selos, ac oacyacpac nuh sin muhtwacn kiyaclos ac tuhlihk nahtuhlos.\n\n29 Ac mwet Laman, ohinge elos liye ke un mwet mweun lasr kapkapwack lwen nuhkwewa, ac mwe kahsruh tuhkuh in kahsre kuht, elos muhtwacwacack in sahngweng, ac muhtwacwacack in tufoklac tuhkuh, in siyuck fin ac kuh in tulokihnyac eisyacn mwe kahsruh ac mwe ahkkuh lasr.\n\n30 Inge ke kuht liye lah mwet Laman elos muhtwacwacack in tuhfalwack ke ma inge, kuht kena in us sie plwacn usrnguck nuh yohrohlos; ke ma inge Antipus el sapkihn tuh nga in mahs som us wen srihsrihk nuhtihk nuh ke sie siti atuhlani, in nuhmuh kuht utuck mwe kahsruh nuh ke sie siti atuhlani.\n\n31 Ac kuht fahsr sisken siti lal Antiparah, oacna in muh kuht ac som nuh ke siti se tohkoh ah, ke mahsrol sisken pe acn ah.\n\n32 Ac tukun ma inge ke kuht tuh fahsr som, oacna in muh kuht us mwe kahsruh lasr, in som nuh ke siti sac.\n\n33 Ac tukun ma inge ke Antipus el fahsr som wi sie un mwet mweun lal, fihliyac mwet luhlah ah in karuhnguhnwacng siti uh. Tuhsruhk el tiacna fahsr som ne ke na nga som na met wi un mwet mweun srihsrihk luhk, ac tuhkuh nuh sisken siti Antiparah.\n\n34 Ac inge, ke siti Antiparah un mwet mweun ma fokoko emet luhn mwet Laman elos muhta we; ahok, ma puhslac emet.\n\n35 Ac tukun ma inge ke elos tuh etwacack sin mwet kalngeyuck lalos, elos tuhkuh wi un mwet mweun lalos ac tuhkuh in lain kuht.\n\n36 Ac tukun ma inge kuht tuh kahing luhkwelos, nuh acir. Ac ohinge kuht tuh kohllah un mwet mweun fokoko emet luhn mwet Laman;\n\n37 Ahok, finne nuh ke sie lusac loesuhlah, yohkna oruh ke elos liye un mwet lal Antipus elos ukwaclos, ke kuhiyaclos, elos tiacna forlah nuh lacyot kuh nuh lacsac, tuhsruhk tahfwelah na fahsr lalos ke sie inkacnek suwohs tohkohsr; ac, oacna ke kuht nuhnkuh ah, plwacn lalos pa in unikuhti met liki Antipus el falkweltahluh, ac ohinge tuh elos in tiac rauniyucklac sin mwet lasr.\n\n38 Ac inge Antipus, ke el liye kuht sensen, el salkweack fahsr luhn un mwet mweun lal. Tuhsruhk liye, fongweni; ke ma inge elos tiacna falkwekuhti, Antipus el tiac pacna falkweltahluh; ke ma inge kuht tuh monglac ke fong ah.\n\n39 Ac tukun ma inge met liki kahlmwelihk luhn lututacng, liye, mwet Laman ah elos ukwe kuht. Inge kuht tiacna fokoko fal in lainuhlos; ahok, nga tiacna lwelah tuh wen srihsrihk nuhtihk in puhtatyang nuh in paholos; ke ma inge kuht tuh tahfwelah fahsr lasr, ac kuht som fahsr nuh innimac.\n\n40 Inge elos tiacna forlah nuh lacyot kuh nuh lacsac fin ohinge elos ac rauniyucklac; nga tiac pac forlah nuh lacyot kuh nuh lacsac fin ohinge elos ac falkweyucwi, ac kuht tiac kuh in tu lainuhlos, tuhsruhk ac acnwucki, ac elos ac oruh kahinglac lalos; ac ohinge kuht tuh kahing lwen na fohn sac nuh ke innimac, finne ne ke na lohsrwacni.\n\n41 Ac tukun ma inge lah sifilpac, ke kahlwem luhn lututacng tuhkuh kuht liye mwet Laman elos ukwe kuht, ac kuht tuh kahing luhkwelos.\n\n42 Tuhsruhk tukun ma inge elos tiac ukwe kuht paht met liki elos tui; ac pa inge lututacng ke lwen ahktolu ke mahlwem ahkitkohsr.\n\n43 Ac inge, lah elos falkweyucki sel Antipus kuht tiacna etuh, tuhsruhk nga fahk nuh sin mwet luhk: Liye, kuht tiac etuh tuhsruhk elos tui ke srihpac se tuh kuht in som lainuhlos, tuh elos in kuh in sruokkuhti ke inkacnek in sruhf lalos;\n\n44 Ke ma inge meac kowos ac fahk, wen nuhtihk, yac kowos ac som lainuhlos in mweun?\n\n45 Ac inge nga fahk nuh sum, Moroni tamuhlwel sacohk wiyuck, lah nga soenna in liye puhlaik yohk, moh, tiac inmahsrlon mwet Nephi nuhkwewa.\n\n46 Tuh ke nga nuh pahnglolos wen nuhtihk (tuh elos nuhkwewa arulacna fuhsr) finne ohinge elos fahk nuh sihk: Pahpah, liye God lasr El wi kuht, ac El ac tiac lwelah tuh kuht in kuhtangyucklac; na lwelah kuht in som; kuht ac tiac uniyac mwet wiyacsr elos fin fihlikuhtlac; ke ma inge lwelah kuht in som, fin ohinge elos ac kuhtanglah un mwet mweun lal Antipus.\n\n47 Inge elos soenna wi acnwuck, tuhsruhk elos tiacna sahngweng in misac; ac elos nuhnkuh yohk ke moul sukohsohk luhn pahpah tuhmwaclos liki na elos in nuhnkuh ke moul lalos; ahok, elos tuh lutiyuck sin ninac kiyaclos, lah elos fin tiac ahlohloh, God El ac molweloslac.\n\n48 Ac elos kalweni nuh sihk kahs luhn ninac kiyaclos, fahk: Kuht tiacna ahlohloh tuh ninac kiyacsr etuh.\n\n49 Ac tukun ma inge nga tuh fohlohklac wi tausin luo luhk in lain mwet Laman suc tuh ukwe kuht ah. Ac inge liye, un mwet mweun lal Antipus elos falkweltahluh, ac sie mweun na upac tuh srolah.\n\n50 Un mwet mweun lal Antipus elos tohtohlah, ke srihpen fahsr loeloes lalos ke lusen pacl na fototo se, elos apkuhran in puhtatyang nuh in poun mwet Laman; ac fuhnuh nga tiac fohlohk us tausin luo luhk ah luhkuhn elos oraclah srihpac lalos.\n\n51 Tuh Antipus el acnwucki ke katlas, ac puhs sin mwet kol lal, ke srihpen tohtohlah lalos, ma ke srihpen pihsrpihsriyen fahsr lalos—ke ma inge mwet lal Antipus, elos fohsack ke srihpen puhtatlac luhn mwet kol lalos, elos muhtwacwacack in muhnahslah ye muhtuhn mwet Laman.\n\n52 Ac tukun ma inge ke mwet Laman elos puhlaikyak, ac muhtwacwacack in ukwaclos; ac ohinge mwet Laman ah elos ukwaclos ke kuhiyaclos ke Helaman el ut tok tuhkuh wi tausin luo lal, ac muhtwacwacack in arulacna onweloslac, yohkna oruh un mwet mweun luhn mwet Laman ah tui ac foracng nuh sel Helaman.\n\n53 Inge ke mwet lal Antipus elos liye lah mwet Laman elos forlah, elos oracni nuh sie mwet lalos ac sifilpac ut tok tuhkuh nuh yurun mwet Laman.\n\n54 Ac na tukun ma inge kuht, mwet lal Nephi, mwet lal Antipus, ac nga weacng tausin luo, tuh raunwelah mwet Laman, ac tuh onweloslac; ahok, yohkna oruh elos tuh kohslah na use kuhfwen mwe mweun lalos ac oacyacpac eltahl sifacna in mwet srohoh ke mweun.\n\n55 Ac na tukun ma inge ke elos tuh sifacna fuhlwelosyak nuh sesr, liye, nga oacklah pihsen mwet fuhsr suc tuh wiyuc acnwuck, fosrngah tuh puhs selos acnwucki.\n\n56 Tuhsruhk liye, ke engan yohk luhk, tiac sie fanna selos puhtatlac nuh infohk uh; ahok, ac elos tuh acnwuck oacna in muh ke kuh luhn God; ahok, wacngihn mwet etweyuck in acnwuck ke kuh usrnguck; ac ke kuh na fokoko elos mweun lain mwet Laman, oruh elos ahksahngwengyaclosyak; ac ke srihpac se inge mwet Laman ah sifacna fuhlwelosyak in mwet srohoh ke mweun.\n\n57 Ac ke wacngihn acn nuh sin mwet srohoh lasr, tuh kuht in kuh in topangwelos liki un mwet mweun luhn mwet Laman, ke ma inge kuht suhpwacloslac nuh fin acn lal Zarahemla, ac sie u luhn mwet suc tiac acnwucki lal Antipus, weluhlos; ac mwet luhlah ah nga eisaclos elos in weacng mwet fuhsr luhk luhn mwet Ammon, ac fahsr fohlohk nuh ke siti lal Judea.\n\n", "alma 57": "[center][font_size=26]Sapta 57[/font_size][/center]\n\n[i]Helaman el sruhmuhn kuhtangyucklac lal Antiparah ac fuhlweack sac ac tok ke loangweyuck lal Cumeni—Mwet fuhsr luhn mwet Ammon lal elos acnwuck ke puhlaik; elos nuhkwewa kihnetuh, tuhsruhk wacngihn selos acnwucki—Gid el ahkkahlwemye acnwucki ac kahinglac luhn mwet srohoh luhn mwet Laman. Sahp ke yac 63 Met Liki Kraist.[/i]\n\n1 Ac na tukun ma inge nga eis sie lwacta sel Ammoron, tohkohsrah, fahk lah nga fin fuhlwelah mwet srohoh ke mweun suc kuht tuh uslah el ac use siti lal Antiparah nuh sesr.\n\n2 Tuhsruhk nga suhpwaclah sie lwacta nuh sel tohkohsrah, lah kuht etuh un mwet mweun lasr fal in eislah siti lal Antiparah ke kuhiyacsr; ac in fuhlwelah mwet srohoh luhn siti sacn kuht sifacna nuhnkuh tuh lahlfon, ac tuh kuht ac fuhlwelah muhkwena mwet srohoh lasr ke ayaol uh.\n\n3 Ac Ammoron el tiac insese ke lwacta luhk, tuh el tiacna ke ayaol mwet srohoh; ke ma inge kuht muhtwacwacack in oruh ahkoeyuck in som lain siti lal Antiparah.\n\n4 Tuhsruhk mwet lal Antiparah elos som liki siti sac, ac kahinglac nuh ke siti sahyac, ma elos sruok, in ahkfokokoyelos; ac ohinge siti lal Antiparah puhtatyang nuh in pahosr.\n\n5 Ac ohinge sahflah yac ahklongoul ac alkosr ke kolyuck luhn mwet nuhnuhnkuh.\n\n6 Ac tukun ma inge ke muhtwacwacackiyacn yac ahklongoul ac yuc, kuht eis sie kihtakat ke mwe kahsruh, ac oacyacpac sie u ma weacng un mwet mweun lasr, tuhkuh liki acn lal Zarahemla, ac liki acn raunweack inge, nuh ke pihsacn mwet tausin ohnkohsr, sahyacn na onngoul sin wen nuhtin mwet Ammon suc tuh tuhkuh in weacng mwet wiyaclos, u srihsrihk se luhk ke tausin luo. Ac inge liye, kuht fokoko, ahok, ac oacyacpac puhkantwen mwe kahsruh utuckuh nuh yohrohsr.\n\n7 Ac tukun ma inge luhngse se lasr in srokackuhnlah sie mweun nuh sin un mwet mweun suc tuh fihliyucki in karuhnguhnwacng siti Cumeni.\n\n8 Ac inge liye, nga fah ahkkahlwemye nuh sum lah kuht sa na oraclah luhngse lasr ah; ahok, ke un mwet mweun fokoko lasr, kuh ke sie ipin un mwet mweun fokoko lasr, kuht tuh raunwelah, ke fong, siti Cumeni, kihtin pacl na met liki elos ac eis sie kihtakat ke mwe kahsruh.\n\n9 Ac tukun ma inge kuht tuh muhta ke nien monglac raunweack siti sac ke fong pucspucs; tuhsruhk kuht mutul na fin katlas nahtuhsr, ac topang na, tuh mwet Laman elos in tiac kuh in tuhkuh nuh yohrohsr ke fong ah ac unikuhti, suc elos srihke pacl pucspucs; tuhsruhk pacl nuhkwewa elos srihke ma inge srahlos kahklah.\n\n10 Ke kuhtuh pacl mwe kahsruh lalos tuhkuh, ac elos oruh in ilyak nuh in siti uh ke fong. Ac kuht, liki na in mwet Laman, mwet Nephi; ke ma inge, kuht tuh sruohkohltahluh ac mwe kahsruh lalos.\n\n11 Ac finne mwet Laman elos wotiyucklac liki mwe kahsruh lalos ke ohiyac se inge, elos srwackna insacnweacng in karuhnguhnwacng siti uh; ke ma inge fal tuh kuh in eislah mwe kahsruh ingacn ac suhpwaclah nuh Judea, ac mwet srohoh lasr nuh fin acn lal Zarahemla.\n\n12 Ac tukun ma inge tiac puhs lwen somlah met liki mwet Laman elos muhtwacwacack in fuhlweack finsrak nuhkwewa luhn kahsruh; ke ma inge elos sang siti sac nuh in pahosr; ac ohinge kuht oraclah plwacn lasr in sruokyac siti Cumeni.\n\n13 Tuhsruhk tukun ma inge mwet srohoh lasr elos arulacna puhslac pwacnwacng, finne arulacna puhslac pihsacsr, kuht enenuh se na in orekmakihn nohfohn un mwet mweun lasr in liyaclosyang, kuh in onweltahluh.\n\n14 Tuh liye, elos ac kahingwelihk ke pihsac luhlahp se, ac acnwuck ke yot, ac ke sahk in acnwuck, kuh ke kuhtwena ma elos kuh in sruokyac, yohkna oruh kuht tuh uniyac tausin luo kuhtuh selos tukun elos sifacna fuhlwelosyak in mwet srohoh luhn mweun.\n\n15 Ke ma inge eklac in ma fal se nuh sesr, tuh kuht in ahksahfyelah moul lalos, kuh topang elos, katlas in paho, in som nuh fin acn lal Zarahemla; ac oacyacpac mwe kahsruh lasr tiacna fal nuh sin mwet lasr sifacna, sahyacn na ma suc kuht tuh eislah sin mwet Laman.\n\n16 Ac inge, ke ohiyac upac ingacn, eklac in sie elyah na upac in otwelah kacn mwet srohoh ke mweun inge; ne ohinge, kuht tuh sulaclah in suhpwacloslac nuh fin acn lal Zarahemla; ke ma inge kuht sulaclah sie u luhn mwet lasr, ac sang elos in karihngihn mwet srohoh lasr in usaclos som nuh fin acn lal Zarahemla.\n\n17 Tuhsruhk tukun ma inge ke lwen tok ah elos fohlohk. Ac inge liye, kuht tiacna siyuck selos kacn mwet srohoh ah; tuh liye, mwet Laman elos tuhkuh nuh yohrohsr, ac elos fohlohk ke pacl na fal in molikuhtlac in tiac puhtatyang nuh in paholos. Tuh liye, Ammoron el tuh suhpwaclah in kahsrelos sie kahko sasuc ke mwe kahsruh ac oacyacpac sie un mwet mweun na pucspucs.\n\n18 Ac tukun ma inge mwet suc kuht suhpwaclah wi mwet srohoh ah elos tuhkuh ke pacl na fal in srihkaclos, ke elos apkuhran in kuhtangkuhtlac.\n\n19 Tuhsruhk liye, un mwet mweun srihsrihk tausin luo ac onngoul luhk ah elos kampare acnwuck; ahok, elos tuh tu na kuh ye muhtuhn mwet Laman, ac tuh sang misac nuh selos nuhkwewa suc lainuhlos.\n\n20 Ac ke mwet luhlah luhn un mwet mweun lasr elos muhtwacwacack in muhnahslah ye muhtuhn mwet Laman, liye, tausin luo ac onngoul ingacn elos tu na kuh ac tiacna sahngweng.\n\n21 Ahok, ac elos tuh ahkos ac liyacacng in oruh kahs nuhkwewa ma sapkihnyuck ke suwohswohs; ahok, ac finne in fal nuh ke luhlahlfongi lalos ohinge orek nuh selos; ac nga tuh esam kahs ma elos fahk nuh sihk lah ninac kiyaclos ah tuh lotwelos.\n\n22 Ac inge liye, wen nuhtihk inge, ac mwet suc suliyucklac in ahkkahlwemye nuh sin mwet srohoh, nuh selos suc kuht misac se ke kuhtanglah yohk se inge; tuh elos pa tuh kuhtanglah mwet Laman; ke ma inge elos tuh ukohkyak fohlohk nuh ke siti lal Manti.\n\n23 Ac kuht sifilpac sruokyac siti lasr Cumeni, ac kuht nuhkwewa tiacna kuhnausyucklac ke katlas; ne ohinge, kuht kweoklacna ke acnwuck yohk.\n\n24 Ac tukun ma inge tukun mwet Laman elos kahinglac, nga silahklahk na sang sap soko tuh mwet luhk suc tuh kihnetuh in utucklac liki inmahsrlon mwet misac, ac oruh tuh kihnet lalos ah in nuklac.\n\n25 Ac tukun ma inge oasr mwet lofoko, sin mwet tausin luo ac onngoul luhk ah, suc tuh muhlallah ke srihpen wacngihnlac luhn srah; ne ohinge, in fal nuh ke wolacna luhn God, ac nuh ke lut yohk lasr, ac oacyacpac ke engan luhn un mwet mweun nuhkwewa lasr, tiac sie fanna selos misac; ahok, ac tiac pac sie fanna mwet inmahsrlolos suc tiacna eis kihnet pucspucs.\n\n26 Ac inge, painmoullac lalos ahklutye un mwet mweun nuhkwewa lasr, ahok, tuh elos in moliyucklac ke mwet tausin wiyacsr suc acnwucki. Ac kuht suwohs in akihlen ma inge ke kuh usrnguck luhn God, ke srihpen luhlahlfongi yohk lalos ke ma suc elos tuh lutiyuck in luhlahlfongi—lah oasr sie God suwohs, ac el suc tiacna ahlohloh, tuh elos ac moliyucklac ke kuh wolacna Lal.\n\n27 Inge pa inge luhlahlfongi lalos suc nga sruhmuhn; elos fuhsr, ac nuhnak lalos kuh, ac elos likiyac luhlahlfongi lalos ke God pacl nuhkwewa.\n\n28 Ac na tukun ma inge kuht tuh ohinge karuhnguhnwacng mwet kihnetuh lasr, ac pihkihnyac mwet misac lasr ac oacyacpac mwet misac luhn mwet Laman, suc puhslac, liye, kuht tuh siyuck sel Gid ke mwet srohoh suc elos tuh muhtwacwacack in us som nuh fin acn lal Zarahemla ah.\n\n29 Inge Gid el pa sifen kacptin luhn sie un mwet mweun suc tuh srihsrngiyucki in topangwelos in som nuh fin acn we.\n\n30 Ac inge, pa inge kahs suc Gid el fahk nuh sihk: Liye, kuht muhtwacwacack in som nuh fin acn lal Zarahemla wi mwet srohoh lasr. Ac tukun ma inge kuht ohsun nuh sin mwet kalngeyuck luhn un mwet mweun lasr, suc tuh suhpweyucklac in topangi nien monglac luhn mwet Laman.\n\n31 Ac elos wowoyak nuh sesr, fahk—Liye, un mwet mweun luhn mwet Laman elos fahsr nuh ke siti lal Cumeni; ac liye, elos fah mweun lainuhlos, ahok, ac fah kuhnahoslah mwet lasr.\n\n32 Ac tukun ma inge mwet srohoh lasr tuh lohng wowoyak lalos, ma oruh elos eis puhlaik; ac elos tuh tuyak in lain kuht.\n\n33 Ac tukun ma inge ke srihpen lain lalos kuht tuh oruh tuh katlas nahtuhsr in tuhkuh nuh faclos. Ac tukun ma inge elos tuh uweni kahsruhsr nuh ke katlas nahtuhsr, oruh pwacnwacng, yohk pihsac se selos acnwucki; ac mwet luhlah ah elos sahslah ac kahinglac liki kuht.\n\n34 Ac liye, ke elos kahinglac ac kuht tiacna kuh in falkweltahluh, kuht fahsr silahklahk nuh ke siti Cumeni; ac liye, kuht tuh tuhkuh ke pacl fal tuh kuht in kuh in kahsruh mwet wiyacsr in molwelah siti sac.\n\n35 Ac liye, kuht sifilpac moliyucklac liki poun mwet lokoalok lasr. Ac insewowo pa inen God lasr; tuh liye, El pa molikuhtlac; ahok, tuh oruh ma yohk inge nuh sesr.\n\n36 Na tukun ma inge ke nga, Helaman, tuh lohng kahs lal Gid inge, nga tuh sesseslah ke engan yohk ke srihpen wolacna luhn God in molikuhtlac, tuh kuht nohfohn in tiac misac; ahok, ac nga luhlahlfongi muh nguhnalos suc tuh acnwucki ah ilyak nuh in monglac luhn God lalos.\n\n", "alma 58": "[center][font_size=26]Sapta 58[/font_size][/center]\n\n[i]Helaman, Gid, ac Teomner elos eislah siti lal Manti ke sie plwacn usrnguck—Mwet Laman elos fohlohk—Wen nuhtin mwet lal Ammon elos painmoullac ke elos tu na kuh in karuhnguhnwacng moul sukohsohk ac luhlahlfongi lalos. Sahp ke yac 63–62 Met Liki Kraist.[/i]\n\n1 Ac liye, na tukun ma inge srihpac se lasr tok an pa in sruokyac siti lal Manti; tuhsruhk liye, wacngihn inkacnek ma kuht kuh in kohlohloslac liki siti uh sin u srihsrihk lasr. Tuh liye, elos esam ma kuht tuh oruh ne inge; ke ma inge kuht tiacna kuh in pwacnuhloslac liki pot kuhlacna lalos.\n\n2 Ac elos arulacna puhkantwen liki un mwet mweun lasr oruh kuht tiacna som ac acnwuck nuh selos ke pot kuhlacna lalos.\n\n3 Ahok, ac enenuh se na tuh kuht in oruh mwet lasr in karuhnguhnwacng ipin acn ingacn ma kuht tuh sifilpac eislah ke acn lasr; ke ma inge enenuh se na tuh kuht in sano, tuh kuht in kuh in fokokoi ke acn lal Zarahemla ac oacyacpac in eis mwe kahsruh.\n\n4 Ac tukun ma inge nga tuh suhpwaclah sie un mwet nuh yurun kafuhnah luhn acn lasr, in ahkkahlwemye nuh sel ke kasrpen mwet lasr. Ac tukun ma inge kuht tuh sano in eis mwe kahsruh ac mwe ahkkuh sin acn lal Zarahemla.\n\n5 Tuhsruhk liye, ma inge tuh ahkkweye kuht kuhtuhsrihsrihk; tuh mwet Laman ah elos oacyacpac eis kuh yohk ke lwen nuh ke lwen, ac oacyacpac mwe kahsruh pucspucs; ac ohinge ohiyacsr ke puhlan pacl se inge.\n\n6 Ac mwet Laman elos tufoklac tuhkuh lain kuht ke pacl nuh ke pacl, otwelah ke plwacn in kuhnauskuhtlac; ne ohinge kuht tiacna kuh in tuhkuh in mweun nuh selos, ke srihpen kahing lalos ac pot kuhlacna lalos.\n\n7 Ac tukun ma inge kuht tuh sano ke ohiyac upac inge ke lusen mahlwem pucspucs, finne ne ke na kuht tuh apkuhran in misac ke masrinsrwacl.\n\n8 Tuhsruhk tukun ma inge kuht tuh eisyuck mongo, ma tuh topangiyuck tuhkuh nuh yohrohsr sin sie un mwet mweun ke mwet tausin luo in kahsre kuht; ac pa inge nohfohn kahsruh ma kuht tuh eis, in karihngihn kuht sifacna ac acn sesr in tiac puhtatyang nuh in poun mwet lokoalok lasr, ahok, in lain sie un mwet lokoalok na pucspucs.\n\n9 Ac inge srihpen mwe ahkmwekihn lasr inge, kuh srihpac suc oruh elos tiacna suhpuh kuhtuh pac mwe ahkkweye nuh yohrohsr, kuht tiacna etuh; ke ma inge kuht tuh ahsor ac oacyacpac sesseslah ke sahngweng, fosrngah tuh fin kuhtwena ma sikyak nuhnuhnkuh luhn God ac tuhkuh nuh fin acn sesr, in kuhtangkuhtlac ac kuhnauskuhtlac.\n\n10 Ke ma inge kuht tuh okwaclah nguhnasr ke pruhe nuh sin God, tuh Elan ahkkweye kuht ac molikuhtlac liki poun mwet lokoalok lasr, ahok, ac oacyacpac use nuh sesr kuh tuh kuht in kuh in sruokyac na siti lasr, ac acn sesr, ac ma lasr, in kahsruh mwet lasr.\n\n11 Ahok, ac tukun ma inge Leum God lasr El tuhkuh nuh yohrohsr in ahkkweye tuh El ac fah molikuhtlac; ahok, yohkna oruh El tuh fahkwack mislac nuh ke nguhnasr, ac tuh use nuh sesr luhlahlfongi yohk, ac tuh oruh tuh kuht in finsrakkihn moliyucklac lasr in El.\n\n12 Ac kuht tuh eis puhlaik ke u srihsrihk se lasr suc kuht tuh eis, ac kuht tuh otwelah ke sie insacnweacng kuh in kuhtanglah mwet lokoalok lasr, ac in karuhnguhnwacng acn sesr, ac ma lasr, ac muhtwacn kiyacsr, ac tuhlihk nahtuhsr, ac srihpac yohk luhn moul sukohsohk lasr.\n\n13 Ac ohinge kuht tuh som ke kuhiyacsr nohfohn in lain mwet Laman, suc oasr ke siti lal Manti; ac kuht tuh tulohkohnwack lohm nuknuk sesr sisken lacfahl nuh ke innimac, ma oan fototo nuh ke siti sac.\n\n14 Ac tukun ma inge ke lwen tok ah, ke mwet Laman elos liye tuh kuht oasr ke mahsrol sisken innimac ma oan fototo nuh ke siti uh, elos suhpwaclah mwet kalngeyuck lalos in raunikuhtlac tuh elos in kuh in konwacack luhpahiyacsr ac kuhiyacn un mwet mweun lasr.\n\n15 Ac tukun ma inge ke elos liye tuh kuht tiacna fokoko, fal nuh ke luhpahsr, ac fosrngah tuh kuht ac otweloslac liki mwe kahsruh lalos sahyacn elos tufoklac in mweun lain kuht ac unikuhti, ac oacyacpac elos nuhnkuh tuh ac fihsrwacsr elos in kuh in kuhnauskuhtlac ke puhsiyacn un mwet mweun lalos, ke ma inge elos muhtwacwacack in ahkolah in tufoklac lain kuht ke mweun.\n\n16 Ac ke kuht liye lah elos ahkolah in tufoklac lain kuht, liye, nga oruh tuh Gid, wi sie un mwet puh, in wihklac ke innimac, ac oacyacpac tuh Teomner ac sie un mwet puh in oacyacpac wihklac ke innimac.\n\n17 Inge Gid ac mwet lal elos oasr ke lacfahl lacyot ac mwet sahyac elos oasr ke lacfahl lacsac; ac ohinge ke elos wihklac, liye, nga muhta na, wi mwet luhlah ke un mwet mweun luhk, ke acn sepacna ma kuht tuh tulohkohnwack lohm nuknuk sesr emet ah ke pacl se ma mwet Laman ac tufoklac in mweun.\n\n18 Ac tukun ma inge mwet Laman elos tuh tufoklac wi un mwet mweun pucspucs lalos in lain kuht. Ac ke elos tuhkuh ac apkuhran in mweun lain kuht ke katlas, nga oruh tuh mwet luhk, elos suc tuh wiyuc ah, in kahing nuh ke innimac.\n\n19 Ac tukun ma inge mwet Laman elos tuh ukwe kuht arulacna muhi, tuh elos arulacna ke falkwekuhti tuh elos in kuh in unikuhti; ke ma inge elos tuh ukwe kuht nuh ke innimac; ac kuht tuh sahslah inmahsrlol Gid ac Teomner, yohkna oruh elos sukokyak sin mwet Laman.\n\n20 Ac tukun ma inge ke mwet Laman elos sahslah siskacsr, kuh ke un mwet mweun ah sahslah siskacsr, Gid ac Teomner elos tuyak liki acn in wihklac lalos, ac uniyac mwet kalngeyuck luhn mwet Laman tuh elos in tiacna fohlohk nuh ke siti sac.\n\n21 Ac tukun ma inge ke elos kosrwacloslac, elos kahsruhsr som nuh ke siti sac ac puhtatyang nuh fin mwet topang suc fihliyucki in topangi siti sac, yohkna oruh elos tuh kuhnaosuhloslac ac sruokyac siti sac.\n\n22 Ac ma inge oreklac ke srihpen mwet Laman elos tuh lwelah un mwet mweun lalos nohfohn, sahyacn na mwet topang puh muhkwena, in kolyucklac nuh ke innimac.\n\n23 Ac tukun ma inge Gid ac Teomner ke ohiyac se inge elos sruokyac pot kuhlacna lalos. Ac tukun ma inge kuht eis inkacnek lasr, tukun fuhfahsryucsr yohk ke innimac nuh fin acn lal Zarahemla.\n\n24 Ac ke mwet Laman elos liye lah elos fahsr som nuh fin acn lal Zarahemla, elos tuh arulacna sahngweng, fin ac oasr sie plwacn oreklac in kohlohloslac in kuhnausyucklac; ke ma inge elos muhtwacwacack in sifilpac kahing nuh ke innimac, ahok, finne in fohlohklac nuh ke inkacnek sepacna ma elos tuh tuhkuh we.\n\n25 Ac liye, fongweni ac elos tuh tulohkohnwack lohm nuknuk selos, tuh sifen kacptin luhn mwet Laman elos nuhnkuh muh mwet Nephi elos tohtohlah ke srihpen fahsr lalos; ac nuhnkuh tuh elos ukwacack un mwet mweun nohfohn lalos, ke ma inge elos tiac nuhnkuh ke siti lal Manti.\n\n26 Na tukun ma inge ke fong ah, nga oruh tuh mwet luhk in tiacna mutul, tuhsruhk tuh elos in fahsr som ke siepacna inkacnek nuh fin acn lal Manti.\n\n27 Ac ke srihpac se inge ke fahsr lasr ke fong ah, liye, ke lwen tok ah kuht tuh ahluhkwelah mwet Laman ah, yohkna oruh kuht tuh sun siti lal Manti met luhkwelos.\n\n28 Ac ohinge tukun ma inge, tuh ke plwacn se inge kuht tuh sruokyac siti lal Manti ac wacngihn ahksohrohryelah luhn srah.\n\n29 Ac tukun ma inge ke un mwet mweun luhn mwet Laman elos tuh tuhkuh sun sisken siti uh, ac liyacack lah kuht ahkolah in sonolos, elos tuh arulacna lut ac sahngweng yohk sonolos, yohkna oruh elos kahing nuh ke innimac.\n\n30 Ahok, ac tukun ma inge un mwet mweun luhn mwet Laman elos tuh kahinglac liki ipin acn inge nuhkwewa. Tuhsruhk liye, elos tuh us muhtwacn ac tuhlihk pucspucs in weluhlos liki acn ah.\n\n31 Ac siti ingacn ma tuh eisyucklac sin mwet Laman, siti ingacn nuhkwewa ke puhlan pacl se inge oasr in pahosr; ac pahpah tuhmwacsr ac muhtwacn lasr ac tuhlihk nahtuhsr elos fohlohk nuh lohm selos, sahyacn na elos suc tuh srohoh ac utucklac sin mwet Laman.\n\n32 Tuhsruhk liye, un mwet mweun lasr ah srihklaclac in karuhnguhnwacng luhpah na yohk se ke siti ac ma la.\n\n33 Tuhsruhk liye, kuht luhlahlfongi ke God lasr suc use nuh sesr kuhtanglah fin acn ingacn, yohkna oruh kuht sruokyac siti ingacn ac acn ingacn, suc ma lasr sifacna.\n\n34 Inge kuht tiacna etuh srihpac se oruh kafucrmacn tiacna use nuh sesr kuhtuh mwe ahkkweye; mwet suc tuh tuhkuh nuh yohrohsr elos tiac pac etuh lah efuh kuht tiacna eis mwe ahkkweye yohk.\n\n35 Liye, kuht tiacna etuh tuhsruhk tuh meac kowos tiacna kuhtanglah, ac kowos pwacnlah un mwet mweun nuh ke ipin acn sac fin acn uh; fin ohinge, kuht tiacna ke tohrkahskahs.\n\n36 Ac fin tiac ohinge, liye, kuht fosrngah tuh oasr kuhtuh u ke kafucrmacn uh, tuh elos tiacna suhpwacma kuhtuh pac mwet ah in kahsre kuht; tuh kuht etuh lah elos puhslac liki na elos suc elos suhpwacma ah.\n\n37 Tuhsruhk, liye, ma inge wacngihn srihpac—kuht luhlahlfongi tuh God El ac fah molikuhtlac, finne un mwet mweun lasr puh, ahok, ac molikuhtlac liki poun mwet lokoalok lasr.\n\n38 Liye, pa inge yac ahklongoul ac yuc, ke sahflahiyacn yac sacn, ac kuht sruokyac na acn sesr; ac mwet Laman elos tuh kahinglac nuh ke acn lal Nephi.\n\n39 Ac wen ingoh nuhtin mwet lal Ammon, suc nga sramsramkihn arulacna wo kacl, elos wiyuc ke siti lal Manti; ac Leum El karuhnguhnuhlos, ahok, ac liyaclosyang in tiac puhtatlac ke katlas, yohkna oruh finne sie mwet tiacna misac.\n\n40 Tuhsruhk liye, elos eis kihnet puhs; ne ohinge elos tu na kuh ke moul sukohsohk se suc God El oruh elos sukohsohklah kac; ac elos liyacacng na in esam Leum God lalos ke lwen nuh ke lwen; ahok, elos liyacacng na in karuhnguhnwacng akwuck Lal, ac nuhnuhnkuh Lal, ac masap Lal pacl nuhkwewa; ac luhlahlfongi lalos fokoko ke pahluh ke ma suc ac fah tuhkuh.\n\n41 Ac inge, tamuhlwel sacohk wiyuck, Moroni, lwelah tuh Leum God lasr, suc molikuhtlac ac ahksukohsohkyekuhtlac, Elan liyekomyang pacl nuhkwewa ye muhtahl; ahok, ac lwelah tuh Elan luhngse mwet inge, finne tuh kom in kuh in kuhtanglah in sruokyac ma nuhkwewa ma mwet Laman elos eislah sesr, suc ma in kahsre kuht. Ac inge, liye, nga kaliyac lwacta luhk. Nga pa Helaman, wen nahtuhl Alma.\n\n", "alma 59": "[center][font_size=26]Sapta 59[/font_size][/center]\n\n[i]Moroni el siyuck sel Pahoran in ahkfokokoye un mwet mweun lal Helaman—Mwet Laman elos eislah siti lal Nephihah—Moroni el kasrkuhsrak sin kafucrmacn. Sahp ke yac 62 Met Liki Kraist.[/i]\n\n1 Na tukun ma inge ke yac ahksingucul tolu ke kolyuck luhn mwet nuhnuhnkuh fin mwet lal Nephi, tukun Moroni el eis ac riti lwacta se lal Helaman ah, el arulacna engan ke srihpen ohiyac wo, ahok, kuhtanglah yohk lal Helaman, ke el sruokyac acn ma tuh kuhtangyucklac.\n\n2 Ahok, ac el tuh oruh in etweyuck nuh sin mwet nuhkwewa lal, ke acn nuhkwewa raunweack ipin acn se el oasr we, tuh elos in kuh in oacyacpac engan.\n\n3 Ac tukun ma inge el sa na suhpwaclah sie lwacta nuh sel Pahoran, kena sel tuh elan oruh tuh mwet uh in toweni nuh sie in ahkfokokoyacl Helaman, kuh un mwet mweun lal Helaman, yohkna tuh elan kuh in karuhnguhnwacng fihsrwacsr ipin acn se ma el usrnguck in kuhtanglah in sifilpac sruokyac.\n\n4 Ac tukun ma inge ke Moroni el suhpwaclah lwacta se inge nuh fin acn lal Zarahemla, el sifilpac muhtwacwacack in oakiyac sie plwacn tuh elan kuh in sruokyac ma luhlah ke ma ac siti ma mwet Laman elos eislah selos.\n\n5 Ac tukun ma inge ke Moroni el tuh ahkolah in som lain mwet Laman in mweun, liye, mwet lal Nephihah, suc tuh toweni nuh sie ke siti lal Moroni ac siti lal Lehi ac siti lal Morianton, elos tuh mweun lainyuck sin mwet Laman.\n\n6 Ahok, finne elos suc tuh kalyeiyuck in kahinglac liki acn lal Manti, ac liki acn ma raunweack oan we, elos tuhkuh ac welah mwet Laman ke ip se inge fin acn ah.\n\n7 Ac ohinge elos arulacna puhs, ahok, ac eis kuh ke lwen nuh ke lwen, ke sap lal Ammoron elos tuhkuh in lain mwet lal Nephihah, ac elos tuh muhtwacwacack in onweltahluh ke sie ahkmas na yohk.\n\n8 Ac un mwet mweun lalos arulacna puhs oruh mwet luhlah luhn mwet lal Nephihah elos tuh enenuh in kahing luhkwelos; ac elos tuhkuh ac welah un mwet mweun lal Moroni.\n\n9 Ac inge oacna ke Moroni el tuh nuhnkuh, enenuh na in oasr mwet suhpweyucklac nuh ke siti lal Nephihah, in kahsruh mwet ah in karuhnguhnwacng siti sac, ac etuh tuh fihsrwacsr kuhtuh in karuhnguhnwacng siti uh in tiac puhtatyang nuh in poun mwet lal Laman liki na in sifilpac eisyucklac luhkwelos, el nuhnkuh tuh elos ac fihsrwacsr in karuhnguhnwacng siti sac.\n\n10 Ke ma inge el sruokyac nohfohn un mwet mweun lal in karuhnguhnwacng acn ma el tuh sifilpac sruokyac.\n\n11 Ac inge, ke Moroni el liye tuh siti lal Nephihah tuhlac luhkwelos el arulacna ahsor, ac muhtwacwacack in ahlohloh, ke srihpen koluk luhn mwet ah, lah elos enenuh in tiac puhtatyang nuh in poun mwet wiyaclos.\n\n12 Inge pa inge ohiyac luhn sifen kacptin nuhkwewa lal. Elos ahlohloh ac oacyacpac lut ke srihpen koluk luhn mwet ah, ac ma inge ke srihpen kuhtanglah luhn mwet Laman faclos.\n\n13 Ac tukun ma inge Moroni el tuh kasrkuhsrak sin kafucrmacn, ke srihpen wacngihn elyah lalos ke sukohsohk luhn acn lalos.\n\n", "alma 60": "[center][font_size=26]Sapta 60[/font_size][/center]\n\n[i]Moroni el tohrkahskahs nuh sel Pahoran ke soaru luhn kafucrmacn ke un mwet mweun—Leum El lwelah mwet suwohswohs in acnwucki—Mwet Nephi enenuh in orekmakihn nohfohn kuhiyaclos ac ohiyaclos in molweloslac sifacna liki mwet lokoalok lalos—Moroni el kuhmahk in acnwuck lain kafucrmacn fin wacngihn kahsruh suhpweyuckme in kahsruh un mwet mweun lal. Sahp ke yac 62 Met Liki Kraist.[/i]\n\n1 Ac tukun ma inge el sifilpac sihm nuh sin kafuhnah luhn acn ah, suc pa Pahoran, ac pa inge kahs ma el suhmuhslah, fahk: Liye, nga sihmihs lwacta se luhk inge nuh sel Pahoran, ke siti lal Zarahemla, suc pa mwet nuhnuhnkuh fuhlwact ac kafuhnah luhn acn uh, ac oacyacpac nuh selos nuhkwewa suc suleyucklac sin mwet inge in kol ac karihngihn mukwikwi luhn mweun inge.\n\n2 Tuh liye, oasr kuhtuh ma ngwac fahk nuh selos ke ohiyacn kaiyuck; tuh liye, kowos sifacna etuh lah kowos tuh srihsrngiyucki in oracni nuh sie kuhtuh mwet, ac sang nuh selos katlas, ac mitmit kuhruh, ac kain in mwe mweun nuhkwewa, ac suhpwacloslac in som lain mwet Laman, ke oacna sie ipin acn suc elos tuhkuh nuh ke acn sesr.\n\n3 Ac inge liye, nga fahk nuh suwos lah nga sifacna, ac oacyacpac mwet luhk, ac oacyacpac Helaman ac mwet lal, arulacna kweok yohk; ahok, finne masrinsrwacl, maluh, ac tohtohlah, ke kain in ma kweok nuhkwewa.\n\n4 Tuhsruhk liye, fuhnuh pa inge nohfohn ma suc kuht kweokkihn luhkuhn kuht tiacna mahmah ac tohrkahskahs.\n\n5 Tuhsruhk liye, upac ahkmas inmahsrlon mwet lasr; ahok, mwet tausin puhtatlac ke katlas, ac tiac ohinge ac fin kowos suhpwacma nuh yurun un mwet mweun lasr in fal mwe ahkkuh ac mwe kahsruh nuh selos. Ahok, yohklac soaru lowos nuh sesr.\n\n6 Ac inge liye, kuht kena etuh srihpac luhn soaru na yohk inge; ahok, kuht kena etuh srihpen suhnuhnkuh lowos an.\n\n7 Yac kowos kuh in nuhnkuh in muhta ke nien muhta fuhlwact lowos an ke ohiyacn suhnuhnkuh soaru, a mwet lokoalok lowos elos raunikowoslac in osrwaclihk orekma luhn misac? Ahok, ke elos ahkmasye tausin tausin sin mwet wiyowos—\n\n8 Ahok, finne elos suc ngwetwack nuh suwos in karuhnguhnuhlos, ahok, elos fihlikowosi ke sie ohiyac tuh kowos in kuh in kahsrelos, ahok, kowos in kuh in suhpwaclah un mwet mweun nuh yohrohlos, in ahkkweyelos, ac in molwelah tausin selos in tiac puhtatlac ke katlas.\n\n9 Tuhsruhk liye, tiac pa inge nohfohn—kowos sruokyacna mwe kahsruh lowos luhkwelos, yohkna oruh puhs selos acnwuck na ac kahklac srahn moul lalos ke srihpen kena yohk lalos suc oasr yohrohlos ke kasrpen mwet lalos; ahok, ac elos oruh ma inge ke elos apkuhran in misac ke masrinsrwacl, ke srihpen soaru yohk lowos nuh selos.\n\n10 Ac inge, mwet sacohk wiyuck—tuh kowos enenuh in luhngseyuck; ahok, ac kowos enenuh in moklekowosyak sifacna in oaru yohk nuh ke kasrpen moul ac sukohsohk luhn mwet inge; tuhsruhk liye, kowos soaru nuh selos yohkna oruh srah luhn tausin tausin fah tuhkuh nuh fin sifowos ke fohlohk sahk; ahok, tuh etweyuck sin God wowoyak lalos nuhkwewa, ac kweok nuhkwewa lalos—\n\n11 Liye, yac kowos nuhnkuh muh kowos kuh in muhta ke nien muhta fuhlwact lowos, ac ke srihpen wolacna yohk luhn God yac wacngihn ma kowos kuh in oruh ac El ac molikowoslac? Liye, fin kowos nuhnkuh ma inge kowos nuhnkuh ke wacngihn srihpac.\n\n12 Yac kowos nuhnkuh muh, ke srihpen puhslac sin mwet wiyowos tuh acnwucki, ma ke srihpen muhnahs lalos? Nga fahk nuh suwos, kowos fin nuhnkuh ma inge kowos nuhnkuh ke wacngihn srihpac; tuh nga fahk nuh suwos, puhslac mwet suc puhtatlac ke katlas; ac liye ma inge nuhnuhnkwekowos;\n\n13 Tuh Leum El lwelah mwet suwohswohs in acnwucki tuh nuhnuhnkuh suwohs ac nuhnuhnkuh Lal in tuhkuh nuh fin mwet koluk; ke ma inge kowos tiac enenuh in nuhnkuh tuh mwet suwohswohs uh tuhlac ke srihpen elos acnwucki; tuhsruhk liye, elos ilyak nuh ke nien monglac luhn Leum God lalos.\n\n14 Ac inge liye, nga fahk nuh suwos, nga fosrngah yohk tuh nuhnuhnkuh luhn God ac tuhkuh nuh fin mwet inge, ke srihpen kohlohkihn yohk lalos, ahok, finne kohlohkihn luhn kafucrmacn lasr, ac soaru yohk lalos nuh sin mwet wiyaclos, ahok, nuh selos suc tuh acnwucki.\n\n15 Tuh fuhnuh tiac ke koluk ma muhtwacwacack emet ke sifacsr, luhkuhn kuht kuh in lain mwet lokoalok lasr tuh elos in tiac kuhtangkuhtlac.\n\n16 Ahok, fuhnuh tiac ke mweun se ma srolah inmahsrlosr sifacna; ahok, fuhnuh tiac ma ke mwet lal tohkohsrah inge, suc oraclah ahkmas yohk inmahsrlosr sifacna; ahok, ke pacl se ma kuht akuhkuhin inmahsrlosr sifacna, fuhnuh kuht toweniyac kuhiyacsr nuh sie oacna ke kuht tuh oruh met ah; ahok, fuhnuh tiac ma ke kena luhn kuh ac wal yohk suc mwet lal tohkohsrah elos sruok facsr; fuhnuh elos pwacye nuh ke srihpac luhn sukohsohk lasr, ac tuhkweni nuh sie wi kuht, ac som lain mwet lokoalok lasr, liki na in sruhkwack katlas nahtuhlos in lain kuht, suc pa srihpen ahkmas yohk inmahsrlosr sifacna; ahok, fuhnuh kuht som lainuhlos ke kuh luhn Leum, luhkuhn kuht ukwacack mwet lokoalok lasr, tuh luhkuhn tuh oreklac, fal nuh ke ahkpwacyeiyucklac luhn kahs Lal.\n\n17 Tuhsruhk liye, inge mwet Laman elos tuhkuh nuh yohrohsr, sruokyac acn sesr, ac elos ahkmasye mwet lasr ke katlas, ahok, muhtwacn lasr ac tuhlihk nahtuhsr, ac oacyacpac usacloslac srohoh, oruh tuh elos in kweok ke kain in mwe ahkkweok nuhkwewa, ac ma inge ke srihpen koluk yohk lalos suc suk kuh ac wal fuhlwact, ahok, finne mwet luhn tohkohsrah ingoh.\n\n18 Tuhsruhk efuh kuh nga in fahk yohk ke ma inge? Tuh kuht tiac etuh tuhsruhk tuh lah meac kowos suk nuh ke wal fuhlwact. Kuht tiac etuh tuhsruhk tuh lah kowos oacyacpac mwet suhlallacl nuh sin acn lowos.\n\n19 Kuh yac kowos soarui kuht ke srihpen kowos muhta infulwen acn lasr ac kowos rauniyucklac ke mwet topang, tuh kowos tiacna oruh tuh mongo in suhpweyuckme nuh yohrohsr, ac oacyacpac mwet in ahkfokokoyelah un mwet mweun lasr?\n\n20 Yac kowos muhlkuhnlah masap luhn Leum God lowos? Ahok, yac kowos muhlkuhnlah srohoh luhn pahpah tomowos? Yac kowos muhlkuhnlah pacl pucspucs ma kuht moliyucklac liki poun mwet lokoalok lasr?\n\n21 Kuh yac kowos nuhnkuh muh Leum El ac srwackna molikuhtlac, ke kuht muhta ke nien muhta fuhlwact lasr ac tiacna orekmakihn ohiyac suc Leum El acse nuh sesr?\n\n22 Ahok, yac kowos ac muhta na tiac mukwikwi ke kowos rauniyucklac sin tausin selos, ahok, ac singucul luhn tausin, suc oacyacpac muhta tiac mukwikwi, a oasr tausin mwet raunweack mahsrol luhn acn uh suc puhtatlac ke katlas, ahok, kihnetuh ac srahsraha?\n\n23 Yac kowos nuhnkuh muh God El ac liye kowos oacna in muh wacngihn mwacta lowos ke kowos muhta tiac mukwikwi ac liye ma inge? Liye nga fahk nuh suwos, Moh. Inge nga kena tuh kowos in esam lah God El fahk lah lun vessel uh ac ahknwacsnwacsyeyucklac met, na fah lihkihn vessel uh ac oacyacpac ahknwacsnwacsyeyucklac.\n\n24 Ac inge, fin kowos tiac auliyak ke ma suc kowos oraclah, ac muhtwacwacack in tuyak ac mukwikwi, ac suhpwacma mongo ac mwet nuh yohrohsr, ac oacyacpac nuh yohrohl Helaman, tuh elan kuh in karuhnguhnwacng ipin acn ma el sifilpac sruokyac, ac tuh kuht in kuh pac in sifilpac eis ma luhlah ke ma lasr ke ipin acn inge, liye ac fal tuh kuht in tiac sifil lain mwet Laman ne ke na kuht ahknwacsnwacsyelah lun vessel lasr, ahok, finne sifac yohk luhn kafucrmacn lasr.\n\n25 Ac fin kowos tiacna oraclah kena luhn lwacta luhk uh, ac tuhkuh ac ahkkahlwemye nuh sihk sie nguhnnguhn pwacye luhn sukohsohk, ac srihke in ahkkweye ac ahkfokokoye un mwet mweun lasr, ac sang nuh selos mongo in kahsrelos, liye nga fah fihliyac sie ip luhn un mwet sukohsohk luhk in karuhnguhnwacng ipin acn se ke acn lasr, ac nga fah fihliyac kuh ac insewowo luhn God faclos, tuh wacngihn kuh sahyac kuh in orekma in lainuhlos—\n\n26 Ac ma inge ke srihpen luhlahlfongi yohk lalos, ac mongfihsrwacsr lalos ke kweok lalos—\n\n27 Ac nga fah tuhkuh nuh yuruwos, ac fin oasr kuhtwena inmahsrlowos suc luhngse sukohsohk, ahok, fin oasr kihtin sukohsohk luhlah, liye nga fah moklweack lainyuck inmahsrlowos, finne ne ke na elos suc kena in sruok kuh ac wal fuhlwact ac fah wacngihnlac.\n\n28 Ahok, liye nga tiacna sahngweng ke kuh lowos kuh ke wal fuhlwact lowos, tuhsruhk God luhk pa El suc nga sahngweng se; ac tuh fal nuh ke masap Lal tuh nga in eis katlas nuhtihk in karihngihn srihpac luhn acn luhk, ac ke srihpen ma koluk lowos oruh kuht kweokkihn misac na yohk.\n\n29 Liye pacl, ahok, pacl uh tuhkuh inge, tuh kowos fin tiac moklekowosyak sifacna nuh ke karihngihnyen acn lowos ac tuhlihk srihsrihk nuhtuwos, katlas luhn nuhnuhnkuh suwohs ac ahtlah lucng liki kowos; ahok, ac ma inge ac fah puhtatlac nuh fowos ac fahsri kowos finne nuh ke kuhnausyucklac yohk lowos.\n\n30 Liye, nga sano kahsruh suwos me; ac, kowos fin tiac oruh akwuck in kahsre kuht, liye, ngwac tuhkuh nuh yuruwos, finne nuh fin acn lal Zarahemla, ac paki kowos ke katlas, yohkna tuh in wacngihnlac kuh lowos in tulokihn kapkapwack luhn mwet inge ke ohiyac luhn sukohsohk lasr.\n\n31 Tuh liye, Leum El fah tiac lwelah tuh kowos in muhta ac upaclah ke ma koluk lowos in kuhnahoslah mwet suwohswohs Lal.\n\n32 Liye, yac kowos nuhnkuh muh Leum El ac fihlikowoslac ac tuhkuh in nuhnuhnkuh lain mwet Laman, ke facsin luhn pahpah tuhmwaclos pa oruh kasrkuhsrak lalos uh, ahok, ac ma inge tuhpuhliyucki selos suc lain kuht, ke ma koluk lowos uh ma ke srihpen luhngse lowos in kaksakihnyuck ac ke ma wacngihn srihpac luhn facluh?\n\n33 Kowos etuh lah kowos ahkkolukye masap luhn God, ac kowos etuh lah kowos longyac ma inge ye niyowos. Liye, Leum El fahk nuh sihk: Elos suc kom srihsrngiyac in kafuhnah lom elos tiacna auliyak ke ma tahfonglac ac ma koluk lalos, kom fah som in mweun lainuhlos.\n\n34 Ac inge liye, nga, Moroni, kolyuck, fal nuh ke wuhlweacng suc nga tuh oraclah in liyacacng masap luhn God luhk; ke ma inge nga kena tuh kowos in fungyang nuh ke kahs luhn God, ac silahklahk suhpwacma nuh yuruk mwe kahsruh lowos ac mwet lowos, ac oacyacpac nuh yohrohl Helaman.\n\n35 Ac liye, kowos fin tiacna oruh ma inge ngwac sa na tuhkuh nuh yuruwos; tuh liye, God El ac tiac lwelah tuh kuht in misac ke masrinsrwacl; ke ma inge El fah use nuh sesr mongo nowos, finne fin ma inge enenuh in orek ke katlas. Inge liye tuh kowos in ahkpwacyeiye kahs luhn God.\n\n36 Liye, nga pa Moroni, sifen kacptin lowos. Nga tiac suk nuh ke kuh, tuhsruhk in kihlyac ma inge nuh ten. Nga tiac suk in kaksakihnyuck, tuhsruhk in kaksakihn God luhk, ac suk ke sukohsohk ac kasrpen acn sihk. Ac ohinge nga kaliyac lwacta luhk.\n\n", "alma 61": "[center][font_size=26]Sapta 61[/font_size][/center]\n\n[i]Pahoran el fahk nuh sel Moroni ke ahkfohsyeyuck ac lainyuck kafucrmacn—Mwet lal tohkohsrah elos eislah acn Zarahemla ac elos welah mwet Laman—Pahoran el siyuck kahsruh nuh ke ip luhn mweun in lain mwet lainuhlos. Sahp ke yac 62 Met Liki Kraist.[/i]\n\n1 Liye, na tukun ma inge tiac paht tukun Moroni el suhpwaclah lwacta se lal nuh sin kafuhnah fuhlwact, el eis sie lwacta sel Pahoran, kafuhnah fuhlwact. Ac pa inge kahs ma el eis ah:\n\n2 Nga, Pahoran, pa kafuhnah fuhlwact luhn acn se inge, suhpwaclah kahs inge nuh sel Moroni, mwet kol fuhlwact luhn un mwet mweun. Liye, nga fahk nuh sum, Moroni, lah nga tiacna engan ke mwe ongaiyac yohk lom, ahok, ma inge ahkahsorye nguhnihk.\n\n3 Tuhsruhk liye, oasr mwet suc engan ke mwe ongaiyac lom, ahok, yohkna oruh elos tuyak in lainyuc, ac oacyacpac elos sin mwet luhk suc sukohsohk, ahok, ac elos suc tuyak inge elos arulacna puhkantwen.\n\n4 Ac elos suc suk in eislah siyah in nuhnuhnkuh uh likiyuc ac elos pa srihpacack ma koluk yohk se inge; tuh elos orekmakihn kahs eyeinse, ac elos kohllah insiacn mwet pucspucs, ma ac fah pwacnwacng oruh ongaiyac upac inmahsrlosr; elos sruokyac na mwe kahsruh lasr, ac fuhnmweti mwet sukohsohk lasr pwacnwacng elos tiacna tuhkuh nuh yurum.\n\n5 Ac liye, elos lihsyucklac liki ye muhtahlos, ac nga kahinglac nuh ke acn lal Gideon, wi mwet na puhs ma nga kuh in us.\n\n6 Ac liye, nga suhpwaclihk sie mwe fahkwack nuh ke ipin acn se inge; ac liye, elos tuhkuh nuh yohrohsr lwen nuhkwewa, us kuhfwen mwe mweun nahtuhlos, in karuhnguhnwacng acn selos ac sukohsohk lalos, ac in fohlohksahk ke ma orek tahfonglac nuh sesr.\n\n7 Ac elos tuhkuh nuh yohrohsr, yohkna oruh elos suc tuyak in lain kuht uh insacnweacng na in seahkos, ahok, yohkna oruh elos sahngweng sesr ac tiacna ke tuhkuh in lain kuht in mweun.\n\n8 Elos sruokyac acn, kuh siti, lal Zarahemla; elos srihsrngiyac sie tohkohsrah in leum faclos, ac el sihmlac nuh sin tohkohsrah luhn mwet Laman, suc el toweni welah; ac ke toweni se inge el insese in karuhnguhnwacng siti lal Zarahemla, suc el pahngon karihngihnyac uh ac fah kahsruh mwet Laman in kuhtanglah acn luhlah uh, ac el fah oreklac tohkohsrah fin mwet inge ke elos fah kuhtangyucklac sin mwet Laman.\n\n9 Ac inge, ke lwacta se lom ah kom kaiyuc, tuhsruhk macnsis; nga tiacna foloyak, tuhsruhk nga engan ke wolacna luhn insiom. Nga, Pahoran, tiac suk kuh uh, sahyacn na in sruokyac na siyah in nuhnuhnkuh luhk tuh nga in kuh in karuhnguhnwacng suwohs ac moul sukohsohk luhn mwet luhk. Nguhnihk tu na kuh ke moul sukohsohk se suc God El ahksukohsohkyekuhtlac kac.\n\n10 Ac inge, liye, kuht fah lain ma koluk finne nuh ke ahkmas. Kuht ac tiacna ahksohrohryelah srah luhn mwet Laman elos fin muhta na ke acn lalos sifacna.\n\n11 Kuht ac tiacna ahksohrohryelah srah luhn mwet wiyacsr elos fin tiac tuyak in lain ac eis katlas uh in lain kuht.\n\n12 Kuht ac eiskuhtyang sifacna nuh ke mwe kapihr luhn srohoh fin ma inge enenuh se na ke nuhnuhnkuh suwohs luhn God, kuh El fin sapkihn kuht in oruh ohinge.\n\n13 Tuhsruhk liye El tiacna sapkihn nuh sesr tuh kuht in eiskuhtyang sifacna nuh sin mwet lokoalok lasr, tuhsruhk tuh kuht enenuh in fihliyac luhlahlfongi lasr in El, ac El fah molikuhtlac.\n\n14 Ke ma inge, mwet sacohk wiyuck, Moroni, lwelah kuht in lain ma koluk, ac kuhtwena ma koluk ma kuht tiac kuh in lain ke kahs lasr, ahok, ma oacna lainyuck ac fohs uh, lwelah kuht in lainuhlos ke katlas nahtuhsr, tuh kuht in kuh in sruokyac na sukohsohk lasr, tuh kuht in kuh in engan ke ohiyac wo luhn alu lasr, ac ke srihpac luhn Mwet in Molwelah lasr ac God lasr.\n\n15 Ke ma inge, silahklahk tuhkuh nuh yuruk wi kuhtuhsrihk mwet lom an, ac fihliyac mwet luhlah an in kolyuck sel Lehi ac Teancum; sang nuh selos wal in kol mweun ke ipin acn se ingacn, in fal nuh ke Nguhn luhn God, suc oacyacpac pa nguhn in sukohsohk ma oasr yohrohlos.\n\n16 Liye nga suhpwacoht kihtin mwe kahsruh nuh yuruwos, tuh elos in tiac misac ne ke na kom kuh in tuhkuh nuh yuruk.\n\n17 Orwacni nuh sie oacna sie un mwet mweun suc kom kuh in oracni ke mahs tuhkuh lom nuh inge, ac kuht fah silahklahk som lain mwet orek fohs ingoh, ke kuh luhn God lasr fal nuh ke luhlahlfongi ma oasr yohrohsr.\n\n18 Ac kuht fah sruokyac siti lal Zarahemla, tuh kuht in kuh in eis mongo in suhpwaclah nuh yohrohl Lehi ac Teancum; ahok, kuht fah som lainuhlos ke kuh luhn Leum, ac kuht fah ahksahfyelah ma koluk yohk se inge.\n\n19 Ac inge, Moroni, nga engan in eis lwacta lom, tuh nga tuh fosrngah kuhtuh kac lah meac kuht enenuh in oruh, lah ac ma suwohs se kuht in som lain mwet wiyacsr.\n\n20 Tuhsruhk kom tuh fahk, elos fin tiacna auliyak, Leum El sapkihn kom tuh kom enenuh in som lainuhlos.\n\n21 Liyacacng na tuh kom in ahkfokokoyacl Lehi ac Teancum in Leum; fahk nuh selos in tiac sahngweng, tuh God El ac molweloslac, ahok, ac oacyacpac elos nuhkwewa suc tu na kuh ke moul sukohsohk se suc God El ahksukohsohkyeloslac kac. Ac inge nga kaliyac lwacta luhk nuh sin tamuhlwel sacohk wiyuck, Moroni.\n\n", "alma 62": "[center][font_size=26]Sapta 62[/font_size][/center]\n\n[i]Moroni el mahs som in kahsrwel Pahoran ke acn lal Gideon—Mwet lal tohkohsrah suc sruhnga in karuhnguhnwacng acn selos elos acnwucki—Pahoran ac Moroni sifilpac sruokyac acn Nephihah—Puhs mwet Laman welah mwet lal Ammon—Teancum el unilyac Ammoron ac el acnwucki pac—Mwet Laman elos lihsyucklac liki acn uh, ac mihs uh akwucki—Helaman el fohlohklac nuh ke orekma ac muhsaheack Alu uh. Sahp ke yac 62–57 Met Liki Kraist.[/i]\n\n1 Ac na tukun ma inge ke Moroni el tuh eis lwacta se inge insiacl tuh puhlaikyak, ac tuh sesseslah ke engan yohk ke srihpen inse pwacye lal Pahoran, lah oacyacpac el tiacna sie mwet forlah lain sukohsohk ac srihpac luhn acn lal.\n\n2 Tuhsruhk el oacyacpac ahsor upac ke srihpen ma koluk lalos suc tuh luhsuhlwack Pahoran liki siyah in nuhnuhnkuh, ahok, in ahkkahlwemye ke srihpaclos suc lain acn lalos ac oacyacpac God lalos.\n\n3 Ac tukun ma inge Moroni el us sie un mwet puh, in fal nuh ke kena lal Pahoran, ac sang nuh sel Lehi ac Teancum in kol un mwet mweun luhlah, ac fahsr som nuh fin acn lal Gideon.\n\n4 Ac el tuh kohlwack ohiyac luhn moul sukohsohk ke acn nuhkwewa ma el tuh ilyak nuh we, ac eis un mwet mweun nuhkwewa suc el kuh in oracni ke fahsr nuhkwewa lal nuh fin acn lal Gideon.\n\n5 Ac tukun ma inge tausin mwet tuh toweni nuh ke ohiyac se inge, ac tuh sruhkwack katlas nahtuhlos in karuhnguhnwacng sukohsohk lalos, tuh elos in tiac srohoh.\n\n6 Ac ohinge, ke Moroni el oracni nuh sie mwet nuhkwewa ma el kuh in oracni ke fahsr nuhkwewa lal, el tuhkuh nuh fin acn lal Gideon; ac oracni un mwet mweun lal in weacng un mwet mweun lal Pahoran, elos arulacna fokokoi, finne in fokoko liki na mwet lal Pachus, suc pa tohkohsrah luhn mwet lain suc tuh luhswack mwet sukohsohk liki acn lal Zarahemla ac tuh eislah acn ah.\n\n7 Ac tukun ma inge Moroni ac Pahoran elos som wi un mwet mweun lalos nuh fin acn lal Zarahemla, ac tuh som lain siti sac, ac tuh ohsun nuh sin mwet lal Pachus, yohkna oruh elos tuh tuhkuh in mweun.\n\n8 Ac liye, Pachus el acnwucki ac mwet lal elos tuh utucklac srohoh, ac Pahoran el fohlohkyang nuh ke siyah in nuhnuhnkuh lal.\n\n9 Ac mwet lal Pachus elos eis srihkeyuck lalos, in fal nuh ke masap, ac oacyacpac mwet lal tohkohsrah suc tuh usyucklac ac tolyuckyang nuh ke nien srohoh; ac elos tuh acnwucki in fal nuh ke masap; ahok, mwet lal Pachus ac mwet lal tohkohsrah, kuhtwena mwet suc tiacna sruhkwack kuhfwen mwe mweun in karuhnguhnwacng acn selos, tuhsruhk tuh laini, elos acnwucki.\n\n10 Ac ohinge enenuh se na tuh masap se inge enenuh na in liyeyuckyang na pwacye nuh ke karihngihnyen acn selos; ahok, ac kuhtwena mwet suc sukokyak in lahfwekihn sukohsohk lalos elos sa na acnwucki in fal nuh ke masap uh.\n\n11 Ac ohinge sahflah yac ahktolngoul ke kohkoh luhn mwet nuhnuhnkuh fin mwet lal Nephi; Moroni ac Pahoran elos fohlohkohnma mislac nuh fin acn lal Zarahemla, inmahsrlon mwet lalos sifacna, uniyac elos nuhkwewa suc tiacna inse pwacye nuh ke srihpac luhn sukohsohk.\n\n12 Ac tukun ma inge ke muhtwacwacackiyacn yac ahktolngoul ac sie ke kolyuck luhn mwet nuhnuhnkuh fin mwet lal Nephi, Moroni el sa na oruh tuh mwe kahsruh in suhpweyucklac, ac oacyacpac sie un mwet mweun sun mwet tausin ohnkohsr in suhpweyucklac nuh yohrohl Helaman, in kahsrwel in sruokyacna ipin acn sac.\n\n13 Ac el oacyacpac oruh tuh sie un mwet mweun sun tausin ohnkohsr, weacng sie un mongo, in suhpweyucklac nuh yurun un mwet mweun lal Lehi ac Teancum. Ac tukun ma inge ma inge tuh oreklac in ahkkweye acn uh in lain mwet Laman.\n\n14 Ac tukun ma inge Moroni ac Pahoran, elos likiyac sie u luhlahp fin acn lal Zarahemla, elos fahsr wi u luhlahp se nuh fin acn lal Nephihah, elos insacnweacng in kuhtanglah mwet Laman ke siti sac.\n\n15 Ac tukun ma inge ke elos tuh fahsr som nuh we, elos us u luhlahp se ke mwet luhn mwet Laman, ac uniyac puhs selos, ac us mwe kahsruh nwaclos ac kuhfwen mwe mweun lalos.\n\n16 Ac tukun ma inge tukun elos eisaclos, elos oruh tuh elos in ilyak nuh ke sie wuhlweacng tuh elos in tiacna sifil sruhkwack kuhfwen mwe mweun nahtuhlos in mweun laini mwet Nephi.\n\n17 Ac ke elos tuh ilyak nuh ke wuhlweacng se inge elos suhpwacloslac in muhta yurun mwet lal Ammon, ac elos tuh oeyucklac sun tausin ahkosr suc tuh tiacna acnwucki.\n\n18 Ac tukun ma inge ke elos tuh suhpwacloslac elos tahfwelah in fahsr som nuh fin acn lal Nephihah. Ac tukun ma inge ke elos tuh tuhkuh nuh ke siti lal Nephihah, elos tuh tulohkohnwack lohm nuknuk selos ke acn tuhpahsrpahsr fin acn Nephihah, ma oan fototo nuh ke siti lal Nephihah.\n\n19 Inge Moroni el kena tuh mwet Laman elos in tufoki mweun lainuhlos, fin acn tuhpahsrpahsr uh, tuhsruhk mwet Laman, elos etuh ke puhlaik yohk na upac lalos, ac elos liye puhsiyaclos, ke ma inge elos tiacna ke tufoklac lainuhlos; ke ma inge elos tiacna tuhkuh in mweun ke lwen sac.\n\n20 Ac ke fongweni, Moroni el som ke lohsr luhn fong uh, ac tuhkuh nuh fin pot uh in lohlngohk in lukmac lah piyac kac ipin acn ke siti uh ma mwet Laman elos muhta we wi un mwet mweun lalos.\n\n21 Ac tukun ma inge elos oasr ke lacfahl kuhtuhlacp, sisken motonoac; ac elos nuhkwewa mutul. Ac inge Moroni el fohlohklac nuh yurun un mwet mweun lal, ac el oruh tuh elos in silahklahk ahkoe mwe kapihr fokoko ac mwe fan, in fanyak ke pot uh ac fani nuh loac ke pot uh.\n\n22 Ac tukun ma inge Moroni el oruh tuh mwet lal in fahsr som ac tuhkuh nuh ke fin pot uh, ac elos sifacna fani nuh ke ipin acn sac ke siti uh, ahok, finne ke lacfahl nuh rohtoh, ma mwet Laman elos tiacna muhta we wi un mwet mweun lalos.\n\n23 Ac tukun ma inge elos nuhkwewa fani nuh ke siti uh ke fong ah, ke orekmakihnyen mwe kapihr fokoko lalos ac mwe fan lalos; ohinge ke litutacng uh tuhkuh elos nuhkwewa oasr lun pot ke siti uh.\n\n24 Ac inge, ke mwet Laman elos muhtwaclihk ac liye lah un mwet mweun lal Moroni elos oasr lun pot uh, elos arulacna sahngweng, yohkna oruh elos tuh kahing tufoklac ke muhtuhn pot uh.\n\n25 Ac inge ke Moroni el liye lah elos kahing luhkwel, el oruh tuh mwet lal in fahsr som in lainuhlos, ac uniyac mwet pucspucs, ac raunweack mwet pucspucs sahyac, ac usaclos in mwet srohoh; ac mwet luhlah selos elos kahinglac nuh ke acn lal Moroni, ma oan ke inmahsrol sisken pe acn uh.\n\n26 Ohinge Moroni ac Pahoran elos eislah sruokyac siti lal Nephihah ac tiac sie mwet misac; ac puhs mwet Laman acnwucki.\n\n27 Na tukun ma inge puhs sin mwet Laman suc tuh srohoh ah elos kena weacng mwet lal Ammon ac eklac sie un mwet sukohsohk.\n\n28 Ac tukun ma inge elos nuhkwewa suc kena, fihliyuckyang nuh selos in fal nuh ke kena lalos.\n\n29 Ke ma inge, mwet srohoh nuhkwewa luhn mwet Laman elos weacng mwet lal Ammon, ac muhtwacwacack in orekma upac, pihkihn infohk uh, yukwiyac kain in grain nuhkwewa, ac un sip ac kain in kosro nuhkwewa; ac ohinge mwet Nephi ah elos ahkmuhlahlahyeyucklac liki ma toasr; ahok, yohkna oruh elos taltallah liki nien srohoh nuhkwewa luhn mwet Laman.\n\n30 Na tukun ma inge Moroni, tukun el sruokyac siti lal Nephihah, us mwet srohoh pucspucs, suc ahksrihkyelah na pwacye luhpan un mwet mweun luhn mwet Laman, ac fohlohkohnma mwet Nephi pucspucs suc tuh utucklac srohoh, suc ahkfokokoyelah na pwacye un mwet mweun lal Moroni; ke ma inge Moroni el som liki acn lal Nephihah nuh ke acn lal Lehi.\n\n31 Ac tukun ma inge ke mwet Laman elos liye lah Moroni el tuhkuh in lainuhlos, elos sahngweng ac kaihng liki un mwet mweun lal Moroni.\n\n32 Ac tukun ma inge ke Moroni ac un mwet mweun lal ukwaclos liki siti nuh ke siti, ne ke na elos ohsun nuh sel Lehi ac Teancum; ac mwet Laman ah kahing luhkwel Lehi ac Teancum, finne nuh ke inmahsrol sisken pe acn ah, ne ke na elos tuhkuh nuh fin acn lal Moroni.\n\n33 Ac un mwet mweun lal Laman elos toweni nuh sie, yohkna tuh elos ueni nuh sie ke acn lal Moroni. Inge Ammoron, tohkohsrah luhn mwet Laman, el oacyacpac weluhlos.\n\n34 Ac tukun ma inge Moroni ac Lehi ac Teancum elos monglac wi un mwet mweun lalos raunweack inmahsrol ke acn lal Moroni, yohkna oruh mwet Laman ah elos rauniyucklac ke inmahsrol sisken innimac ke lacfahl nuh epang, ac ke inmahsrol sisken innimac ke lacfahl nuh kuhtuhlacp.\n\n35 Ac ohinge elos tuh monglac ke fong ah. Tuh liye, mwet Nephi ac mwet Laman elos oacyacpac tohtohlah ke srihpen fahsr loeloes; ke ma inge elos tiacna otwelah kuhtwena plwacn ke fong ah, sahyacl Teancum; tuh el arulacna kasrkuhsrak sel Ammoron, yohkna oruh el motko tuh Ammoron, ac Amalickiah suc tamuhlwel wiyacl, lah elos pa srihpen mweun yohk ac loeloes se inmahsrlolos ac mwet Laman, suc pa srihpen mweun upac ac ahkmas, ahok, ac srwacl in mongo na upac.\n\n36 Ac tukun ma inge Teancum el kasrkuhsrak na som nuh ke acn in monglac luhn mwet Laman, ac sifacna fani ke pot ke siti uh. Ac el som us mwe kapihr soko, liki acn nuh ke acn, yohkna oruh el konwaclwack tohkohsrah; ac tohlwacng osra fakfuhk soko nuh kacl, ma fakihsilyac sisken art lal ah. Tuhsruhk liye, tohkohsrah el okaswack mwet kuhlwacnsap lal met liki el misac, yohkna oruh elos tuh ukwacl Teancum, ac unilyac.\n\n37 Na tukun ma inge ke Lehi ac Moroni etwacack lah Teancum el misac elos arulacna ahsor; tuh liye, el sie mwet suc acnwuck puhlaiklacna ke acn lal, ahok, sie kawuck pwacye luhn moul sukohsohk; ac el tuh kweoklacna ke ongaiyac yohk pucspucs. Tuhsruhk liye, el misac, ac som liki facluh.\n\n38 Na tukun ma inge ke Moroni el fahsr som ke lwen tok ah, ac tuhkuh sun mwet Laman, yohkna oruh elos tuh onweloslac ke sie ahkmas na upac; ac elos tuh ukwaclosyak liki acn uh; ac elos kahinglac, oruh elos tiacna fohlohk ke pacl sac in lain mwet Nephi.\n\n39 Ac ohinge sahflah yac ahktolngoul ac sie ke kolyuck luhn mwet nuhnuhnkuh fin mwet lal Nephi; ac ohinge elos tuh puhlakihn mweun, ac ahkmas, ac srwacl in mongo, ac ongaiyac, ke lusen yac pucspucs.\n\n40 Ac tuh oasr ahkmas, ac fohs, ac amacin, ac kain in ma koluk nuhkwewa inmahsrlon mwet lal Nephi; ne ohinge ke srihpen mwet suwohswohs, ahok, ke srihpen pruhe luhn mwet suwohswohs, elos painmoullac.\n\n41 Tuhsruhk liye, ke srihpen arulacna loes puhlan pacl in mweun inmahsrlon mwet Nephi ac mwet Laman puhslac mwet upaclah, ke srihpen arulacna loes puhlan pacl in mweun; ac puhslac mwet fihsrwacsrlah ke srihpen ongaiyac lalos, yohkna oruh elos tuh ahkpuhsisaclyelos sifacna ye muhtuhn God, finne in inse puhsisacl yohk.\n\n42 Ac tukun ma inge tukun Moroni el ahkfokokoyelah ipin acn ingacn ma ikack emet nuh sin mwet Laman, ne ke na elos fokokoi, el fohlohk nuh ke siti lal Zarahemla; ac oacyacpac Helaman el fohlohklac nuh ke acn in usru lal; ac sifilpac oasr mislac akwucki inmahsrlon mwet lal Nephi.\n\n43 Ac Moroni el sang kolyuck luhn un mwet mweun lal nuh in poun wen nahtuhl, suc inel pa Moronihah; ac el fohlohklac nuh ke lohm sel sifacna tuh elan kuh in muhta in mislac ke pacl luhlah ke lusen moul lal.\n\n44 Ac Pahoran el fohlohkyang nuh ke siyah in nuhnuhnkuh lal; ac Helaman el sifilpac eis nuh facl in luti nuh sin mwet uh kahs luhn God; tuh ke srihpen mweun ac fohs pucspucs arulacna enenweyuck tuh sie akwuck in sifilpac oreklac ke alu uh.\n\n45 Ke ma inge, Helaman ac tamuhlwel wiyacl elos som, ac tuh fahkwelihk kahs luhn God ke kuh yohk in ahkkweyelah mwet pucspucs ke muhnahs lalos, ma tuh oruh elos in auliyak ke ma koluk lalos ac in pacptaislac nuh sin Leum God lalos.\n\n46 Ac tukun ma inge elos tuh sifilpac oakiyac alu luhn God, fin acn nuhkwewa.\n\n47 Ahok, ac akwuck uh tuh oreklac ke masap uh. Ac mwet nuhnuhnkuh lalos, ac mwet nuhnuhnkuh fuhlwact lalos elos suleyucklac.\n\n48 Ac mwet lal Nephi elos muhtwacwacack in sifilpac kapkapwack fin acn uh, ac muhtwacwacack in puhseni ac in sifilpac arulacna fokokoi fin acn uh. Ac elos muhtwacwacack in kahsruhpi na upac.\n\n49 Tuhsruhk finne elos kahsruhp, kuh elos fokoko, kuh elos kapkapwack, elos tiacna fuhlwactwack ke sengseng luhn muhtahlos; elos tiac pac kohlohkihn in esam Leum God lalos; tuhsruhk elos arulacna ahkpuhsisaclyelos sifacna ye muhtahl.\n\n50 Ahok, elos tuh esam ma wolacna ma Leum El tuh oruh nuh selos, lah El tuh molweloslac liki misac, ac liki srohoh, ac liki nien srohoh, ac liki kain in ma ongaiyac nuhkwewa, ac El tuh molweloslac liki poun mwet lokoalok lalos.\n\n51 Ac elos tuh pruhe nuh sin Leum God lalos pacl nuhkwewa, yohkna oruh Leum El tuh ahkinsewowoyelos, in fal nuh ke kahs Lal, oruh elos tuh fokokoi ac kapkapwack fin acn uh.\n\n52 Ac tukun ma inge ma inge nuhkwewa oreklac. Ac Helaman el misac, ke yac ahktolngoul ac limekohsr ke kolyuck luhn mwet nuhnuhnkuh fin mwet lal Nephi.\n\n", "alma 63": "[center][font_size=26]Sapta 63[/font_size][/center]\n\n[i]Shiblon ac tok Helaman elos eislah ma sihmlac muhtahl—Mwet Nephi pucspucs elos fuhfahsryucsr nuh ke acn ma oan nuh acir—Hagoth el muhsah oak, ma oacyak som nuh ke meoa rohtoh—Moronihah el kuhtanglah mwet Laman ke mweun. Sahp ke yac 56–52 Met Liki Kraist.[/i]\n\n1 Ac tukun ma inge ke muhtwacwacackiyacn yac ahktolngoul ac ohnkohsr ke kolyuck luhn mwet nuhnuhnkuh fin mwet lal Nephi, Shiblon el eislah ma suc muhtahl ma tuh ituckyang nuh sel Helaman sel Alma.\n\n2 Ac el sie mwet suwohs, ac el tuh fahsr suwohswohs ye muhtuhn God; ac el tuh karuhnguhnwacng in oruh ma wo pacl nuhkwewa, in liyacacng masap luhn Leum God lal; ac oacyacpac tamuhlwel wiyacl.\n\n3 Ac tukun ma inge Moroni el oacyacpac misac. Ac ohinge sahflah yac ahktolngoul ac ohnkohsr ke kolyuck luhn mwet nuhnuhnkuh.\n\n4 Ac tukun ma inge ke yac ahktolngoul ac itkohsr ke kolyuck luhn mwet nuhnuhnkuh, oasr sie u luhlahp ke mwet, finne sun luhpah tausin limekohsr ac ahngfoko ke mukul, weacng muhtwacn kiyaclos ac tuhlihk nahtuhlos, suc som liki acn lal Zarahemla nuh ke acn ma oan nuh acir.\n\n5 Ac tukun ma inge Hagoth, el sie mwet suc arulacna inloal, ke ma inge el som ac muhsahelah soko oak ma arulacna yohk, ke inmahsrol ke acn Puhs, ke sisken acn Ahsor, ac el pahtoklah nuh ke meoa rohtoh, ke sisken acn ohsrihksrihk ma kohllah nuh ke acn ma oan nuh acir.\n\n6 Ac liye, oasr mwet pucspucs sin mwet Nephi suc tuh ilyak nuh loac ac tuh oacyak som wi mwe kahsruh pucspucs, ac oacyacpac muhtwacn ac tuhlihk pucspucs; ac elos eis inkacnek lalos nuh acir. Ac ohinge sahflah yac ahktolngoul ac itkohsr.\n\n7 Ac ke yac ahktolngoul ac alkosr, mwet se inge el muhsaheack oak sahyac. Ac oak soko emet ah tuh oacyacpac fohlohk, ac puhslac pac mwet tuh ilyak nuh loac; ac elos oacyacpac utuck mwe kahsruh pucspucs, ac sifilpac oaclac nuh ke acn ma oan nuh acir.\n\n8 Ac tukun ma inge elos tiacna sifilpac lohngyuck se. Ac kuht motko muh elos walomlah ke yen loal in meoa uh. Ac tukun ma inge soko pac oak sahyac oacyacpac oacyak som; ac lah som nuh oyac kuht tiacna etuh.\n\n9 Ac tukun ma inge ke yac se inge mwet pucspucs elos som nuh ke acn ma oan nuh acir. Ac ohinge sahflah yac ahktolngoul ac alkosr.\n\n10 Ac tukun ma inge ke yac ahktolngoul ac yuc ke kolyuck luhn mwet nuhnuhnkuh, Shiblon el oacyacpac misac, ac Corianton el som welah soko oak nuh ke acn ma oan nuh acir, in us mwe kahsruh nuh yurun mwet suc som nuh ke acn sac.\n\n11 Ke ma inge ma enenweyuck se tuh Shiblon elan sang ma muhtahl ingacn, met liki el misac, nuh sin wen nahtuhl Helaman, suc pahngpahng Helaman, pahngpahng tukun inen pahpah tuhmwacl.\n\n12 Inge liye, nohfohn ma taflweyucklac ingacn ma oasr yohrohl Helaman ah sihmlac ac suhpweyucklac nuh inmahsrlon tuhlihk nuhtin mwet fin acn ah nohfohn, sahyacn na ip ma sapkihnyuck sel Alma in tiac ahkkahlwemyeyuck.\n\n13 Ne ohinge, ma inge karihngihnyuckyang in muhtahl, ac tuhtahflah nuh ten liki sie fihl nuh ke siepac; ke ma inge, ke yac se inge, ma inge ituckyang nuh sel Helaman, met liki misac lal Shiblon.\n\n14 Ac oacyacpac tukun ma inge ke yac se inge oasr kuhtuh mwet lain suc tuh som nuh yurun mwet Laman; ac elos tuh sifilpac pihrihkyuckyak in kasrkuhsrak lain mwet Nephi.\n\n15 Ac oacyacpac ke yac sepacna inge elos tuhkuh wi sie un mwet mweun pucspucs in mweun lain mwet lal Moronihah, kuh in lain un mwet mweun lal Moronihah, ma elos tuh kuhtangyucklac ac sifilpac ukweyuckyak in fohlohk nuh ke acn selos sifacna, kweoklacna ke kuf na yohk sac.\n\n16 Ac ohinge sahflah yac ahktolngoul ac yuc ke kolyuck luhn mwet nuhnuhnkuh fin mwet lal Nephi.\n\n17 Ac ohinge sahflah sramsram lal Alma, ac Helaman suc wen nahtuhl, ac oacyacpac Shiblon, suc pa wen nahtuhl.\n\n", "hel 1": "[center][font_size=26]Puk lal Helaman[/font_size][/center]\n\nSie sramsram luhn mwet Nephi. Mweun ac fohs lalos, ac akuhkuhin lalos. Ac oacyacpac pahluh luhn mwet pahluh muhtahl pucspucs, met liki tuhkuh luhn Kraist, in fal nuh ke ma sihmlac lal Helaman, suc pa wen nahtuhl Helaman, ac oacyacpac in fal nuh ke ma sihmlac luhn wen nahtuhl, finne ne ke na tuhkuh luhn Kraist. Ac oacyacpac mwet Laman pucspucs eklac wolac. Sie sramsram fototo ke eklac wolac lalos. Sie sramsram fototo ke suwohswohs luhn mwet Laman, ac ma koluk ac ma sruhngwacyuck luhn mwet Nephi, in fal nuh ke ma sihmlac lal Helaman ac wen nahtuhl, finne ne ke na tuhkuh luhn Kraist, ma pahngpahng puk lal Helaman, ac fahfahlac na.\n\n[center][font_size=26]Sapta 1[/font_size][/center]\n\n[i]Pahoran ahkluo el kihluckyak mwet nuhnuhnkuh fuhlwact ac el acnwucki sel Kishkumen—Pacumeni el fohnohslah siyah in nuhnuhnkuh—Coriantumr el kol un mwet mweun luhn mwet Laman, eislah acn Zarahemla, ac unilyac Pacumeni—Moronihah el kuhtanglah mwet Laman ac sifilpac eislah acn Zarahemla, ac Coriantumr el acnwucki. Sahp ke yac 52–50 Met Liki Kraist.[/i]\n\n1 Ac na liye, tukun ma inge ke muhtwacwacackiyacn yac ahkangngaul ke kolyuck luhn mwet nuhnuhnkuh fin mwet lal Nephi, muhtwacwacack in oasr ma upac sikyak inmahsrlon mwet luhn mwet Nephi.\n\n2 Tuh liye, Pahoran el misac, ac som liki facluh; ke ma inge muhtwacwacack in oasr sie fohs na upac lah suc ac eis siyah in nuhnuhnkuh inmahsrlon mwet wiyacl, suc pa wen nahtuhl Pahoran.\n\n3 Na pa inge inelos suc tuh srihke nuh ke siyah in nuhnuhnkuh, suc tuh oacyacpac oruh tuh mwet uh in fohs: Pahoran, Paanchi, ac Pacumeni.\n\n4 Na tiac pa inge nohfohn wen nahtuhl Pahoran (tuh puhs nahtuhl), tuhsruhk pa inge elos suc tuh srihke nuh ke siyah in nuhnuhnkuh; ke ma inge, elos tuh oruh oasr u tolu fahsrelihk inmahsrlon mwet uh.\n\n5 Ne ohinge, tukun ma inge Pahoran el srihsrngiyucki ke puhsrwen mwet uh tuh elan mwet nuhnuhnkuh fuhlwact ac kafuhnah luhn mwet lal Nephi.\n\n6 Ac tukun ma inge Pacumeni, ke el liye tuh el tiac kuh in sruokyac siyah in nuhnuhnkuh, el tuh welah puhsrwen mwet uh.\n\n7 Tuhsruhk liye, Paanchi, ac sie un mwet suc kena tuh elan kafuhnah lalos, elos arulacna kasrkuhsrak; ke ma inge, el oruh elan kahs in eyeinse uslah mwet uh in tuyak in lain tamuhlwel wiyacl.\n\n8 Ac tukun ma inge ke el apkuhran in oruh ma se inge, liye, el utucklac, ac tuh srihkeyuck in fal nuh ke puhsrwen mwet uh, ac nuhnuhnkweyucki in misac; tuh el tuyak in lain ac suk in kuhnahoslah moul sukohsohk luhn mwet uh.\n\n9 Inge ke elos mwet suc kena tuh elan kafuhnah lalos liye lah el nuhnuhnkweyucki in misac, ke ma inge elos kasrkuhsrak, ac liye, elos suhpwacllah Kishkumen, finne nuh ke siyah in nuhnuhnkuh lal Pahoran, ac unilyac Pahoran ke el muhta fin siyah in nuhnuhnkuh.\n\n10 Ac el ukweyuck sin mwet kuhlwacnsap lal Pahoran; tuhsruhk liye, pihsrpihsr na pwacye kahing se lal Kishkumen ah pwacnwacng tiac sie mwet kuh in falkelyac.\n\n11 Ac el som nuh yohrohlos suc suhpwacllah, ac elos nohfohn ilyak nuh ke sie wuhlweacng, ahok, fuhlahk ke Mwet in Oraclah ma pahtpaht lalos, lah elos ac tiac fahk nuh sin kuhtwena mwet lah Kishkumen el unilyac Pahoran.\n\n12 Ke ma inge, Kishkumen el tiacna etweyuck inmahsrlon mwet lal Nephi, tuh el ekuhllah atacl ke pacl se ma el unilyac Pahoran ah. Ac Kishkumen ac un mwet lal, suc tuh olweacng nuh sel, elos tuh sramsram inmahsrlon mwet uh, ke sie ohiyac ma elos nuhkwewa tiac kuh in sukokyak; tuhsruhk elos nuhkwewa suc sukokyak ah nuhnuhnkweyucki in misac.\n\n13 Ac inge liye, Pacumeni el srihsrngiyucki, in fal nuh ke puhsrwen mwet ah, in sie mwet nuhnuhnkuh fuhlwact ac sie kafuhnah luhn mwet ah, in kol aholuhl Pahoran tamuhlwel wiyacl; ac ma se inge fal nuh ke kuh lal. Ac ma inge nuhkwewa sikyak ke yac ahkangngaul ke kolyuck luhn mwet nuhnuhnkuh; ac ma inge oasr sahflahiyac.\n\n14 Ac tukun ma inge ke yac ahkangngaul ac sie ke kolyuck luhn mwet nuhnuhnkuh, mwet Laman elos oracni sie un mwet mweun pucspucs, ac sang nuh selos katlas, ac mitmit kuhruh ac pihsr, ac suhkanpihsr, ac mwe loang sifac, ac mwe loang inniwac, ac kain in mwe loang nuhkwewa.\n\n15 Ac elos sifilpac tuhkuh tuh elos in mweun lain mwet Nephi. Ac elos kolyuck sin sie mwet suc inel pa Coriantumr; ac el sie mwet ke sucu lal Zarahemla; ac el sie mwet lain som liki inmahsrlon mwet Nephi; ac el sie mwet yohk pihsac ac fokoko.\n\n16 Ke ma inge, tohkohsrah luhn mwet Laman, suc inel pa Tubaloth, suc pa wen nahtuhl Ammoron, el nuhnkuh muh Coriantumr, sie mwet fokoko, el kuh in tuyak lain mwet Nephi, ke kuhiyacl ac oacyacpac ke lahlmwetmwet yohk lal, yohkna oruh el suhpwacllah tuh elan kuhtanglah mwet Nephi—\n\n17 Ke ma inge el puhrakuhlosyak in kasrkuhsrak, ac el tuh oracni nuh sie un mwet mweun lal, ac el tuh srihsrngilyac Coriantumr tuh elan mwet kol lalos, ac el oruh tuh elos in fahsr som nuh ke acn lal Zarahemla in mweun lain mwet Nephi.\n\n18 Ac tukun ma inge ke srihpen yohk fohs ac ma upac ke kafucrmacn, tiacna oasr suhnuhn mwet topang lalos fin acn lal Zarahemla; tuh elos nuhnkuh muh mwet Laman ah elos tiac kuh in tuhkuh nuh ke acn selos in mweuni siti luhlahp Zarahemla.\n\n19 Tuhsruhk tukun ma inge Coriantumr el fahsr som us sifac ke un mwet pucspucs lal, ac ohsun nuh sin mwet ke siti uh, ac fahsr se lalos ah arulacna pihsrpihsr pwacnwacng wacngihn pacl luhn mwet Nephi ah in oracni nuh sie un mwet mweun lalos.\n\n20 Ke ma inge Coriantumr el pakiyac uniyac mwet topang se ke motonoac ke siti uh, ac tuh fahsr som wi un mwet mweun nuhkwewa lal nuh ke siti uh, ac elos tuh uniyac elos nuhkwewa suc lainuhlos, yohkna oruh elos tuh sruokyac nohfohn siti sac.\n\n21 Ac tukun ma inge Pacumeni, suc pa mwet nuhnuhnkuh fuhlwact, el kahing luhkwel Coriantumr, finne nuh ke pot ke siti uh. Ac tukun ma inge Coriantumr el sruhngluhl ke pihsinkacn pot uh, yohkna oruh el misac. Ac ohinge sahflah pacl lal Pacumeni.\n\n22 Ac inge ke Coriantumr el liye lah el sruokyac siti lal Zarahemla, ac liye lah mwet Nephi ah kahing luhkwelos, ac acnwucki, ac utucklac, ac tolyuckyang nuh ke nien srohoh, ac lah el sruokyac acn se ma fokoko emet ke acn nuhkwewa, insiacl puhlaikyak yohkna pwacnwacng el oruh in som lain acn nuhkwewa.\n\n23 Ac inge el tiac muhta fin acn lal Zarahemla, tuhsruhk el fahsr som wi sie un mwet mweun luhlahp, finne nuh ke siti Puhs; tuh el kwacfeacng na in som ac fahsr na pakpuck ke katlas, tuh elan kuh in sruokyac acn acir ke acn uh.\n\n24 Ac, nuhnkuh muh acn fokoko emet lalos uh oasr ke infulwen acn ah, ke ma inge el tuh fahsr som, tiacna sang pacl elos in toweni nuh sie sahyacn na ke u srihsrihk; ac ke ohiyac se inge elos tuhkuh nuh yohrohlos in pakwelosi nuh infohk uh.\n\n25 Tuhsruhk liye, fahsr se lal Coriantumr in ut infulwen acn ah sang nuh sel Moronihah ohiyac wo luhkwelos, finne puhslac na pwacye mwet Nephi suc acnwucki.\n\n26 Tuh liye, Moronihah el pahngon muh mwet Laman ah elos tiac kena in tuhkuh nuh ke infulwen acn ah, tuhsruhk tuh elos ac mweuni siti uh raunyak ke inmahsrol luhn acn we oacna ke elos tuh oruh met; ke ma inge Moronihah el oruh tuh un mwet mweun fokoko lalos in karuhnguhnwacng na acn ma oan raunweack inmahsrol we.\n\n27 Tuhsruhk liye, mwet Laman ah elos tiacna sahngweng in fal nuh ke kena lal, tuhsruhk elos tuhkuh nuh ke infulwen acn ah, ac eislah siti luhlahp sac suc pa siti lal Zarahemla, ac elos fahsr sahslah ke acn luhlahp emet fin acn uh, uniyac mwet ke sie ahkmas na upac, kwewana mukul, muhtwacn, ac tuhlihk, sruokyac siti pucspucs ac pot kuhlacna pucspucs.\n\n28 Tuhsruhk ke Moronihah el konwacack ma inge, el sa na suhpwacllah Lehi wi sie un mwet mweun in raunyak in sonolos met liki elos tuhkuh nuh fin acn Puhs.\n\n29 Ac ohinge el oruh; ac el tuh sonolos met liki elos tuhkuh nuh fin acn Puhs, ac mweun nuh selos, yohkna oruh elos muhtwacwacack in kaihng fohlohk nuh fin acn lal Zarahemla.\n\n30 Ac tukun ma inge Moronihah el sonolos ke kahing lalos, ac tuh mweun nuh selos, yohkna oruh ma inge eklac sie mweun arulacna srah fohn; ahok, puhslac mwet acnwucki, ac inmahsrlon mwet suc acnwucki ah Coriantumr el oacyacpac sukokyak.\n\n31 Ac inge, liye, mwet Laman ah elos tiacna kuh in kahing ke kuhtwena inkacnek, tiac nuh acir, tiac pac nuh epang, tiac pac nuh kuhtuhlacp, tiac pac nuh rohtoh, tuh elos rauniyucklac sin mwet Nephi.\n\n32 Ac ohinge Coriantumr el kohllah mwet Laman ah nuh inmahsrlon mwet Nephi, yohkna oruh elos muhta ye kuh luhn mwet Nephi, ac el sifacna el acnwucki, ac mwet Laman ah tuh sifacna isaclosyang nuh in poun mwet Nephi.\n\n33 Ac tukun ma inge Moronihah el sifilpac sruokyac siti lal Zarahemla, ac el oruh tuh mwet Laman suc tuh srohoh utucklac ah in som liki acn uh ke mislac.\n\n34 Ac ohinge sahflah yac ahkangngaul ac sie ke kolyuck luhn mwet nuhnuhnkuh.\n\n", "hel 2": "[center][font_size=26]Sapta 2[/font_size][/center]\n\n[i]Helaman, wen nahtuhl Helaman, el eklac mwet nuhnuhnkuh fuhlwact—Gadianton el kol u lal Kishkumen—Mwet kuhlwacnsap lal Helaman el unilyac Kishkumen, ac u se lal Gadianton ah elos kahinglac nuh innimac ah. Sahp ke yac 50–49 Met Liki Kraist.[/i]\n\n1 Ac tukun ma inge ke yac ahkangngaul ac luo ke kolyuck luhn mwet nuhnuhnkuh, tukun Moronihah el sifilpac oakiyac mislac inmahsrlon mwet Nephi ac mwet Laman, liye wacngihn mwet in nwacklah siyah in nuhnuhnkuh; ke ma inge muhtwacwacack in sifilpac oasr fohs inmahsrlon mwet uh lah suc ac fohnohslah siyah in nuhnuhnkuh uh.\n\n2 Ac tukun ma inge Helaman, suc pa wen nahtuhl Helaman, el srihsrngiyucki in fohnohslah siyah in nuhnuhnkuh, ke puhsrwen mwet uh.\n\n3 Tuhsruhk liye, Kishkumen, suc tuh unilyac Pahoran, el muhta sano in oacyacpac kuhnaosuhllah Helaman; ac el ahkkweyeyuck sin u se lal ah, suc ilyak nuh ke sie wuhlweacng tuh tiac sie selos ac etuh ma koluk lal.\n\n4 Tuh oasr sie Gadianton, suc arulacna pihsrlac ke kahs pucspucs, ac oacyacpac ke mukwikwi lal, in tahfwelah in oruh orekma lukmac ke ahkmas ac ke pihsrapasr; ke ma inge el eklac mwet kol luhn u lal Kishkumen.\n\n5 Ke ma inge el tuh eyeinse nuh selos, ac oacyacpac Kishkumen, lah elos fin likilyac ke siyah in nuhnuhnkuh, el ac sang nuh selos suc wi u se lal ah tuh elos ac likiyucki nuh ke kuh ac wal inmahsrlon mwet uh; ke ma inge Kishkumen el suk in kuhnaosuhllah Helaman.\n\n6 Ac tukun ma inge ke el som nuh ke siyah in nuhnuhnkuh in kuhnaosuhllah Helaman, liye sie sin mwet kuhlwacnsap lal Helaman, el oasr lihk ah ke fong ah, ac el etwacack, ke el ekuhllah atacl, sie etwacack ke plwacn ma ahknoeyucklac sin u se inge in kuhnaosuhllah Helaman—\n\n7 Ac tukun ma inge el sonol Kishkumen, ac el sang nuh sel sie akucl; ke ma inge Kishkumen el ahkkahlwemye nuh sel srihpac luhn kena lal, kena tuh elan usacllah nuh ke siyah in nuhnuhnkuh tuh elan kuh in unilyac Helaman.\n\n8 Ac ke mwet kuhlwacnsap se lal Helaman ah etwacack kwewa kena lal Kishkumen, ac fuhkah tuh srihpac se lal uh pa in ahkmas, ac oacyacpac lah pa inge srihpac lalos nuhkwewa suc wi u se lal ah pa in ahkmas, ac in pihsrapasr, ac in eis kuh uh, (ac pa inge plwacn lukmac lalos, ac mukwikwi lalos) mwet kuhlwacnsap se lal Helaman ah fahk nuh sel Kishkumen: Lwelah kuht in som nuh ke siyah in nuhnuhnkuh.\n\n9 Na ma se inge arulacna wo sel Kishkumen, tuh el pahngon na muh el ac oraclah plwacn lal; tuhsruhk liye, mwet kuhlwacnsap se lal Helaman, ke elos som nuh ke siyah in nuhnuhnkuh, el fakihsilyac Kishkumen ke art lal ah, ac el puhtatlac misac ac tiacna salah. Ac el kahsruhsr ac fahk nuh sel Helaman ma nuhkwewa ma el tuh liye, ac lohng, ac oraclah.\n\n10 Ac tukun ma inge Helaman el suhpweyucklac in use un mwet pihsrapasr ac mwet ahkmas lukmac inge, tuh elos in acnwucki in fal nuh ke masap uh.\n\n11 Tuhsruhk liye, ke Gadianton el konwacack lah Kishkumen el tiacna fohlohk el sahngweng lah el ac kuhnausyucklac; ke ma inge el oruh tuh u se lal ah in ukwacl. Ac elos kahinglac som liki acn uh, ke sie inkacnek lukmac, nuh innimac ah; ac ohinge ke Helaman el suhpwaclah mwet in eisaclos elos tiacna kuh in sukokyak.\n\n12 Ac kuhtuh pac ma kacl Gadianton se inge ac fah sruhmuhnyuck tok. Ac ohinge sahflah yac ahkangngaul ac luo ke kolyuck luhn mwet nuhnuhnkuh fin mwet lal Nephi.\n\n13 Ac liye, ke sahflahiyacn puk se inge kom fah liye lah Gadianton se inge el tuh ahkpwacyeiye in kuhtanglah, ahok, el apkuhran in kuhnahoslah nohfohn mwet lal Nephi.\n\n14 Liye tiac kalmeyac sihk pa sahflahiyacn puk lal Helaman, tuhsruhk kalmeyac sihk pa sahflahiyacn puk lal Nephi, yac nga eislah kwewa sramsram ma nga suhmuhslah uh.\n\n", "hel 3": "[center][font_size=26]Sapta 3[/font_size][/center]\n\n[i]Mwet Nephi pucspucs elos som nuh ke acn ma oan nuh acir—Elos muhsah lohm simacn ac liyacacng ma sihmlac pucspucs—Singucul kuhtuh tausin mwet eklac wolac ac pacptaislac—Kahs luhn God kol mwet uh nuh ke molwelah—Nephi suc wen nahtuhl Helaman el fuhnohslah siyah in nuhnuhnkuh. Sahp ke yac 49–39 Met Liki Kraist.[/i]\n\n1 Ac na tukun ma inge ke yac ahkangngaul ac tolu ke kolyuck luhn mwet nuhnuhnkuh, wacngihn fohs inmahsrlon mwet lal Nephi sahyacn na oasr kuhtuhsrihsrihk inse fuhlwact ma oasr ke alu uh, ma tuh oraclah kuhtuhsrihsrihk fohs inmahsrlon mwet uh, ac ma inge ahksahfyeyucklac ke sahflahiyacn yac ahkangngaul ac tolu.\n\n2 Ac wacngihn fohs inmahsrlon mwet uh ke yac ahkangngaul ac ahkosr; wacngihn pac fohs yohk ke yac ahkangngaul ac limekohsr.\n\n3 Ac tukun ma inge ke yac ahkangngaul ac ohnkohsr, ahok, oasr fohs yohk ac akuhkuhin pucspucs; pwacnwacng arulacna puhs mwet suc som liki acn Zarahemla, ac som nuh ke acn ma oan nuh acir in usrui acn we.\n\n4 Ac elos tuh fuhfahsryucsr arulacna loesuhllah, yohkna oruh elos tuhkuh nuh inkof luhlahp ac infacl pucspucs.\n\n5 Ahok, ac elos maelihk nuh ke ipin acn nuhkwewa we, nuh ke oacna sie acn ma tiacna mahmahuh ac ma wacngihn sahk we, ke srihpen mwet pucspucs suc muhta we suc tuh usrui acn we met.\n\n6 Ac inge wacngihn kuhtwena ipin acn we mahmahuh, sahyacn na sahk; tuhsruhk ke srihpen arulacna upac kuhnausyucklac luhn mwet suc tuh usrui met acn uh oruh pahngpahng acn mahmahuh.\n\n7 Ac tuh oasr kuhtuhsrihsrihk sahk fin acn uh, ne ohinge mwet suc som ah arulacna suhmahtlah ke orekma ke simacn; ke ma inge elos tuh muhsah lom simacn, ma elos muhta loac.\n\n8 Ac tukun ma inge elos puhsweni ac maelihk, ac tuh som liki acn ma oan lacyacn nuh epang nuh ke acn ma oan nuh acir, ac elos maelihk yohkna oruh elos muhtwacwacack in afuhnlah acn ah nohfohn, liki meoa epang nuh ke meoa acir, liki meoa rohtoh nuh ke meoa kuhtuhlacp.\n\n9 Ac mwet ma muhta ke lacyacn acn nuh acir ah tuh muhta ke lohm nuknuk, ac ke lohm simacn, ac elos karuhnguhnwacng sahk ma sruhnyak fin acn uh tuh in kapwack, tuh in pacl ac fah oasr lalos sahk in muhsahi lohm selos, ahok, siti lalos, ac tempuhl lalos, ac iwen lohlngohk lalos, ac acn muhtahl lalos, ac kain in lohm nuhkwewa selos.\n\n10 Ac tukun ma inge ke sahk uh arulacna sesahlah in oasr fin acn nuh lacyacn acir uh, elos tuh suhpuh yohk ke orekmakihnyen oak uh.\n\n11 Ac ohinge elos tuh ahkkweye mwet ma muhta fin acn nuh lacyacn acir tuh elos in kuh in muhsaheack siti pucspucs, kwewana ke sahk ac ke simacn.\n\n12 Ac tukun ma inge tuh arulacna puhkantwen sin mwet lal Ammon, suc isuslac oa mwet Laman, elos oacyacpac som nuh fin acn se inge.\n\n13 Ac inge arulacna puhkantwen ma sihmlac liyeyuckyang ke mukwikwi luhn mwet inge, sin mwet pucspucs sin mwet inge, ma ahkuhtweyac kahlwem ac arulacna yohk, kaclos.\n\n14 Tuhsruhk liye, ip ahksiofok ke mukwikwi luhn mwet inge, ahok, sramsram soko ke mwet Laman ac ke mwet Nephi, ac mweun lalos, ac fohs lalos, ac akuhkuhin, ac luti lalos, ac kahs in pahluh lalos, ac suhpweyuck kahko ke oak lalos ac muhsah luhn oak lalos, ac muhsah luhn tempuhl lalos, ac luhn iwen lohlngohk ac acn muhtahl lalos, ac suwohswohs lalos, ac koluk lalos, ac ahkmas lalos, ac pihsrapasr lalos, ac sruhinkuh lalos, ac kain in ma sruhngwacyuck nuhkwewa ac kosro, tiac kuh in sihmihsyucklac nohfohn ke orekma se inge.\n\n15 Tuhsruhk liye, puhkantwen puk ac puhkantwen ma sihmlac ke kain nuhkwewa, ac ma inge liyeyuckyang yohkna sin mwet Nephi.\n\n16 Ac ma inge tuhtahflah nuh ten liki sie fihl nuh ke siepac sin mwet Nephi, ne ke na elos puhtatyang nuh ke tahfonglac ac acnwucki, pihsrapasrlah, ac ukweyuck, ac lihsyuckyak, ac uniyucki, ac fahsrelihk fin acn ah, ac akuhlamihsi wi mwet Laman ne ke na elos tiac sifil pahngpahng mwet Nephi, elos eklac koluk, ac lwemnak, ac suhlallacl, ahok, finne in eklac mwet Laman.\n\n17 Ac inge nga sifilpac fohlohklac nuh ke sramsram luhk; ke ma inge, ma suc nga sruhmuhn uh sikyak tukun oasr fohs luhlahp, ac lokoalok, ac mweun, ac akuhkuhin, inmahsrlon mwet lal Nephi.\n\n18 Yac ahkangngaul ac ohnkohsr ke kolyuck luhn mwet nuhnuhnkuh sahflah;\n\n19 Ac tukun ma inge srwackna oasr fohs luhlahp fin acn ah, ahok, finne ke yac ahkangngaul ac itkohsr, ac oacyacpac ke yac ahkangngaul ac alkosr.\n\n20 Ne ohinge Helaman el tuh fohnohslah siyah ke nuhnuhnkuh suwohs ac ohiyac wo; ahok, el tuh karuhnguhnwacng na in liyacacng masap, ac nuhnuhnkuh, ac masap luhn God; ac el tuh oruh ma suc pwacye ke ye muhtuhn God pacl nuhkwewa; ac el tuh ukwe na ohiyac luhn pahpah tuhmwacl, yohkna oruh el kapkapwack fin acn uh.\n\n21 Ac tukun ma inge oasr wen luo nahtuhl. El sang nuh sin ma mahtuh sac inel Nephi, ac nuh sin ma srihsrihk se emet ah, inel Lehi. Ac elos muhtwacwacack in kapkapwack nuh sin Leum.\n\n22 Ac tukun ma inge mweun ac fohs uh muhtwacwacack in fihsrwacsr uh, kuhtuhsrihsrihk, inmahsrlon mwet luhn mwet Nephi, ke kapihn yac ahkangngaul ac alkosr ke kolyuck luhn mwet nuhnuhnkuh fin mwet lal Nephi.\n\n23 Ac tukun ma inge ke yac ahkangngaul ac yuc ke kolyuck luhn mwet nuhnuhnkuh, fahfahlac in oasr mislac akwucki fin acn uh, nohfohn sahyacn na u lukmac ma Gadianton suc sie mwet pihsrapasr el tuh oakiyac ke acn ma puhslac mwet we fin acn ah, ac in pacl se ingacn ma se inge tiacna etweyuck selos suc kol kafucrmacn; ke ma inge elos tiacna kuhnausyucklac fin acn uh.\n\n24 Ac tukun ma inge ke yac sepacna inge arulacna yohk kapwack ke alu uh, yohkna oruh oasr pihsen mwet tausin tausin kuhtuh suc tuh sifacna welah alu uh ac pacptaislac nuh ke auliyak.\n\n25 Ac arulacna yohk kapwack luhn alu uh, ac arulacna puhs mwe insewowo ma kahklah nuh fin mwet uh, pwacnwacng finne mwet tol fuhlwact ac mwet luti ah elos sifacna ahluhkwelah lut.\n\n26 Ac tukun ma inge orekma luhn Leum kapkapwack ke pacptaiselah ac oracni nuh sie nuh ke alu luhn God, mwet pucspucs, ahok, finne tausin singucul kuhtuh.\n\n27 Ohinge kuht kuh in liye lah Leum El pahkotwen nuh selos nuhkwewa suc ac fah, ke inse pwacye lalos, pahngon ine muhtahl Lal.\n\n28 Ahok, ohinge kuht liye lah muhtuhnpot inkuhsrao ikacklah nuh sin mwet nuhkwewa, finne nuh selos suc ac fah luhlahlfongi ke inel Jisus Kraist, suc pa Wen nuhtin God.\n\n29 Ahok, kuht liye lah kuhtwena mwet suc luhngse ac kuh in sruokyac na kahs luhn God, ma sa ac fokoko, ma fah srwaclihk kwewa kuhtasrihk ac sruhf ac kikiacp luhn devil, ac kohllah mwet luhn Kraist ke sie inkacnek suwohs ac ohsrihksrihk in som nuh ke luhf in ahsor ne tok ma pahtpaht ma ahkoeyucklac in ohkohmlah mwet koluk—\n\n30 Ac fihliyac nguhnalos, ahok, nguhn kawihl lalos, ke lacpo lacyot luhn God ke tohkohsrahi inkuhsrao, in muhta weluhl Abraham, ac Isaac, ac weluhl Jacob, ac wi pahpah muhtahl nuhkwewa tuhmwacsr, in tiac sifilpac tufoklac.\n\n31 Ac ke yac se inge fahfahlac in oasr engan fin acn lal Zarahemla, ac ke acn nuhkwewa ma raunweack acn we, finne acn nuhkwewa ma sruokyucki sin mwet Nephi.\n\n32 Ac tukun ma inge oasr mislac ac engan yohk na pwacye ke lusen pacl luhlah ke yac ahkangngaul ac yuc; ahok, ac oacyacpac fahfahlac in oasr mislac ac engan yohk ke yac ahklamngaul ke kolyuck luhn mwet nuhnuhnkuh.\n\n33 Ac ke yac ahklamngaul ac sie ke kolyuck luhn mwet nuhnuhnkuh oacyacpac oasr mislac, sahyacn na insefuhlwact ma muhtwacwacack in ilyak nuh ke alu uh—tiac nuh ke alu luhn God, tuhsruhk nuh ke insiacn mwet suc fahk lah elos wi alu luhn God—\n\n34 Ac elos pihsryak ke insefuhlwact, finne in kalyei mwet pucspucs wiyaclos. Na ma se inge ma na koluk se, ma tuh oruh un mwet insepuhsisacl ah in kweok ke kalyeiyuck yohk, ac in sun ongaiyac yohk.\n\n35 Ne ohinge elos tuh lalo ac pruhe pacl nuhkwewa, ac fokokoi na fokokoi ke insepuhsisacl lalos, ac fokokoi na fokokoi ke luhlahlfongi lalos ke Kraist, nuh ke nwacnwaclah luhn nguhnalos ke kaksak ac engan, ahok, finne ke ahknwacsnwacsyeyucklac ac ahkmuhtahlyeyucklac luhn insiaclos, ma ahkmuhtahlyeyucklac uh tuhkuh ke srihpen elos sang insiaclos nuh sin God.\n\n36 Ac tukun ma inge ke yac ahklamngaul ac luo oacyacpac sahflah ke mislac, sahyacn na insefuhlwact yohk ma tilyang nuh insiacn mwet uh; ac ma ke srihpen kahsruhp yohk lalos ac kapkapwack lalos fin acn uh; ac ma inge kapwack faclos ke lwen nuh ke lwen.\n\n37 Ac tukun ma inge ke yac ahklamngaul ac tolu ke kolyuck luhn mwet nuhnuhnkuh, Helaman el misac, ac wen mahtuh se emet nahtuhl suc inel pa Nephi el muhtwacwacack in kol aholuhl. Ac tukun ma inge el fohnohslah siyah in nuhnuhnkuh ke suwohs ac ohiyac wo; ahok, el tuh liyacacng masap luhn God, ac el fahsr ke ohiyac luhn pahpah tuhmwacl.\n\n", "hel 4": "[center][font_size=26]Sapta 4[/font_size][/center]\n\n[i]Mwet lain mwet Nephi ac mwet Laman elos toweniyac un mwet mweun lalos ac eislah acn lal Zarahemla—Kuhtangyucklac luhn mwet Nephi ah tuhkuh ke srihpen koluk lalos—Alu uh muhnahslah, ac mwet uh muhnahslah oacna mwet Laman. Sahp ke yac 38–30 Met Liki Kraist.[/i]\n\n1 Ac tukun ma inge ke yac ahklamngaul ac ahkosr oasr mwet lain pucspucs ke alu uh, ac oacyacpac oasr sie fohs inmahsrlon mwet uh, yohkna oruh yohk ahkmas.\n\n2 Ac mwet ma lain inge elos acnwucki ac lihsyucklac liki acn uh, ac elos tuh som nuh yurun tohkohsrah luhn mwet Laman.\n\n3 Ac tukun ma inge elos tuh srihke in mokleack mwet Laman in mweun lain mwet Nephi; tuhsruhk liye, mwet Laman ah elos arulacna sahngweng, yohkna oruh elos tiacna lohng kahs luhn mwet lain ingacn.\n\n4 Tuhsruhk tukun ma inge ke yac ahklamngaul ac ohnkohsr ke kolyuck luhn mwet nuhnuhnkuh, oasr mwet lain suc som liki mwet Nephi nuh yurun mwet Laman; ac elos wi mwet sahyac ingacn kuhtanglah in puhrakuhlosyak in kasrkuhsrak lain mwet Nephi; ac elos nuhkwewa ahkolah in mweun ke yac sac.\n\n5 Ac ke yac ahklamngaul ac itkohsr elos tuhkuh in lain mwet Nephi in mweun, ac elos muhtwacwacack oruh orekma luhn misac; ahok, yohkna oruh ke yac ahklamngaul ac alkosr ke kolyuck luhn mwet nuhnuhnkuh elos kuhtanglah in sruokyac acn lal Zarahemla; ahok, ac oacyacpac acn nuhkwewa, finne ke acn ma oan sisken acn Puhs.\n\n6 Ac mwet Nephi ac un mwet mweun lal Moronihah elos ukohkyak nuh fin acn Puhs;\n\n7 Ac elos tuh ahkkweyeyucklac we in lain mwet Laman, liki meoa rohtoh, finne nuh kuhtuhlacp; ac fuhfahsryucsr lusen lwen se nuh sin sie mwet Nephi, ke tahk soko ma elos ahkkweyelah ac fihliyac un mwet mweun lalos in karuhnguhnwacng acn selos ke lacyacn nuh acir.\n\n8 Ac ohinge mwet lain ingacn luhn mwet Nephi, ke kahsruh luhn un mwet mweun pucspucs luhn mwet Laman, elos eislah kwewa ma luhn mwet Nephi ma oan fin acn oan lacyacn nuh epang. Ac ma inge nuhkwewa oreklac ke yac ahklamngaul ac alkosr ac yuc ke kolyuck luhn mwet nuhnuhnkuh.\n\n9 Ac tukun ma inge ke yac ahkonngoul ke kolyuck luhn mwet nuhnuhnkuh, Moronihah el wi un mwet mweun lal ah kuhtanglah in sruokyac ipin acn pucspucs fin acn uh; ahok, elos sifilpac eislah siti pucspucs ma tuh puhtatyang nuh in poun mwet Laman.\n\n10 Ac tukun ma inge ke yac ahkonngoul ac sie ke kolyuck luhn mwet nuhnuhnkuh elos kuhtanglah sifilpac eislah tahfuh ke ma lalos nuhkwewa.\n\n11 Na kuf na yohk se inge luhn mwet Nephi, ac ahkmas yohk ma orek inmahsrlolos, luhkuhn tiac sikyak fin tiac ke ma koluk lalos ac ma sruhngwacyuck lalos ma oasr inmahsrlolos; ahok, ac ma inge oacyacpac oasr inmahsrlolos suc fahk lah elos wi alu luhn God.\n\n12 Ac ma ke srihpen fuhlwact luhn insiaclos, ke srihpen kahsruhp yohk lalos, ahok, ma ke srihpen ahkkohs lalos nuh sin mwet suhkahsruhp, sruokyac na mongo nwaclos liki mwet masrinsrwacl, sruokyacna nuknuk lalos liki mwet kohflohfohl, ac puok mwet insepuhsisacl wiyaclos ke lihkihn tuhpahlos, isruhn ma suc muhtahl, lahfwekihn nguhn in pahluh ac fwackyuck, ahkmas, suhlallacl, kikiacp, pihsrapasr, orek kosro, tuyak ke fohs luhlahp, kahinglac nuh fin acn lal Nephi, inmahsrlon mwet Laman—\n\n13 Ac ke srihpen ma koluk yohk lalos, ac fihlacng lalos ke kuh lalos sifacna, elos sisyucklac in muhngnguh kuh lalos sifacna; ke ma inge elos tiacna kapkapwack, tuhsruhk elos ahkkweokyeyuck ac srihngihlyuck, ac ukohkyak ye liki mwet Laman, ne ke na elos tilac sruok inkaiyacn acn lalos ah.\n\n14 Tuhsruhk liye, Moronihah el tuh luti ma pucspucs nuh sin mwet uh ke srihpen ma koluk lalos, ac oacyacpac Nephi ac Lehi, suc pa wen nahtuhl Helaman, elos tuh luti ma pucspucs nuh sin mwet uh, ahok, ac palye ma pucspucs nuh selos ke ma koluk lalos, ac ma ac fah tuhkuh nuh yohrohlos elos fin tiac auliyak ke ma koluk lalos.\n\n15 Ac tukun ma inge elos tuh auliyak, ac yohkna ke elos tuh auliyak elos tuh muhtwacwacack in kapkapwack.\n\n16 Tuh ke Moronihah el liye tuh elos auliyak el srihke in kohlohlos in ahkwot liki acn nuh ke acn, ac liki siti nuh ke siti, ne ke na elos sifilpac eislah sie tahfuh ke ma lalos ac sie tahfuh ke acn nuhkwewa selos.\n\n17 Ac ohinge sahflah yac ahkonngoul ac sie ke kolyuck luhn mwet nuhnuhnkuh.\n\n18 Ac tukun ma inge ke yac ahkonngoul ac luo ke kolyuck luhn mwet nuhnuhnkuh, Moronihah el tiacna kuh in sifilpac eislah ma luhn mwet Laman.\n\n19 Ke ma inge elos tuh tohllah plwacn lalos in eislah acn luhlah lalos, tuh arulacna puhkantwen mwet Laman oruh upaclah na pwacye nuh sin mwet Nephi in eislah kuh yohk faclos; ke ma inge Moronihah el oruh tuh un mwet mweun lal nuhkwewa in karuhnguhnwacng acn ma el tuh eislah ah.\n\n20 Ac tukun ma inge, ke srihpen puhsiyacn pihsacn mwet Laman, mwet Nephi elos arulacna sahngweng, tuh elos kuh na in kuhtangyucklac, ac lolongyucki, ac acnwucki, ac kuhnausyucklac.\n\n21 Ahok, elos muhtwacwacack in esam kahs in pahluh lal Alma, ac oacyacpac kahs lal Mosiah; ac elos liye lah elos sie un mwet lihkkeke, ac lah elos likiyac nuh sahyac masap luhn God.\n\n22 Ac lah elos ekuhllah ac longyac ye niyaclos masap lal Mosiah, kuh ma suc Leum El sapkihn nuh sel in sang nuh sin mwet uh; ac elos liye lah masap lalos koluklac, ac lah elos eklac sie un mwet koluk, yohkna oruh elos koluk finne oacna mwet Laman.\n\n23 Ac ke srihpen ma koluk lalos alu uh muhtwacwacack in muhnahslah; ac elos muhtwacwacack in suhlahlahlfongi nguhn in pahluh ac nguhn in fwackyuck; ac nuhnuhnkuh luhn God siiyac muhtahlos.\n\n24 Ac elos liye lah elos muhnahslah, oacna mwet wiyaclos, mwet Laman, ac lah Nguhn luhn Leum tiac sifil karuhnguhnuhlos; ahok, ma inge som luhkwelos ke srihpen Nguhn luhn Leum tiacna muhta ke tempuhl semuhtahl—\n\n25 Ke ma inge Leum El tui in karuhnguhnuhlos ke kuh usrnguck ac wacngihn kuh oacna, tuh elos puhtatyang nuh ke sie ohiyac in suhlahlahlfongi ac koluk na upac; ac elos liye lah mwet Laman elos arulacna puhseni luhkwelos, ac elos fin tiac fungyang nuh sin Leum God lalos elos enenuh in misac.\n\n26 Tuh liye, elos liye lah kuhiyacn mwet Laman ah yohk oacna kuhiyaclos, finne mwet nuh ke mwet. Ac ohinge elos puhtatyang nuh ke tahfonglac yohk se inge; ahok, ohinge elos muhnahslah, ke srihpen tahfonglac lalos, ke lusen yac puh.\n\n", "hel 5": "[center][font_size=26]Sapta 5[/font_size][/center]\n\n[i]Nephi ac Lehi elos isaclosyang sifacna in luti—Inelos solwaclos in oakiyac moul lalos tukun sucu mahtuh lalos—Kraist El molweloslac suc auliyak—Nephi ac Lehi elos oraclah puhs mwet forlah eklac ac elos srohoh, ac e uh rauneloslac—Sie puhkuhnyeng sralsral sunyac mwet tolfoko—Facluh kusrusr, ac sie puhsra sapkihn nuh sin mwet uh in auliyak—Nephi ac Lehi elos sramsram nuh sin lipufacn, ac un mwet uh rauniyucklac ke e. Sahp ke yac 30 Met Liki Kraist.[/i]\n\n1 Ac tukun ma inge ke yac sepacna inge, liye, Nephi el sang siyah in nuhnuhnkuh uh nuh sin sie mwet suc inel pa Cezoram.\n\n2 Tuh ke masap lalos ac kafucrmacn lalos tuh akwucki ke puhsrwen mwet uh, ac elos suc sulaclah ma koluk elos puhs liki na elos suc sulaclah ma wo, ke ma inge elos ahkolah nuh ke kuhnausyucklac uh, tuh masap uh koluklac.\n\n3 Ahok, ac tiac pa inge kwewa; elos sie un mwet lihkkeke, yohkna oruh elos tiac kuh in kolyuck ke masap uh kuh tiac pac ke nuhnuhnkuh suwohs, sahyacn na nuh ke kuhnausyucklac lalos.\n\n4 Ac tukun ma inge Nephi el arulacna ullac ke srihpen ma koluk lalos; ac el fuhlweack siyah in nuhnuhnkuh uh, ac eis nuh facl in luti kahs luhn God ke puhlan pacl luhlah nuhkwewa ke lusen moul lal, ac oacyacpac Lehi suc tamuhlwel lal, ke puhlan pacl luhlah nuhkwewa ke lusen moul lal;\n\n5 Tuh elos esam kahs ma pahpah tuhmwaclos Helaman el sruhmuhn nuh selos. Ac pa inge kahs ma el sruhmuhn:\n\n6 Liye, wen nuhtihk, nga kena tuh kowos in esam in liyacacng masap luhn God; ac nga kena tuh kowos in fahkwack nuh sin mwet uh kahs inge. Liye, nga usot nuh suwos inen pahpah tuhmwacsr emet suc tuhkuh liki acn Jerusalem; ac ma inge nga oraclah tuh ke kowos esam inewos kowos kuh in esamuhlos; ac ke kowos esamuhlos kowos in kuh in esam orekma lalos; ac ke kowos esam orekma lalos kowos in kuh in etuh lah fuhkah ne tuh fwack, ac oacyacpac sihmlac, lah elos wo.\n\n7 Ke ma inge, wen nuhtihk, nga kena tuh kowos in oruh ma wo, tuh in fwack keiwos, ac oacyacpac sihmlac, finne oacna ke fwack ac sihmlac kaclos.\n\n8 Ac inge wen nuhtihk, liye oasr ma pac nga kena suwos, suc kena uh pa, tuh kowos in tiac oruh ma inge tuh kowos in fihlacng, tuhsruhk tuh kowos in oruh ma inge in sruhkwack nuh suwos sifacna ma sacohk inkuhsrao, ahok, suc ma ne tok ma pahtpaht, ac ma tiacna wacngihnlac; ahok, tuh kowos in kuh in eis mwe sang sacohk ke moul ma pahtpaht, tuh oasr srihpac lasr in nuhnkuh muh ma inge ituckyang nuh sin pahpah tuhmwacsr.\n\n9 O esam, esam, wen nuhtihk, kahs ma tohkohsrah Benjamin el sramsramkihn nuh sin mwet lal; ahok, esam lah wacngihn kuhtwena inkacnek kuh ohiyac ma sie mwet kuh in moliyucklac, a ke srah in iwaclah luhn Jisus Kraist muhkwena, suc fah tuhkuh; ahok, esam lah El tuhkuh in molwelah facluh.\n\n10 Ac oacyacpac esam kahs ma Amulek el fahk nuh sel Zeezrom, ke siti lal Ammonihah; tuh el fahk nuh sel lah Leum El ac tuhkuh in molwelah mwet Lal, tuhsruhk tuh El ac tiac tuhkuh in molweloslac ke koluk lalos, tuhsruhk in molweloslac liki koluk lalos.\n\n11 Ac oasr kuh Lal ma ituckyang nuh Sel sin Pahpah in molweloslac liki ma koluk lalos ke srihpen auliyak uh; ke ma inge El suhpwaclah lipufacn Lal in sulkackihn pweng wo ke akwuck luhn auliyak; ma use nuh ke kuh luhn Mwet in Molwelah, nuh ke molwelah luhn nguhnalos.\n\n12 Ac inge, wen nuhtihk, esam, esam lah ke fin yot luhn Mwet in Molwelah lasr, suc pa Kraist, Wen nuhtin God, pa kowos enenuh in muhsahelah pwelucng lowos; tuh ke devil el ac suhpwaclah eng upac lal, ahok, sikucl lal nuh ke eng for uh, ahok, ke aes kwekwe raun nuhkwewa lal ac pahkah upac lal fah srihngihl kowos, ma inge ac fah wacngihn kuh la fowos in iskowosi nuh ten nuh ke inahlok luhn suhpwacr ac ongaiyac ma wacngihn sahflahiyac, ke srihpen yot se ma kowos muhsahyak fac, suc pa sie pwelucng pwacye, sie pwelucng ma fin mwet uh muhsah fac elos tiacna kuh in puhtatlac.\n\n13 Ac tukun ma inge pa inge kahs ma Helaman el luti nuh sin wen nahtuhl; ahok, el tuh luti nuh selos ma pucspucs ma tiacna sihmihsyucklac, ac oacyacpac ma pucspucs ma sihmihsyucklac.\n\n14 Ac elos tuh esam kahs lal; ahok ke ma inge elos som, liyacacng masap luhn God, in luti kahs luhn God inmahsrlon mwet nuhkwewa lal Nephi, muhtwacwacack ke siti Puhs;\n\n15 Ac muhtwacwacack insac fahlac nuh ke siti lal Gid, ac liki siti lal Gid nuh ke siti lal Mulek;\n\n16 Ac finne liki sie siti nuh ke siepac, ne ke na elos som nuh inmahsrlon mwet nuhkwewa lal Nephi suc muhta ke acn nuh lacfahl epang; ac liki acn we nuh ke acn lal Zarahemla, inmahsrlon mwet Laman.\n\n17 Ac tukun ma inge elos tuh luti ke kuh yohk, yohkna oruh elos tuh ahkmisyelah mwet lain suc tuh som liki mwet Nephi, yohkna oruh elos tuhkuh ac fahkwack ma koluk lalos ac tuh pacptaislac nuh ke auliyak, ac sa na fohlohklac nuh yurun mwet Nephi in srihke in ahkwoyelah nuh selos ma tahfonglac ma elos tuh oraclah.\n\n18 Ac tukun ma inge Nephi ac Lehi elos tuh luti nuh sin mwet Laman ke kuh ac wal yohk, tuh oasr yohrohlos kuh ac wal ma ituckyang nuh selos tuh elos in kuh in sramsram, ac ma elos enenuh in sramsramkihn uh oacyacpac ituckyang nuh selos—\n\n19 Ke ma inge elos tuh sramsram nuh ke lut yohk luhn mwet Laman, in ekuhllah nuhnak lalos, yohkna oruh oasr tausin alkosr sin mwet Laman suc muhta fin acn lal Zarahemla ac raunweack acn we suc tuh pacptaislac nuh ke auliyak, ac suc etwacack ke kolukiyacn facsin luhn pahpah tuhmwaclos.\n\n20 Ac tukun ma inge Nephi ac Lehi elos som liki acn we in som nuh fin acn lal Nephi.\n\n21 Ac tukun ma inge elos tuh utucklac sin sie un mwet mweun luhn mwet Laman ac tolyuckyang nuh ke nien srohoh; ahok, finne nuh ke nien srohoh sepacna ma Ammon ac mwet wiyacl ah tuh tolyuckyang sin mwet kuhlwacnsap lal Limhi.\n\n22 Ac tukun elos tuh tolyuckyang nuh ke nien srohoh ke lusen lwen pucspucs a wacngihn mongo, liye, elos som nuh ke nien srohoh in eisaclos tuh elos in kuh in uniltahluh.\n\n23 Ac tukun ma inge Nephi ac Lehi rauniyucklac oacna in muh ke e uh, finne yohkna oruh elos tiacna fihliyac paholos faclos ke sahngweng tuh elos ac fihrihryak. Ne ohinge, Nephi ac Lehi tiacna fihrihryak; a oacna elos in tu infulwen e uh ac elos tiacna fihrihryak.\n\n24 Ac ke elos liye lah elos rauniyucklac ke sie sru in e, ac lah ma inge tiacna fuhrrelosyak, insiaclos puhlaikyak.\n\n25 Tuh elos liye lah mwet Laman tiacna ke fihliyac paholos faclos; elos tiacna pac ke tuhkuh nuh siskaclos, tuhsruhk tu oacna in muh elos lut tilac kuh in sramsram.\n\n26 Ac tukun ma inge Nephi ac Lehi elos tulac ac muhtwacwacack in sramsram nuh selos, fahk: Nikmet sahngweng, tuh liye, God pa ahkkahlwemye nuh suwos ma wolacna se inge, tuh in ahkkahlwemyeyuck nuh suwos lah kowos tiac kuh in fihliyac pouwos facsr in unikuhti.\n\n27 Ac liye, ke elos fahklah kahs inge, facluh kusrusryak, ac pihsinkacn nien srohoh ah kusrusryak oacna in muh ma inge ac ikori nuh infohk uh; tuhsruhk liye, ma inge tiacna ikori. Ac liye, elos suc oasr ke nien srohoh ah pa mwet Laman ac mwet Nephi suc tuh wi un mwet lain.\n\n28 Ac tukun ma inge elos sunyucki ke sie puhkuhnyeng sralsral, ac sahngweng na upac se tuhkuh nuh faclos.\n\n29 Ac tukun ma inge oasr sie puhsra tuhkuh oacna in muh oasr lucng liki puhkuhnyeng sralsral sac, fahk: Kowos auliyak, kowos auliyak, ac tiac sifilpac suk in kuhnahoslah mwet kuhlwacnsap Luhk suc Nga suhpwacoht nuh yuruwos in sulkackihn pweng wo.\n\n30 Ac tukun ma inge ke elos lohng puhsra se inge, ac liye lah ma inge tiacna sie puhsren puhlahl, tiacna pac sie puhsren ngihrngihr yohk puhsra, tuhsruhk liye, ma inge pa sie puhsra mihs ke ohi suwohs, oacna in muh oacna in mahmah se, ac ma inge fakihsyac finne nuh ke nguhna uh—\n\n31 Ac finne ke ohi luhn puhsra sac, liye facluh kusrusryak na pwacye, ac pihsinkacn nien srohoh sifilpac usrukyuckyak, oacna in muh ac kuhracnna rahki nuh infohk uh; ac liye puhkuhnyeng sralsral sac, ma sunyucki faclos, tiacna wacngihnlac—\n\n32 Ac liye puhsra sac sifilpac tuhkuh, fahk: Kowos auliyak, kowos auliyak, tuh tohkohsrahi inkuhsrao apkuhranme; ac tiac sifilpac suk in kuhnahoslah mwet kuhlwacnsap Luhk. Ac tukun ma inge facluh sifilpac kusrusryak, ac pihsinkac uh usrukyuckyak.\n\n33 Ac oacyacpac sifilpac pacl ahktolu puhsra sac tuhkuh, ac tuh sramsram nuh selos ke kahs wolacna ma tiac kuh in fwackyuck sin mwet uh; ac pihsinkac uh tuh sifilpac usrukyuckyak, ac facluh kusrusryak oacna in muh ac srasrwelihk maelihk.\n\n34 Ac tukun ma inge ke mwet Laman elos tiacna kuh in kahinglac ke srihpen puhkuhnyeng sralsral se ma sunilltahluh; ahok, ac oacyacpac elos tiac kuh in mukwi ke srihpen sahngweng se ma tuhkuh nuh faclos ah.\n\n35 Inge oasr sie inmahsrlolos suc pa sie mwet Nephi ke isuslac uh, suc sie pacl ah el tuh wi alu luhn God tuhsruhk el lain som luhkwelos.\n\n36 Ac tukun ma inge el forlah, ac liye, el liyacack ke puhkuhnyeng sralsral sac muhtahl Nephi ac Lehi; ac liye, elos arulacna sahromrom, finne in oacna muhtuhn lipufacn uh. Ac el liye lah elos ngwetwack nuh inkuhsrao; ac luhmahlos oacna in muh elos sramsram kuh sralwack puhsrwaclos nuh sin sie mwet suc elos liye.\n\n37 Ac tukun ma inge mwet se inge tuh sramsram nuh sin un mwet uh, tuh elos in forlah ac liye. Ac liye, oasr kuh ma ituckyang nuh faclos oruh elos forlah ac liye; ac elos tuh liye muhtahl Nephi ac Lehi.\n\n38 Ac elos fahk nuh sin mwet sac: Liye, meac kalmeyacn ma inge nuhkwewa, ac suc mwet inge sramsram nuh se uh?\n\n39 Inge inen mwet sac pa Aminadab. Ac Aminadab el fahk nuh selos. Elos sramsram nuh sin lipufacn luhn God.\n\n40 Ac tukun ma inge mwet Laman elos fahk nuh sel: Meac kuht ac oruh, tuh puhkuhnyeng sralsral se inge in itucklac in tiac sunkuhti?\n\n41 Ac Aminadab el fahk nuh selos: Kowos enenuh in auliyak, ac pruhe nuh ke puhsra sac, ne ke na kowos luhlahlfongi ke Kraist, suc tuh lutiyuck nuh suwos sel Alma, ac Amulek, ac Zeezrom; ac ke kowos ac oruh ma inge, puhkuhnyeng sralsral uh ac fah itucklac in tiac sunkomtacluh.\n\n42 Ac tukun ma inge elos nuhkwewa muhtwacwacack in pruhe nuh ke puhsrwacl suc tuh osrokwack facluh; ahok, elos tuh pruhe ne ke na puhkuhnyeng sralsral sac wacngihnlac.\n\n43 Ac tukun ma inge ke elos ngwetngwet, elos liye lah puhkuhnyeng sralsral sac wacngihnlac tilac suniltahluh, liye, elos liye tuh elos rauniyucklac, ahok, mwet nuhkwewa, ke sie sru in e.\n\n44 Ac Nephi ac Lehi elos oasr inmahsrlolos; ahok, elos rauniyucklac; ahok, oacna in muh elos oasr inmahsrlon sie e fihrihr, tuhsruhk ma inge tiacna ahkkweokyaclos, ma inge tiacna pac fuhrreack pihsinkacn nien srohoh; ac elos sesseslah ke engan ma tiacna kuh in sruhmuhnyuck ac sesseslah ke wolacna.\n\n45 Ac liye, Nguhn Muhtahl luhn God tuh puhtati liki inkuhsrao, ac ilyak nuh insiaclos, ac elos sesseslah oacna in muh ke e, ac elos kuh in sramsram ke kahs wolacna.\n\n46 Ac tukun ma inge oasr sie puhsra tuhkuh nuh yohrohlos, ahok, sie puhsra wo, oacna in muh mahmah se, fahk:\n\n47 Mislac, mislac nuh suwos, ke srihpen luhlahlfongi lowos ke Kuloh Yohk nuhtihk, suc tuhkuh liki pwelucng luhn facluh.\n\n48 Ac inge, ke elos lohng ma inge elos ngwetwack oacna in muh in liye lah piyac kac acn puhsra sac tuhkuh we me; ac liye, elos liye inkuhsrao ikacklah; ac lipufacn oactui liki inkuhsrao ac luti nuh selos.\n\n49 Ac oasr pihsen mwet tolfoko suc tuh liye ac lohng ma inge; ac elos sapkihnyuck in som ac in tiac lut, kuh elos in tiac pac ahlohloh.\n\n50 Ac tukun ma inge elos tuh som, ac tuh luti nuh sin mwet uh, sulkackihn ke acn nuhkwewa ma raunweack acn we ke ma nuhkwewa ma elos tuh lohng ac liye ah, yohkna oruh puhs mwet Laman luhlahlfongelos, ke srihpen yohk mwe ahkpwacye ma elos tuh eis.\n\n51 Ac mwet nuhkwewa suc tuh luhlahlfongi ah elos fihliyac nuh ten kuhfwen mwe mweun lalos, ac oacyacpac kasrkuhsrak lalos ac facsin luhn pahpah tuhmwaclos.\n\n52 Ac tukun ma inge elos tuh sang nuh sin mwet Nephi acn selos ah.\n\n", "hel 6": "[center][font_size=26]Sapta 6[/font_size][/center]\n\n[i]Mwet Laman suwohswohs elos luti nuh sin mwet Nephi koluk—Kwewana mwet uh kapkapwack ke sie puhlan pacl in mislac ac puhkantwen—Lucifer, mwet sihm luhn ma koluk, el puhrakwack insiacn mwet koluk ac mwet pihsrapasr lal Gadianton ke ahkmas ac orekma koluk—Mwet pihsrapasr ah eislah kafucrmacn luhn mwet Nephi. Sahp ke yac 29–23 Met Liki Kraist.[/i]\n\n1 Ac tukun ma inge ke yac ahkonngoul ac luo ke kolyuck luhn mwet nuhnuhnkuh sahflah, ma inge nuhkwewa sikyak ac mwet Laman elos eklac, puhs selos, sie un mwet suwohswohs, yohkna oruh suwohswohs lalos ahluhkwelah suwohswohs luhn mwet Nephi, ke srihpen fokokoiyaclos ac muhtweng lalos ke luhlahlfongi.\n\n2 Tuh liye, puhs sin mwet Nephi suc eklac upaclah ac sruhnga auliyak ac arulacna koluk, yohkna oruh elos tuh sruhnga kahs luhn God ac luti ac pahluh nuhkwewa ma tuh tuhkuh nuh inmahsrlolos.\n\n3 Ne ohinge, mwet luhn alu uh engan yohk ke srihpen eklac pacptaislac luhn mwet Laman, ahok, ke srihpen alu luhn God, ma tuh akwucki inmahsrlolos. Ac elos tuh aengani sie sin sie, ac tuh engan wi sie sin sie, ac tuh engan yohk.\n\n4 Ac tukun ma inge puhkantwen sin mwet Laman elos tuh tuhkuh nuh fin acn lal Zarahemla, ac tuh sulkackihn nuh sin mwet luhn mwet Nephi ohiyacn eklac pacptaislac lalos, ac tuh kwacfelos in luhlahlfongi ac auliyak.\n\n5 Ahok, ac puhs mwet luti ke kuh ac wal yohk, in isyac mwet pucspucs selos in arulacna insepuhsisacllac, in mwet insepuhsisacl suc fahsr tukun God ac Lahm.\n\n6 Ac tukun ma inge mwet Laman pucspucs elos tuh som nuh ke acn ma oan nuh lacyacn acir; ac oacyacpac Nephi ac Lehi elos som nuh ke acn nuh lacyacn acir, in luti nuh sin mwet uh. Ac ohinge sahflah yac ahkonngoul ac tolu.\n\n7 Ac liye, oasr sie mislac fin acn uh, yohkna oruh mwet Nephi ah tuh som nuh ke oacna sie acn elos kena som nuh we, lah nuh inmahsrlon mwet Nephi kuh mwet Laman.\n\n8 Ac tukun ma inge mwet Laman elos tuh oacyacpac som nuh ke oacna sie acn elos kena som nuh we, lah nuh inmahsrlon mwet Laman kuh inmahsrlon mwet Nephi; ac ohinge elos tuh sukohsohk in sramsram kuh mukwikwi nuh sin sie sin sie, in moli ac in kuhka, ac in eis kapwack, in fal nuh ke kena lalos.\n\n9 Ac tukun ma inge elos arulacna kahsruhpi, kwewana mwet Laman ac mwet Nephi; ac arulacna puhkantwen kol, ac selfuh, ac kain in osra sacohk nuhkwewa, kwewana fin acn nuh lacyacn epang ac nuh fin acn nuh lacyacn acir.\n\n10 Inge acn ma oan lacyacn nuh epang uh pahngpahng Lehi, ac acn ma oan lacyacn nuh acir uh pahngpahng Mulek, ma pahngpahng tukun wen nahtuhl Zedekiah; tuh Leum El usacllah Mulek nuh fin acn nuh lacyacn acir, ac Lehi nuh fin acn nuh lacyacn epang.\n\n11 Ac liye, oasr kain nuhkwewa ke kol fin kwewana acn inge, ac ke selfuh, ac ke kain in sahk ohr sacohk nuhkwewa; ac oacyacpac oasr mwet orekma suhmaht, suc tuh orekmakihn kain in sahk ohr nuhkwewa ac ahkwoyelah ma inge; ac ohinge elos tuh kahsruhpi.\n\n12 Elos tuh yok grain in puhkantwen, kwewana ke lacyacn acir ac ke lacyacn epang; ac elos tuh arulacna kapkapwack, kwewana ke lacyacn acir ac ke lacyacn epang. Ac elos tuh puhseni ac fokokoi na pwacye fin acn uh. Ac elos tuh tuhf sip ac kosro pucspucs, ahok, ma fuhsr fact pucspucs.\n\n13 Liye muhtwacn lalos tuh orekma upac ac orek tuhret, ac oraclah kain in nuknuk nuhkwewa, ke nuknuk linen srihk eoa ac kain in nuknuk nuhkwewa, in afihnyac kohflohfohl lalos. Ac ohinge yac ahkonngoul ac ahkosr sahflah ke mislac.\n\n14 Ac ke yac ahkonngoul ac limekohsr tuh oacyacpac oasr engan yohk ac mislac lalos, ahok, luti yohk ac pahluh pucspucs ke ma ac fah tuhkuh. Ac ohinge sahflah yac ahkonngoul ac limekohsr.\n\n15 Ac tukun ma inge ke yac ahkonngoul ac ohnkohsr ke kolyuck luhn mwet nuhnuhnkuh, liye, Cezoram el acnwucki sin sie mwet tiac etweyuck ke el muhta ke siyah in nuhnuhnkuh. Ac tukun ma inge ke yac sacpacna, wen nahtuhl, suc tuh srihsrngiyucki sin mwet uh in aholuhl, el oacyacpac acnwucki. Ac ohinge sahflah yac ahkonngoul ac ohnkohsr.\n\n16 Ac ke muhtwacwacackiyacn yac ahkonngoul ac itkohsr mwet uh muhtwacwacack in sifilpac arulacna koluklac.\n\n17 Tuh liye, Leum El ahkinsewowoyaclos ke lusen pacl loeloes ke ma kahsruhp luhn facluh oruh tuh elos tiacna pihrihkyuckyak in kasrkuhsrak, in mweun, kuh in ahkmas; ke ma inge elos muhtwacwacack in sang insiaclos nuh ke kahsruhp lalos; ahok, elos muhtwacwacack in suk in kahsruhpi tuh elos in kuh in lucng liki siepac; ke ma inge elos muhtwacwacack in ahkmas ke lukmac, ac in pihsrapasr ac in fuhnmweti, tuh elos in kuh in kahsruhpi.\n\n18 Ac inge liye, mwet ahkmas ac mwet pihsrapasr ingacn elos sie un mwet suc oreklac sel Kishkumen ac Gadianton. Ac na tukun ma inge oasr mwet pucspucs, finne inmahsrlon mwet Nephi, ke u lal Gadianton. Tuhsruhk liye, elos puhkantwen liki inmahsrlon u ma yohk koluk la sin mwet Laman. Ac elos pahngpahng mwet pihsrapasr ac mwet ahkmas lal Gadianton.\n\n19 Ac elos pa suc tuh unilyac mwet nuhnuhnkuh fuhlwact Cezoram, ac wen nahtuhl, ke el muhta ke siyah in nuhnuhnkuh; ac liye, elos tiacna sukokyak.\n\n20 Ac tukun ma inge ke mwet Laman elos sokwack lah oasr mwet pihsrapasr inmahsrlolos elos arulacna suhpwacr; ac elos tuh sang kuhiyaclos kwewa in kuhnausuhloslac liki facluh.\n\n21 Tuhsruhk liye, Setuhn el tuh puhrakwack insiacn mwet pucspucs luhn mwet Nephi, yohkna oruh elos tuh toeni wi un mwet pihsrapasr ah, ac tuh ilyak nuh ke wuhlweacng lalos ac fuhlahk lalos, tuh elos in karuhnguhnwacng ac liyacacng sie sin sie ke kuhtwena ohiyac upac ma elos ac sun, tuh elos in tiac kweokkihn ahkmas lalos, ac kuhnaostwen lalos, ac pihsrapasr lalos.\n\n22 Ac tukun ma inge tuh oasr sain lalos, ahok, sain lukmac lalos, ac kahs lukmac lalos; ac elos oruh ma inge tuh elos in kuh in etuh lah suc kac sin mwet wiyaclos tuh ilyak nuh ke wuhlweacng uh, tuh kuhtwena ma koluk ma mwet wiyacl oruh el ac tiac kihnetuh sin mwet wiyacl, kuh selos suc tuh wi u lal, suc tuh eis wuhlweacng se inge.\n\n23 Ac ohinge elos in kuh in ahkmas, ac kuhnaus, ac pihsrapasr, ac orek kosro ac oruh kain in ma koluk nuhkwewa, in lain masap luhn acn uh ac oacyacpac masap luhn God lalos.\n\n24 Ac kuhtwena selos suc wi u lalos enenuh in ahkkahlwemye nuh sin facluh ke ohiyac koluk lalos ac ma sruhngwacyuck lalos, enenuh in srihkeyuck, in tiac fal nuh ke masap luhn acn uh, tuhsruhk in fal nuh ke masap luhn ma koluk lalos, ma tuh ituckyang sel Gadianton ac Kishkumen.\n\n25 Inge liye, pa inge fuhlahk ac wuhlweacng lukmac ma Alma el sapkihn wen nahtuhl tuh enenuh in tiac pwengwelihk nuh fin facluh, fin tiac ma inge, ac sie inkacnek in isyac mwet uh nuh ke kuhnausyucklac.\n\n26 Inge liye, fuhlahk ac wuhlweacng lukmac lalos tiacna tuhkuh nuh yohrohl Gadianton liki ma sihmlac ma tuh ituckyang nuh sel Helaman; tuhsruhk liye, ma inge tuh likiyucki nuh insiacl Gadianton sin mwet se na ma tuh srihfe ninac ac pahpah tuhmwacsr emet in ipeis ke fukunsahk oal—\n\n27 Ahok, mwet se na ma tuh pwacpa nuh sel Cain, lah el fin uniyac tamuhlwel wiyacl, Abel, ma inge ac tiac etweyuck sin facluh. Ac el tuh pwacpa nuh sel Cain ac mwet ma ukwacl ke pacl sac fahlac.\n\n28 Ac oacyacpac pa ingacn mwet se pacna ma likiyac ke insiacn mwet uh in muhsaheack sie tower fuhlwact tuh elos in kuh in som nuh inkuhsrao. Ac pa ingacn mwet se pacna ma kohllah mwet suc tuh tuhkuh liki tower sac nuh ke acn se inge; suc osrwaclihk orekma luhn lohsr ac ma sruhngwacyuck nuh fin acn nuhkwewa, ne ke na el ulyac mwet uh in kuhnausyucklac, ac nuh ke sie hell ma wacngihn sahflahiyac.\n\n29 Ahok, pa ingacn mwet se pacna ma likiyac ke insiacl Gadianton in ahkfahsrye orekma luhn lohsr, ac luhn ahkmas lukmac; ac el use ma inge e ke na muhtwacwacackiyacn mwet uh finne nuh ke pacl se inge.\n\n30 Ac liye, el pa mwet suhmuhslah luhn ma koluk nuhkwewa. Ac liye, el ahkfahsrye orekma luhn lohsr ac ahkmas lukmac lal, ac el tahfwelah nuh ten pwacpa lalos, ac fuhlahk lalos, ac wuhlweacng lalos, ac plwacn lalos ke orekma koluk, liki fihlin mwet nuh ke fihlin mwet in fal oacna ke el kuh in sruokyac insiacn tuhlihk nuhtin mwet.\n\n31 Ac inge liye, el tuh sruokyac kuh insiacn mwet Nephi; ahok, yohkna oruh elos tuh eklac arulacna koluk; ahok, inkaiyaclos forlah liki ohiyac luhn suwohswohs, ac elos tuh longyac masap luhn God ye niyaclos, ac tuh foracng nuh ke ohiyac lalos sifacna, ac tuh muhsaheack nuh selos sifacna ma sruhlwaclah ke kol lalos ac selfuh lalos.\n\n32 Ac tukun ma inge ma koluk inge nuhkwewa tuh tuhkuh nuh faclos ke lusen yac tiac puhs, yohkna oruh inkaiyacn ma inge tuh tuhkuh nuh faclos ke yac ahkonngoul ac itkohsr ke kolyuck luhn mwet nuhnuhnkuh fin mwet lal Nephi.\n\n33 Ac elos tuh oacyacpac kapwack ke ma koluk lalos ke yac ahkonngoul ac alkosr, nuh ke ahsor yohk ac yoksrah luhn mwet suwohswohs.\n\n34 Ac ohinge kuht liye lah mwet Nephi elos tuh muhtwacwacack in kais kuhtuh na muhnahslah ke suhlahlahlfongi, ac kapwack ke ma koluk ac ma sruhngwacyuck, a mwet Laman elos muhtwacwacack in kapkapwack ke etwacack luhn God lalos; ahok, elos tuh muhtwacwacack in liyacacng sap ac masap Lal, ac in fahsr ke inkacnek pwacye ac suwohswohs ye Muhtahl.\n\n35 Ac ohinge kuht liye lah Nguhn luhn Leum muhtwacwacack in som liki mwet Nephi, ke srihpen ma koluk ac kwekwe luhn insiaclos.\n\n36 Ac ohinge kuht liye lah Leum El muhtwacwacack in okwaclah Nguhn Lal nuh fin mwet Laman, ke srihpen fihsrwacsr ac luhngse lalos in luhlahlfongi ke kahs Lal.\n\n37 Ac tukun ma inge ke mwet Laman elos tuh suk un mwet in pihsrapasr lal Gadianton; ac elos tuh luti kahs luhn God inmahsrlon mwet ma koluk kuhtuh selos, yohkna oruh un mwet pihsrapasr se inge tuh kuhnausyucklac liki inmahsrlon mwet Laman.\n\n38 Ac tukun ma inge ke lacpo se sahyac an, mwet Nephi elos tuh ahkkweyaclos ac kahsrelos, muhtwacwacack yurun mwet koluk kuhtuh selos, ne ke na elos maelihk nuh ke acn nuhkwewa luhn mwet Nephi, ac tuh srihfe yohk mwet suwohswohs ne ke na elos kuhi in luhlahlfongi ke orekma lalos ac ipeis ke ma elos pihsrwaclah, ac in weluhlosyang ke ahkmas ac orekma lukmac lalos.\n\n39 Ac ohinge elos tuh eislah usyacn kafucrmacn, yohkna oruh elos tuh longyac ye niyaclos ac srihngihl ac ahkkweok ac forlah liki mwet suhkahsruhp ac mwet fakpacp, ac mwet puhsisacl suc fahsr tukun God.\n\n40 Ac ohinge kuht liye lah elos tuh oasr ke sie ohiyac na koluk, ac koluklac ahkolah nuh ke sie kuhnanuclac ma wacngihn sahflahiyac.\n\n41 Ac tukun ma inge tuh sahflah yac ahkonngoul ac alkosr ke kolyuck luhn mwet nuhnuhnkuh fin mwet lal Nephi.\n\n", "hel 7": "Pahluh lal Nephi, Wen Nahtuhl Helaman—God El kai mwet lal Nephi lah El ac fah fahsrelos ke kasrkuhsrak Lal, nuh ke kuhnausyucklac lalos elos fin tiac auliyak ke ma koluk lalos. God El ahkkweokye mwet lal Nephi ke mas; elos auliyak ac foracng nuh Sel. Samuel, sie mwet Laman, el palye nuh sin mwet Nephi.\n\nKapsreni sapta 7 ne ke 16.\n\n[center][font_size=26]Sapta 7[/font_size][/center]\n\n[i]Nephi el sruhngwacyuck ke lacfahl acir ac el fohlohk nuh Zarahemla—El pruhe ke imac ke tower lal ac na el pahngon mwet uh in auliyak kuh misac. Sahp ke yac 23–21 Met Liki Kraist.[/i]\n\n1 Liye, na tukun ma inge ke yac ahkonngoul ac yuc ke kolyuck luhn mwet nuhnuhnkuh fin mwet luhn mwet Nephi, Nephi, wen nahtuhl Helaman, el fohlohk nuh ke acn lal Zarahemla liki acn ma oan nuh acir.\n\n2 Tuh el tuh som nuh inmahsrlon mwet suc muhta ke acn nuh acir, ac el tuh luti kahs luhn God nuh selos, ac el tuh palye ma pucspucs nuh selos;\n\n3 Ac elos tuh sruhnga kahs lal nuhkwewa, yohk na oruh el tiac kuh in muhta inmahsrlolos, tuhsruhk sifilpac fohlohk nuh ke acn na pwacye sel.\n\n4 Ac in liye mwet uh ke sie ohiyac na koluk, ac mwet pihsrapasr lal Gadianton fohnohslah siyah in nuhnuhnkuh—elos kuhtasrihk eislah kuh ac wal luhn acn uh; fihliyac nuh sahyac masap luhn God, ac tiac kihtin suwohswohs se ye Muhtahl; wacngihn nuhnuhnkuh suwohs elos oruh nuh sin tuhlihk nuhtin mwet;\n\n5 Kalyei mwet suwohswohs ke srihpen suwohswohs lalos; lwelah mwet koluk mwacta ac mwet koluk in som tiac kalyeiyuck ke srihpen mani lalos; ac yohkna in sruokyucki na ke ohfuhs ke sifac luhn kafucrmacn, in kol ac in oruh fal nuh ke luhngse lalos, tuh elos in kuh in kahsruhpi ac eis ma pwacr luhn facluh, ac, yohkna, tuh elos in kuh in fihsrwacsruh liki na met ah in orek kosro, ac pihsrapasr, ac ahkmas, ac oruh fal nuh ke luhngse lalos sifacna—\n\n6 Na ma arulacna koluk se inge tuh tuhkuh nuh fin mwet Nephi, ke lusen yac tiac puhs; ac ke Nephi el liyacack ma inge, insiacl nwacnwaclah ke ahsor ke inniwacl; ac el tuh wowoyak ke kweokiyacn nguhnal:\n\n7 O, tuh nga in kuh in moul ke pacl se ma pahpah tuhmuhk Nephi el tuhfahna in tuhkuh liki acn Jerusalem, tuh nga in kuh in engan weluhl ke acn wihlwihl; pacl sac mwet lal elos fihsrwacsr in kwacfeyuck se, fokoko in liyacacng masap luhn God, ac sihpihsrpihsr in kolyucklac in oruh ma koluk; ac elos sa na in porongo kahs luhn Leum—\n\n8 Ahok, fuhnuh pacl luhk uh pa pacl ingoh, na nguhnihk luhkuhn tuh engan ke suwohswohs luhn mwet wiyuck.\n\n9 Tuhsruhk liye, pakpucki nuh sihk tuh in pa inge pacl luhk uh, ac tuh nguhnihk fah sesseslah ke ahsor ke srihpen koluklacna luhn mwet wiyuck.\n\n10 Ac liye, na tukun ma inge tuh el pruhe ke sie tower, ma oan ke imac lal Nephi, ma oan sisken inkacnek ma ac kohllah nuh ke acn in kuhka, ma oasr ke siti lal Zarahemla; ke ma inge, Nephi el epahsrlah fin tower se ma oan ke imac se lal ah, ac tower se inge oacyacpac oan sisken motonoac ke imac uh ma kohllah nuh ke inkacnek uh.\n\n11 Ac tukun ma inge oasr kuhtuh mwet fahsr ahliki ac liyaclwack Nephi ke el pruhe okwaclah nguhnal nuh sin God fin tower uh; ac elos kahsruhsr ac fahk nuh sin mwet uh ma elos tuh liye, ac mwet uh ueni tuhkuh nuh sie tuh elos in kuh in etuh srihpen ahsor yohk ke koluk luhn mwet uh.\n\n12 Ac inge, ke Nephi el tuyak el liye un mwet pucspucs suc tuh toeni nuh sie.\n\n13 Ac tukun ma inge el ikacslah oaluhl ac fahk nuh selos: Liye, efuh kowos toeni nuh sie? Tuh nga in kuh in fahk nuh suwos ke ma koluk lowos?\n\n14 Ahok, ke srihpen nga fanyak nuh ke tower luhk tuh nga in kuh in okwaclah nguhnihk nuh sin God luhk, ke srihpen ahsor yohk luhn insiuck, ma ke srihpen ma koluk lowos!\n\n15 Ac ke srihpen ahsor ac yoksrah luhk uh kowos toeni nuh sie, ac lut; ahok, ac kowos arulacna enenuh in lut; ahok, kowos enenuh in lut ke srihpen kowos utucklac tuh devil el sruokyac na upac insiowos.\n\n16 Ahok, fuhkah tuh kowos in lwelah srihfeyuck lal suc suk in uslah nguhnuwos nuh ten nuh ke ahsor ne tok ma pahtpaht ac kweok ma wacngihn sahflahiyac?\n\n17 O kowos auliyak, kowos auliyak! Efuh kowos ac misac? Kowos forlah, kowos forlah nuh sin Leum God lowos. Efuh El muhlkihnkowoslac?\n\n18 Ma ke srihpen kowos ahkkwekweyelah insiowos; ahok, kowos tiacna ke porongo puhsrwen mwet shepherd wo; ahok, kowos puhrakuhlwack in kasrkuhsrak suwos.\n\n19 Ac liye, sahyacn na in oruh kowos in toeni, kowos fin tiac auliyak, liye, El fah oruh kowos in fahsrelihk tuh kowos in eklac ikoac in mongo nwacn kosro ac kosro lwemnak.\n\n20 O, fuhkah tuh kowos in muhlkuhnlah God lowos ke pacl se na ma El molikowoslac?\n\n21 Tuhsruhk liye, ma in kahsruhpi, in kaksakihnyuck sin mwet uh, ahok, ac tuh kowos in kuh in eis kol ac selfuh. Ac kowos fihliyac insiowos ke ma kahsruhp ac ma wacngihn srihpac luhn facl se inge, tuh ke ma inge kowos ahkmas, ac fuhnmwet, ac pihsrapasr, ac fahk ma kikiacp lain mwet tuhlan lowos, ac oruh kain in ma koluk nuhkwewa.\n\n22 Ac ke srihpac se inge ongaiyac ac fah tuhkuh nuh fowos kowos fin tiac auliyak. Tuh kowos fin tiac auliyak, liye, siti luhlahp se inge, ac oacyacpac siti luhlahp nuhkwewa ma oan raunwelah uh, ma oan ke acn lasr, ac fah eisyucklac tuh ac fah wacngihn acn lowos we; tuh liye, Leum El ac tiac usot nuh suwos kuh, oacna ke El tuh oruh met, in tuyak lain mwet lokoalok lowos.\n\n23 Tuh liye, ohinge Leum El fahk: Nga fah tiacna ahkkahlwemye nuh sin mwet koluk kuh Luhk, nuh sin sie pac sahyacn na sie sahyac, sahyacn na nuh selos suc auliyak ke ma koluk lalos, ac porongo kahs Luhk. Na ke ma inge, nga kena tuh kowos in liye, mwet wiyuck, lah ac wo nuh sin mwet Laman liki kowos na fin kowos tiac auliyak.\n\n24 Tuh liye, elos suwohswohs liki kowos, tuh elos tiacna oruh ma koluk in lain ma etwacack yohk ma kowos tuh eis; ke ma inge Leum El ac fah pahkotwen nuh selos; ahok, El fah ahkloesyelah moul lalos ac ahkyohkye fihtac lalos, finne ke pacl se kowos ac fah kuhnausyucklac fin kowos tiac auliyak.\n\n25 Ahok, we nuh suwos ke srihpen ma sruhngwacyuck yohk ma tuhkuh nuh inmahsrlowos; ac kowos tuhkweni nuh sie kac, ahok, nuh ke u lukmac se ma tuh akwucki sel Gadianton!\n\n26 Ahok, we fah tuhkuh nuh fowos ke srihpen inse fuhlwact ma kowos lwelah in ilyak nuh insiowos, ma sruhkkowosyak nuh lucng in ahluhkwelah ma suc wo ke srihpen kahsruhp na yohk lowos!\n\n27 Ahok, we nuh suwos ke srihpen ma koluk ac ma sruhngwacyuck lowos!\n\n28 Ac kowos fin tiac auliyak kowos fah misac; ahok, finne acn suwos ac fah eisyucklac liki kowos, ac kowos fah kuhnausyucklac liki fin facluh.\n\n29 Liye inge, nga tiacna fahk lah ma inge ac fah ohinge, sihk sifacna, ke srihpen tiac ma tuhkuh sihk sifacna lah nga etuh ma inge; tuhsruhk liye, nga etuh lah ma inge pwacye ke srihpen Leum God El oruh ma inge nga in etuh, ke ma inge nga fahkwack lah ma inge ac fah ohinge.\n\n", "hel 8": "[center][font_size=26]Sapta 8[/font_size][/center]\n\n[i]Mwet nuhnuhnkuh kuhtasrihk elos suk in puhrakwack mwet uh in laenuhl Nephi—Abraham, Moses, Zenos, Zenock, Ezias, Isaiah, Jeremiah, Lehi, ac Nephi elos nuhkwewa fahkwack kacl Kraist—Ke mokleyuck Nephi el sulkackihn ahkmas luhn mwet nuhnuhnkuh fuhlwact. Sahp ke yac 23–21 Met Liki Kraist.[/i]\n\n1 Ac na tukun ma inge ke Nephi el fahklah kahs inge, liye, oasr mwet suc elos mwet nuhnuhnkuh, suc oacyacpac wi u lukmac se lal Gadianton, ac elos tuh kasrkuhsrak, ac elos wowoyak laenuhl, fahk nuh sin mwet uh: Efuh kowos tiacna sruokyac mwet se inge ac usacllah, tuh elan kuh in nuhnuhnkweyuck fal nuh ke orekma koluk ma el oraclah?\n\n2 Efuh kowos liye mwet se inge, ac lohngohl ke el akuhkuhin lain mwet inge ac lain masap lasr?\n\n3 Tuh liye, Nephi el tuh sramsram nuh selos ke kolukiyacn masap lalos; ahok, ma pucspucs Nephi el tuh sramsramkihn ma tiacna kuh in sihmihsyucklac; ac wacngihn ma el sruhmuhn ma lain masap luhn God.\n\n4 Ac mwet nuhnuhnkuh ingacn elos tuh kasrkuhsrak sel ke srihpen el sramsram suwohs nuh selos ke orekma lukmac lalos ke ma lohsr; ne ohinge, elos tiacna fihliyac paholos facl, tuh elos sahngweng muh mwet ah ac wowoyak laenuhlos.\n\n5 Ke ma inge elos tuh wowoyak nuh sin mwet ah, fahk: Efuh kowos lwelah mwet se inge in akuhkuhin lain kuht? Tuh liye el kalyei mwet inge nuhkwewa, finne nuh ke kuhnausyucklac; ahok, ac oacyacpac lah siti luhlahp lasr inge ac fah eisyucklac liki kuht, tuh ac wacngihn acn lasr we.\n\n6 Ac inge kuht etuh lah ma inge tiac kuh in oreklac, tuh liye, kuht fokoko, ac siti lasr yohklac, ke ma inge wacngihn kuh luhn mwet lokoalok lasr nuh facsr.\n\n7 Ac tukun ma inge tuh ohinge elos tuh puhrakwack mwet uh in kasrkuhsrak laenuhl Nephi, ac ahkfohsyeack inmahsrlolos; tuh oasr kuhtuh mwet suc tuh wowoyak: Lwelah mwet se inge in tiac wakreyuck, tuh el sie mwet wo, ac ma suc el fahk uh pwacyena ac fah sikyak fin kuht tiac auliyak;\n\n8 Ahok, liye, nuhnuhnkuh nuhkwewa ac fah tuhkuh nuh facsr suc el fahkwack nuh sesr; tuh kuht etuh lah el fahkwack pwacye nuh sesr ke ma koluk lasr. Ac liye ma inge puhkantwen, ac el etuh pac ma nuhkwewa ma ac fah sikyak nuh sesr oacna ke el etuh ke ma koluk lasr;\n\n9 Ahok, ac liye, fin el tiac sie mwet pahluh luhkuhn el tiac fahkwack ke ma ingacn.\n\n10 Ac tukun ma inge mwet suc suk in kuhnausuhllah Nephi elos kalyeiyuck ke srihpen sahngweng lalos, tuh elos tiacna fihliyac paholos facl; ke ma inge el sifilpac muhtwacwacack in sramsram nuh selos, liye lah el eis luhng ke muhtuhn kuhtuh selos, yohkna oruh mwet luhlah selos ah tuh sahngweng.\n\n11 Ke ma inge el puhlakihn in tahfwelah in sramsram nuh selos fahk: Liye, mwet wiyuck, yac kowos tiac riti lah God El sang kuh nuh sin sie mwet, finne Moses, in srihngihlyac fin kof ke Meoa Sruhsrah, ac ma inge maelihk, yohkna oruh mwet Israel, suc pa pahpah tuhmwacsr, elos fahsr sahslah kac ke infohk paho, ac kof uh maeni nuh facn un mwet mweun luhn mwet Egypt ac ohkohmohloslac?\n\n12 Ac inge liye, fin God El sang nuh sin sie mwet kuh inge, na efuh kuh kowos akuhkuhin inmahsrlowos, ac fahk lah wacngihn kuh El use nuh sihk tuh nga in etuh ke nuhnuhnkuh ma ac fah tuhkuh nuh fowos fin kowos tiac auliyak?\n\n13 Tuhsruhk, liye, kowos tiac lahfwekihn muhkwena kahs luhk, tuhsruhk kowos oacyacpac lahfwekihn kahs nuhkwewa ma tuh sruhmuhnyuck sin pahpah tuhmwacsr, ac oacyacpac kahs ma tuh sruhmuhnyuck sin mwet se inge, Moses, suc kuh yohk tuh ituckyang nuh sel, ahok, kahs ma el tuh sruhmuhn ke tuhkuh luhn Messiah.\n\n14 Ahok, yac el tiac fahkwack lah Wen nuhtin God El ac tuhkuh? Ac ke el kohlwack soko serpent prahs ke yen mwesis, finne ohinge el ac fah kohlwack El suc ac fah tuhkuh.\n\n15 Ac elos suc ngwetwacng nuh ke serpent soko ah ac moul, finne elos suc ac ngwetwacng nuh sin Wen nuhtin God ke luhlahlfongi, ke nguhn toasr, ac moul, finne nuh ke moul suc pa ne tok ma pahtpaht.\n\n16 Ac inge liye, Moses el tiacna fahkwack muhkwena ke ma inge, tuhsruhk oacyacpac mwet pahluh muhtahl nuhkwewa, ke puhlan pacl in moul lal finne nuh ke pacl lal Abraham.\n\n17 Ahok, ac liye, Abraham el liye ke tuhkuh Lal, ac el sesseslah ke engan ac el tuh kaksak.\n\n18 Ahok, ac liye nga fahk nuh suwos, lah Abraham el tiacna etuh muhkwena ke ma inge, tuhsruhk oasr mwet pucspucs met liki pacl lal Abraham suc tuh pahngyak ke akwuck luhn God; ahok, finne tukun akwuck luhn Wen Nahtuhl; ac ohinge tuh in ahkkahlwemyeyuck nuh sin mwet uh, tausin yac pucspucs met liki tuhkuh Lal, lah finne moliyucklac uh enenuh in tuhkuh nuh yohrohlos.\n\n19 Ac inge nga kena tuh kowos in etuh, lah finne ke pacl lal Abraham oasr mwet pahluh pucspucs suc tuh fahkwack ke ma inge; ahok, liye, mwet pahluh Zenos el tuh fahkwack ke puhlaik; tuh ke ma inge el acnwucki.\n\n20 Ac liye, oacyacpac Zenock, ac oacyacpac Ezias, ac oacyacpac Isaiah, ac Jeremiah, (Jeremiah suc pa mwet pahluh sepacna suc fahkwack ke kuhnausyucklac luhn acn Jerusalem) ac inge kuht etuh lah acn Jerusalem tuh kuhnausyucklac in fal nuh ke kahs lal Jeremiah. O na efuh in tiac Wen nuhtin God in tuhkuh, in fal nuh ke pahluh lal?\n\n21 Ac inge yac kowos ac akuhkuhin lain lah acn Jerusalem tuh kuhnausyucklac? Yac kowos ac fahk lah wen nahtuhl Zedekiah elos tiacna acnwucki, nohfohnna sahyacl Mulek? Ahok, ac yac kowos tiac liye lah fihtac lal Zedekiah elos wi kuht, ac elos tuh lihsyucklac liki acn Jerusalem? Tuhsruhk liye, tiac pa inge nohfohn—\n\n22 Pahpah tuhmwacsr Lehi el tuh lihsyucklac liki acn Jerusalem ke srihpen el fahkwack ke ma inge. Nephi el oacyacpac fahkwack ke ma inge, ac oacyacpac inkaiyacn pahpah tuhmwacsr nuhkwewa, finne ne ke pacl se inge; ahok, elos fahkwack ke tuhkuh luhn Kraist, ac elos ngwetlah tuhpan, ac engan ke pacl lalos ma ac fah tuhkuh.\n\n23 Ac liye, El pa God, ac El weluhlos, ac El tuh ahkkahlwemyacl sifacna nuh selos, ac elos tuh moliyucklac Sel; ac elos kaksakuhnuhl, ke srihpen ma suc ac fah tuhkuh.\n\n24 Ac inge, ke el liye tuh elos etuh ma inge ac tiacna kuh in lahfwekihn ma inge sahyacn elos in kikiacp, ke ma inge kowos tahfonglac, tuh kowos sruhnga ma inge nuhkwewa, finne arulacna puhslac mwe loh ma kowos eis; ahok, finne kowos eis ma inge nuhkwewa, kwewana ma inkuhsrao, ac ma nuhkwewa ma oasr fin facluh, in mwe ahklohye lah ma inge pwacye.\n\n25 Tuhsruhk liye, kowos sruhnga ma pwacye, ac forlah lain God muhtahl lowos; ac finne ke pacl se inge, kowos tiacna sruhkwack nuh suwos sifacna ma kahsruhp inkuhsrao, yac wacngihn ma koluk we, ac yac wacngihn ma kuh in tuhkuh nuh we ma fohkfohk, a kowos yolseni nuh suwos sifacna kasrkuhsrak nuh ke lwen in nuhnuhnkuh uh.\n\n26 Ahok, finne ke pacl se inge kowos ahkolah, ke srihpen ahkmas lowos ac kosro lowos ac ma koluk lowos, nuh ke kuhnausyucklac ma pahtpaht; ahok, ac kowos fin tiac auliyak ma inge ac fah tuhkuh nuh fowos ke pacl na sa.\n\n27 Ahok, liye finne ma inge oasr ke motonoac lowos; ahok, kowos som nuh ke siyah in nuhnuhnkuh, ac suk; ac liye, mwet nuhnuhnkuh lowos el acnwucki, ac el oan ke srah lal; ac el acnwucki sin tamuhlwel wiyacl, suc suk in muhta ke siyah in nuhnuhnkuh.\n\n28 Ac liye, elos wi u lukmac lowos, suc mwet sihm kac pa Gadianton ac el suc koluklacna suc suk in kuhnahoslah nguhn luhn mwet uh.\n\n", "hel 9": "[center][font_size=26]Sapta 9[/font_size][/center]\n\n[i]Mwet utuck sap elos sokwack mwet nuhnuhnkuh fuhlwact misac ke siyah in nuhnuhnkuh—Elos srohoh ac tok fihliyucklac—Ke mokleyuck Nephi el srihsrngilyac Seantum muh el pa mwet ahkmas—Nephi el ahkkweyeyuck sin kuhtuh mwet ah muh el sie mwet pahluh. Sahp ke yac 23–21 Met Liki Kraist.[/i]\n\n1 Liye, na tukun ma inge ke Nephi el tuh sruhmuhn kahs inge, kuhtuh mwet suc tuh oasr inmahsrlolos elos kahsruhsr nuh ke siyah in nuhnuhnkuh; ahok, finne oasr mwet limekohsr suc tuh som, ac elos fahk inmahsrlolos sifacna, ke elos som:\n\n2 Liye, inge kuht fah etuh na pwacye lah mwet se inge sie mwet pahluh ac God El sapkihn nuh sel in palye ma usrnguck nuh sesr. Liye, kuht tiacna luhlahlfongi lah el sapkihnyuck; ahok, kuht tiacna luhlahlfongi lah el sie mwet pahluh; ne ohinge, fin ma se inge ma el fahk ke mwet nuhnuhnkuh uh pwacye, lah el misac, na fah kuht luhlahlfongi lah kahs sahyac ma el sruhmuhn ah pwacye.\n\n3 Ac tukun ma inge elos kahsruhsr ke kuhiyaclos, ac utyak nuh ke siyah in nuhnuhnkuh; ac liye, mwet nuhnuhnkuh el puhtatlac nuh infohk uh, ac oan ke srah lal.\n\n4 Ac inge liye, ke elos liyacack ma inge elos arulacna lut, yohkna oruh elos puhtatlac nuh infohk uh; tuh elos tiacna luhlahlfongi kahs ma Nephi el tuh sruhmuhn ke mwet nuhnuhnkuh fuhlwact.\n\n5 Tuhsruhk inge, ke elos liyacack elos luhlahlfongi, ac sahngweng tuhkuh nuh faclos lah nuhnuhnkuh nuhkwewa ma Nephi el tuh sruhmuhn ah ac tuhkuh nuh fin mwet uh; ke ma inge elos tuh rarrar, ac tuh puhtatlac nuh infohk uh.\n\n6 Inge, sa na ke mwet nuhnuhnkuh el acnwucki—el fakihsyucki sin tamuhlwel wiyacl ke sie mwe afyucf ke lukmac, ac el kahinglac, ac mwet kuhlwacnsap ah kahsruhsr ac fahk nuh sin mwet uh, wowoyak fahk ke ahkmas uh inmahsrlolos;\n\n7 Ac liye mwet uh tuh sifacna toeni nuh sie nuh ke acn luhn siyah in nuhnuhnkuh—ac liye, nuh ke lut lalos elos liyacack mwet limekohsr ingacn suc tuh puhtatlac nuh infohk uh ah.\n\n8 Ac inge liye, mwet uh tiacna etuh ke un mwet suc toeni nuh sie ke imac lal Nephi; ke ma inge elos fahk inmahsrlolos: Mwet inge pa elos suc uniyac mwet nuhnuhnkuh, ac God El srihngihliltahluh tuh elos tiacna kuh in kahinglac liki kuht.\n\n9 Ac tukun ma inge elos sruohkohltahluh, ac kapriltahluh ac tohlohlosyang nuh ke nien srohoh. Ac oasr sie mwe fahkwack ma suhpweyuckwelihk lah mwet nuhnuhnkuh el acnwucki, ac lah mwet ma unilyac ah sruokyucki ac tolyuckyang nuh ke nien srohoh.\n\n10 Ac tukun ma inge ke lwen tok ah mwet uh tuh toeni nuh sie in tuhng ac in lalo, ke puckpuck luhn mwet nuhnuhnkuh fuhlwact wolacna suc tuh acnwucki ah.\n\n11 Ac ohinge oacyacpac mwet nuhnuhnkuh suc tuh oasr ke imac lal Nephi, ac tuh lohng kahs lal, elos oacyacpac toeni nuh sie ke acn in puckpuck uh.\n\n12 Ac tukun ma inge elos siyuck inmahsrlon mwet uh, fahk: Piyac mwet limekohsr suc tuh suhpweyucklac in soklah lah mwet nuhnuhnkuh fuhlwact el misac? Ac elos topuk ac fahk: Ke mwet limekohsr suc kowos fahk muh kowos tuh suhpwaclah, kuht tiac etuh; tuhsruhk oasr mwet limekohsr suc pa mwet ahkmas uh, suc kuht tohlwacng nuh ke nien srohoh.\n\n13 Ac tukun ma inge mwet nuhnuhnkuh elos kena tuh elos in utuckuh; ac elos utuckuh, ac liye elos pa mwet limekohsr ma tuh suhpweyucklac ah; ac liye mwet nuhnuhnkuh elos siyuck selos in etuh ke ma inge, ac elos fahk nuh selos ma nuhkwewa ma elos tuh oraclah, fahk:\n\n14 Kuht kahsruhsr ac tuhkuh nuh ke acn luhn siyah in nuhnuhnkuh, ac ke kuht liyacack ma inge nuhkwewa oacna ke Nephi el fahkwack kac ah, kuht arulacna lut yohkna oruh kuht puhtatlac nuh infohk uh; ac ke kuht acsmaklac liki lut lasr, liye elos tolkuhtyang nuh ke nien srohoh.\n\n15 Inge, ac nuh ke ahkmasiyucki luhn mukul se inge, kuht tiacna etuh lah suc oraclah uh; ac pa na inge ma kuht etuh uh, kuht kahsruhsr ac tuhkuh oacna nuh ke kena lom, ac liye el misac, oacna nuh ke kahs lal Nephi.\n\n16 Ac na tukun ma inge mwet nuhnuhnkuh elos ahkuhtweyac ma inge nuh sin mwet uh, ac tuh wowoyak lainuhl Nephi, fahk: Liye, kuht etuh lah Nephi se inge sahp el tuh inseseacng nuh sin sie mwet in uniyac mwet nuhnuhnkuh, ac tuh elan kuh in fahk nuh sesr, lah elan kuh in furokkuhtlac nuh ke luhlahlfongi lal, tuh elan kohlohlwack sifacna in sie mwet yohk wal la, suleyucklac sin God, ac sie mwet pahluh.\n\n17 Ac inge liye, kuht fah sirape mwet se inge, ac el fah fahkwack mwacta koluk lal ac ahkkahlwemye nuh sesr mwet ahkmas na pwacye luhn mwet nuhnuhnkuh se inge.\n\n18 Ac tukun ma inge mwet limekohsr ah taltallah ke lwen in puckpuck uh. Ne ohinge, elos tuh kalyei mwet nuhnuhnkuh ke kahs ma elos tuh fahk lainuhl Nephi, ac tuh laenuhlos sie sin sie, yohkna oruh elos tuh ahkmisyeloslac.\n\n19 Ne ohinge, elos oruh tuh Nephi elan eisyuck ac kapriyucki ac utucklac nuh ye muhtuhn un mwet pucspucs, ac elos muhtwacwacack in kihsen siyuck sel ke ohiyac pucspucs tuh elos in kuh in ahkkasrkuhsrakyacl, tuh elos in kuh in usuhlwack in misac—\n\n20 Fahk nuh sel: Kom sie mwet pwacpa lukmac; suc mwet se ma oraclah ahkmas se inge? Inge fahk nuh sesr, ac fahkwack tahfonglac lom an; fahk: Liye mani se pa inge; ac oacyacpac kuht fah usot nuh sum moul lom an kom fin fahk nuh sesr, ac ahkkweye ke fahkwack ke inseselac se ma kom tuh oraclah nuh sel ah.\n\n21 Tuhsruhk Nephi el fahk nuh selos: O kowos lahlfon, fohkfohk insiowos, kowos mwet lohsr, ac kowos mwet lihkkeke, yac kowos etuh lah lusac kac Leum God lowos El ac lwelah nuh sowos tuh kowos in fahfahlac na ke ohiyac koluk se lowos inge?\n\n22 O kowos enenuh in muhtwacwacack in tuhng ac ahsor, ke srihpen kuhnanuc yohk ma sane kowos ke pacl se inge, kowos fin tiac auliyak.\n\n23 Liye kowos fahk lah nga insese nuh sin sie mwet tuh elan unilyac Seezoram, mwet nuhnuhnkuh fuhlwact lasr. Tuhsruhk liye, nga fahk nuh suwos, lah ma se inge ma ke srihpen nga fahkwack nuh suwos tuh kowos in etuh ke ma inge; ahok, finne nuh ke sie mwet loh nuh suwos, lah nga etuh ke ma koluk ac ma sruhngwacyuck ma oasr inmahsrlowos.\n\n24 Ac ke srihpen nga oraclah ma inge, kowos fahk lah nga insese nuh sin sie mwet tuh elan oruh ma se inge; ahok, ke srihpen nga ahkkahlwemye nuh suwos akucl se inge kowos kasrkuhsrak sihk, ac suk in kuhnahoslah moul luhk uh.\n\n25 Ac inge liye, nga fah ahkkahlwemye nuh suwos siepac akucl, ac liye kowos ac fah suk in kuhnausyuclac ke ma se inge.\n\n26 Liye nga fahk nuh suwos: Som nuh lohm sel Seantum, suc pa tamuhlwel wiyacl Seezoram, ac fahk nuh sel—\n\n27 Yac Nephi, suc oruh in nuhmuh el mwet pahluh, suc tuh palye ma koluk pucspucs ke mwet inge, el insese nuh sum, ke ma inge kom unilyac Seezoram, suc tamuhlwel wiyom?\n\n28 Ac liye, el fah fahk nuh suwos, Moh.\n\n29 Ac kowos fah fahk nuh sel: Yac kom uniyac tamuhlwel wiyom?\n\n30 Ac el fah tu sahngweng, ac tiac etuh lah meac el ac fahk. Ac liye, el fah tiac lahfwekihn nuh suwos; ac el fah oruh in nuhmuh el lut; ne ohinge, el fah ahkkahlwemye nuh suwos lah wacngihn mwactal.\n\n31 Tuhsruhk liye, kowos fah inteinuhl, ac kowos fah sokwack srah ke pohlohn nuknuk lal an.\n\n32 Ac ke kowos liye ma inge, kowos fah fahk: Ma tuhkuh oyac srah inge? Yac kuht tiac etuh lah pa ingacn srah luhn tamuhlwel wiyom?\n\n33 Ac na el fah rarrar, ac fah fasrfasrlah ngwetngwetacl, oacna in muh misac uh tuhkuh nuh facl.\n\n34 Ac na kowos fah fahk: Ke srihpen sahngweng se inge ac fasrfasrlah se ma tuhkuh nuh ke motom, liye, kuht etuh lah koluk mwactom.\n\n35 Ac na fah sahngweng yohk tuhkuh nuh facl; ac na el fah fahkuhlwack nuh suwos, ac tiac sifilpac lahfwekihn lah el oraclah ahkmas se inge.\n\n36 Ac na el fah fahk nuh suwos, lah nga, Nephi, tiac etuh kuhtwena ma kac sahyacn na ac utuckuh nuh sihk ke kuh luhn God. Ac na fah kowos etuh lah nga sie mwet suwohs, ac lah nga suhpweyuckme nuh yuruwos sin God.\n\n37 Ac tukun ma inge elos som ac oraclah, finne oacna ke Nephi el tuh fahk nuh selos ah. Ac liye, kahs ma el tuh fahk ah pwacye; tuh in oacna kahs ma el tuh lahfwekihn ah; ac oacyacpac in oacna kahs ma el tuh fahk ah.\n\n38 Ac el tuh utuckuh in ahkpwacyeiye lah el sifacna pa mwet se ma ahkmas ah, yohkna tuh mwet lihmekohsr ah fihliyucklac, ac oacyacpac Nephi.\n\n39 Ac oasr kuhtuh mwet Nephi suc luhlahlfongi ke kahs lal Nephi; ac oasr kuhtuh pac, suc luhlahlfongi ke srihpen kahs in loh luhn mwet lihmekohsr ah, tuh elos tuh eklac wolac ke elos muhta ke nien srohoh.\n\n40 Ac inge oasr kuhtuh mwet inmahsrlon mwet ah, suc fahk lah Nephi el sie mwet pahluh.\n\n41 Ac oasr kuhtuh pac mwet sahyac suc fahk: Liye, el sie god, tuh fin el tiacna sie god el tiac kuh in etuh ma nuhkwewa. Tuh liye, el tuh fahk nuh sesr nuhnak luhn insiacsr, ac oacyacpac oasr ma el tuh fahk nuh sesr; ac finne el acse nuh ke etwacack lasr mwet na pwacye se ma uniyac mwet nuhnuhnkuh fuhlwact se lasr ah.\n\n", "hel 10": "[center][font_size=26]Sapta 10[/font_size][/center]\n\n[i]Leum El sang nuh sel Nephi kuh luhn sil—Ituckyang kuh nuh Sel in oracni nuh sie ac in tuhlahlihk fin facluh ac inkuhsrao—El sapkihn nuh sin mwet uh in auliyak kuh misac—Nguhn uh usacl nuh ke un mwet nuh ke un mwet. Sahp ke yac 21–20 Met Liki Kraist.[/i]\n\n1 Ac tukun ma inge oasr sie fahsrelihk inmahsrlon mwet uh, yohkna oruh elos fahsrelihk inge ac ingoh ac elos som ke inkacnek lalos, som luhkwel Nephi tuh elan muhkwena, oacna ke el tu inmahsrlolos.\n\n2 Ac tukun ma inge Nephi el som nuh lohm sel ah, motko ke ma suc Leum El tuh ahkkahlwemye nuh sel.\n\n3 Ac tukun ma inge el motko ohinge—el arulacna suhpwacrlac ke srihpen koluk luhn mwet luhn mwet Nephi, orekma in lohsr lukmac lalos, ac ahkmas lalos, ac fuhnmwet lalos, ac kain in ma koluk nuhkwewa—ac tukun ma inge ke el motko ohinge ke insiacl, liye, sie puhsra tuhkuh nuh sel fahk:\n\n4 Kom insewowo, Nephi, ke ma kom oraclah; tuh Nga liye lah fuhkah ke kom tiacna ullac in fahkwack kahs uh, ma Nga acsot nuh sum, nuh sin mwet inge. Ac kom tiacna sahngweng selos, ac tiac suk moul lom sifacna, tuhsruhk suk kena Luhk, ac in liyacacng na masap Luhk.\n\n5 Ac inge, ke srihpen kom insacnweacng in oruh ma inge, liye, Nga fah ahkinsewowoye kom ne tok ma pahtpaht; ac Nga fah oruh tuh kom in fokoko ke kahs ac ke mukwikwi, ke luhlahlfongi ac ke orekma; ahok, tuh ma nuhkwewa ac fah orek nuh sum in fal nuh ke kahs lom, tuh kom fah tiac siyuck ke ma lain kena Luhk.\n\n6 Liye, kom pa Nephi, ac Nga pa God. Liye, Nga fahkwack nuh sum ye muhtuhn lipufacn Luhk, lah ac fah oasr kuh lom fin mwet inge, ac fah srihngihlyac facluh ke sracl in mongo, ac ke mas, ac kuhnausyucklac, in fal nuh ke koluk luhn mwet inge.\n\n7 Liye, Nga acsot nuh sum kuh, tuh kuhtwena ma suc kom fah siliyac fin facluh ac fah siliyucki inkuhsrao; ac kuhtwena ma suc kom fah tuhlahlihk fin facluh ac fah tuhlahlihk inkuhsrao; ac ohinge ac fah oasr kuh lom inmahsrlon mwet inge.\n\n8 Ac ohinge, kom fin ac fahk nuh sin tempuhl se inge ac fah ipwelihk nuh ke ip luo, ac fah oreklac oacna.\n\n9 Ac kom fin fahk nuh sin finohl soko inge, Rahki nuh ten ac eklac fwellac, ac fah oreklac oacna.\n\n10 Ac liye, kom fin fahk lah God El fah srihngihl mwet inge, ac fah sikyak oacna.\n\n11 Ac inge liye, Nga sapkihn nuh sum, tuh kom fah som ac fahkwack nuh sin mwet inge, lah ohinge Leum God El fahk, suc Kuhlacna: Kowos fin tiac auliyak kowos fah srihngihlyuck, finne ne ke na kuhnausyucklac.\n\n12 Ac liye, na tukun ma inge ke Leum El fahklah kahs inge nuh sel Nephi, el tuh tui ac tiac som nuh ke lohm sel sifacna, tuhsruhk el tuh fohlohklac nuh yurun un mwet pucspucs suc osrwaclihk fin acn ah, ac muhtwacwacack in fahkwack nuh selos kahs luhn Leum ma tuh fahkyuck nuh sel, ke kuhnausyucklac lalos elos fin tiac auliyak.\n\n13 Inge liye, finne ke ma usrnguck yohk se ma Nephi el tuh oraclah in fahkwack nuh selos ke misac luhn mwet nuhnuhnkuh fuhlwact, elos tuh ahkkwekweyelah insiaclos ac tiacna porongo kahs luhn Leum.\n\n14 Ke ma inge Nephi el tuh fahkwack nuh selos kahs luhn Leum, fahk: Kowos fin tiac auliyak, ohinge Leum El fahk, kowos fah srihngihlyuck finne ne ke na kuhnausyucklac.\n\n15 Ac tukun ma inge ke Nephi el fahkwack nuh selos kahs uh, liye, elos srwackna upac insiaclos ac elos tiacna porongo kahs lal; ke ma inge elos tuh akuhkuhin laenuhl, ac tuh suk in fihliyac paholos facl tuh elos in kuh in tohlohlwacng nuh ke nien srohoh.\n\n16 Tuhsruhk liye, kuh luhn God weluhl, ac elos tiacna kuh in usacl ac tohlohlwacng nuh ke nien srohoh, tuh el usyucklac ke Nguhn ac utucklac liki inmahsrlolos.\n\n17 Ac tukun ma inge el tuh som ohinge ke Nguhn, liki un mwet pucspucs nuh ke un mwet pucspucs, fahkwack kahs luhn God, finne ne ke na el fahkwack ma inge nuh selos nuhkwewa, kuh suhpwaclihk ma inge nuh inmahsrlon mwet nuhkwewa.\n\n18 Ac tukun ma inge elos tiacna porongo kahs lal; ac muhtwacwacack in oasr fohs, yohkna tuh elos fahsrelihk inmahsrlolos sifacna ac muhtwacwacack in uniyac sie sin siepac ke katlas.\n\n19 Ac ohinge sahflah yac ahkitngucul ac sie ke kolyuck luhn mwet nuhnuhnkuh fin mwet lal Nephi.\n\n", "hel 11": "[center][font_size=26]Sapta 11[/font_size][/center]\n\n[i]Nephi el ahkwoye tuh Leum Elan ahollah mweun lalos ke sie sracl in mongo—Mwet pucspucs misac—Elos auliyak, ac Nephi el kwacfe sin Leum in af—Nephi ac Lehi elos eis fwackyuck pucspucs—Mwet pihsrapasr lal Gadianton elos akwucki fin acn uh. Sahp ke yac 20–6 Met Liki Kraist.[/i]\n\n1 Ac tukun ma inge ke yac ahkitngucul ac luo ke kolyuck luhn mwet nuhnuhnkuh fohs tuh upaclah, yohkna oruh tuh oasr mweun fin acn nuhkwewa inmahsrlon mwet nuhkwewa lal Nephi.\n\n2 Ac un mwet pihsrapasr lukmac se inge pa suc tuh oruh orekma in kuhnaustwen ac koluk se inge. Ac mweun se inge tuh fahfahlac na ke yac na fohn sac; ac ke yac ahkitngucul ac tolu mweun uh oacyacpac fahfahlac na.\n\n3 Ac tukun ma inge ke yac se inge Nephi el tuh kwacfe nuh sin Leum, fahk:\n\n4 O Leum, nimet lwelah tuh mwet inge in fah kuhnausyucklac ke katlas; tuhsruhk O Leum, lwelah tuh in oasr sie sracl in mongo fin acn uh, in moklwelosyak in esam Leum God lalos, ac sahp elos fah auliyak ac forlah nuh yurum.\n\n5 Ac ma inge oreklac, in fal nuh ke kahs lal Nephi. Ac oasr sie sracl in mongo yohk fin acn uh, inmahsrlon mwet nuhkwewa lal Nephi. Ac ohinge ke yac ahkitngucul ac ahkosr sracl in mongo sac tuh fahfahlac na, ac orekma in kuhnaustwen ke katlas tuh tui tuhsruhk upaclah ke sracl in mongo sac.\n\n6 Ac orekma in kuhnaustwen se inge tuh oacyacpac fahfahlac na nuh ke yac ahkitngucul ac limekohsr. Tuh facluh tuh srihngihlyuck tuh acn uh paho, ac tiacna acse yohk grain ke puhlan pacl luhn grain; ac facluh nohfohn srihngihlyuck, finne inmahsrlon mwet Laman ac oacyacpac inmahsrlon mwet Nephi, tuh elos srihngihlyuck oruh tausin mwet misac ke acn ma koluk na pwacye fin acn uh.\n\n7 Ac tukun ma inge mwet uh liye tuh elos ac misac ke sracl in mongo, ac elos muhtwacwacack in esam Leum God lalos; ac elos muhtwacwacack in esam kahs lal Nephi.\n\n8 Ac mwet uh muhtwacwacack in kwacfe sin mwet nuhnuhnkuh fuhlwact lalos ac mwet kol lalos, tuh elos in fahk nuh sel Nephi: Liye, kuht etuh lah kom sie mwet luhn God, ac ke ma inge pruhe nuh sin Leum God lom tuh Elan furohklah liki kuht sracl in mongo se inge, fin tiac kahs nuhkwewa ma kom tuh fahk ke kuhnausyucklac lasr uh ac ahkpwacyeiyucklac.\n\n9 Ac tukun ma inge mwet nuhnuhnkuh elos fahk nuh sel Nephi, in fal nuh ke kahs ma elos kena kac. Ac tukun ma inge ke Nephi el liye lah mwet ah auliyak ac tuh ahkpuhsisaclyelos sifacna ke nuknuk mah, el sifilpac pruhe nuh sin Leum, fahk:\n\n10 O Leum, liye mwet inge auliyak; ac elos luhslah un mwet lal Gadianton liki inmahsrlolos yohkna oruh elos wacngihnlac, ac elos okanlah plwacn lukmac lalos fin facluh.\n\n11 Inge, O Leum, ke srihpen puhsisacl lalos yac Kom kuh in furohklah kasrkuhsrak Lom, ac lwelah kasrkuhsrak Lom in ahkmisyeyucklac ke kuhnausyucklac luhn mwet koluk suc Kom kuhnahoslah tari.\n\n12 O Leum, yac Kom kuh in furohklah kasrkuhsrak Lom, ahok, kasrkuhsrak upac Lom, ac oruh tuh sracl in mongo se inge in sahflah fin acn se inge.\n\n13 O Leum, yac Kom porongweyuc, ac oruh tuh ac kuh in oreklac in fal nuh ke kahs luhk, ac suhpwacma af nuh fin acn uh, tuh acn uh in foklac ke fahko la, ac grain uh ke puhlan pacl luhn grain.\n\n14 O Leum, Kom tuh porongo nuh ke kahs luhk ke nga tuh fahk, Lwelah tuh in oasr sie sracl in mongo, tuh mas ke katlas uh in kuh in tui; ac nga etuh lah Kom ac fah, finne ke pacl se inge, porongo nuh ke kahs luhk, tuh Kom fahk lah: Fin mwet inge auliyak Nga fah molweloslac.\n\n15 Ahok, O Leum, ac Kom liye lah elos auliyak, ke srihpen sracl in mongo ac mas ac kuhnanuc ma tuhkuh nuh faclos.\n\n16 Ac inge, O Leum, yac Kom kuh in furohklah kasrkuhsrak Lom, ac sifilpac srihke elos fin kuhlwacnsapi Kom? Ac fin ohinge, O Leum, Kom kuh in ahkinsewowoyelos in fal nuh ke kahs Lom ma Kom tuh fahk ah.\n\n17 Ac tukun ma inge ke yac ahkitngucul ac ohnkohsr Leum El tuh furohklah kasrkuhsrak Lal liki mwet uh, ac oruh tuh af in kahklah fin facluh, yohkna oruh foklac fahko ke pacl in fok la. Ac tukun ma inge foklac grain uh ke puhlan pacl luhn grain.\n\n18 Ac liye, mwet ah tuh engan ac kaksakihn God, ac acn nuhkwewa we tuh sesseslah ke engan; ac elos tuh tiacna sifilpac suk in kuhnausuhllah Nephi, tuhsruhk elos tuh motkwacl oacna sie mwet pahluh wo, sie mwet luhn God, suc kuh ac wal yohk ituckyang nuh sel sin God.\n\n19 Ac liye, Lehi, tamuhlwel wiyacl, el tiacna apkuhran nuh sel ke ma nuh ke ma suwohswohs uh.\n\n20 Ac ohinge tukun ma inge mwet lal Nephi elos muhtwacwacack in sifilpac kapkapwack fin acn uh, ac muhtwacwacack in muhsaheack acn ma kuhnausyucklac lalos, ac muhtwacwacack in puhseni ac osrwaclihk, finne ne ke na elos tuh afuhnlah nohfohn acn uh, kwewana nuh acir, ac nuh epang, liki meoa ma oan rohtoh nuh ke meoa ma oan nuh kuhtuhlacp.\n\n21 Ac tukun ma inge yac ahkitngucul ac ohnkohsr tuh sahflah ke mihs. Ac yac ahkitngucul ac itkohsr muhtwacwacack ke mihs; ac alu uh tuh maelihk fin acn nuhkwewa; ac inkaiyacn mwet ah, kwewana mwet Nephi ac mwet Laman, elos tuh wi alu uh; ac oasr mislac na yohk yohrohlos fin acn uh; ac ohinge sahflah yac ahkitngucul ac itkohsr.\n\n22 Ac oacyacpac oasr mislac yohrohlos ke yac ahkitngucul ac alkosr, sahyacn na kuhtuhsrihk fohs ke ip yohk luhn mwe luti ma tuh akwucki sin mwet pahluh.\n\n23 Ac ke yac ahkitngucul ac yuc muhtwacwacack in oasr akuhkuhin yohk. Tuhsruhk tukun ma inge Nephi ac Lehi, ac puhs sin mwet wiyaclos suc etuh ke ip yohk pwacye luhn mwe luti, elos eis fwackyuck pucspucs ke lwen nuhkwewa, ke ma inge elos tuh luti nuh sin mwet uh, yohkna oruh elos tuh tulokihnyac akuhkuhin lalos ke yac sac pac na.\n\n24 Ac tukun ma inge ke yac ahkalngucul ke kolyuck luhn mwet nuhnuhnkuh fin mwet lal Nephi, oasr pihsac se mwet lain sin mwet lal Nephi, suc ke kuhtuh yac met ah elos tuh som nuh yurun mwet Laman, ac eis nuh faclos sifacna ine luhn mwet Laman, ac oacyacpac pihsac se suc sucu na pwacye tuhkuh kacn mwet Laman, elos tuh pihrihkyuckyak in kasrkuhsrak selos, kuh sin mwet lain ingacn, ke ma inge elos muhtwacwacack in mweun nuh sin mwet wiyaclos.\n\n25 Ac elos tuh ahkmas ac fuhnmweti; ac na elos kahing fohlohk nuh finohl uh, ac nuh ke innimac ac acn lukmac, wihklac tuh elos in tiac sukokyak, elos kapwack puhseni, yohkna ke oasr mwet lain ma som in weluhlos.\n\n26 Ac ohinge ke pacl, ahok, finne ke lusen yac puh, elos eklac u arulacna yohk se ke mwet pihsrapasr; ac elos tuh soklah nohfohn plwacn lukmac lal Gadianton; ac ohinge elos eklac mwet pihsrapasr lal Gadianton.\n\n27 Inge liye, mwet pihsrapasr inge elos tuh oraclah kuhnausyuck luhlahp, ahok, finne kuhnahoslah yohk inmahsrlon mwet lal Nephi, ac oacyacpac inmahsrlon mwet luhn mwet Laman.\n\n28 Ac tukun ma inge enenuh se na tuh in oasr tulokihnyacn orekma in kuhnausyucklac se inge; ke ma inge elos suhpwaclah sie un mwet mweun ke mukul fokoko nuh innimac ah ac nuh finohl ah in suk un mwet pihsrapasr inge, ac in kuhnausuhloslac.\n\n29 Tuhsruhk liye, tukun ma inge tuh ke yac sac pac na elos tuh ukohkyak nuh tok finne nuh ke acn selos sifacna. Ac ohinge sahflah yac ahkalngucul ke kolyuck luhn mwet nuhnuhnkuh fin mwet lal Nephi.\n\n30 Ac tukun ma inge ke muhtwacwacackiyacn yac ahkalngucul ac sie elos tuh sifilpac som in lain un mwet pihsrapasr se inge, ac elos tuh uniyac mwet pucspucs; ac elos tuh oacyacpac sun kuhnausyucklac yohk.\n\n31 Ac elos sifilpac enenuh in fohlohk liki innimac ah ac liki finohl ah nuh ke acn selos sifacna, ke srihpen arulacna puhslac pihsac se luhn mwet pihsrapasr ingacn suc puhslac muhta ke finohl ac innimac ah.\n\n32 Ac tukun ma inge sahflah yac se inge. Ac mwet pihsrapasr ah elos tuh srwackna kap ac fokokoi, yohkna oruh elos tuh lainyac un mwet mweun nuhkwewa luhn mwet Nephi, ac oacyacpac luhn mwet Laman; ac elos tuh oruh sahngweng yohk in tuhkuh nuh yurun mwet fin acn ah nuhkwewa.\n\n33 Ahok, tuh elos fahsri acn pucspucs fin acn we, ac tuh oruh kuhnausyucklac yohk nuh selos; ahok, elos tuh uniyac mwet pucspucs, ac tuh uslah som mwet sahyac in srohoh nuh innimac ah, ahok, ac yohkna muhtwacn lalos ac tuhlihk nahtuhlos.\n\n34 Inge ma koluk yohk se inge, ma tuhkuh nuh fin mwet uh ke srihpen koluk lalos, tuh sifilpac moklwelosyak in esam Leum God lalos.\n\n35 Ac ohinge sahflah yac ahkalngucul ac sie ke kolyuck luhn mwet nuhnuhnkuh.\n\n36 Ac ke yac ahkalngucul ac luo elos sifilpac muhtwacwacack in muhlkuhnlah Leum God lalos. Ac ke yac ahkalngucul ac tolu elos muhtwacwacack in upaclah ke ma koluk. Ac ke yac ahkalngucul ac ahkosr elos tiacna ekuhllah ohiyaclos.\n\n37 Ac tukun ma inge ke yac ahkalngucul ac limekohsr elos tuh fokokoi ac upaclah nuhnkwaclos, ac ke koluk lalos; ac ohinge elos tuh sifilpac ahkolah in kuhnausyucklac.\n\n38 Ac ohinge sahflah yac ahkalngucul ac limekohsr.\n\n", "hel 12": "[center][font_size=26]Sapta 12[/font_size][/center]\n\n[i]Mwet uh tihkuclkucl ac lahlfon ac sa na in oruh ma koluk—Leum El kai mwet Lal—Wacngihn srihpac luhn mwet uh kapsreyuck nuh ke kuh luhn God—Ke lwen in nuhnuhnkuh, mwet uh ac fah eis moul ma pahtpaht kuh misac ma pahtpaht. Sahp ke yac 6 Met Liki Kraist.[/i]\n\n1 Ac ohinge kuht kuh in liye lah fuhkah suhtuhelac, ac oacyacpac tihkuclkucl luhn insiacn tuhlihk nuhtin mwet; ahok, kuht kuh in liye lah Leum ke wolacna yohk Lal ma wacngihn sahflahiyac El ahkinsewowoye ac ahkkweye elos suc fihliyac luhlahlfongi lalos in El.\n\n2 Ahok, ac kuht kuh in liye ke pacl se na ma El ahkkahsruhpye mwet Lal, ahok, ke kapkapwack luhn imac lalos, un sip nahtuhlos ac un kosro nahtuhlos, ac ke kol, ac ke selfuh, ac ke ma sacohk nuhkwewa ke kain nuhkwewa ac kain in sroal nuhkwewa; molwelah moul lalos, ac molweloslac liki poun mwet lokoalok lalos; ahkfihsrwacsryelah insiacn mwet lokoalok lalos tuh elos in tiac sulkackihn in mweun laenuhlos; ahok, ac in ahkkahlwemye, oruh ma nuhkwewa nuh ke mwe ahkwoye ac engan luhn mwet lal; ahok, na pa pacl se ma elos ahkkwekweye insiaclos, ac muhlkuhnlah Leum God lalos, ac longyac ye niyaclos El suc Muhtahl—ahok, ac ma se inge ke srihpen fihsrwacsriyac, ac kahsruhp na yohk lalos.\n\n3 Ac ohinge kuht liye lah fin Leum El tiac kaiyac mwet Lal ke ma upac pucspucs, ahok, fin El tiac sang nuh selos misac ac sahngweng, ac sracl in mongo ac ke kain in mas nuhkwewa, elos fah tiac esamuhl.\n\n4 O fuhkah lahlfoniyac, ac fuhkah wacngihn srihpaciyac, ac fuhkah kolukiyac, ac fuhkah pihsrpihsriyac in oruh ma koluk, ac fuhkah sihpihsrpihsriyac in oruh ma wo, luhn tuhlihk nuhtin mwet; ahok, fuhkah pihsrpihsriyac in porongo nuh ke kahs luhn el suc koluklacna, ac in fihliyac insiaclos nuh ke ma wacngihn srihpac luhn facluh!\n\n5 Ahok, fuhkah pihsrpihsriyac in insefuhlwactyak; ahok, fuhkah pihsrpihsriyac in fihlacngwack, ac in oruh kain ma nuhkwewa ma koluk; ac fuhkah sihpihsrpihsriyaclos in esam Leum God lalos, ac in sang srwaclos nuh ke kahs in kahsruh Lal, ahok, fuhkah sihpihsrpihsriyac in fahsr ke inkacnek luhn lahlmwetmwet!\n\n6 Liye, elos tiac kena tuh Leum God lalos, suc oracloslac, in kol ac leum faclos; finne ke wolacna ac pahkotwen yohk Lal nuh selos, elos tiac lohacng nuh ke kaiyuck Lal, ac elos fah tiacna lwelah tuh Elan kohlohlos.\n\n7 O fuhkah wacngihn srihpaciyacn tuhlihk nuhtin mwet; ahok, finne elos srihk srihpac liki kutkut srihsrihk fin facluh.\n\n8 Tuh liye, kutkut srihsrihk fin facluh uh mukwiwot ac mukwime, in maelihk, ke sap luhn God wolacna ac ma pahtpaht lasr.\n\n9 Ahok, liye ke puhsrwacl inging uh ac finohl uh rarrar ac kusrusr.\n\n10 Ac ke kuh luhn puhsrwacl inging uh ac finohl uh srasrwelihk, ac eklac fwel, ahok, finne in oacna sie infahlfahl.\n\n11 Ahok, ke kuh luhn puhsrwacl facluh nohfohn kusrusr;\n\n12 Ahok, ke kuh luhn puhsrwacl, pwelucng uh kusrusryak, finne nuh ke infulwac ah.\n\n13 Ahok, ac El fin fahk nuh sin facluh—Mukwilac—ac mukwilac.\n\n14 Ahok, El fin fahk nuh sin facluh—Kom in fohlohk, tuh in loesaclihk lusen lwen uh ke lusen ao pucspucs—ac oreklac;\n\n15 Ac ohinge, in fal nuh ke kahs Lal facluh ac fohlohklac, ac oacna nuh sin mwet uh lah faht ah tui tilac mukwi; ahok, ac liye, ac ohinge; tuh pwacyena lah facluh pa mukwi uh ac tiac faht ah.\n\n16 Ac liye, oacyacpac, El fin fahk nuh sin kof ke acn loal—Kom in paholah—ac oreklac.\n\n17 Liye, El fin fahk nuh sin finohl soko inge—Kom in mayak, ac tuhkuh ac puhtati nuh fin siti se ingoh, tuh in pihkihnyac—liye ac oreklac.\n\n18 Ac liye, fin sie mwet okanlah sie ma kahsruhp infohk uh, ac Leum El fah fahk—Lwelah ma se inge in selngawiiyucki, ke srihpen ma koluk lal suc okanlah ma inge—liye, ma se inge ac fah selngawiiyucki.\n\n19 Ac fin Leum El ac fahk—Kom selngawiiyucki, tuh in wacngihn mwet fah sukkomyak ke pacl se inge fahlac ac ne tok ma pahtpaht—liye, wacngihn mwet ac eis inge fahlac ac ne tok ma pahtpaht.\n\n20 Ac liye, Leum El fin fahk nuh sin sie mwet—Ke srihpen ma koluk lom, kom fah selngawiiyuck ne tok ma pahtpaht—ac fah oreklac.\n\n21 Ac fin Leum El ac fahk—Ke srihpen ma koluk lom kom fah lihsyucklac liki ye muhtuhk—El fah oruh tuh in ohinge.\n\n22 Ac we nuh sel suc El fah fahk ma se inge, tuh ac fah ohinge nuh sel suc ac fah oruh ma koluk, ac el tiac kuh in moliyucklac; ke ma inge, ke srihpac se inge, tuh mwet uh in kuh in moliyucklac, fin auliyak uh fahkyuck.\n\n23 Ke ma inge, insewowo elos suc fah auliyak ac porongo puhsren Leum God lalos; tuh elos inge pa elos suc fah moliyucklac.\n\n24 Ac lwelah tuh God Elan lwelah, ke fohnlah wolacna Lal, tuh mwet uh in kuh in utuckuh in auliyak ac in oruh orekma wo, tuh elos in kuh in sifilpac fohlohkyak nuh ke luhng kuhlwacng nuh ke luhng kuhlwacng, in fal nuh ke orekma lalos.\n\n25 Ac nga kena tuh mwet nuhkwewa in kuh in moliyucklac. Tuhsruhk kuht riti lah ke lwen luhlahp ac sahflah sac ac oasr mwet suc ac fah lihsyucklac, ahok, suc fah lihsyucklac liki ye muhtuhn Leum;\n\n26 Ahok, suc fah fihliyucki ke sie ohiyac ma wacngihn sahflahiyacn kweok, in ahkpwacyeiye kahs ma fahk: Elos suc oruh ma wo ac fah eis moul ma pahtpaht; ac elos suc oruh ma koluk fah eis misac ma pahtpaht. Ac ohinge na. Amen.\n\n", "hel 13": "Pahluh lal Samuel, sie mwet Laman, nuh sin mwet Nephi.\n\nKapsreni sapta 13 ne ke 15.\n\n[center][font_size=26]Sapta 13[/font_size][/center]\n\n[i]Samuel suc sie mwet Laman el palye kuhnausyucklac luhn mwet Nephi elos fin tiac auliyak—Elos ac ma kahsruhp lalos selngawiiyucki—Elos sruhnga ac tuhngal mwet pahluh, elos rauniyucklac ke nguhn fohkfohk, ac suk in engan ke elos oruh ma koluk. Sahp ke yac 6 Met Liki Kraist.[/i]\n\n1 Ac na tukun ma inge ke yac ahkalngucul ac ohnkohsr, mwet Nephi elos tuh srwackna muhta ke ma koluk, ahok, ke ma koluk yohk, a mwet Laman elos tuh karuhnguhnwacng wo in liyacacng masap luhn God, in fal nuh ke masap lal Moses.\n\n2 Ac tukun ma inge ke yac se inge oasr sie Samuel, sie mwet Laman, suc tuhkuh nuh ke acn lal Zarahemla, ac muhtwacwacack in luti nuh sin mwet uh. Ac tukun ma inge ke el tuh luti, ke lwen pucspucs, auliyak nuh sin mwet uh, ac elos tuh luhsuhlwack, ac el tuh oruh elan fohlohklac nuh ke acn sel sifacna.\n\n3 Tuhsruhk liye, puhsren Leum tuhkuh nuh sel, tuh el enenuh in sifilpac fohlohk, ac palye nuh sin mwet uh ke kuhtwena ma suc ac tuhkuh nuh ke insiacl.\n\n4 Ac tukun ma inge elos tiac lwelah tuh elan ilyak nuh ke siti uh; ke ma inge el som ac fanyak nuh fin pot we ah, ac ahsroellah pahol ac wowoyak ke sie puhsra luhlahp, ac palye nuh sin mwet uh ke oacna sie ma suc Leum El fihliyac ke insiacl.\n\n5 Ac el fahk nuh selos: Liye, nga, Samuel, sie mwet Laman, sruhmuhn kahs luhn Leum suc El fihliyac ke insiuck; ac liye El fihliyac ma inge ke insiuck in fahk nuh sin mwet inge lah katlas luhn nuhnuhnkuh suwohs ahtlah fin mwet inge; ac yac ahngfoko ac tiac somlah a katlas luhn nuhnuhnkuh suwohs ac puhtatlac nuh fin mwet inge.\n\n6 Ahok, kuhnausyuck toasr tuhpan mwet inge, ac pwacyena lah ac tuhkuh nuh fin mwet inge, ac wacngihn kuhtwena ma kuh in molwelah mwet inge sahyacn na in auliyak ac luhlahlfongi Leum Jisus Kraist, suc pwacyena fah tuhkuh nuh facluh, ac fah kweokkihn ma pucspucs ac fah acnwucki nuh sin mwet Lal.\n\n7 Ac liye, sie lipufacn luhn Leum el fahkwack ma inge nuh sihk, ac el tuh use pweng wo nuh in nguhnihk. Ac liye, nga suhpweyuckme nuh yuruwos in fahkwack ma inge nuh suwos pac, tuh kowos in kuh in eis pweng wo; tuhsruhk liye kowos sruhnga eisyuc.\n\n8 Ke ma inge, Leum El fahk ohinge: Ke srihpen kwekweiyacn insiacn mwet luhn mwet Nephi, elos fin tiac auliyak Nga fah eislah kahs Luhk luhkwelos, ac Nga fah eislah Nguhnihk luhkwelos, ac Nga fah tiac sifil muhtweng nuh selos, ac Nga fah furohklah insiacn mwet wiyaclos in laenuhlos.\n\n9 Ac yac ahngfoko ac fah tiac somlah met liki Nga fah oruh tuh elos fah srihngihlyuck; ahok, Nga fah fahsrelos ke katlas ac ke sracl in mongo ac ke mas.\n\n10 Ahok, Nga fah fahsrelos ke kasrkuhsrak Luhk, ac oasr selos ke fihlin mwet ahkahkosr suc ac fah moul, sin mwet lokoalok lowos, in liye kuhnausyucklac lowos; ac ma se inge pwacyena ac tuhkuh kowos fin tiac auliyak, Leum El fahk; ac selos sin fihlin mwet ahkahkosr ac fah use kuhnausyucklac lowos.\n\n11 Tuhsruhk kowos fin auliyak ac fohlohk nuh yurun Leum God lowos Nga fah furohklah kasrkuhsrak Luhk, Leum El fahk; ahok, ohinge Leum El fahk, insewowo elos suc fah auliyak ac forma nuh Yuruk, tuhsruhk we nuh sel suc tiacna auliyak.\n\n12 Ahok, we nuh ke siti luhlahp se lal Zarahemla inge; tuh liye, ma ke srihpaclos suc suwohswohs tuh pwacnwacng moliyucklac inge; ahok, we nuh ke siti luhlahp se inge, tuh Nga liye, Leum El fahk, tuh oasr mwet pucspucs, ahok, inkaiyacn mwet ke siti luhlahp se inge, ma ac fah ahkkwekweye insiaclos in lainyuc, Leum El fahk.\n\n13 Tuhsruhk insewowo elos suc fah auliyak, tuh Nga fah molweloslac. Tuhsruhk liye, fuhnuh tiac ke mwet suwohswohs suc oasr ke siti luhlahp se inge, liye, luhkuhn Nga oruh tuh e uh in tuhkuh liki inkuhsrao me ac kuhnaoslah.\n\n14 Tuhsruhk liye, ma ke srihpen mwet suwohswohs tuh siti se inge painmoullac. Tuhsruhk liye, pacl se ac tuhkuh, Leum El fahk, ke kowos fah luhswack mwet suwohswohs liki inmahsrlowos, na kowos fah ahkolah in kuhnausyucklac; ahok, we nuh ke siti luhlahp se inge, ke srihpen ma koluk ac ma sruhngwacyuck ma oasr we.\n\n15 Ahok, ac we nuh ke siti lal Gideon, ke ma koluk ac ma sruhngwacyuck ma oasr we.\n\n16 Ahok, ac we nuh ke siti nuhkwewa ma oasr ke acn raunwelah uh, ma mwet Nephi muhta we, ke srihpen ma koluk ac ma sruhngwacyuck ma oasr we.\n\n17 Ac liye, sie selngawi ac fah tuhkuh nuh fin acn uh, Leum luhn Un Mwet Mweun, ke srihpen mwet suc muhta fin acn uh, ahok, ke srihpen ma koluk lalos ac ma sruhngwacyuck lalos.\n\n18 Ac ma inge ac fah sikyak, Leum luhn Un Mwet Mweun El fahk, ahok, God wolacna ac pwacye lasr, tuh el suc fah okanlah ma kahsruhp infohk uh fah tiacna sifilpac sokwack ma inge, ke srihpen selngawi yohk se ke acn uh, sahyacn el fin sie mwet suwohswohs ac fah okanlah nuh sin Leum.\n\n19 Tuh Nga kena, Leum El fahk, tuh elos fah okanlah ma kahsruhp nuh Sihk; ac selngawi elos suc tiacna okanlah ma kahsruhp lalos nuh Sihk; tuh wacngihn kuhtwena mwet okanlah ma kahsruhp lalos nuh Sihk sahyacn na mwet suwohswohs; ac el suc tiacna okanlah ma kahsruhp lal nuh Sihk, el selngawiiyucki, ac oacyacpac ma kahsruhp, ac wacngihn kuhtwena mwet fah eis ma inge ke srihpen selngawiiyucki luhn acn uh.\n\n20 Ac lwen sac fah tuhkuh ke elos fah okanlah ma kahsruhp lalos, ke srihpen elos fihliyac insiaclos ke ma kahsruhp; ac ke srihpen elos fihliyac insiaclos ke ma kahsruhp lalos, ac fah okanlah ma kahsruhp lalos ke elos fah kahing liki mwet lokoalok lalos; ke srihpen elos fah tiac okanlah ma inge nuh Sihk, selngawiiyucki elos ac oacyacpac ma kahsruhp lalos; ac ke lwen sac elos fah srihngihlyuck, Leum El fahk.\n\n21 Kowos liye, mwet ke siti luhlahp se inge, ac porongo nuh ke kahs luhk; ahok, porongo nuh ke kahs ma Leum El fahk; tuh liye, El fahk lah kowos selngawiiyucki ke srihpen kahsruhp lowos, ac oacyacpac ma kahsruhp lowos selngawiiyucki ke srihpen kowos fihliyac insiowos fin ma inge, ac tiacna porongo kahs Lal suc usot ma inge nuh suwos.\n\n22 Kowos tiac esam Leum God lowos ke ma suc El ahkinsewowoye kowos kac, tuhsruhk kowos kwacna esam kahsruhp lowos, tiac sang kuloh nuh sin Leum God lowos ke ma inge; ahok, insiowos tiacna eisyuckyang nuh sin Leum, tuhsruhk pulohlwack ke insefuhlwact yohk, nuh ke kohnkihn, ac nuh ke fihlacng, sok, fohs, ahngyahng, kalye, ac ahkmas, ac kain in ma koluk nuhkwewa.\n\n23 Ke srihpac se inge Leum God El oraclah sie selngawi tuh in tuhkuh nuh fin acn uh, ac oacyacpac nuh fin ma kahsruhp lowos, ac ohinge ke srihpen ma koluk lowos.\n\n24 Ahok, we nuh sin mwet inge, ke srihpen pacl se inge ma tuhkuh, tuh kowos luhswack mwet pahluh, ac isruhnuhlos, ac tuhngaluhlos ke yot, ac onweltahluh, ac oruh kain in ma koluk nuhkwewa nuh selos, oacna ke elos tuh oruh ke pacl mahtuh.\n\n25 Ac inge ke kowos sramsram, kowos fahk: Fuhnuh pacl lasr uh oasr ke pacl luhn pahpah tuhmwacsr ke pacl mahtuh, luhkuhn kuht tiac uniyac mwet pahluh; luhkuhn kuht tiac tuhngaluhlos, ac luhsuhloslac.\n\n26 Liye kowos koluk luhkwelos; tuh ke Leum El moul, fin sie mwet pahluh el tuhkuh nuh inmahsrlowos ac fahkwack nuh suwos kahs luhn Leum, ma fahkwack ke koluk ac ma koluk lowos, kowos kasrkuhsrak sel, ac luhsuhlwack ac suk kain in ohiyac nuhkwewa in kuhnaosuhllah; ahok, kowos fah fahk lah el sie mwet pahluh kikiacp, ac lah el sie mwet koluk, ac ma luhn devil, ke srihpen el fahkwack lah orekma lowos an koluk.\n\n27 Tuhsruhk liye, fin sie mwet fah tuhkuh nuh inmahsrlowos ac fah fahk: Oruh ma se inge, ac wacngihn ma koluk; oruh ma sacn ac kowos fah tiac kweok; ahok, el fah fahk: Fahsr tukun fuhlwactwack luhn insiowos sifacna; ahok, fahsr tukun fuhlwactwack luhn motowos, ac oruh kuhtwena ma insiowos kena kac—ac fin sie mwet el ac tuhkuh nuh inmahsrlowos ac fahk ma inge, kowos fah eisacl, ac fahk lah el sie mwet pahluh.\n\n28 Ahok, kowos fah sruhkuhlwack, ac kowos fah sang nuh sel mwe kahsruh lowos, kowos fah sang nuh sel kol lowos, ac selfuh lowos, ac kowos fah nokmuhlwacng ke nuknuk yohk molo; ac ke srihpen el sramsramkihn kahs kahto nuh suwos, ac el fahk lah ma nuhkwewa wo, na kowos fah tiac sokwack kuhtwena ma tahfonglac lal.\n\n29 O kowos koluk ac kowos fihlin mwet kwekwe nuhnkwac; kowos mwet upac ac lihkkeke, kowos pahngon lusac kac Leum El ac muhtweng suwos? Ahok, lusac kac kowos ac lwelah kowos sifacna in kolyuck sin mwet kol lahlfon ac lohsr? Ahok, lusac kac kowos ac sulaclah lohsr uh liki kahlwem uh?\n\n30 Ahok, liye, kasrkuhsrak luhn Leum upaclah tari nuh suwos; liye, El selngawiiyac acn uh ke srihpen ma koluk lowos.\n\n31 Ac liye, pacl se ac tuhkuh ke El selngawiiyac ma kahsruhp lowos, tuh ma inge ac eklac mihsresre, tuh kowos tiac kuh in sruok; ac ke pacl in suhkahsruhp lowos kowos tiac kuh in sruokyac na ma inge.\n\n32 Ac ke pacl in suhkahsruhp lowos kowos fah kwacfe nuh sin Leum; ac kowos fah kwacfe ke wacngihn srihpac, tuh ahsor lowos tuhkuh tari nuh fowos, ac kuhnausyucklac lowos ahkpwacyeiyuck; ac na kowos fah tuhng ac wowoyak ke lwen sac, Leum luhn Un Mwet Mweun El fahk. Ac na kowos fah tuhng, ac fahk:\n\n33 O fuhnuh nga auliyak, ac tiacna uniyac mwet pahluh, ac tuhngaluhlos, ac luhsuhloslac. Ahok, ke lwen sac kowos fah fahk: O fuhnuh kuht tuh esam Leum God lasr ke pacl se ma El use nuh sesr kahsruhp lasr, ac na luhkuhn ma inge tiac mihsresre tuh ma inge in tuhlac liki kuht; tuh liye, ma kahsruhp lasr som liki kuht.\n\n34 Liye, kuht likiyac sie kuhfa in orekma inse inge ac ke lwen tok ah ma inge wacngihnlac; ac liye, katlas nahtuhsr eisyucklac liki kuht ke pacl se kuht suk ma inge nuh ke mweun.\n\n35 Ahok, kuht okanlah ma kahsruhp lasr ac ma inge wacngihnlac liki kuht, ke srihpen selngawi luhn acn uh.\n\n36 O fuhnuh kuht tuh auliyak ke pacl se ma kahs luhn Leum tuhkuh nuh yohrohsr; tuh liye acn uh selngawiiyucki, ac ma nuhkwewa eklac mihsresrelac, ac kuht tiac kuh in sruokyac ma inge.\n\n37 Liye, kuht rauniyucklac ke nguhn fohkfohk, ahok, kuht rauniyucklac sin lipufacn lal suc suk in kuhnahoslah nguhnasr. Liye, ma koluk lasr uh yohk. O Leum, yac Kom kuh in tiac furohkohnlah kasrkuhsrak Lom an liki kuht? Ac na fah pa inge kahs lowos ke in pacl sacn.\n\n38 Tuhsruhk liye, pacl in srihkeyuck lowos somlah; kowos kotwaclah pacl in molwelah lowos ne ke na arulacna pahtlac ne tok ma pahtpaht, ac kuhnausyucklac lowos an ahkpwacyeiyuck; ahok, tuh kowos suk ke lusen moul lowos an ke ma suc kowos tiac kuh in eis; ac kowos suk in engan ke kowos oruh ma koluk, tuh ma inge lain ohiyac pwacye luhn suwohswohs ma oasr yurun Sifac Ma Pahtpaht ac wolacna lasr.\n\n39 O kowos mwet fin acn uh, tuh kowos in lohng kahs luhk! Ac nga pruhe tuh kasrkuhsrak luhn Leum in forlah liki kowos, ac tuh kowos in auliyak ac moliyucklac.\n\n", "hel 14": "[center][font_size=26]Sapta 14[/font_size][/center]\n\n[i]Samuel el palye kahlwem ke fong ac sie itu sasuc ke pacl in isus luhn Kraist—Kraist El molwelah mwet uh liki misac luhn mahno ac nguhn—Akucl ke misac Lal pa ac lohsr lwen tolu, yot uh ac ipelihk, ac ongaiyac yohk sikyak fin facluh. Sahp ke yac 6 Met Liki Kraist.[/i]\n\n1 Ac na tukun ma inge Samuel, suc mwet Laman, el tuh palye ke ma yohk pucspucs ma tiac kuh in sihmihsyucklac.\n\n2 Ac liye, el fahk nuh selos: Liye, nga usot nuh suwos sie akucl; tuh yac limekohsr ac tuhkuh, ac liye, na Wen nuhtin God El ac tuhkuh in molweloslac nuhkwewa suc fah luhlahlfongi ke Inel.\n\n3 Ac liye, ma se inge nga fah usot nuh suwos in sie mwe akucl ke pacl in tuhkuh Lal; tuh liye, ac oasr kahlwem yohk inkuhsrao, yohkna tuh ke fong se met liki El ac tuhkuh ac tiac lohsrlah, yohkna oruh ac kahlwem oacna in muh lwen na.\n\n4 Ke ma inge, ac fah oasr sie lwen ac sie fong ac sie lwen, ac oacna in muh lwen sefanna ac tiacna fongweni; ac ma se inge ac sie mwe akucl nuh suwos; tuh kowos fah etuh ke takwack luhn faht uh ac oacyacpac ke tihli la uh; ke ma inge elos fah etuh na pwacye lah ac oasr lwen luo ac fong se; ne ohinge fong uh ac tiacna lohsrwacni; ac fah fong se met liki El isuslac.\n\n5 Ac liye, ac fah oasr sie itu sikyak, oacna sie ma kowos soenna liye; ac ma se inge ac fah oacyacpac sie akucl nuh suwos.\n\n6 Ac liye tiac pa inge nohfohn, ac fah oasr pac akucl pucspucs ac ma usrnguck ke yen engyeng uh.\n\n7 Ac ma inge fah sikyak tuh kowos nuhkwewa fah lut, ac fwefwelac, yohkna tuh kowos fah puhtatlac nuh infohk uh.\n\n8 Ac ma inge fah sikyak tuh kuhtwena mwet suc fah luhlahlfongi ke Wen nuhtin God, mwet sacn pacna fah eis moul ma pahtpaht.\n\n9 Ac liye, ohinge Leum El sapkihn nuh sihk, sin lipufacn Lal, tuh nga enenuh in tuhkuh ac fahk ma se inge nuh suwos; ahok, El sapkihn tuh nga enenuh in palye ma inge nuh suwos; ahok, El fahk nuh sihk: Fahk nuh sin mwet inge, auliyak ac ahkolah inkacnek luhn Leum.\n\n10 Ac inge, ke srihpen nga sie mwet Laman, ac nga sruhmuhn nuh suwos kahs ma Leum El sapkihn nuh sihk, ac ke srihpen ma inge lain kowos upac, kowos kasrkuhsrak sihk ac suk in kuhnausyuclac, ac lihsyuclac liki inmahsrlowos.\n\n11 Ac kowos fah lohng kahs luhk, tuh, tuh ke srihpac se inge nga tuhkuh nuh fin pot ke siti se inge, tuh kowos in kuh in lohng ac etuh ke nuhnuhnkuh luhn God ma sane kowos ke srihpen ma koluk lowos, ac oacyacpac tuh kowos in kuh in etuh ke ohiyac luhn auliyak;\n\n12 Ac oacyacpac tuh kowos in kuh in etuh ke tuhkuh luhn Jisus Kraist, Wen nuhtin God, Pahpah inkuhsrao ac facluh, Mwet Oraclah luhn ma nuhkwewa e ke muhtwacwacackiyac ah; ac tuh kowos in kuh in etuh ke akucl ke tuhkuh Lal, in oruh tuh kowos in kuh in luhlahlfongi ke Inel.\n\n13 Ac kowos fin luhlahlfongi ke Inel kowos fah auliyak ke ma koluk lowos nuhkwewa, tuh ohinge kowos in eis iyucklac ke ma inge ke orekma wo Lal.\n\n14 Ac liye, sifilpac, siepac akucl nga usot nuh suwos, ahok, sie akucl ke misac Lal.\n\n15 Tuh liye, pwacyena El enenuh in misac tuh molwelah uh in kuh in tuhkuh; ahok, yohk srihpac nuh Sel ac enenuh se na tuh Elan misac, in use sifilpac moulyak luhn mwet misac, tuh ohinge mwet uh in kuh in utucklac nuh ye muhtuhn Leum.\n\n16 Ahok, liye, misac se inge use sifilpac moulyak, ac molwelah mwet nuhkwewa liki misac se emet ah—misac luhn nguhn; tuh mwet nuhkwewa, ke puhtatlac lal Adam el lihsyucklac liki ye muhtuhn Leum, ac motkoeyuck muh misac, kwewana ke ma luhn moul in mahno ac nuh ke ma luhn nguhn.\n\n17 Tuhsruhk liye, sifilpac moulyak luhn Kraist molwelah mwet uh, ahok, finne mwet nuhkwewa, ac in usaclos fohlohk nuh ye muhtuhn Leum.\n\n18 Ahok, ac ma inge use ohiyac luhn auliyak, tuh el suc auliyak mwet sacn pac na tiac pakpucki ac tolyuckyang nuh ke e uh; tuhsruhk el suc tiacna auliyak ac pakpucki ac tolyuckyang nuh ke e uh; ac sifilpac tuhkuh nuh faclos sie misac luhn nguhn, ahok, misac ahkluo, tuh elos sifilpac lihsyucklac liki ma luhn ma suwohswohs.\n\n19 Ke ma inge kowos auliyak, kowos auliyak, kowos fin etuh ke ma inge ac tiacna oruh kowos fah lwelah kowos sifacna in tuhkuh nuh ye nuhnuhnkuh, ac kowos utucklac nuh ke misac ahkluo se inge.\n\n20 Tuhsruhk liye, oacna ke nga fahk nuh suwos ke siepac akucl, sie akucl ke misac Lal, liye, ke lwen se ma El fah kweokkihn misac faht ah ac fah sralsrallah ac tiac usot kahlwem nuh suwos; ac oacyacpac mahlwem ac itu uh; ac fah wacngihn kahlwem fin acn se inge, finne ke pacl se ma El ac kweokkihn misac, ke lusen lwen tolu, ne ke na pacl se ma El fah sifilpac moulyak liki misac.\n\n21 Ahok, e ke pacl se ma El ac fah fuhlweack nguhnal ac fah oasr puhlahl ac sahrom ke lusen ao pucspucs, ac facluh fah kusrusr ac rarrar; ac yot ma oan fin fohk ke facluh se inge, ma kwewana oasr fin fohk uh ac ye fohk uh, ma kowos etuh ke pacl se inge muh kwekwe, kuh inkaiyac uh fohnlah kwekwe, ac fah ipelihk;\n\n22 Ahok, yot uh fah ipelihk nuh ke ip luo, ac fah tohkoh fahlac ac sukokyak ke inmahsrlon acn srasrwelihk, ac ke acn ma ipelihk infohk uh fin facluh nohfohn, ahok, kwewana fin fohk uh ac ye fohk uh.\n\n23 Ac liye, ac fah oasr af eng upac, ac fah oasr finohl pucspucs ma rahklac, oacna sie infahlfahl, ac fah oasr acn pucspucs ma ingena pahngpahng infahlfahl ac fah eklac finohl, ma fuhlwactiyac arulacna yohk.\n\n24 Ac inkacnek pucspucs fah muhsahllah, ac siti pucspucs ac fah eklac pihsaclah.\n\n25 Ac kuclyuck pucspucs ac fah ikacklah, ac fah otyak mwet misac pucspucs; ac mwet luhlahlfongi pucspucs ac fah sikyak nuh sin mwet pucspucs.\n\n26 Ac liye, ohinge lipufacn sac fahk ma inge nuh sihk; tuh el fahk nuh sihk lah ac fah oasr puhlahl ac sahrom ke lusen ao pucspucs.\n\n27 Ac el fahk nuh sihk lah ke puhlahl ac sahrom, ac af eng upac, lah ma inge enenuh in ohinge, ac lah lohsr uh ac afuhnlah fin facluh nohfohn ke lusen lwen tolu.\n\n28 Ac lipufacn sac fahk nuh sihk lah mwet pucspucs ac fah liye ma yohk liki na ma inge, nuh ke srihpac se tuh elos in kuh in luhlahlfongi lah akucl inge ac ma usrnguck inge enenuh in sikyak nuh fin acn nuhkwewa inge, nuh ke srihpac se tuh in wacngihn srihpac in suhlahlahlfongi inmahsrlon tuhlihk nuhtin mwet—\n\n29 Ac srihpac luhn ma inge pa tuh el suc ac fah luhlahlfongi in kuh in moliyucklac, ac tuh el suc fah tiacna luhlahlfongi, sie nuhnuhnkuh suwohswohs ac tuhkuh nuh facl; ac oacyacpac elos fin nuhnuhnkweyuck elos sang nuh faclos sifacna nuhnuhkuh lalos sifacna.\n\n30 Ac inge esam, esam, mwet wiyuck, lah el suc misac, misac ke srihpacl sifacna; ac el suc oruh ma koluk, oruh nuh sel sifacna; tuh liye, kowos sukohsohk; kowos lwelah in mukwikwi keiwos sifacna; tuh liye, God El usot nuh suwos sie etwacack ac El oruh tuh kowos in sukohsohk.\n\n31 El tuh usot nuh suwos tuh kowos in kuh in etuh ma wo liki ma koluk, ac El usot nuh suwos tuh kowos in kuh in sulaclah moul kuh misac; ac kowos kuh in oruh ma wo ac fohlohkihnyuckyak nuh ke ma suc wo, kuh ma wo uh in fohlohkihnyuckyak nuh suwos; kuh kowos kuh in oruh ma koluk, ac ma koluk uh in fohlohkihnyuckyak nuh suwos.\n\n", "hel 15": "[center][font_size=26]Sapta 15[/font_size][/center]\n\n[i]Leum El kai mwet Nephi ke srihpen El luhngse elos—Mwet Laman ma eklac pacptaislac elos fokoko ac tu na kuh ke luhlahlfongi—Leum El fah pahkotwen nuh sin mwet Laman ke lwen sahflah. Sahp ke yac 6 Met Liki Kraist.[/i]\n\n1 Ac inge, mwet sacohk wiyuck, liye, nga fahkwack nuh suwos lah kowos fin tiac auliyak lohm suwos ac fah pihsaclah nuh suwos.\n\n2 Ahok, kowos fin tiac auliyak, ac fah oasr srihpac yohk luhn muhtwacn lowos in ahsor ke pacl se ma elos fah katiti; tuh kowos fah srihke in kahinglac ac fah wacngihn acn in monglac; ahok, ac we nuh selos suc pihtuctuc, tuh elos ac toasrlac na ac koflah in kahing; ke ma inge, elos fah longyucki nuh ten ac fah misac.\n\n3 Ahok, we nuh sin mwet inge suc pahngpahng mwet lal Nephi tuh kowos fin tiac auliyak, ke kowos fah liye akucl ac ma usrnguck inge nuhkwewa ma fah ahkkahlwemyeyuck nuh selos; tuh liye, elos pa mwet suleyucklac luhn Leum; ahok, mwet lal Nephi suc El luhngse, ac oacyacpac El kaielos; ahok, ke pacl luhn koluk lalos El kaielos ke srihpen El luhngse elos.\n\n4 Tuhsruhk liye mwet wiyuck, mwet Laman El tuh kasrkuhsrak selos ke srihpen orekma lalos koluk pacl nuhkwewa, ac ma inge ma ke srihpen kolukiyacn facsin luhn pahpah tuhmwaclos. Tuhsruhk liye, molwelah uh tuhkuh nuh faclos ke luti luhn mwet Nephi; ac ke srihpac se inge Leum El ahkloesye moul lalos.\n\n5 Ac nga kena tuh kowos in liye lah inkaiyaclos oasr ke inkacnek in kunohkohn lalos, ac elos fahsr suwohswohs ye muhtuhn God, ac elos karuhnguhnwacng in liyacacng masap Lal ac mwe sap Lal ac nuhnuhnkuh Lal in fal nuh ke masap lal Moses.\n\n6 Ahok, nga fahk nuh suwos, inkaiyaclos oruh ma se inge, ac elos srihke ke oaru yohk tuh elos in kuh in use mwet luhlah sin mwet wiyaclos nuh ke etwacack luhn ma pwacye; ke ma inge oasr mwet pucspucs suc weluhlosyang ke lwen nuhkwewa.\n\n7 Ac liye, kowos sifacna etuh, tuh kowos liye ma inge, tuh elos suc utuckuh nuh ke etwacack luhn ma pwacye, ac in etuh ke facsin koluk ac sruhngwacyuck luhn pahpah tuhmwaclos, elos kolyuck in luhlahlfongi ma suhmuhslah muhtahl, ahok, kahs in pahluh luhn mwet pahluh muhtahl, ma sihmihsyucklac, ma kohlohlos in luhlahlfongi Leum, ac in auliyak, suc luhlahlfongi ac auliyak acse sie eklac luhn insiac nuh selos—\n\n8 Ke ma inge, elos suc tuhkuh nuh ke ma inge, kowos sifacna etuh lah elos fokoko ac tu na kuh ke luhlahlfongi, ac ke ma se ma oruh elos sukohsohklah.\n\n9 Ac kowos oacyacpac etuh lah elos pihkihnyac kuhfa in mweun nahtuhlos, ac elos sahngweng in sruhkwack ma inge tuh fin ohinge elos oraclah ma koluk; ahok, kowos kuh in liye lah elos sahngweng in oruh ma koluk—tuh liye elos fah sifacna lwelah tuh elos in longyucki ac acnwucki sin mwet lokoalok lalos, ac elos ac fah tiacna sruhkwack katlas nahtuhlos in laenuhlos, ac ma se inge ma ke srihpen luhlahlfongi lalos ke Kraist.\n\n10 Ac inge, ke srihpen tu na kuh lalos ke elos luhlahlfongi ke ma suc elos luhlahlfongi kac, tuh ke srihpen fokoko lalos ke pacl se elos etwacack, liye, Leum El fah ahkinsewowoyaclos ac ahkloesye moul lalos, finne oasr ma koluk lalos—\n\n11 Ahok, finne elos ac kais kuhtuh na muhnahslah ke suhlahlahlfongi, Leum El fah ahkloesye moul lalos, ne ke na pacl se ac fah tuhkuh ma sruhmuhnyuck sin pahpah tuhmwacsr, ac oacyacpac sel mwet pahluh Zenos, ac mwet pahluh pucspucs sahyac, ke sifilpac fohlohkihnyuckyak luhn mwet wiyacsr, mwet Laman, nuh ke etwacack luhn ma pwacye—\n\n12 Ahok, nga fahk nuh suwos, lah ke pacl sahflah uh wuhlweacng luhn Leum ac tuhtahflah nuh sin mwet wiyacsr, mwet Laman; ac finne oasr ma upac pucspucs ma elos fah sun, ac finne elos fah lihsyucklac in foroht forma fin facluh, ac ukweyuck, ac fah srihngihlyuck ac fahsrwelihk nuh fin acn sahyac, wacngihn acn in monglac, Leum El fah pahkotwen nuh selos.\n\n13 Ac ma inge in fal nuh ke kahs in pahluh, tuh elos fah sifilpac utuckuh nuh ke etwacack pwacye, suc pa etwacack ke Mwet in Molwelah lalos, ac mwet shepherd wolacna ac pwacye lalos, ac in oacwaclah inmahsrlon sip nahtuhl.\n\n14 Ke ma inge nga fahk nuh suwos, ac fah wo na nuh selos liki kowos fin kowos tiac auliyak.\n\n15 Tuh liye, fuhnuh orekma na wo uh ahkkahlwemyeyuck nuh selos ke ma ahkkahlwemyeyuck nuh suwos, ahok, nuh selos suc muhnahslah ke suhlahlahlfongi ke srihpen facsin luhn pahpah tuhmwaclos, kowos kuh in sifacna liye lah elos fah tiacna sifilpac muhnahslah ke suhlahlahlfongi.\n\n16 Ke ma inge, Leum El fahk: Nga fah tiac kuhnausuhloslac nohfohn, tuhsruhk Nga fah oruh tuh ke pacl luhn lahlmwetmwet Luhk elos fah sifilpac fohlohkoh nuh Yuruk, Leum El fahk.\n\n17 Ac inge liye, Leum El fahk, ke mwet luhn mwet Nephi: Elos fin tiacna auliyak, ac liyacacng in oruh kena Luhk, Nga fah kuhnausuhloslac, Leum El fahk, ke srihpen suhlahlahlfongi lalos finne ke orekma wo pucspucs ma Nga tuh oruh inmahsrlolos; ac pwacyena ke Leum El moul ma inge ac fah ohinge, Leum El fahk.\n\n", "hel 16": "[center][font_size=26]Sapta 16[/font_size][/center]\n\n[i]Mwet Nephi suc luhlahlfongel Samuel elos pacptaislac sel Nephi—Samuel el tiacna kuh in acnwucki ke suhkan pihsr ac yot luhn mwet Nephi suc tiac auliyak—Kuhtuh ahkkwekweye insiaclos, ac mwet sahyac liye lipufacn—Mwet suhlahlahlfongi elos fahk lah wacngihn srihpac in luhlahlahlfongi Kraist ac tuhkuh Lal nuh Jerusalem. Sahp ke yac 6–1 Met Liki Kraist.[/i]\n\n1 Ac inge, tukun ma inge oasr mwet pucspucs suc lohng kahs lal Samuel, suc mwet Laman, ma el sramsramkihn fin pot ke siti uh. Ac elos suc luhlahlfongi ke kahs Lal elos som ac sokol Nephi; ac ke elos tuhkuh ac sokolwack elos fahkwack nuh sel ke ma koluk lalos ac tiac lahfwekihn, kena tuh elos in kuh in pacptaislac nuh sin Leum.\n\n2 Tuhsruhk tuh elos suc tiacna luhlahlfongi ke kahs lal Samuel elos kasrkuhsrak sel; ac elos tuhngaluhl ke yot nuh ke pot uh, ac oacyacpac mwet pucspucs pihsrki suhkan pihsr nuh yohrohl ke el tulac fin pot uh; tuhsruhk Nguhn luhn Leum weluhl, yohkna oruh elos tiacna kuh in tuhngalilyac ke yot lalos kuh ke suhkan pihsr nahtuhlos.\n\n3 Inge ke elos liye tuh elos tiacna kuh in tuhngalilyac, oasr kuhtuh pac mwet suc tuh luhlahlfongi ke kahs lal, yohkna oruh elos som nuh yohrohl Nephi in pacptaislac.\n\n4 Tuh liye, Nephi el pacptaisi, ac palye, ac luti, fahk in auliyak nuh sin mwet uh, ahkkahlwemye akucl ac ma usrnguck, oruh ma usrnguck inmahsrlon mwet uh, tuh elos in kuh in etuh lah Kraist El ac tuhkuh ke pacl fototo—\n\n5 Fahk nuh selos ke ma suc ac tuhkuh ke pacl na fototo, tuh elos in kuh in etuh ac esam ke pacl in tuhkuh lalos lah ahkkahlwemyeyuck nuh selos ma inge met liki, nuh ke srihpac se tuh elos in kuh in luhlahlfongi; ke ma inge elos suc luhlahlfongi ke kahs lal Samuel elos som nuh yohrohl in pacptaislac, tuh elos tuhkuh auliyak ac fahkwack ke ma koluk lalos.\n\n6 Tuhsruhk inkaiyaclos tiacna luhlahlfongi ke kahs lal Samuel; ke ma inge ke elos liye tuh elos tiacna kuh in tuhngalilyac ke yot lalos ac ke suhkan pihsr nahtuhlos, elos wowoyak nuh sin sifac luhn mwet mweun lalos, fahk: Eis mwet se inge ac kaprilyac, tuh liye oasr sie devil kacl; ac ke srihpen kuh luhn devil suc oasr kacl kuht tiacna kuh in tuhngalilyac ke yot lasr ac suhkan pihsr nahtuhsr; ke ma inge eisacl ac kaprilyac, ac usacllah.\n\n7 Ac ke elos som in fihliyac paholos facl, liye, el ahtulac nuh ten liki pot uh, ac tuh kahinglac liki acn selos, ahok, finne nuh ke acn sel sifacna, ac muhtwacwacack in luti ac in palye inmahsrlon mwet lal sifacna.\n\n8 Ac liye, el tiacna sifilpac lohngyuck inmahsrlon mwet Nephi; ac pa inge ohiyac luhn mwet uh.\n\n9 Ac ohinge sahflah yac ahkalngucul ac ohnkohsr ke kolyuck luhn mwet nuhnuhnkuh fin mwet lal Nephi.\n\n10 Ac ohinge oacyacpac sahflah yac ahkalngucul ac itkohsr ke kolyuck luhn mwet nuhnuhnkuh, inkaiyacn mwet uh muhta na ke inse fuhlwact ac koluk lalos, ac mwet puh fahsr suwohswohs ye muhtuhn God.\n\n11 Ac pa inge pac ohiyac, ke yac ahkalngucul ac alkosr ke kolyuck luhn mwet nuhnuhnkuh.\n\n12 Ac tuh srihklac ma eklac ke ohiyac luhn mwet uh, sahyacn na mwet uh muhtwacwacack in upaclah liki met ah ke ma koluk, ac oruh yohk liki na met ah ma suc lain masap luhn God, ke yac ahkalngucul ac yuc ke kolyuck luhn mwet nuhnuhnkuh.\n\n13 Tuhsruhk tukun ma inge ke yac ahkyucnguhul ke kolyuck luhn mwet nuhnuhnkuh, oasr akucl na wo ituckyang nuh sin mwet uh, ac ma usrnguck; ac kahs luhn mwet pahluh muhtwacwacack in ahkpwacyeiyuck.\n\n14 Ac lipufacn sikme nuh sin mwet uh, mwet lahlmwetmwet, ac tuh fahkwack nuh selos pweng wo ke engan yohk; ohinge ke yac se inge ma suhmuhslah uh muhtwacwacack in ahkpwacyeiyuck.\n\n15 Ne ohinge, mwet uh muhtwacwacack in ahkkwekweye insiaclos, mwet nuhkwewa sahyacn na elos suc luhlahlfongi emet selos, kwewana mwet Nephi ac oacyacpac mwet Laman, ac elos muhtwacwacack in muhngnguh kuhiyaclos sifacna ac lahlmwetmwet lalos sifacna, fahk:\n\n16 Kuhtuh ma uh elos palye pwacye, inmahsrlon ma pucspucs; tuhsruhk liye, kuht etuh lah orekma yohk ac wolacna inge nuhkwewa tiacna kuh in tuhkuh, ke ma sruhmuhnyuck uh.\n\n17 Ac elos muhtwacwacack in nuhnkuh ac in sruhmuhn inmahsrlolos sifacna, fahk:\n\n18 Tuh wacngihn srihpac tuh sie mwet suc oacna Kraist ac fah tuhkuh; fin ohinge, ac El pa Wen nuhtin God, Pahpah luhn kuhsrao ac facluh, oacna ke sruhmuhnyuck uh, efuh kuh El tiacna ahkkahlwemyacl sifacna nuh sesr ac oacyacpac nuh selos suc ac fah oasr Jerusalem?\n\n19 Ahok, efuh kuh El ac tiacna ahkkahlwemyacl sifacna fin acn se inge ac oacyacpac fin acn Jerusalem?\n\n20 Tuhsruhk liye, kuht etuh lah facsin koluk se pa inge, ma tuhtahflah nuh ten nuh sesr sin pahpah tuhmwacsr, in oruh kuht in luhlahlfongi ke kuhtuh ma yohk ac wolacna ma ac fah tuhkuh, tuhsruhk tiac nuh inmahsrlosr, tuhsruhk ke sie acn ma oan loesuhlah, sie acn ma kuht tiacna etuh; ke ma inge elos kuh in oruh kuht in muhta na ke lohsr, tuh kuht tiac kuh in liye ke muhtahsr sifacna lah ma inge pwacye.\n\n21 Ac elos fah, ke ohiyac kuhtasrihk ac lukmac luhn el suc koluk, oraclah kuhtuh ma lukmac yohk ma kuht tiacna kuh in kahlwem kac, ma fah sruokkuhti na in mwet kuhlwacnsap nuh ke kahs lalos, ac oacyacpac in mwet kuhlwacnsap nuh selos, tuh kuht muhngngwelos in luti kuht kahs uh; ac ohinge elos ac sruokkuhti na ke lohsr uh fin kuht eiskuhtyang sifacna nuh selos, ke lusen moul lasr nohfohn.\n\n22 Ac ma pucspucs pac mwet uh tuh motkweack ke insiaclos, ma lahlfon ac wacngihn srihpac; ac elos arulacna pihrihkyuckyak, tuh Setuhn el puhrakwelosyak in oruh ma koluk pacl nuhkwewa; ahok, el tuh som osrwaclihk lwesrihk ac fohs fin acn ah nohfohn, tuh elan kuh in ahkkwekweye insiacn mwet uh in lain ma wo ac in lain ma ac fah tuhkuh.\n\n23 Ac finne ke akucl ac ma usrnguck ma tuh orek inmahsrlon mwet luhn Leum, ac ma usrnguck pucspucs ma elos tuh oruh, Setuhn el tuh sruokyac yohk insiacn mwet fin acn ah nohfohn.\n\n24 Ac ohinge sahflah yac ahkyucnguhul ke kolyuck luhn mwet nuhnuhnkuh fin mwet lal Nephi.\n\n25 Ac ohinge sahflah puk lal Helaman, in fal nuh ke ma sihmlac lal Helaman ac wen nahtuhl.\n\n", "3-ne 1": "[center][font_size=26]Nephi Ahktolu[/font_size][/center]\n\n[center][font_size=26]Puk lal Nephi Wen nahtuhl Nephi, Suc Pa Wen nahtuhl Helaman[/font_size][/center]\n\nAc Helaman el wen nahtuhl Helaman, suc pa wen nahtuhl Alma, suc pa wen nahtuhl Alma, sie fihlin sucu tok lal Nephi suc pa wen nahtuhl Lehi, suc tuhkuh liki acn Jerusalem ke yac se emet ke kolyuck lal Zedekiah, tohkohsrah luhn Judah.\n\n[center][font_size=26]Sapta 1[/font_size][/center]\n\n[i]Nephi, wen nahtuhl Helaman, el som liki acn uh, ac wen nahtuhl suc pa Nephi el karuhnguhnwacng ma sihmlac—Finne oasr akucl ac ma usrnguck pucspucs, mwet koluk elos plwacn in uniyac mwet suwohswohs—Fong in isuslac luhn Kraist tuhkuh—Akucl uh utuckuh, ac sie itu sasuc sikyak—Kikiacp ac kuhtasrihk uh upaclah, ac mwet pihsrapasr lal Gadianton elos uniyac mwet pucspucs. Sahp ke yac 1–4 Tukun Kraist.[/i]\n\n1 Na tukun ma inge yac ahkyucnguhul ac sie somlah ac yac ahkonfoko liki pacl se ma Lehi el som liki acn Jerusalem; ac ke yac se inge Lachoneus el pa mwet nuhnuhnkuh fuhlwact ac kafuhnah fin acn uh.\n\n2 Ac Nephi, wen nahtuhl Helaman, el som liki acn lal Zarahemla, el sang nuh sin wen nahtuhl suc pa Nephi, suc pa wen mahtuh se emet nahtuhl, in karihngihn plwet prahs, ac ma sihmlac nuhkwewa ma tuh karihngihnyuckyang, ac ma nuhkwewa ma karihngihnyuckyang in muhtahl e ke na tuyak lal Lehi liki acn Jerusalem.\n\n3 Na el som liki acn uh, ac acn ma el som nuh we, wacngihn mwet etuh; ac wen nahtuhl suc pa Nephi el tuh aholuhl in karuhnguhnwacng ma sihmlac, ahok, ma sihmlac luhn mwet inge.\n\n4 Ac tukun ma inge ke muhtwacwacackiyacn yac ahkyucnguhul ac luo, liye, kahs in pahluh luhn mwet pahluh muhtwacwacack in ahkpwacyeiyuck liki met ah; tuh muhtwacwacack in oasr akucl wolacna ac ma usrnguck wolacna orek inmahsrlon mwet uh.\n\n5 Tuhsruhk oasr mwet suc muhtwacwacack in fahk lah pacl uh somlah tari nuh ke kahs uh in ahkpwacyeiyuck, ma tuh sruhmuhnyuck sel Samuel, suc mwet Laman.\n\n6 Ac elos muhtwacwacack in engan ke mwet wiyaclos, fahk: Liye pacl uh somlah, ac kahs lal Samuel tiacna ahkpwacyeiyucklac; ke ma inge, engan lowos ac luhlahlfongi lowos ke ma se inge wacngihn srihpac.\n\n7 Ac tukun ma inge elos tuh oraclah sie fohs luhlahp fin acn ah nohfohn; ac mwet suc luhlahlfongi elos muhtwacwacack in arulacna ahsor, tuh fin ke kuhtwena ohiyac ma suc tuh sruhmuhnyuck ah sahp ac tiac sikyak.\n\n8 Tuhsruhk liye, elos tuh insacnweacng in tuhpan nuh ke lwen se ac fong se ac lwen se ma ac fah oacna sie lwen ma oacna in muh ac wacngihn fong, tuh elos in kuh in etuh lah luhlahlfongi lalos tiacna wacngihn srihpac.\n\n9 Na tukun ma inge oasr sie lwen ma tuh srisrilac sin mwet suhlahlahlfongi, tuh elos nuhkwewa suc luhlahlfongi ke facsin ingacn enenuh in acnwucki fin akucl uh tiacna sikyak, ma tuh utuckuh sel mwet pahluh Samuel.\n\n10 Na tukun ma inge ke Nephi, wen nahtuhl Nephi, el liye ma koluk se inge luhn mwet lal, insiacl arulacna ahsor.\n\n11 Ac tukun ma inge el som ac epahsrlah nuh infohk uh, ac pruhe upac nuh sin God lal ke mwet lal, ahok, elos suc ac kuhnausyucklac ke srihpen luhlahlfongi lalos ke facsin luhn pahpah tuhmwaclos.\n\n12 Ac tukun ma inge el pruhe upac nuh sin Leum ke lwen na fohn sac; ac liye, puhsrwen Leum tuhkuh nuh yohrohl, fahk:\n\n13 Sruhkwack sifom ac enganwack; tuh liye, pacl uh apkuhran me, ac ke fong se inge akucl uh ac fah utuckuh, ac litu Nga tuhkuh nuh fin facluh, in ahkkahlwemye nuh sin mwet nuhkwewa lah Nga fah ahkpwacyeiye ma nuhkwewa ma Nga oruh in sruhmuhnyuck ke oalin mwet pahluh muhtahl Luhk.\n\n14 Liye, Nga tuhkuh nuh yurun mwet Luhk, in ahkpwacyeiye ma nuhkwewa ma Nga tuh ahkkahlwemye nuh sin tuhlihk nuhtin mwet e ke na pwelucng luhn facluh, ac in oruh kena, kwewana luhn Pahpah ac luhn Wen—luhn Pahpah ke srihpuck, ac luhn Wen ke srihpen monuk. Ac liye, pacl uh apkuhran me, ac fong se inge akucl uh ac fah utuckuh.\n\n15 Ac tukun ma inge kahs ma tuhkuh nuh yohrohl Nephi ah ahkpwacyeiyucklac, in fal oacna ke ma inge tuh sruhmuhnyuck ah; tuh liye, ke tihli luhn faht ah wacngihn lohsr; ac mwet uh muhtwacwacack in lut ke srihpen wacngihn lohsr ke fong uh tuhkuh.\n\n16 Ac oasr mwet pucspucs, suc tuh tiacna luhlahlfongi kahs luhn mwet pahluh, suc puhtatlac nuh infohk uh ac oacna in muh elos misac, tuh elos etuh lah plwacn yohk ke kuhnausyucklac ma elos tuh oraclah nuh selos suc luhlahlfongi ke kahs luhn mwet pahluh ac tiac fahlac; tuh akucl ma tuh utuckuh ah sikyak tari.\n\n17 Ac elos muhtwacwacack in etuh lah Wen nuhtin God El enenuh in sikme ke kihtin pacl; ahok, in ahkkahlwemye, mwet nuhkwewa fin facluh nohfohn ke lacfahl rohtoh nuh kuhtuhlacp, kwewana ke acn nuh acir ac ke acn nuh epang, elos arulacna lut oruh elos puhtatlac nuh infohk uh.\n\n18 Tuh elos etuh lah mwet pahluh elos tuh fahkwack ke ma inge ke lusen yac pucspucs, ac lah akucl ma tuh utuckuh ah sikyak tari; ac elos muhtwacwacack in sahngweng ke srihpen ma koluk lalos ac suhlahlahlfongi lalos.\n\n19 Ac tukun ma inge wacngihn lohsr ke fong fohn sac, tuhsruhk kahlwem oacna in muh infulwen lwen. Ac tukun ma inge faht ah sifilpac takwack ke litutacng, in fal nuh ke akwuck wo la; ac elos etuh lah pa inge lwen se ma Leum Elac isuslac, ke srihpen akucl ma tuh utuckuh ah.\n\n20 Ac ma inge tuh ahkpwacyeiyucklac, ahok, ma nuhkwewa, ma srihsrihk nuhkwewa, in fal nuh ke kahs luhn mwet pahluh.\n\n21 Ac tukun ma inge oacyacpac sie itu sasuc tuh sikyak, in fal nuh ke kahs uh.\n\n22 Ac tukun ma inge ke pacl se inge fahlac muhtwacwacack in oasr kahs kikiacp ma osrwaclihk inmahsrlon mwet uh, sin Setuhn, in ahkkwekweye insiaclos, in oruh elos in tiac luhlahlfongi ke akucl ac ma usrnguck ma elos tuh liye; tuhsruhk finne ke kikiacp ac kuhtasrihk inge inkaiyacn mwet uh tuh luhlahlfongi, ac elos eklac forlah nuh sin Leum.\n\n23 Ac tukun ma inge ke Nephi el som nuh inmahsrlon mwet uh, ac oacyacpac mwet pucspucs sahyac, pacptais nuh ke auliyak, ke ma inge oasr sie iyucklac yohk luhn ma koluk. Ac ohinge mwet uh muhtwacwacack in sifilpac mislac fin acn uh.\n\n24 Ac wacngihn fohs, sahyacn na mwet puh suc muhtwacwacack in luti, srihke in ahkpwacyeiye ke ma suhmuhslah lah tilac yohk srihpac in liyacacng masap lal Moses. Na ke ma se inge elos tuh tahfonglac, tuh elos tiacna kahlwem ke ma suhmuhslah.\n\n25 Tuhsruhk tukun ma inge tiac paht tohkoh elos eklac wolac, ac etwacack ke tahfonglac ma elos tuh oasr kac, tuh ma inge ahkkahlwemyeyuck nuh selos lah masap uh soenna ahkpwacyeiyucklac, ac lah ma inge enenuh in ahkpwacyeiyucklac ke ohiyac nuhkwewa; ahok, kahs uh tuhkuh nuh faclos lah ma inge enenuh na in ahkpwacyeiyucklac; ahok, tuh sie sihm kuh sifac ac tiac sikyak ne ke na ma inge ahkpwacyeiyucklac; ke ma inge ke yac sepacna inge elos tuh utuckuh nuh ke sie etwacack ke tahfonglac lalos ac elos tuh fahkwack tahfonglac lalos.\n\n26 Ac ohinge ke yac ahkyucnguhul ac luo sahflah, use pweng wo nuh sin mwet uh ke srihpen akucl ma tuh sikyak, in fal nuh ke kahs in pahluh luhn mwet pahluh muhtahl nuhkwewa.\n\n27 Ac tukun ma inge yac ahkyucnguhul ac tolu tuh oacyacpac somlah ke mislac, sahyacn na mwet pihsrapasr lal Gadianton, suc muhta finohl ah, suc tuh puhseni na fin acn ah; tuh arulacna fokoko acn in monglac ac acn lukmac lalos tuh mwet uh koflah in kuhtanguhloslac; ke ma inge elos tuh oraclah ahkmas pucspucs, ac tuh oruh acnwuck yohk inmahsrlon mwet ah.\n\n28 Ac tukun ma inge ke yac ahkyucnguhul ac ahkosr elos muhtwacwacack in puhseni na upac, ke srihpen oasr mwet lain pucspucs luhn mwet Nephi suc tuh kahinglac nuh yohrohlos, ma tuh oraclah ahsor yohk nuh sin mwet Nephi suc tuh muhta na fin acn ah.\n\n29 Ac oacyacpac oasr sie srihpac in ahsor yohk inmahsrlon mwet Laman; tuh liye, oasr tuhlihk pucspucs nahtuhlos suc tuh kapkapwack ac fokokoi ke matwac, tuh elos kuh in sifacna lac, ac elos tuh kolyucklac sin kuhtuh mwet Zoram, ke kikiacp lalos ac kahs in ahkluhng lalos, in welah mwet pihsrapasr lal Gadianton ingoh.\n\n30 Ac ohinge mwet Laman elos oacyacpac ahkkweokyeyuck, ac muhtwacwacack in muhnahslah ke luhlahlfongi ac suwohswohs lalos, ke srihpen ma koluk luhn fihlin mwet mahtuhyak.\n\n", "3-ne 2": "[center][font_size=26]Sapta 2[/font_size][/center]\n\n[i]Ma koluk ac ma sruhngwacyuck upaclah inmahsrlon mwet uh—Mwet Nephi ac mwet Laman elos tuhkweni in karuhnguhnuhlosyang sifacna in lain un mwet pihsrapasr lal Gadianton—Mwet Laman suc eklac wolac elos fasrfasrlah ac pahngpahng mwet Nephi. Sahp ke yac 5–16 Tukun Kraist.[/i]\n\n1 Ac tukun ma inge yac ahkyucnguhul ac limekohsr oacyacpac somlah, ac mwet uh muhtwacwacack in muhlkuhnlah akucl ac ma usrnguck ma elos tuh lohng, ac muhtwacwacack in srihkeni na srihkeni lut ke sie akucl ac sie ma usrnguck tuhkuh inkuhsrao me, yohkna oruh elos muhtwacwacack in kwekwe insiaclos, ac lohsrlah nuhnak lalos, ac muhtwacwacack in suhlahlahlfongi ma nuhkwewa ma elos tuh lohng ac liye—\n\n2 Motkweack kuhtuh ma wacngihn srihpac ke insiaclos, tuh ma inge tuh oreklac sin mwet ac ke kuh luhn devil, in kohllah ac kiyacpwelah insiacn mwet uh; ac ohinge Setuhn el sifilpac sruokyac insiacn mwet uh, yohkna oruh el tuh ahklohsryelah muhtahlos ac kohlohloslac in luhlahlfongi lah mwe luti luhn Kraist uh sie ma lahlfon ac wacngihn srihpac.\n\n3 Ac tukun ma inge mwet uh muhtwacwacack in upaclah ke ma koluk ac ma sruhngwacyuck; ac elos tiacna luhlahlfongi lah ac sifilpac oasr akucl ac ma usrnguck utuckuh; ac Setuhn el som, kohllah insiacn mwet uh, srihfaclos ac oruh tuh elos in oruh ma koluk yohk fin acn uh.\n\n4 Ac ohinge sahflah yac ahkyucnguhul ac ohnkohsr; ac oacyacpac yac ahkyucnguhul ac itkohsr; ac oacyacpac yac ahkyucnguhul ac alkosr; ac oacyacpac yac ahkyucnguhul ac yuc;\n\n5 Ac oacyacpac yac siofok somlah e ke na pacl lal Mosiah, suc pa tohkohsrah luhn mwet luhn mwet Nephi.\n\n6 Ac yac onfoko ac yuc somlah e ke pacl se ma Lehi el som liki acn Jerusalem.\n\n7 Ac yac yuc somlah e ke na pacl se ma akucl uh tuh utuckuh, ma tuh sramsramkihnyuck sin mwet pahluh, lah Kraist El ac tuhkuh nuh facluh.\n\n8 Inge mwet Nephi elos muhtwacwacack in wek pacl lalos muhtwacwacack ke pacl se inge ke akucl uh tuh utuckuh, kuh muhtwacwacack ke tuhkuh luhn Kraist; ke ma inge, yac yuc tuh somlah.\n\n9 Ac Nephi, suc pa pahpah tuhmwacl Nephi, suc tuh karuhnguhnwacng ma sihmlac, el tiacna fohlohk nuh fin acn lal Zarahemla, ac tiacna kuh in sukokyak ke kuhtwena acn fin acn ah nohfohn.\n\n10 Ac tukun ma inge mwet ah tuh srwackna muhta ke ohiyac koluk, finne yohk luti ac pahluh ma tuh suhpweyucklac nuh inmahsrlolos; ac ohinge yac ahksingucul tuh oacyacpac sahflah; ac oacyacpac yac ahksingucul sie sahflah ke ohiyac koluk.\n\n11 Ac tukun ma inge ke yac ahksingucul tolu muhtwacwacack in oasr mweun ac fohs fin acn nuhkwewa; tuh mwet pihsrapasr lal Gadianton tuh puhseni na upac, ac elos tuh uniyac mwet pucspucs, ac tuh kuhnahoslah siti pucspucs, ac tuh osrwaclihk misac ac ahkmas yohk fin acn ah nohfohn, oruh yohk srihpac tuh mwet nuhkwewa, kwewana mwet Nephi ac mwet Laman, in enenuh na in sruhkwack kuhfa in mweun nahtuhlos in laenuhlos.\n\n12 Ke ma inge, mwet Laman nuhkwewa suc tuh eklac forlah nuh sin Leum elos tuh tuhkweni wi mwet wiyaclos, mwet Nephi, ac tuh enenweyuck, nuh ke karihngihnyuckyang luhn moul lalos ac muhtwacn lalos ac tuhlihk nahtuhlos, in sruhkwack kuhfa in mweun in lain un mwet pihsrapasr lal Gadianton, ahok, ac oacyacpac in sruokyac na suwohs lalos, ac ohiyac wo luhn alu lalos ac luhn kaksak in alu lalos, ac sukohsohk lalos ac moul sukohsohk lalos.\n\n13 Ac tukun ma inge tuh met liki yac ahksingucul tolu sahflah mwet Nephi elos tuh ahksensenkihnyuck ke kuhnahoslah yohk ke srihpen mweun se inge, ma tuh arulacna upaclah.\n\n14 Ac tukun ma inge mwet Laman suc tuh toeni wi mwet Nephi elos tuh oacwaclah inmahsrlon mwet Nephi.\n\n15 Ac selngawi se lalos ah tuh itucklac luhkwelos, ac mahnolos eklac fasrfasrlah oacna mwet Nephi;\n\n16 Ac mukul fuhsr nahtuhlos ac acn nahtuhlos eklac arulacna oaskuh, ac elos tuh oacwaclah inmahsrlon mwet Nephi, ac tuh pahpahng mwet Nephi. Ac ohinge sahflah yac ahksingucul tolu.\n\n17 Ac tukun ma inge ke muhtwacwacackiyacn yac ahksingucul ahkosr, mweun se inmahsrlon un mwet pihsrapasr ac mwet lal Nephi tuh fahfahlac na ac tuh arulacna upaclah; ne ohinge, mwet lal Nephi tuh fokoko kuhtuh liki un mwet pihsrapasr, yohkna oruh elos tuh ukwaclosyak nuh tok liki acn selos nuh ke finohl uh ac nuh ke acn lukmac selos.\n\n18 Ac ohinge sahflah yac ahksingucul ahkosr. Ac ke yac ahksingucul limekohsr elos tuh tuhkuh in lain mwet lal Nephi; ac ke srihpen koluk luhn mwet lal Nephi, ac fohs ac akuhkuhin pucspucs lalos, un mwet pihsrapasr lal Gadianton tuh eis kuh yohk faclos.\n\n19 Ac ohinge sahflah yac ahksingucul limekohsr, ac ohinge mwet ah muhta ke ohiyacn kweok pucspucs; ac katlas luhn kuhnahoslah tuh ahtahtlah faclos, yohkna oruh elos tuh apkuhran na in acnwucklac kac, ac ohinge ke srihpen ma koluk lalos.\n\n", "3-ne 3": "[center][font_size=26]Sapta 3[/font_size][/center]\n\n[i]Giddianhi, mwet kol luhn u lal Gadianton, el sapkihn tuh Lachoneus ac mwet Nephi in sifacna fuhlwelosyak ac acn selos—Lachoneus el srihsrngilyac Gidgiddoni in sie mwet kol fuhlwact luhn un mwet mweun—Mwet Nephi elos toweni fin acn Zarahemla ac acn Puhs in tuyak karuhnguhnuhlosyang sifacna. Sahp ke yac 16–18 Tukun Kraist.[/i]\n\n1 Ac na tukun ma inge ke yac ahksingucul ohnkohsr tukun tuhkuh luhn Kraist, Lachoneus, kafuhnah luhn acn uh, el eis sie lwacta sin mwet kol ac kafuhnah luhn un mwet pihsrapasr se inge; ac pa inge kahs ma tuh sihmlac ah, fahk:\n\n2 Lachoneus, suc wo emet ac kafuhnah fuhlwact luhn acn uh, liye, nga sihmihs lwacta se inge nuh sum, ac arulacna kaksakihn kom ke srihpen tu na kuh lom, ac oacyacpac tu na kuh luhn mwet lom, in karuhnguhnwacng na ma suc kowos motko na muh suwohs ac kuh lowos; ahok, kowos tu na wo, oacna in muh kowos kahsreyuck ke poun sie god, ke karihngihnyacn moul sukohsohk lowos, ac ma lowos, ac acn suwos, kuh ma suc kowos pahngon ohinge.\n\n3 Ac oacna in muh ma pahkomuhta se nuh sihk, Lachoneus suc wo emet, tuh kom in arulacna lahlfon ac nuhnkuh keim sifacna in motko muh kom kuh in tu lain un mwet puhlaik pucspucs suc muhta ye kohkoh luhk, suc ke pacl se inge elos tu ahkolah in mweun, ac sano rahrahlac in eis kahs uh—Som nuh yurun mwet Nephi ac kuhnausuhloslac.\n\n4 Ac nga, etuh ke nguhnin kuhtanglah lalos, elos ahkpwacyeiye ma inge ke acn in mweun, ac nga etuh ke kasrkuhsrak ma pahtpaht lalos nuh suwos ke srihpen ma tahfonglac pucspucs ma kowos tuh oraclah nuh selos, ke ma inge elos fin tuhkuh in lain kowos elos ac fahsri kowos in kuhnahoslah.\n\n5 Ke ma inge nga suhmuhslah lwacta se inge, siliyac ke pouk sifacna, pahkomuhta nuh ke ohiyac wo lowos, ke srihpen tu na kuh lowos ke ma suc kowos luhlahlfongi muh pwacye, ac nguhn wo lowos ke acn in mweun.\n\n6 Ke ma inge nga sihm nuh sum, kena tuh kowos in fuhlweack nuh sin mwet luhk inge, siti lowos, acn lowos, ac ma lowos, liki na elos in fahsri kowos ke katlas ac kuhnausyucklac se ma ac tuhkuh nuh fowos.\n\n7 Kuh ke kahs sahyac, fihlikowosyang sifacna nuh sesr, ac toweni wi kuht ac etwacack ke orekma lukmac lasr, ac eklac mwet wiyacsr tuh kowos in kuh in oacna kuht—tiac mwet kuhmahk lasr, tuhsruhk mwet wiyacsr ac mwet lili ke ma nuhkwewa lasr.\n\n8 Ac liye, nga fuhlahk nuh sum, kowos fin oruh ma se inge, ke sie olweacng, kowos fah tiacna kuhnausyucklac; tuhsruhk kowos fin tiac oruh ma se inge, nga fuhlahk nuh suwos ke sie olweacng, lah ke mahlwem litu uh nga fah sapkihn tuh un mwet mweun luhk in tuhkuh lain kowos, ac elos ac fah tiac tulokihnyac paholos ac fah tiac pahkomuhta, tuhsruhk ac fah unikowoslac, ac fah lwelah katlas uh in unikowoslac ne ke na kowos uniyucklac.\n\n9 Ac liye, nga pa Giddianhi; ac nga pa kafuhnah luhn un mwet lukmac lal Gadianton; suc u ac orekma la uh nga etuh muh wo; ac ma inge ma na e ke pacl mahtuh met ah ac ma inge tuhtahflah nuh ten nuh sesr.\n\n10 Ac nga sihmihs lwacta se inge nuh sum, Lachoneus, ac nga finsrak tuh kowos in use acn suwos ac ma lowos, in wacngihn ahkkahkyeyacn srah, tuh ma inge mwet luhk in kuh in sifilpac eis suwohs ac kafucrmacn lalos, suc tuh som liki kowos ke srihpen ma koluk lowos in eislah luhkwelos suwohs lalos ke kafucrmacn, ac kowos fin tiac oruh ma se inge, nga fah fohlohksahk ke tahfonglac ma orek nuh selos. Nga pa Giddianhi.\n\n11 Ac na tukun ma inge ke Lachoneus el eis lwacta se inge el arulacna lut, ke srihpen puhlaik lal Giddianhi in sapkihn in ituckyang tuh acn luhn mwet Nephi, ac oacyacpac ke ahksahngwengye mwet uh ac fohlohksahk ke ma tahfonglac orek nuh selos suc wacngihn ma tahfonglac orek nuh selos, sahyacn na elos tuh sifacna tahfonglac ke elos tuyak som nuh yurun mwet pihsrapasr koluk ac sruhngwacyuck.\n\n12 Inge liye, Lachoneus se inge, kafuhnah, el sie mwet wo, ac tiacna kuh in sahngweng ke sap ac ahksahngweng luhn sie mwet pihsrapasr; ke ma inge el tiacna porongo lwacta se lal Giddianhi, kafuhnah luhn mwet pihsrapasr, tuhsruhk el tuh oruh tuh mwet lal in pruhe nuh sin Leum in fokoko ke pacl se ma un mwet pihsrapasr uh fah tuhkuh in laenuhlos.\n\n13 Ahok, el suhpwaclah sie mwe fahkwack nuh inmahsrlon mwet nuhkwewa, tuh elos in oracni nuh sie muhtwacn lalos, ac tuhlihk nahtuhlos, ac un sip nahtuhlos ac un kosro nahtuhlos, ac mwe kahsruh nuhkwewa lalos, sahyacn na acn selos, nuh ke sie acn.\n\n14 Ac el oruh tuh acn lihsrihngyuck in muhsahiyuckyak raunweloslac, ac fokokoiyacn ma inge enenuh in arulacna kuh. Ac el oruh tuh un mwet mweun, kwewana mwet Nephi ac mwet Laman, kuh elos nuhkwewa suc oacwaclah inmahsrlon mwet Nephi, in fihliyucki in topang raunwelah acn uh in liyaclos, ac in topang elos liki un mwet pihsrapasr ke lwen ac fong.\n\n15 Ahok, el fahk nuh selos: Ke Leum El moul, kowos fin tiac auliyak ke ma koluk lowos nuhkwewa, ac pruhe nuh sin Leum, kowos fah tiacna moliyucklac liki poun un mwet pihsrapasr lal Gadianton.\n\n16 Ac arulacna yohk srihpac ac wo kahs ac kahs in pahluh lal Lachoneus pwacnwacng elos tuh oruh sahngweng in tuhkuh nuh fin mwet nuhkwewa; ac elos tuh sang kuhiyaclos in oruh fal nuh ke kahs lal Lachoneus.\n\n17 Ac tukun ma inge ke Lachoneus el tuh srihsrngiyac mwet kol fuhlwact fin un mwet mweun nuhkwewa luhn mwet Nephi, in kohlohlos ke pacl se ma un mwet pihsrapasr uh ac tuhkuh liki innimac uh in laenuhlos.\n\n18 Inge mwet fuhlwact se emet inmahsrlon mwet kol fuhlwact nuhkwewa ac mwet kol kuhlacna luhn un mwet mweun nuhkwewa luhn mwet Nephi el srihsrngiyucki, ac inel pa Gidgiddoni.\n\n19 Inge facsin inmahsrlon mwet Nephi nuhkwewa in srihsrngiyac nuh sin kacptin fuhlwact lalos, (sahyac na ke pacl ma elos koluk) sie mwet ma oasr nguhn in fwackyuck la ac oacyacpac pahluh; ke ma inge, Gidgiddoni se inge el sie mwet pahluh wo inmahsrlolos, ac oacyacpac mwet nuhnuhnkuh fuhlwact.\n\n20 Inge mwet uh fahk nuh sel Gidgiddoni: Pruhe nuh sin Leum, ac lwelah kuht in som nuh finohl uh ac nuh innimac uh, tuh kuht in kuh in ohsun nuh sin un mwet pihsrapasr in kuhnausuhloslac ke acn selos sifacna.\n\n21 Tuhsruhk Gidgiddoni el fahk nuh selos: Leum El tiacna lwelah; tuh kuht fin som laenuhlos Leum El ac eiskuhtyang nuh in paholos; ke ma inge kuht fah ahkoekuhtlac sifacna ke infulwen acn lasr uh, ac kuht fah toweniiyac un mwet mweun lasr nuhkwewa nuh sie, ac kuht fah tiacna som laenuhlos, tuhsruhk kuht fah sano na ne ke na elos fah tuhkuh lain kuht; ke ma inge ke Leum El moul, kuht fin oruh ma se inge El fah usaclos me nuh in pahosr.\n\n22 Ac tukun ma inge ke yac ahksingucul itkohsr, ke kapihn yac uh, pweng se lal Lachoneus ah tuh osrwaclihk acn ah nohfohn, ac elos tuh eis ohsr nahtuhlos, ac chariot okwaclos, ac un kaho nahtuhlos, ac un sip nahtuhlos, ac un kosro nahtuhlos, ac grain nwaclos, ac mwe kahsruh nuhkwewa lalos, ac tuh fahsr som ke pihsen mwet tausin ac tausin nuh ke tausin, ne ke na elos nuhkwewa som nuh ke acn se ma tuh srihsrngiyucki muh elos ac toweni nuh sie we, in karuhnguhnuhlosyang sifacna liki mwet lokoalok lalos.\n\n23 Ac acn se ma tuh srihsrngiyucki ah pa acn lal Zarahemla, ac acn sac oasr inmahsrlon acn Zarahemla ac acn Puhs, ahok, nuh ke mahsrol se ma oan infulwen acn Puhs ac acn Ahsor.\n\n24 Ac oasr mwet tausin pucspucs suc tuh pahngpahng mwet Nephi, suc tuh toweni nuh sie fin acn se inge. Inge Lachoneus el tuh oruh tuh elos in toweni nuh sie ke acn ma oan nuh lacfahl epang, ke srihpen selngawi yohk se ma oasr fin acn ma oan nuh lacfahl acir.\n\n25 Ac elos tuh lihsrihngwelosyak sifacna liki mwet lokoalok lalos; ac elos tuh muhta ke acn sefanna, ac ke u sefanna, ac elos tuh sahngweng ke kahs ma tuh sramsramkihnyuck sel Lachoneus, yohkna oruh elos tuh auliyak ke ma koluk lalos nuhkwewa; ac elos tuh sang pruhe lalos nuh sin Leum God lalos, tuh Elan molweloslac ke pacl se ma mwet lokoalok lalos ac tuhkuh in mweun laenuhlos.\n\n26 Ac elos tuh arulacna ahsor ke srihpen mwet lokoalok lalos. Ac Gidgiddoni el tuh oruh tuh elos in oraclah kain in kuhfa in mweun nuhkwewa, ac elos enenuh in fokoko ke mwe loango, ac ke plwet in loango, ac ke mwe loango raun srihsrihk, in fal nuh ke ahkuhtweyac lal.\n\n", "3-ne 4": "[center][font_size=26]Sapta 4[/font_size][/center]\n\n[i]Un mwet mweun luhn mwet Nephi elos kuhtanglah un mwet pihsrapasr lal Gadianton—Giddianhi el acnwucki, ac el suc aholuhl, Zemnarihah, el loksakiyucklac—Mwet Nephi elos kaksakihn Leum ke kuhtanglah lalos. Sahp ke yac 19–22 Tukun Kraist.[/i]\n\n1 Ac tukun ma inge ke kapihn yac ahksingucul alkosr un mwet mweun luhn un mwet pihsrapasr elos tuh ahkolah in mweun, ac muhtwacwacack in tuhkuh ac ilyak tuhkuh liki inging uh, ac liki finohl uh, ac innimac uh, ac ke pot kuhlacna lalos, ac acn lukmac selos, ac muhtwacwacack in sruokyac acn uh, kwewana acn ma oan nuh lacfahl epang ac acn ma oan nuh lacfahl acir, ac muhtwacwacack in sruokyac acn nuhkwewa ma sisyucklac sin mwet Nephi, ac siti ma pihsaclah.\n\n2 Tuhsruhk liye, wacngihn kosro lwemnak kuh kosro in sruh fin acn ingacn ma tuh sisyucklac sin mwet Nephi, ac wacngihn kosro ma un mwet pihsrapasr kuh in sruokyac sahyacn na ma oasr ke innimac uh.\n\n3 Ac un mwet pihsrapasr uh tiac kuh in painmoullac sahyacn na ke innimac, nuh ke kena luhn mongo; tuh mwet Nephi elos tuyak som liki acn selos oruh pihsaclah, ac tuh oracni un sip nahtuhlos ac un kosro nahtuhlos ac mwe kahsruh nuhkwewa lalos, ac oracni ma inge nuh sie.\n\n4 Ke ma inge, wacngihn pacl wo nuh sin mwet pihsrapasr in fuhnmweti ac in eis mongo, sahyacn na in tuhkuh in mweun lain mwet Nephi, ac mwet Nephi elos ueni nuh sie, ac arulacna puhs suhna, ac elos sruhkwack nwaclos sifacna mwe kahsruh, ac ohsr ac kaho, ac kain in sip nuhkwewa, tuh elos in kuh in painmoullac ke lusen yac itkohsr, ke puhlan pacl se inge elos tuh finsrak in kuhnahoslah un mwet pihsrapasr liki fin acn uh; ac ohinge yac ahksingucul alkosr sahflah.\n\n5 Ac tukun ma inge ke yac ahksingucul yuc Giddianhi el sokwack lah fal tuh el enenuh in som in mweun lain mwet Nephi, tuh wacngihn ohiyac ma elos kuh in painmoullac sahyacn na in fuhnmweti ac pihsrapasr ac ahkmas.\n\n6 Ac elos tiacna ke sifacna osrwaclihk fin acn uh yohkna oruh elos kuh in kap grain, fin tiac mwet Nephi elos ac tuhkuh nuh yohrohlos ac onweloslac; ke ma inge Giddianhi el sang masap nuh sin un mwet mweun lal lah ke yac se inge elos enenuh in som mweun lain mwet lal Nephi.\n\n7 Ac tukun ma inge elos tuh tuhkuh in mweun; ac ke mahlwem ahkohnkohsr; ac liye, upac ac koluk lwen se ma elos tuh tuhkuh in mweun ah; ac elos tuh nuknukyang oacna ohiyacn nuknuk luhn mwet pihsrapasr; ac elos lihsrihngyac infulwaclos ke kulun sip, ac elos sruhlwacloslac ke srah, ac insifaclos macngsrasrlah, ac elos sang mwe loang sifac nuh ke sifaclos; ac upac ac koluk ngwetngwet luhn un mwet mweun lal Giddianhi, ke srihpen mwe loango lalos, ac ke srihpen elos srallah ke srah.\n\n8 Ac tukun ma inge un mwet mweun luhn mwet Nephi, ke elos liyacack ngwetngwetwacn un mwet mweun lal Giddianhi, elos puhtatlac nuh infohk uh, ac tuh wowoyak pruhe nuh sin Leum God lalos, tuh Elan pahkotwen nuh selos ac molweloslac liki poun mwet lokoalok lalos.\n\n9 Ac tukun ma inge ke un mwet mweun lal Giddianhi elos liye ma se inge elos muhtwacwacack in wowoyak ke sie puhsra luhlahp, ke srihpen engan lalos, tuh elos motko na muh mwet Nephi elos puhtatlac ke sahngweng ke srihpen ahksahngweng luhn un mwet mweun lalos.\n\n10 Tuhsruhk ke ma se inge elos tuh suhpwacrlac, tuh mwet Nephi elos tiacna sahngweng selos; tuhsruhk elos tuh sahngweng sin God lalos ac tuh kwacfe Sel ke karihngihnyuck; ke ma inge, ke un mwet mweun lal Giddianhi elos tuh yucyang nuh yohrohlos elos tuh ahkolah in sonolos; ahok, ke kuh luhn Leum elos tuh eisaclos.\n\n11 Ac mweun uh muhtwacwacack ke mahlwem ahkohnkohsr; ac upac ac koluk mweun sac, ahok, upac ac koluk ahkmas kac ah, yohkna oruh wacngihn kuhtwena ahkmas yohk etweyuck oacna inmahsrlon mwet nuhkwewa lal Lehi e ke na pacl se ma el som liki acn Jerusalem.\n\n12 Ac finne ke ahksahngweng ac olwelah ma Giddianhi el tuh oraclah, liye, mwet Nephi elos tuh kuhtanguhloslac, yohkna oruh elos tuh fohlohk nuh tok luhkwelos.\n\n13 Ac tukun ma inge Gidgiddoni el sapkihn nuh sin un mwet mweun lal in ukwaclos ne ke inmahsrol ke innimac, ac tuh elos in tiacna pahkomuhta kuhtwena mwet suc puhtatyang nuh in paholos ke inkacnek lalos; ac ohinge elos tuh ukwaclos ac tuh onweloslac, nuh ke inmahsrol ke innimac uh, finne ne ke na elos oraclah sap soko lal Gidgiddoni ah.\n\n14 Ac tukun ma inge Giddianhi, suc tuh tulac ac acnwuck ke puhlaik, el tuh ukweyuck ke el kahing; ac el ullac ke srihpen acnwuck yohk lal el tuh sruokyucki ac acnwucki. Ac pa inge sahflahiyacl Giddianhi suc mwet pihsrapasr.\n\n15 Ac tukun ma inge un mwet mweun luhn mwet Nephi elos tuh sifilpac fohlohk nuh ke acn in loangoyuck lalos. Ac tukun ma inge sahflah yac ahksingucul yuc, ac un mwet pihsrapasr elos tiacna sifilpac tuhkuh in mweun; elos tiacna sifilpac tuhkuh ke yac ahklongoul.\n\n16 Ac ke yac ahklongoul ac sie elos tiacna tuhkuh in mweun, tuhsruhk elos tuhkuh ke lacfahl nuhkwewa in raunweack mwet lal Nephi; tuh elos motko muh elos fin luhslah mwet lal Nephi liki acn selos, ac in raunwelosyak ke lacfahl nuhkwewa, ac elos fin kosrwacloslac liki mukwikwi nuhkwewa lihk uh, tuh elos in kuh in oruh elos in fuhlwelosyak sifacna in fal nuh ke luhngse lalos.\n\n17 Inge elos tuh srihsrngiyac nuh selos sifacna siepacna mwet kol, suc inel pa Zemnarihah; ke ma inge Zemnarihah pa tuh oruh raunweack se inge in srolah.\n\n18 Tuhsruhk liye, ma se inge sie ma wo nuh sin mwet Nephi; tuh un mwet pihsrapasr ah tiacna kuh in raunweack ke lusen pacl loes in muh oasr usrwac nuh sin mwet Nephi, ke srihpen mwe kahsruh yohk lalos ma elos sruhkwack,\n\n19 Ac ke srihpen srihklac luhn mwe kahsruh inmahsrlon un mwet pihsrapasr; tuh liye, wacngihn ma lalos sahyacn ikoac nuh ke mwe kahsruh lalos, suc ikoac elos tuh eis ke innimac;\n\n20 Ac tukun ma inge kosro lwemnak uh suhpuhseni ke innimac uh yohkna oruh un mwet pihsrapasr ah apkuhran in misac ke masrinsrwacl.\n\n21 Ac mwet Nephi elos fahfahlac na in fahsr tufoklac ke lwen ac ke fong, ac puhtatyang nuh fin un mwet mweun lalos, ac onweloslac ke tausin ac ke tausin nuh ke tausin.\n\n22 Ac ohinge eklac kena luhn mwet lal Zemnarihah in fuhlweack plwacn lalos, ke srihpen kuhnausyucklac yohk ma tuhkuh nuh faclos ke fong ac ke lwen.\n\n23 Ac tukun ma inge Zemnarihah el tuh sang sap nuh sin mwet lal tuh elos in sifacna fuhlweack liki rauniyuckyak uh, ac fahsr som nuh acn loesuhllah emet nuh ke acn ma oan nuh lacfahl acir.\n\n24 Ac inge, Gidgiddoni el etuh plwacn lalos, ac el etuh ke muhnahs lalos ke srihpen masrinsrwacl, ac ahkmas yohk ma tuh oreklac inmahsrlolos, ke ma inge el tuh suhpwaclah un mwet mweun lal ke fong ah, ac tuh kohsrwaclah inkacnek in kahinglac lalos, ac tuh fihliyac un mwet mweun lal ke inkacnek in kahing lalos.\n\n25 Ac ma se inge elos tuh oruh ke fong ah, ac fahsr ahluhkwelah un mwet pihsrapasr, tuh ke lwen tok ah, ke un mwet pihsrapasr elos muhtwacwacack ke fahsr lalos, elos tuh ohsun nuh sin un mwet mweun luhn mwet Nephi kwewana met luhkwelos ac tohkohlos.\n\n26 Ac un mwet pihsrapasr suc oasr ke lacfahl epang ah tuh oacyacpac kosrweyucklac ke acn in monglac lalos. Ac ma inge nuhkwewa tuh oreklac ke sap lal Gidgiddoni.\n\n27 Ac oasr mwet tausin pucspucs suc tuh fuhlwelosyak sifacna in mwet srohoh nuh sin mwet Nephi, ac mwet luhlah selos tuh acnwucki.\n\n28 Ac mwet kol lalos, Zemnarihah, el utucklac ac loksakiyucklac ke soko sahk, ahok, finne ke acn e lucng ah ne ke na el misac. Ac ke elos tuh loksakellah ne ke na el misac elos tuh pakiyac sahk soko ah in puhtatlac nuh infohk uh, ac tuh wowoyak ke sie puhsra luhlahp, fahk:\n\n29 Lwelah tuh Leum Elan molwelah mwet Lal ke suwohswohs ac ke inse muhtahl, tuh elos in kuh in oruh tuh elos nuhkwewa suc suk in onweloslac in puhtatlac nuh infohk uh ke srihpen kuh ac u lukmac, finne oacna ke mwet se inge tuh puhtatlac nuh infohk uh.\n\n30 Ac elos tuh engan ac sifilpac wowoyak ke puhsra sefanna, fahk: Lwelah tuh God lal Abraham, ac God lal Isaac, ac God lal Jacob, in kahrihngihn mwet inge ke suwohswohs, ke puhlan pacl se ma elos fah pahngon inen God lalos nuh ke karihngihnyuck.\n\n31 Ac tukun ma inge ke elos tuh muhtwacwacack, nohfohnna ke pacl sefanna, in on, ac kaksakihn God lalos ke ma yohk ma El tuh oraclah nuh selos, in karuhnguhnuhlosyang in tiac puhtatyang nuh in poun mwet lokoalok lalos.\n\n32 Ahok, elos tuh wowoyak: Osana nuh sin God Fuhlwactlacna Emet. Ac elos tuh wowoyak: Insewowo inen Leum God Kuhlacna, God Fuhlwactlacna Emet.\n\n33 Ac insiaclos sesseslah ke engan, nuh ke kahklah luhn sronin muhta pucspucs, ke srihpen wolacna yohk luhn God in molweloslac liki poun mwet lokoalok lalos; ac elos etuh lah ma ke srihpen auliyak lalos ac mongfihsrwacsr lalos tuh elos moliyucklac liki kuhnausyucklac ne tok ma pahtpaht.\n\n", "3-ne 5": "[center][font_size=26]Sapta 5[/font_size][/center]\n\n[i]Mwet Nephi elos auliyak ac fuhlweack ma koluk lalos—Mormon el suhmuhslah sramsram mahtuh luhn mwet lal ac fahkwack kahs ma pahtpaht nuh selos—Israel ac fah fahsreni tukun fahsrelihk loeloes la. Sahp ke yac 22–26 Tukun Kraist.[/i]\n\n1 Ac inge liye, wacngihn kuhtwena mwet moul inmahsrlon mwet nuhkwewa luhn mwet Nephi suc tuh ahlohloh srihsrihk ke kahs luhn mwet pahluh muhtahl nuhkwewa suc tuh sramsram; tuh elos etuh lah enenuh se na tuh ma inge enenuh in ahkpwacyeiyucklac.\n\n2 Ac elos etuh tuh yohk srihpac tuh Kraist Elan tuhkuh, ke srihpen akucl pucspucs ma utuckuh, in fal nuh ke kahs luhn mwet pahluh; ac ke srihpen ma tuhkuh tari elos etuh tuh enenuh se na tuh ma nuhkwewa enenuh in tuhkuh in fal nuh ke ma suc tuh sruhmuhnyuck.\n\n3 Ke ma inge elos tuh forlah liki ma koluk nuhkwewa lalos, ac ma sruhngwacyuck lalos, ac orekma kosro lalos, ac tuh kuhlwacnsuhpuh God ke oaru nuhkwewa ke lwen ac fong.\n\n4 Ac tukun ma inge ke elos sruokyac nohfohn mwet pihsrapasr uh in mwet srohoh, yohkna tuh wacngihn selos kahinglac suc tiacna acnwucki, elos tuh tohlwacng mwet srohoh lalos nuh ke nien srohoh, ac oruh tuh kahs luhn God in lutiyuck nuh selos; ac elos suc auliyak ke ma koluk lalos ac ilyak nuh ke sie wuhlweacng tuh elos ac tiac sifilpac ahkmas, elos ahksukohsohkyeyucklac.\n\n5 Tuhsruhk elos suc tiacna ilyak nuh ke sie wuhlweacng, ac suc tuh fahfahlac na in sruok ahkmas lukmac ke insiaclos, ahok, elos suc sukokyak in fahk kahs tuhngahk lain mwet wiyaclos elos nuhnuhnkweyuck ac kalyeiyuck in fal nuh ke masap uh.\n\n6 Ac ohinge elos tuh tulokihnyac orekma koluk, ac lukmac, ac ma sruhngwacyuck nuhkwewa, ma arulacna yohk ma koluk, ac arulacna puhs ahkmas oreklac.\n\n7 Ac ohinge yac ahklongoul ac luo sahflah, ac oacyacpac yac ahklongoul ac tolu, ac ahklongoul ac ahkosr, ac ahklongoul ac limekohsr; ac ohinge lusen yac longoul ac limekohsr tuh somlah.\n\n8 Ac ma pucspucs sikyak ma, ke liye luhn kuhtuh mwet, ac yohk srihpac ac wolacna; ne ohinge, ma inge tiacna kuh in sihmihsyucklac ke puk se inge; ahok, puk se inge tiacna kuh in nein finne ip na siofok ke ma tuh oreklac inmahsrlon mwet pucspucs ke lusen yac longoul ac limekohsr;\n\n9 Tuhsruhk liye oasr ma sihmlac ma nein ma sikyak nuhkwewa luhn mwet inge; ac sie sramsram fototo kuhtuh tuhsruhk pwacye tuh utuckuh sel Nephi.\n\n10 Ke ma inge nga tuh oraclah ma sihmlac luhk ke ma inge in fal nuh ke ma sihmlac lal Nephi, ma tuh taflweyucklac ke plwet ma tuh pahgpahng plwet lal Nephi.\n\n11 Ac liye, nga oraclah ma sihmlac ke plwet ma nga tuh oraclah ke pouk sifacna.\n\n12 Ac liye, nga pahngpahng Mormon, suc pahngonyuck tukun acn lal Mormon, acn se ma Alma el tuh oakiyac alu uh inmahsrlon mwet uh, ahok, alu se emet ma tuh akwucki inmahsrlolos tukun tahfonglac lalos.\n\n13 Liye, nga sie mwet tuhma lutlut luhn Jisus Kraist, Wen nuhtin God. Nga tuh pahngyak Sel in fahkwack kahs Lal inmahsrlon mwet Lal, tuh elos in kuh in eis moul ma pahtpaht.\n\n14 Ac ma wo se tuh nga, in fal nuh ke luhngse luhn God, tuh pruhe lalos suc misac, elos suc muhtahl, enenuh in ahkpwacyeiyucklac in fal nuh ke luhlahlfongi lalos, enenuh in oraclah sie ma sihmlac ke ma inge ma tuh oreklac—\n\n15 Ahok, sie ma sihmlac srihsrihk ke ma suc tuh sikyak e ke pacl se ma Lehi el som liki acn Jerusalem, finne ne ke pacl se inge.\n\n16 Ke ma inge nga oraclah ma sihmlac luhk inge liki sramsram fototo ma tuh utuckuh selos suc tuhkuh met likiyuc, ne ke na muhtwacwacackiyacn pacl luhk;\n\n17 Ac na nga oraclah sie ma sihmlac ke ma suc nga liye ke muhtuhk sifacna.\n\n18 Ac nga etuh ma sihmlac ma nga oraclah uh pa sie ma sihmlac suwohs ac pwacye; ne ohinge oasr ma pucspucs ma, in fal nuh ke kahs lasr, kuht tiacna kuh in suhmuhslah.\n\n19 Ac inge nga ahksahfyelah fahk luhk, ma keik sifacna, ac tahfwelah in usot sramsram fototo luhk ke ma suc tuh sikyak ye muhtuhk.\n\n20 Nga pa Mormon, ac sie sucu na pwacye lal Lehi. Oasr srihpac luhk in insewowo sin God luhk ac Mwet Lahngo luhk Jisus Kraist, tuh El use pahpah tuhmwacsr liki acn Jerusalem, (ac wacngihn kuhtwena mwet etuh sahyacl sifacna ac elos suc El use liki acn sac) ac tuh El use nuh sihk ac mwet luhk etwacack yohk nuh ke molwelah luhn nguhnasr.\n\n21 Pwacyena El ahkinsewowoye sucu lal Jacob, ac El pahkotwen nuh sin fihtac lal Joseph.\n\n22 Ac yohkna ke tuhlihk nahtuhl Lehi elos liyacacng masap Lal El tuh ahkinsewowoyelos ac ahkkapyelos in fal nuh ke kahs Lal.\n\n23 Ahok, ac pwacyena El fah sifilpac use sie u luhlah ke fihtac lal Joseph nuh ke etwacack luhn Leum God lalos.\n\n24 Ac pwacyena ke Leum El moul, El fah oracni liki lacfahl ahkosr fin facluh u luhlah nuhkwewa ke fihtac lal Jacob, suc fahsrelihk nuh ke acn sahyac fin facluh nohfohn.\n\n25 Ac oacna ke El tuh olweacng nuh sin sucu lal Jacob, finne ohinge fah wuhlweacng se ma El tuh olwelah nuh sin sucu lal Jacob ac fah ahkpwacyeiyucklac ke pacl pakpucki Lal sifacna, nuh ke fohlohkihnyuckyak luhn sucu nuhkwewa lal Jacob nuh ke etwacack luhn wuhlweacng se ma El tuh olweacng nuh selos.\n\n26 Ac na elos fah etuh Mwet Molwelah lalos, suc pa Jisus Kraist, Wen nuhtin God; ac na elos fah fahsreni nuh sie liki lacfahl ahkosr fin facluh nuh ke acn selos sifacna, ke acn ma elos tuh fahsrelihk we me; ahok, oacna ke Leum El moul ac fah ohinge. Amen.\n\n", "3-ne 6": "[center][font_size=26]Sapta 6[/font_size][/center]\n\n[i]Mwet Nephi elos kapkapwack—Inse fuhlwact, kahsruhp, ac srisri mwet uh upaclah—Alu uh maelihk ke akuhkuhin—Setuhn el kol mwet uh in sukohsohk in lain—Mwet pahluh pucspucs elos luti auliyak ac elos acnwucki—Ahkmas lalos oruh mwet uh in fahsreni nuh sie in kuhtanglah kafucrmacn. Sahp ke yac 26–30 Tukun Kraist.[/i]\n\n1 Ac na tukun ma inge mwet luhn mwet lal Nephi elos nuhkwewa tuh fohlohklac nuh acn selos sifacna ke yac ahklongoul ac ohnkohsr, mukul nuhkwewa, wi sucu lal, un sip ac kosro nahtuhl, ohsr nahtuhl ac kaho nahtuhl, ac ma nuhkwewa lalos.\n\n2 Ac tukun ma inge elos tiacna kanglah nohfohn mwe kahsruh nwaclos; ke ma inge elos tuh us weluhlos ma nuhkwewa ma elos tiacna kanglah, ke kain in grain nuhkwewa lalos, ac kol lalos, ac selfuh lalos, ac ma sacohk nuhkwewa lalos, ac elos tuh fohlohklac nuh acn selos sifacna ac ma lalos, kwewana nuh ke lacfahl acir ac lacfahl epang, kwewana nuh ke acn ma oan nuh acir ac ke acn ma oan nuh epang.\n\n3 Ac elos sang nuh sin un mwet pihsrapasr suc ilyak nuh ke sie wuhlweacng in liyacacng na mislac luhn acn uh, suc tuh kena in srwackna mwet Laman, acn, in fal nuh ke pihsaclos, tuh elos in kuh in eis, wi orekma lalos, ma elos enenuh in moul kac; ac ohinge elos tuh oakiyac mislac fin acn nuhkwewa.\n\n4 Ac elos muhtwacwacack in kapkapwack ac fokokoi; ac yac longoul ac ohnkohsr ac itkohsr somlah, ac oasr akwuck na wo fin acn uh; ac elos tuh oraclah masap lalos in fal nuh ke ohiyac wo ac suwohs.\n\n5 Ac inge wacngihn ma fin acn nuhkwewa we in tulokihnyac mwet uh liki fahfahlac na in kapkapwack, sahyacn na elos fin puhtatyang nuh ke tahfonglac.\n\n6 Ac inge Gidgiddoni, ac mwet nuhnuhnkuh, Lachoneus, ac elos suc tuh srihsrngiyucki mwet kol, suc tuh oakiyac mislac luhlahp se inge fin acn uh.\n\n7 Ac tukun ma inge oasr siti sasuc pucspucs muhsahiyuckyak, ac oasr siti mah pucspucs ahkwoyeyucklac.\n\n8 Ac oasr inkacneck pucspucs muhsahiyuck, ac inkacnek pucspucs oreklac, ma som nuh ke siti nuh ke siti, ac nuh ke acn nuh ke acn, ac nuh ke yen nuh ke yen.\n\n9 Ac ohinge somlah yac ahklongoul ac alkosr, ac mwet uh fahfahlacna in muhta in mislac.\n\n10 Tuhsruhk tukun ma inge ke yac ahklongoul ac yuc muhtwacwacack in oasr akuhkuhin inmahsrlon mwet uh; ac kuhtuh insefuhlwactwack ac kohnkihn ke srihpen kahsruhp yohk lalos, ahok, finne nuh ke ahkkweok yohk;\n\n11 Tuh oasr mwet orek pisnis pucspucs fin acn uh, ac oacyacpac mwet pucspucs ma orekma ke loh, ac mwet pucspucs ma orekma ke ohfuhs.\n\n12 Ac mwet uh muhtwacwacack in sriyucklac ke wal, in fal nuh ke kahsruhp lalos ac pacl wowo lalos in lutlut; ahok, kuhtuh lahlfon ke srihpen suhkahsruhp lalos, ac kuhtuh tuh eis lutlut yohk ke srihpen kahsruhp lalos.\n\n13 Kuhtuh tuh insefuhlwactyak, ac mwet sahyac tuh arulacna inse puhsisacl; kuhtuh tuh fohlohkihn kahs kohu ke kahs kohu, a mwet sahyac eis kahs kohu ac kalyeiyuck ac kain in ohiyac kweok nuhkwewa, ac elos tiacna forlah ac sifilpac lain, tuhsruhk elos inse puhsisacl ac inse muhsahl ye muhtuhn God.\n\n14 Ac ohinge oasr sie eklac yohk fin acn nuhkwewa, yohkna oruh alu uh muhtwacwacack in muhsahlwelihk; ahok, yohkna oruh ke yac ahktolngoul alu uh muhsahlwelihk fin acn nuhkwewa sahyacn na inmahsrlon mwet puh luhn mwet Laman suc tuh forlah nuh ke luhlahlfongi pwacye; ac elos tuh tiacna som liki ma inge, tuh elos fokoko, ac tu na kuh, ac tiac mukwi, ahkolah in insacnweacng nohfohn in liyacacng masap luhn Leum.\n\n15 Inge srihpac luhn ma koluk se inge luhn mwet uh pa ma se inge—Yohk kuh lal Setuhn, in puhrakwack mwet uh in oruh kain in ma koluk nuhkwewa, ac in puhsrkwaclosyak ke inse fuhlwact, srihfelos in suk kuh, ac wal, ac kahsruhp, ac ma wacngihn srihpac luhn facluh.\n\n16 Ac ohinge Setuhn el tuh kohllah insiacn mwet uh in oruh kain in ma koluk nuhkwewa; ke ma inge elos tuh engankihn mislac tuhsruhk ke yac na puh.\n\n17 Ac ohinge, ke muhtwacwacackiyacn yac ahktolngoul—mwet uh kolyucklac ke sie lusen pacl loeloes in kolyuck ke mwe sruhf luhn devil ke kuhtwena ma suc el kena in kohlohlos nuh kac, ac in oruh oacna sie ma koluk ma el kena elos in oruh—ac ohinge ke muhtwacwacackiyacn ma inge, ke yac ahktolngoul, elos tuh oasr ke ohiyac na koluk.\n\n18 Inge elos tiacna nihkihn ke elos oruh ma koluk, tuh elos etuh kena luhn God nuh selos, tuh ma inge tuh lutiyuck nuh selos; ke ma inge elos tuh insese in forlah lain God.\n\n19 Ac na ma inge orek ke pacl lal Lachoneus, wen nahtuhl Lachoneus, tuh Lachoneus el tuh fohnohslah siyah luhn pahpah tuhmwacl ac tuh kol mwet uh ke yac sac.\n\n20 Ac muhtwacwacack in oasr mwet suc mokleyuckyak inkuhsrao me ac suhpweyucklac, in tulac inmahsrlon mwet uh ke acn nuhkwewa, in luti ac fahkwack ke puhlaik ke orekma koluk ac ma koluk luhn mwet uh, ac in fahkwack nuh selos ke molwelah se suc Leum El ac oraclah nuh sin mwet Lal, kuh ke kahs sahyac, sifilpac moulyak luhn Kraist; ac elos tuh fahkwack ke puhlaik ke misac ac kweok Lal.\n\n21 Inge oasr mwet pucspucs suc tuh arulacna kasrkuhsrak ke srihpaclos suc fahkwack ke ma inge; ac elos suc kasrkuhsrak ah inkaiyac ah pa mwet nuhnuhnkuh fuhlwact, ac elos suc tuh pa mwet tol fuhlwact ac mwet orekma ke loh; ahok, elos nuhkwewa suc orekma ke loh elos tuh kasrkuhsrak selos suc fahkwack ke ma inge.\n\n22 Inge wacngihn mwet orekma ke loh kuh mwet nuhnuhnkuh kuh mwet tol fuhlwact suc oasr kuh la in nuhnuhnkweyac oacna sie nuh ke misac sahyacn na nuhnuhnkuh lalos tuh sainiyucki sin kafuhnah luhn acn uh.\n\n23 Inge oasr mwet pucspucs selos suc fahkwack ke ma luhn Kraist suc fahkwack ke puhlaik, suc tuh utucklac ac acnwucki ke lukmac sin mwet nuhnuhnkuh, tuh etweyuckyak luhn misac lalos tiacna tuhkuh nuh yohrohl kafuhnah luhn acn uh ne ke na tukun misac lalos.\n\n24 Inge liye, ma inge lain masap luhn acn uh, tuh kuhtwena mwet in acnwucki sahyacn na elos eis kuh sin kafuhnah luhn acn uh—\n\n25 Ke ma inge sie puhsra in lain tuhkuh nuh fin acn lal Zarahemla, nuh yurun kafuhnah luhn acn uh, in lain mwet nuhnuhnkuh inge suc tuh nuhnuhnkweyac mwet pahluh luhn Leum in acnwucki, tiac fal nuh ke masap uh.\n\n26 Na tukun ma inge elos tuh sruokyucki ac utucklac nuh ye muhtuhn mwet nuhnuhnkuh, in nuhnuhnkweyuck ke orekma koluk ma elos tuh oraclah, in fal nuh ke masap ma tuh ituckyang sin mwet ah.\n\n27 Na tukun ma inge mwet nuhnuhnkuh ingacn oasr kawuck ac sucu pucspucs lalos; ac mwet luhlah, ahok, finne apkuhran in nohfohn mwet orekma ke loh ac mwet tol fuhlwact, elos tuh toeni nuh sie, ac toeni wi sucu luhn mwet nuhnuhnkuh ingacn suc ac srihkeyuck in fal nuh ke masap.\n\n28 Ac elos tuh ilyak nuh ke sie wuhlweacng nuh sin sie sin sie, ahok, finne nuh ke wuhlweacng se ma tuh ituckyang selos ke pacl mahtuh, suc wuhlweacng uh tuh ituckyang ac kolyuck sin devil, in ueni lain ma suwohswohs nuhkwewa.\n\n29 Ke ma inge elos tuh ueni lain mwet luhn Leum, ac ilyak nuh ke sie wuhlweacng in kuhnausuhloslac, ac in molweloslac suc oasr mwacta koluk la ke ahkmas liki poun nuhnuhnkuh suwohs, ma apkuhran in karihngihnyuck fal nuh ke masap.\n\n30 Ac elos tuh foracng lain masap ac kuh luhn acn selos; ac elos tuh olweacng nuh sin sie sin sie in kuhnausuhllah kafuhnah, ac in oakiyac sie tohkohsrah fin acn uh, tuh acn uh in tiacna sifilpac sukohsohk tuhsruhk enenuh na in muhta ye kuh luhn tohkohsrah.\n\n", "3-ne 7": "[center][font_size=26]Sapta 7[/font_size][/center]\n\n[i]Mwet nuhnuhnkuh fuhlwact el acnwucki, kafuhnah el kuhnausyucklac, ac mwet uh fahsrelihk nuh ke u—Jacob, sie mwet lain Kraist, el eklac tohkohsrah luhn sie u lukmac—Nephi el luti auliyak ac luhlahlfongi ke Kraist—Lipufacn elos luti nuh sel lwen nuhkwewa, ac el ahkmoulyeack tamuhlwel wiyacl liki misac—Mwet pucspucs auliyak ac pacptaislac. Sahp ke yac 30–33 Tukun Kraist.[/i]\n\n1 Inge liye, nga fah ahkkahlwemye nuh suwos lah elos tiacna oakiyac sie tohkohsrah fin acn uh; tuhsruhk ke yac sepacna inge, ahok, yac ahktolngoul, elos tuh kuhnahoslah siyah in nuhnuhnkuh, ahok, tuh uniyac mwet nuhnuhnkuh fuhlwact luhn acn uh.\n\n2 Ac mwet uh maelihk sie liki siepac; ac elos tuh fahsrelihk sie liki siepac nuh ke kain in u, mwet nuhkwewa in fal nuh ke sucu lal ac mwet lal ac kawuck; ac ohinge elos tuh kuhnahoslah kafucrmacn luhn acn uh.\n\n3 Ac u nuhkwewa tuh srihsrngiyac sie mwet fuhlwact kuh sie mwet kol faclos; ac ohinge elos eklac u ac mwet kol luhn u.\n\n4 Inge liye, wacngihn kuhtwena mwet inmahsrlolos sahyacn na oasr sucu na luhlahp lal ac mwet pucspucs ac kawuck; ke ma inge u lalos eklac arulacna puhseni.\n\n5 Inge ma inge nuhkwewa tuh oreklac, ac wacngihn mweun inmahsrlolos; ac ma koluk nuhkwewa inge tuh tuhkuh nuh fin mwet uh ke srihpen elos tuh eisaclosyang sifacna nuh ke kuh luhn Setuhn.\n\n6 Ac masap luhn kafucrmacn ah tuh kuhnausyucklac, ke srihpen u lukmac luhn kawuck ac un mwet lalos suc tuh uniyac mwet pahluh.\n\n7 Ac elos tuh oraclah sie fohs na luhlahp fin acn uh, yohkna oruh elos suc suwohswohs sin mwet uh elos apkuhran in nohfohnna eklac koluklac; ahok, tuhsruhk oasr mwet puh suwohswohs inmahsrlolos.\n\n8 Ac ohinge yac ohnkohsr soenna somlah ke pacl se ma inkaiyacn mwet ah tuh forlah liki ohiyac suwohswohs lalos, oacna kosro uh nuh ke wohtlah lal, kuh oacna ke fihtac uh afihnyucklac ke fohk uh.\n\n9 Inge u lukmac se inge, ma tuh use ma koluk na yohk nuh fin mwet uh, tuh toeni nuh sie, ac tuh fihliyac in sifac lalos sie mwet suc elos tuh pahngon Jacob;\n\n10 Ac elos tuh pahnglol tohkohsrah lalos; ke ma inge el tuh eklac sie tohkohsrah fin u koluk se inge; ac el pa sie sin mwet fuhlwact suc tuh sruhkwack puhsrwacl in lain mwet pahluh suc fahkwack kacl Jisus.\n\n11 Ac tukun ma inge elos tuh tiacna arulacna fokoko ke pihsaclos oacna u luhn mwet uh, suc tuh ueni nuh sie sahyacn na mwet kol lalos tuh oakiyac masap lalos, mwet nuhkwewa in fal nuh ke u lal; ne ohinge elos mwet lokoalok; finne ohinge elos tiacna sie un mwet suwohswohs, tuhsruhk elos tuhkweni kasrkuhsrak kaclos suc tuh ilyak nuh ke sie wuhlweacng in kuhnahoslah kafucrmacn.\n\n12 Ke ma inge, Jacob el liye lah mwet lokoalok lalos puhslac luhkwelos, el sie tohkohsrah luhn u uh, ke ma inge el sapkihn mwet lal tuh elos enenuh na in kahinglac nuh ke lacfahl acir fin acn uh, ac in muhsaheack nuh selos sifacna sie tohkohsrahi, ne ke na elos toeni welah mwet lain, (tuh el ahkluhkuhkyaclos tuh in puhslac mwet lain) ac elos eklac fokokoi fal in lain kain in u luhn mwet ah; ac elos tuh oruh ohinge.\n\n13 Ac arulacna pihsrpihsr fahsr lalos ah oruh tiacna kuh in kutongyucki ne ke na elos tuh som loes liki mwet ah. Ac ohinge sahflah yac ahktolngoul; ac ohinge ma sikyak luhn mwet lal Nephi.\n\n14 Ac tukun ma inge ke yac ahktolngoul ac sie elos tuh fahsrelihk nuh ke kain in u, mwet nuhkwewa in fal nuh ke sucu lal, kain in mwet ac kawuck; ne ohinge elos tuh tuhkuh nuh ke sie insese tuh elos ac tiac som in mweun nuh sin sie sin siepac; tuhsruhk elos tiacna toeni ke masap lalos, ac ke ohiyacn kafucrman lalos, tuh elos tuh akwucki fal nuh ke nuhnak lalos suc mwet fuhlwact lalos ac mwet kol lalos. Tuhsruhk elos tuh oakiyac masap na upac tuh sie u in tiac tahfonglac lain siepac, yohkna tuh ke kuhtuh ohiyac oasr mislac lalos fin acn uh; ne ohinge, insiaclos tuh forlah liki Leum God lalos, ac elos tuh tuhngal mwet pahluh ac tuh luhsuhloslac liki inmahsrlolos.\n\n15 Ac tukun ma inge Nephi—el tuh fahsriyuck sin lipufacn ac oacyacpac ke puhsrwen Leum, ke ma inge el liye lipufacn, ac el sie mwet loh, ac tuh oasr kuh ituckyang nuh sel tuh elan kuh in etuh ke luti luhn Kraist, ac oacyacpac sie mwet loh nuh ke fohlohk pihsrpihsr lalos liki suwohswohs nuh ke ma koluk ac ma sruhngwacyuck lalos;\n\n16 Ke ma inge, el ahsor ke kwekweiyacn insiaclos ac ke lohsr luhn nuhnak lalos—el som nuh inmahsrlolos ke yac sacpacna, ac muhtwacwacack in fahkwack, ke puhlaik, in auliyak ac elah ma koluk lalos ke luhlahlfongi ke Leum Jisus Kraist.\n\n17 Ac el tuh luti ma pucspucs nuh selos; ac ma inge nuhkwewa tiac kuh in sihmihsyucklac, ac sie ip kac ah suhfallac, ke ma inge tiacna sihmihsyucklac ke puk se inge. Ac Nephi el tuh luti ke kuh ac wal fokoko.\n\n18 Ac tukun ma inge elos tuh kasrkuhsrak sel, finne ke srihpen oasr kuh yohk lal luhkwelos, tuh tiacna kuh elos in tiac luhlahlfongi kahs lal, tuh arulacna yohk luhlahlfongi lal ke Leum Jisus Kraist oruh lipufacn tuh luti nuh sel lwen nuhkwewa.\n\n19 Ac ke inen Jisus el tuh luhswack devil ac nguhn fohkfohk; ac finne mwet wiyacl el tuh ahkmoulyeack liki misac, tukun el tuh tatngal ke yot ac kweok misac sin mwet ah.\n\n20 Ac mwet ah liye ma inge, ac tuh loh ke ma inge, ac tuh kasrkuhsrak sel ke srihpen kuh lal; ac el tuh oacyacpac oruh ma usrnguck pucspucs, ke ye muhtuhn mwet ah, ke inen Jisus.\n\n21 Ac tukun ma inge ke yac ahktolngoul ac sie tuh somlah, ac oasr mwet puh suc tuh forlah eklac nuh sin Leum; tuhsruhk elos suc tuh forlah eklac ah tuh ahkkahlwemye na pwacye nuh sin mwet uh lah elos tuh fahsriyuck ke kuh ac Nguhn luhn God, suc oasr in Jisus Kraist, suc elos luhlahlfongi.\n\n22 Ac elos suc devil uh lihsyuckyak luhkwelos, ac tuh unweyucklac liki mas lalos ac ke kweok lalos, elos tuh ahkkahlwemye na pwacye nuh sin mwet ah lah elos kahlyucki ke Nguhn luhn God, ac tuh unweyucklac; ac elos tuh oacyacpac ahkkahlwemye akucl ac tuh oruh kuhtuh ma usrnguck inmahsrlon mwet ah.\n\n23 Ohinge oacyacpac somlah yac ahktolngoul ac luo. Ac Nephi el tuh luti nuh sin mwet ah ke muhtwacwacackiyacn yac ahktolngoul ac tolu; ac el tuh luti nuh selos auliyak ac iyucklac luhn ma koluk.\n\n24 Inge nga kena tuh kowos in oacyacpac esam, lah wacngihn kuhtwena mwet suc tuh utuckuh nuh ke auliyak suc tiacna pacptaislac ke kof.\n\n25 Ke ma inge, oasr akmuhsralah sel Nephi, mwet nuh ke orekma se inge, tuh elos nuhkwewa in tuhkuh nuh yohrohlos enenuh in pacptaislac ke kof, ac ma se inge in sie mwe loh ac sie mwe fahkwack luhn luhlahlfongi ye muhtuhn God, ac nuh sin mwet uh, lah elos tuh auliyak ac eis iyucklac luhn ma koluk lalos.\n\n26 Ac oasr mwet pucspucs ke muhtwacwacackiyacn yac se inge suc tuh pacptaislac nuh ke auliyak; ac ohinge inkaiyacn yac sac tuh somlah.\n\n", "3-ne 8": "[center][font_size=26]Sapta 8[/font_size][/center]\n\n[i]Eng upac, kusrusr, e, eng for, ac ongaiyac upac luhn facluh ahkpwacyeiye acnwucki luhn Kraist—Mwet pucspucs kuhnausyucklac—Lohsr afuhnlah acn uh ke lusen lwen tolu—Elos suc painmoullac sahsaho kweok ke ohiyaclos. Sahp ke yac 33–34 Tukun Kraist.[/i]\n\n1 Ac tukun ma inge in fal nuh ke ma sihmlac lasr, ac kuht etuh ma sihmlac lasr pwacye, tuh liye, mwet suwohs se pa tuh liyacacng ma sihmlac—tuh pwacyena lah el tuh oruh ma usrnguck pucspucs ke inen Jisus; ac wacngihn kuhtwena mwet suc kuh in oruh sie ma usrnguck ke inen Jisus sahyacn na el ahknwacsnwacsyeyucklac ke ma koluk nuhkwewa lal—\n\n2 Ac na tukun ma inge, fin wacngihn ma tahfonglac oreklac sin mwet se inge ke pacl in srihkeyuck lasr uh, yac ahktolngoul ac tolu somlah;\n\n3 Ac mwet uh muhtwacwacack in insacnweacng in suk upac mwe akucl ma tuh utuckuh sin mwet pahluh Samuel, sie mwet Laman, ahok, nuh ke pacl se ma ac enenuh in lohsrlah ke lusen lwen tolu fin acn uh.\n\n4 Ac muhtwacwacack in oasr ahlohloh yohk ac fohs inmahsrlon mwet uh, finne puhslac mwe akucl utuckuh.\n\n5 Ac tukun ma inge ke yac ahktolngoul ac ahkosr, ke mahlwem se emet, ke lwen ahkahkosr ke mahlwem sac, oasr sie pahkah na upac tuhyak, sie ma soenna etweyuck fin acn ah nohfohn.\n\n6 Ac oacyacpac oasr sie eng upac na yohk ac koluk; ac oasr puhlahl upac, yohkna oruh osrokwack facluh nohfohn oacna in muh ac fuhluhngyucki.\n\n7 Ac oasr sahrom kohsroh na upac, ma soenna etweyuck fin acn ah nohfohn.\n\n8 Ac siti lal Zarahemla tuh fihrihryak.\n\n9 Ac siti lal Moroni tuh tihli nuh ke acn loal in meoa uh, ac ke ma inge mwet muhta we ah walomlah.\n\n10 Ac fohk uh tuh utuckyak nuh fin siti lal Moronihah, tuh in ahollah siti sac eklac soko finohl luhlahp.\n\n11 Ac oasr sie kuhnausyuck na yohk ac koluk fin acn ke lacfahl epang.\n\n12 Tuhsruhk liye, oasr sie kuhnausyuck yohk ac koluk liki na inge fin acn ke lacfahl nuh acir; tuh liye, acn nuhkwewa we eklac, ke srihpen eng upac ac eng for, ac puhlahl ac sahrom, ac kusrusr ma arulacna upac fin facluh nohfohn;\n\n13 Ac inkacnek uh muhsahllah, ac inkacnek tuhpahsrpahsr uh koluklac, ac acn fwel pucspucs eklac sraksrak.\n\n14 Ac siti luhlahp ac yohk srihpac pucspucs tihli, ac siti pucspucs fihrihryak, ac puhslac ma kusrusryak ne ke na lohm we ah ikori nuh infohk uh, ac mwet we ah acnwucki, ac acn uh pihsaclah.\n\n15 Ac oasr kuhtuh siti luhlah; tuhsruhk kuhnausyucklac kac ah arulacna yohk, ac puhslac mwet we suc tuh acnwucki.\n\n16 Ac oasr kuhtuh suc tuh utucklac ke eng for uh; ac yen elos som nuh we wacngihn mwet etuh, sahyacn na elos etuh lah elos utucklac.\n\n17 Ac ohinge muhtuhn facluh nohfohn eklac sienalac, ke srihpen eng upac, ac puhlahl, ac sahrom, ac kusrusr luhn facluh.\n\n18 Ac liye, yot uh ipwelihk nuh ke ip luo; yot uh muhsahlwelihk fin facluh nohfohn, yohkna oruh ma inge sukokyak ke acn ma ipwelihk, ac ke acn ma srasrwelihk, fin acn ah nohfohn.\n\n19 Ac tukun ma inge ke puhlahl, ac sahrom, ac pahkah, ac eng upac, ac kusrusr luhn facluh tui—tuh liye, ma inge fahfahlacna ohinge ke lusen ao tolu; ac tuh fwack sin kuhtuh lah lusen pacl sac loes liki na; ne ohinge, ma upac ac koluk nuhkwewa inge oreklac sahflah ke lusen ao tolu—ac na liye, oasr sie lohsr sikyak fin acn ah.\n\n20 Ac tukun ma inge oasr sie lohsr na mahtoltol fin acn ah nohfohn, yohkna oruh mwet we suc tiacna misac ah kuh in puhla usrwen lohsr uh;\n\n21 Ac tiac kuh in oasr kahlwem, ke srihpen lohsr uh, wacngihn kacntuhl, wacngihn kahp fihrihr; wacngihn e kuh in fuhrreack sahk na wo ac arulacna paho lalos, oruh tiac kuh in oasr kuhtwena kahlwem;\n\n22 Ac wacngihn kuhtwena kahlwem liyeyuck, wacngihn e, kuh ma sahromrom, wacngihn faht, kuh mahlwem, kuh itu, tuh arulacna yohk usrwen lohsr se ma oasr fin acn uh.\n\n23 Ac tukun ma inge fahfahlacna ma inge ke lusen lwen tolu tuh wacngihn kahlwem liyeyuck; ac sie ahsor na upac ac wowoyak tuhng ac mwemwelihllac tuhng inmahsrlon mwet nuhkwewa pacl nuhkwewa; ahok, upac tuhng kweok luhn mwet ah, ke srihpen lohsr ac kuhnausyucklac yohk ma tuhkuh nuh faclos.\n\n24 Ac ke sie acn elos lohngyuck in tuhng, fahk: O fuhnuh kuht auliyak met liki lwen na upac ac koluk se inge, ac na mwet wiyacsr luhkuhn loangweyucklac, ac elos luhkuhn tiac fihrihryak ke siti luhlahp Zarahemla.\n\n25 Ac ke siepacna acn elos tuh lohngyuck in tuhng ac ahsor, fahk: O fuhnuh kuht auliyak met liki lwen na upac ac koluk se inge, ac tiac uniyac ac tuhngal mwet pahluh, ac luhsuhloslac; na ninac kiyacsr ac acn oaskuh nahtuhsr, ac tuhlihk nahtuhsr luhkuhn loangweyucklac, ac luhkuhn elos tiac fihrihryak ke siti luhlahp Moronihah. Ac ohinge wowoyak in tuhng luhn mwet ah yohk ac upac.\n\n", "3-ne 9": "[center][font_size=26]Sapta 9[/font_size][/center]\n\n[i]Ke lohsr ah, puhsrwen Kraist fahkwelihk kuhnausyucklac luhn mwet ac siti pucspucs ke ma koluk lalos—El oacyacpac fahkwelihk wolacna Lal, fahk lah masap lal Moses ahkpwacyeiyucklac, ac suli mwet uh in tuhkuh nuh Yohrohl ac moliyucklac. Sahp ke yac 34 Tukun Kraist.[/i]\n\n1 Ac tukun ma inge oasr sie puhsra ma lohngyuck inmahsrlon mwet nuhkwewa fin facluh, fin acn nuhkwewa fin acn se inge, fahk:\n\n2 We, we, we nuh sin mwet inge; we nuh sin mwet fin facluh nohfohn sahyacn na elos fah auliyak; tuh devil el isracsr, ac lipufacn lal engan, ke srihpen acnwucki luhn wen ac acn oaskuh luhn mwet Luhk; ac ma ke srihpen ma koluk ac ma sruhngwacyuck lalos tuh oruh elos puhtatlac!\n\n3 Liye, siti luhlahp Zarahemla tuh fihrihryak ke e, ac mwet muhta we ah.\n\n4 Ac liye, siti luhlahp Moroni Nga oraclah in tihli nuh ke acn loal in meoa uh, ac mwet muhta we ah in walomlah.\n\n5 Ac liye, siti luhlahp Moronihah Nga afuhnlah ke fohk uh, ac mwet muhta we ah, in okanlah ma koluk lalos ac ma sruhngwacyuck lalos liki ye muhtuhk, tuh srah luhn mwet pahluh ac mwet luhlahlfongi in fah tiac tuhkuh nuh Yuruk in lainuhlos.\n\n6 Ac liye, siti lal Gilgal Nga oraclah in tihli, ac mwet muhta we ah in pihkihnyucki in loal nuh infohk uh;\n\n7 Ahok, ac siti lal Onihah ac mwet muhta we, ac siti lal Mocum ac mwet muhta we, ac siti Jerusalem ac mwet muhta we; ac kof uh nga oraclah in tuhkuh ne lucng afuhnlah, in okanlah ma koluk ac ma sruhngwacyuck lalos liki ye muhtuhk, tuh srah luhn mwet pahluh ac mwet luhlahlfongi in fah tiac tuhkuh nuh Yuruk in lainuhlos.\n\n8 Ac liye, siti lal Gadiandi, ac siti lal Gadiomnah, ac siti lal Jacob, ac siti lal Gimgimno, siti nuhkwewa inge Nga oraclah in tihli, ac oraclah inging ac infahlfahl in ahollah; ac mwet muhta fin acn inge nga pihkihnyac in loal nuh infohk uh, in okanlah ma koluk ac ma sruhngwacyuck lalos liki ye muhtuhk, tuh srah luhn mwet pahluh ac mwet luhlahlfongi in tiac sifilpac tuhkuh nuh Yuruk in lainuhlos.\n\n9 Ac liye, siti luhlahp Jacobugath, ma mwet lal tohkohsrah Jacob tuh muhta we, Nga oraclah in fihrihryak ke e ke srihpen ma koluk lalos ac orekma koluk lalos, ma koluk liki na ma koluk nuhkwewa luhn facluh nohfohn, ke srihpen ahkmas lukmac ac u lukmac lalos; tuh elos pa suc tuh kuhnahoslah mislac luhn mwet Luhk ac kafucrmacn luhn acn uh; ke ma inge Nga oruh tuh elos in fihrihryak, in kuhnaosuhloslac liki ye muhtuhk, tuh srah luhn mwet pahluh ac mwet luhlahlfongi in fah tiac sifilpac tuhkuh nuh Yuruk in lainuhlos.\n\n10 Ac liye, siti lal Laman, ac siti lal Josh, ac siti lal Gad, ac siti lal Kishkumen, Nga oraclah in fihrihryak ke e, ac mwet muhta we ah, ke srihpen ma koluk lalos ke elos luhswack mwet pahluh, ac tuhngaluhlos suc Nga tuh suhpwaclah in fahkwack nuh selos ke ma koluk lalos ac ma sruhngwacyuck lalos.\n\n11 Ac ke srihpen elos tuh luhsuhltahlwack, tuh oruh wacngihn kuhtwena mwet suwohswohs inmahsrlolos, Nga tuh suhpwaclah nuh ten e ac kuhnausuhloslac, tuh ma koluk ac ma sruhngwacyuck lalos in kuh in wihkihnyucklac liki ye muhtuhk, tuh srah luhn mwet pahluh ac mwet luhlahlfongi suc Nga tuh suhpwaclah nuh inmahsrlolos in kuh in tiac wowoyak nuh Yuruk liki infohk uh in lainuhlos.\n\n12 Ac kuhnausyucklac yohk pucspucs Nga oraclah in tuhkuh nuh fin acn se inge, ac nuh fin mwet inge, ke srihpen ma koluk lalos ac ma sruhngwacyuck lalos.\n\n13 O kowos nuhkwewa suc loangweyucklac ke srihpen kowos suwohswohs luhkwelos, yac kowos inge ac tiac fohlohkoh nuh Yuruk, ac auliyak ke ma koluk lowos, ac forlah eklac, tuh Nga in kuh in unwe kowoslac?\n\n14 Ahok, pwacyena Nga fahk nuh suwos, kowos fin tuhkuh nuh Yuruk kowos fah eis moul ma pahtpaht. Liye, paho pahkotwen Luhk ahsroeyucklac nuh yuruwos, ac el suc fah tuhkuh, Nga fah eisacl; ac insewowo elos suc tuhkuh nuh Yuruk.\n\n15 Liye, Nga pa Jisus Kraist Wen nuhtin God. Nga oraclah kuhsrao ac facluh, ac ma nuhkwewa ma oan loac. Nga tuh weluhl Pahpah e ke muhtwacwacackiyac ah. Nga oasr yurun Pahpah, ac Pahpah El oasr Yuruk; ac Keik Pahpah El kaksakihn Inel.\n\n16 Nga tuhkuh nuh yurun mwet Luhk sifacna, ac mwet Luhk sifacna elos tiac eisyuc. Ac ma suhmuhslah ke tuhkuh Luhk uh ahkpwacyeiyucklac.\n\n17 Ac elos suc eisyuc, nuh selos Nga sang nuh selos in eklac wen nuhtin God; ac finne ohinge fah Nga oruh nuh selos suc fah luhlahlfongi ke Inek, tuh liye, Keik molwelah ac tuhkuh, ac Keik masap lal Moses ahkpwacyeiyucklac.\n\n18 Nga pa kahlwem ac moul luhn facluh. Nga pa Alpha ac Omega, muhtwacwacack ac sahflah.\n\n19 Ac kowos fah tiacna sifilpac orek kihsac nuh Sihk ke ahkkahkyelah luhn srah; ahok, mwe kihsac lowos ac mwe sang fihrihr lowos ac fah tilac orek, tuh Nga fah tiac eis kuhtwena sin mwe kihsac lowos ac mwe sang fihrihr lowos.\n\n20 Ac kowos fah sang ke sie mwe kihsac nuh Sihk ke inse muhsahl ac toasr in nguhn. Ac el suc tuhkuh nuh Yuruk ke inse muhsahl ac toasr in nguhn, el fah Nga pacptaiselah ke e ac ke Nguhn Muhtahl, finne oacna mwet Laman, ke srihpen luhlahlfongi lalos Keik ke pacl se ma elos eklac, pacptaislac ke e ac ke Nguhn Muhtahl, ac elos tiacna etuh.\n\n21 Liye, Nga tuhkuh nuh facluh in acse molwelah nuh facluh, in molwelah facluh liki ma koluk.\n\n22 Ke ma inge, el suc auliyak ac tuhkuh nuh Yuruk oacna sie tuhlihk srihsrihk, el fah Nga eis, tuh ke srihpaclos pa tohkohsrahi luhn God. Liye, tuh ke srihpaclos Nga fihliyac moul Luhk, ac sifilpac eis moul; ke ma inge auliyak, ac tuhkuh nuh Yuruk mwet nuhkwewa fin facluh, ac moliyucklac.\n\n", "3-ne 10": "[center][font_size=26]Sapta 10[/font_size][/center]\n\n[i]Oasr mislac fin acn uh ke lusen ao pucspucs—Puhsrwen Kraist olwelah in oracni mwet Lal oacna ke sie won el oracni won srihsrihk nahtuhl—Un mwet suwohswohs elos karihngihnyuckyang. Sahp ke yac 34–35 Tukun Kraist.[/i]\n\n1 Ac inge liye, tukun ma inge mwet nuhkwewa fin acn uh tuh lohng mwe fwack inge, ac tuh liye ma inge. Ac tukun mwe fwack inge oasr mislac se fin acn uh ke lusen ao pucspucs;\n\n2 Tuh arulacna yohklac lut luhn mwet uh oruh elos tuh tui ke ahsor ac wowoyak tuhng ke misac luhn sucu lalos suc tuh acnwucki; ke ma inge oasr mislac fin acn nuhkwewa we ke lusen ao pucspucs.\n\n3 Ac tukun ma inge oasr sie puhsra ma sifilpac tuhkuh nuh yurun mwet uh, ac mwet nuhkwewa tuh lohng, ac tuh liye ma inge, fahk:\n\n4 O kowos mwet ke siti luhlahp ma puhtatlac uh, suc pa fihlin sucu lal Jacob, ahok, suc pa mwet Israel, pacl ekahsr Nga orekowoseni oacna sie won ma oracni won srihsrihk nahtuhl nuh ye pahol, ac ahkkweye kowos.\n\n5 Ac sifilpac, pacl ekahsr Nga orekowoseni oacna sie won ma oracni won srihsrihk nahtuhl nuh ye pahol, ahok, O kowos mwet Israel, suc puhtatlac; ahok, O kowos mwet Israel, kowos suc muhta Jerusalem, oacna ke kowos puhtatlac; ahok, pacl ekahsr Nga orekowoseni oacna sie won ma oracni won srihsrihk nahtuhl, ac kowos tiacna ke.\n\n6 O kowos mwet Israel suc Nga tuh molwelah, pacl ekahsr Nga ac orekowoseni oacna sie won ma oracni won srihsrihk nahtuhl nuh ye pahol, kowos ac fin auliyak ac fohlohkoh nuh Yuruk ke insiowos kwewa.\n\n7 Tuhsruhk fin tiac, O mwet Israel, acn in muhta lowos ac fah eklac pihsaclah ne ke na pacl in ahkpwacyeiyuck luhn wuhlweacng nuh sin pahpah tomowos.\n\n8 Ac na tukun ma inge tukun mwet uh tuh lohng kahs inge, liye, elos muhtwacwacack in tuhng ac sifilpac wowoyak tuhng ke srihpen misac luhn sucu ac kawuck lalos.\n\n9 Ac tukun ma inge ohinge lwen tolu somlah. Ac litutacng, ac lohsr uh wacngihnlac liki acn uh, ac facluh tui tilac kusrusr, ac yot uh tui tilac srasrwelihk, ac tuhng kweok uh tui, ac puhsren kweok uh tuh wacngihnlac.\n\n10 Ac infohk uh tuh sifilpac maeni nuh sie, oruh fokoko; ac ahsor, ac mwemwelihllac, ac wowoyak tuhng luhn mwet suc tuh painmoullac tuh tui; ac ahsor lalos ah tuh eklac nuh ke engan, ac yoksrah lalos nuh ke kaksak ac sang kuloh nuh sin Leum Jisus Kraist, Mwet in Molwelah lalos.\n\n11 Ac ohinge ne ke pacl se inge ma suhmuhslah uh ahkpwacyeiyucklac ma tuh sruhmuhnyuck sin mwet pahluh.\n\n12 Ac mwet suwohswohs pa tuh moliyucklac, ac elos pa tuh eis mwet pahluh ac tiacna tuhngaluhlos; ac elos pa suc tiacna ahkkahkye srah luhn mwet luhlahlfongi, suc tuh moliyucklac—\n\n13 Ac elos tuh moliyucklac ac tiacna tihli ac fihrihryak infohkoh; ac elos tuh tiacna walomlah ke acn loal meoa uh; ac elos tiacna fihrihryak ke e, elos tiacpac na puhtatyang nuh fac ac tanyucki in misac; ac elos tiacna utucklac ke eng for uh; elos tiacpac na isyucki ke usrwen kuhlahsr ac ke lohsr uh.\n\n14 Ac inge, el suc riti, lwelah elan kahlwem kac; el suc oasr ma suhmuhslah se, lwelah elan lutlut kac, ac inte ac liye fin misac nuhkwewa inge ac kuhnausyucklac ke e, ac ke kuhlahsr, ac ke eng upac, ac ke eng for, ac ke srasrwelihk luhn infohk uh in eisaclos, ac ma inge nuhkwewa tiac ma nuh ke ahkpwacyeiyuck luhn kahs in pahluh luhn mwet pahluh muhtahl pucspucs.\n\n15 Liye, nga fahk nuh suwos, Ahok, mwet pucspucs fahkwack ke ma inge ke tuhkuh luhn Kraist, ac tuh acnwucki ke srihpen elos fahkwack ke ma inge.\n\n16 Ahok, mwet pahluh Zenos el tuh fahkwack ke ma inge, ac oacyacpac Zenock el sruhmuhn ma inge, ke srihpen elos fahkwack kacsr, suc pa un mwet luhlah luhn fihtac lalos.\n\n17 Liye, pahpah tuhmwacsr Jacob el oacyacpac fahkwack ke sie un mwet luhlah ke fihtac lal Joseph. Ac liye, yac kuht tiac sie un mwet luhlah ke fihtac lal Joseph? Ac ma inge ma fahkwack kacsr, yac ma inge tiacna sihmihsyucklac ke plwet prahs ma pahpah tuhmwacsr Lehi el us som liki acn Jerusalem?\n\n18 Ac tukun ma inge ke sahflahiyacn yac ahktolngoul ac ahkosr, liye, nga fah ahkkahlwemye nuh suwos lah mwet lal Nephi suc tuh moliyucklac, ac oacyacpac elos suc tuh pahngpahng mwet Laman, suc tuh moliyucklac, tuh ma wo pucspucs tuh ahkkahlwemyeyuck nuh selos, ac mwe insewowo yohk kahklah nuh fin sifaclos, yohkna oruh tiac paht tukun sowack luhn Kraist nuh inkuhsrao pwacyena lah El sifacna sikyak nuh selos—\n\n19 Ahkkahlwemye mahnol nuh selos, ac luti nuh selos; ac sie sramsram fototo ke luti Lal fah utuckuh tok. Ke ma inge ke pacl se inge nga ahksahfye fahk luhk uh.\n\n", "3-ne 11": "Jisus Kraist El tuh ahkkahlwemyacl sifacna nuh sin mwet lal Nephi, ke un mwet sac tuh toeni nuh sie fin acn Puhs, ac tuh luti nuh selos; ac ke ohiyac se inge El tuh ahkkahlwemyacl sifacna nuh selos.\n\nKapsreni sapta 11 ne ke 26.\n\n[center][font_size=26]Sapta 11[/font_size][/center]\n\n[i]Pahpah El fahkwack ke Wen Kulo Nahtuhl—Kraist El sikyak ac fahkwelihk Iwaclah Lal—Mwet uh puhla akucl in kihnet ke pahol ac niyacl ac sisken inniwacl—Elos wowoyak fahk Osana—El oakiyac ohiyac ac akwuck luhn pacptais—Nguhn in akuhkuhin ma luhn devil—Mwe luti luhn Kraist pa mwet uh enenuh in luhlahlfongi ac pacptaislac ac eis Nguhn Muhtahl. Sahp ke yac 34 Tukun Kraist.[/i]\n\n1 Ac tukun ma inge tuh oasr sie un mwet pucspucs toeni nuh sie, luhn mwet lal Nephi, raunwelah tempuhl ma oasr fin acn Puhs; ac elos tuh nuhnkuh ac motko sie sin siepac, ac tuh ahkkahlwemye nuh sin sie sin siepac ke eklac na yohk ac wo ma tuh sikyak.\n\n2 Ac elos oacyacpac sramsramkihn Jisus Kraist se inge, suc mwe akucl uh tuh utuckuh ke misac Lal.\n\n3 Ac tukun ma inge ke elos sramsram nuh sin sie sin siepac, elos lohngwack sie puhsra oacna in muh tuhkuh liki inkuhsrao; ac elos ngwetngwet rauni acn uh, tuh elos tiac kahlwem ke puhsra se ma elos lohng ah; ac tiacna sie puhsra kohu, tiacpac na sie puhsra luhlahp; ne ohinge, ac finne sie puhsra srihsrihk ma inge faksiltahluh oruh elos lohng tilyang nuh lun mahnolos, yohkna oruh wacngihn kuhtwena ip ke mahnolos ma ma inge tiacna oruh in rarrar; ahok, ma inge faksiltahluh nuh ke nguhnalos, ac tuh oruh insiaclos in fihrihr.\n\n4 Ac tukun ma inge elos sifilpac lohngwack puhsra sac, ac elos tiacna kahlwem kac.\n\n5 Ac oacyacpac pacl ahktolu elos tuh lohng puhsra sac, ac tuh ikacslah insraclos in lohng; ac muhtahlos nuh ke puhsra sac; ac elos tuh ngwetwack siyac inkuhsrao, ke acn se ma puhsra sac tuhkuh we me.\n\n6 Ac liye, ke pacl ahktolu elos tuh kahlwem ke puhsra se ma elos lohng ah; ac ma inge fahk nuh selos:\n\n7 Liye Wen Kuloh nuhtihk, suc Nga engan na pwacye se, suc Nga kaksakihn ke Inek—porongel.\n\n8 Ac tukun ma inge, ke elos kahlwem kac elos sifilpac ngwetwack nuh inkuhsrao; ac liye, elos liye sie Mukul oactui liki inkuhsrao; ac El nukum sie nuknuk fasrfasr loeloes; ac El oactui ac tu inmahsrlolos; ac muhtuhn mwet nuhkwewa forlah liyacl, ac elos tiacna ikacslah inwacluhlos, finne sie nuh sin siepac, ac tiac etuh lah meac kalmeyac, tuh elos motko muh lipufacn se pa sikyak nuh selos ah.\n\n9 Ac tukun ma inge El ahsroellah pahol ac sramsram nuh sin mwet uh, fahk:\n\n10 Liye, Nga pa Jisus Kraist, suc mwet pahluh fahkwack muh ac fah tuhkuh nuh facluh.\n\n11 Ac liye, Nga pa kahlwem ac moul luhn facluh; ac Nga tuh nihm ke kuhp mohkohl se ma Pahpah El tuh acse nuh sihk, ac tuh kaksakihn Pahpah in eis nuh feik ma koluk luhn facluh, ma Nga kweokkihn luhngse luhn Pahpah ke ma nuhkwewa e ke na muhtwacwacackiyac ah.\n\n12 Ac tukun ma inge ke Jisus El fahklah kahs inge mwet nuhkwewa puhtatlac nuh infohk uh; tuh elos esam lah ma inge tuh palyeiyuck inmahsrlolos lah Kraist El enenuh in ahkkahlwemyacl sifacna nuh selos tukun El sowack nuh inkuhsrao.\n\n13 Ac tukun ma inge Leum El sramsram nuh selos fahk:\n\n14 Tuyak ac tuhkuh nuh Yuruk, tuh kowos in kuh in kohlma pouwos nuh sisken inniwuck, ac oacyacpac tuh kowos in kuh in puhla iken osra ke pouk ac niuck, tuh kowos in kuh in etuh lah Nga pa God luhn Israel, ac God luhn facluh nohfohn, ac tuh acnwucki ke ma koluk luhn facluh.\n\n15 Ac tukun ma inge un mwet pucspucs sac som, ac kohlwacng paholos nuh sisken inniwacl, ac tuh puhla iken osra ke pahol ac niacl; ac ma inge elos tuh oruh, kais sie som ne ke na elos nuhkwewa som, ac tuh liye ke muhtahlos sifacna ac tuh puhla ke paholos, ac tuh etuh na pwacye ac tuh fahkwack, lah El pa, suc tuh sihmihsyuck sin mwet pahluh, muh ac enenuh in tuhkuh.\n\n16 Ac ke elos nuhkwewa som ac sifacna liye, elos tuh tuhkweni wowoyak pacl sefanna, fahk:\n\n17 Osanna! Insewowo inen God Fuhlwactlacna Emet! Ac elos tuh puhtati nuh ke niyacl Jisus, ac tuh alu nuh Sel.\n\n18 Ac tukun ma inge El sramsram nuh sel Nephi (tuh Nephi el wi inmahsrlon un mwet pucspucs sac) ac sapkihn nuh sel tuh elan tuhkuh nuh met uh.\n\n19 Ac Nephi el tuyak ac som nuh met, ac epahsrlah ye muhtuhn Leum ac tuh ngokyac niyacl.\n\n20 Ac Leum El sapkihn nuh sel tuh elan tuyak. Ac el tuyak ac tu ye muhtahl.\n\n21 Ac Leum El fahk nuh sel: Nga acsot nuh sum kuh tuh kom in fah pacptaiselah mwet inge ke Nga sifilpac sowack nuh inkuhsrao.\n\n22 Ac Leum El oacyacpac pahngon mwet sahyac, ac fahk nuh selos oacpacna inge; ac El sang nuh selos kuh nuh ke pacptais. Ac El fahk nuh selos: Ke ohiyac se inge kowos fah pacptaisi; ac fah wacngihn akuhkuhin inmahsrlowos.\n\n23 Pwacyena Nga fahk nuh suwos, tuh el suc auliyak ke ma koluk lal ke kahs lowos, ac kena in pacptaislac ke Inek, ke ohiyac se inge kowos in pacptaiseloslac—Liye, kowos fah som nuh ten ac tu in kof uh, ac ke Inek kowos fah pacptaiseloslac.\n\n24 Ac inge liye, pa inge kahs ma kowos fah fahk, pahnglolos ke inelos, fahk:\n\n25 Ke wal ma utuckuh nuh sihk ke Jisus Kraist, nga pacptaisi kom ke inen Pahpah, ac ke Wen, ac ke Nguhn Muhtahl. Amen.\n\n26 Ac na fah kowos oruh elos in tihli nuh ke kof uh, ac sifilpac mayak liki kof uh.\n\n27 Ac tukun ohiyac se inge kowos fah pacptais ke Inek; tuh liye, pwacyena Nga fahk nuh suwos, lah Pahpah, ac Wen, ac Nguhn Muhtahl ma sefanna; ac Nga oasr in Pahpah, ac Pahpah in Nga, ac Pahpah ac Nga ma sefanna.\n\n28 Ac in oacna ke Nga sapkihn nuh suwos ohinge kowos fah pacptais. Ac fah wacngihn akuhkuhin inmahsrlowos, oacna ke sikyak ohinge ke pacl somlah; ac fah tiac pac oasr akuhkuhin inmahsrlowos ke ip yohk luhn mwe luti Luhk, oacna ke sikyak ohinge ke pacl somlah.\n\n29 Tuh pwacyena, pwacyena Nga fahk nuh suwos, el suc oasr nguhn in lokoalok yohrohl el tiacna ma Luhk, tuhsruhk ma luhn devil, suc pa pahpah tuhmwacn lokoalok, ac el puhrakwack insiacn mwet uh in acnwuck ke kasrkuhsrak, sie nuh sin siepac.\n\n30 Liye, ma se inge tiacna mwe luti Luhk, in puhrakwack insiacn mwet uh ke kasrkuhsrak, sie lain siepac; tuhsruhk pa inge mwe luti Luhk, tuh ma inge in tulokihnyucki.\n\n31 Liye, pwacyena, pwacyena, Nga fahk nuh suwos, Nga fah fahk nuh suwos mwe luti Luhk.\n\n32 Ac pa inge mwe luti Luhk, ac pa inge mwe luti suc Pahpah El tuh acse nuh Sihk; ac Nga fahkwack ke Pahpah, ac Pahpah El fahkwack Keik, ac Nguhn Muhtahl fahkwack ke Pahpah ac Nga; ac Nga fahkwack lah Pahpah El sapkihn mwet nuhkwewa, ke acn nuhkwewa, in auliyak ac luhlahlfongiyuc.\n\n33 Ac el suc luhlahlfongiyuc, ac pacptaislac, el fah moliyucklac; ac elos pa elos suc fah usrui tohkohsrahi luhn God.\n\n34 Ac el suc tiacna luhlahlfongiyuc, ac tiacna pacptaislac, fah lihsyucklac.\n\n35 Pwacyena, pwacyena, Nga fahk nuh suwos, tuh pa inge mwe luti Luk, ac Nga fahkwack ke ma inge sel Pahpah; ac el suc luhlahlfongiyuc oacyacpac luhlahlfongi Pahpah; ac nuh sel Pahpah El fah fahkwack Keik, tuh El fah fahsrel ke e ac ke Nguhn Muhtahl.\n\n36 Ac ohinge fah Pahpah El fahkwack Keik, ac Nguhn Muhtahl fah fahkwack nuh sel ke Pahpah ac Nga; tuh Pahpah, ac Nga, ac Nguhn Muhtahl ma sefanna.\n\n37 Ac Nga sifilpac fahk nuh suwos, kowos enenuh in auliyak, ac eklac oacna sie tuhlihk srihsrihk, ac pacptaislac ke Inek, fin tiac kowos tiacna kuh in eis ma inge.\n\n38 Ac Nga sifilpac fahk nuh suwos, kowos enenuh in auliyak, ac pacptaislac ke Inek, ac eklac oacna sie tuhlihk srihsrihk, fin tiac kowos tiacna kuh in usrui tohkohsrahi luhn God.\n\n39 Pwacyena, pwacyena, Nga fahk nuh suwos, tuh pa inge mwe luti Luhk, ac el suc muhsahyak fin ma inge muhsah fin yot Luhk, ac muhtuhnpot nuh ke hell ac fah tiacna kuhtanguhloslac.\n\n40 Ac el suc fah fahkwack yohk liki na kuh srihk liki na ma inge, ac oakiyac ma inge nuh ke mwe luti Luhk, el tuhkuh ke ma koluk, ac tiacna muhsahyak fin yot Luhk; tuhsruhk el muhsah fin sie pwelucng pohkpohk, ac muhtuhnpot nuh ke hell ikacklah in eisacl ke sronot tuhkuh ac eng uh sruhngluhlos.\n\n41 Ke ma inge, som nuh yurun mwet inge, ac fahkwack kahs ma Nga sramsramkihn uh, nuh fin facluh nohfohn.\n\n", "3-ne 12": "[center][font_size=26]Sapta 12[/font_size][/center]\n\n[i]Jisus El pahngon ac sang kuh nuh sin mwet tuhma lutlut singuculluo—El sang nuh sin mwet Nephi sie sramsram ma oacna Luti Finohl uh—El sramsram ke Insewowo—Luti Lal ahluhkwelah ac yohk srihpac liki masap lal Moses—Mwet uh sapkihnyuck in suwohs finne oacna ke El ac Pahpah tuhmwacl Elos suwohs—Kapsra Matthew 5. Sahp ke yac 34 Tukun Kraist.[/i]\n\n1 Ac tukun ma inge ke Jisus El sramsramkihn kahs inge nuh sel Nephi, ac nuh selos suc tuh pahngyak ah, (inge pihsaclos suc tuh pahngyak, ac eis kuh ac wal in pacptais, pa singuculluo) ac liye, El kohllah pahol nuh yurun un mwet pucspucs, ac wowoyak nuh selos, fahk: Insewowo nuh suwos fin kowos fah lohacng nuh ke kahs luhn mwet singuculluo suc Nga sulaclah liki inmahsrlowos in luti nuh suwos, ac in mwet kuhlwacnsap lowos; ac nuh selos Nga sang kuh tuh elos in kuh in pacptaisi kowos ke kof; ac tukun kowos pacptaislac ke kof, liye, Nga fah pacptaisi kowoslac ke e ac ke Nguhn Muhtahl; ke ma inge insewowo nuh suwos fin kowos fah luhlahlfongiyuc ac pacptaislac, tukun kowos liyeyuc ac etuh lah Nga oasr.\n\n2 Ac sifilpac, insewowo yohk elos suc fah luhlahlfongi ke kahs lowos ke srihpen kowos fah fahkwack lah kowos tuh liyeyuc, ac lah kowos etuh lah Nga oasr. Ahok, insewowo elos suc fah luhlahlfongi ke kahs lowos, ac isyucki nuh ten ke mongfihsrwacsr yohk ac pacptaislac, tuh elos fah fahsriyuck ke e ac ke Nguhn Muhtahl, ac fah eis sie molwelah liki ma koluk lalos.\n\n3 Ahok, insewowo elos suc suhkahsruhp in nguhn suc tuhkuh nuh Yuruk, tuh ma lalos pa tohkohsrahi inkuhsrao.\n\n4 Ac sifilpac, insewowo elos nuhkwewa suc ahsor, tuh elos fah pwacrack.\n\n5 Ac insewowo elos suc fakpacp, tuh elos fah usrui facluh.\n\n6 Ac insewowo elos nuhkwewa suc masrinsrwacl ac maluhkihn ma suwohswohs, tuh elos fah sesseslah ke Nguhn Muhtahl.\n\n7 Ac insewowo elos suc pahkomuhta, tuh elos fah eis pahkomuhta.\n\n8 Ac insewowo elos nuhkwewa suc nwacsnwacs insiac, tuh elos fah liye God.\n\n9 Ac insewowo elos nuhkwewa suc ahkiwe mwet uh, tuh elos fah pahngpahng tuhlihk nuhtin God.\n\n10 Ac insewowo elos nuhkwewa suc kalyeiyuck ke srihpen Inek, tuh ma lalos pa tohkohsrahi inkuhsrao.\n\n11 Ac insewowo elos suc ke mwet uh fah ahkkolukye kowos ac kalyei kowos, ac fahk kain in ma koluk nuhkwewa in kikiacp lain kowos, ke srihpuck;\n\n12 Tuh kowos fah engan yohk ac arulacna insewowo, tuh ac fah yohk ma lwacne lowos inkuhsrao; tuh ohinge elos kalyei mwet pahluh suc tuhkuh met liki kowos.\n\n13 Pwacyena, pwacyena, Nga fahk nuh suwos, Nga acsot nuh suwos tuh kowos in sohl luhn facluh; tuhsruhk fin wacngihnlac eman sohl uh na facluh ac sohliyucklac fuhkah? Na tohkoh sohl uh fah wacngihnlac srihpac, tuhsruhk in sisilac ac in longyucki ye nien mwet uh.\n\n14 Pwacyena, pwacyena, Nga fahk nuh suwos, Nga acsot nuh suwos in sie kahlwem nuh sin mwet inge. Sie siti ma oan fin soko inging ac tiacna kuh in wihklac.\n\n15 Liye, yac mwet uh ahkoswack sie lahm ac fihliyac ye sie mwe srihkasrak grain? Moh, tuhsruhk fin sie sru in lahm, ac ma inge fah sang kahlwem nuh selos nuhkwewa suc oasr lun lohm uh;\n\n16 Ke ma inge lwelah kahlwem lowos in tohlwack mwet inge, tuh elos in kuh in liye orekma wo lowos ac kaksakihn Pahpah tomowos suc oasr inkuhsrao.\n\n17 Nimet nuhnkuh muh Nga tuhkuh in kuhnahoslah masap kuh mwet pahluh. Nga tiac tuhkuh in kuhnahoslah tuhsruhk in ahkpwacyei;\n\n18 Tuh pwacyena Nga fahk nuh suwos, tiac sie lwacta kuh sie akucl srihsrihk ac wacngihnlac liki masap uh, tuhsruhk Keik ma inge nuhkwewa ahkpwacyeiyucklac.\n\n19 Ac liye, Nga acsot nuh suwos loh ac masap luhn Pahpah tuhmuhk, tuh kowos in luhlahlfongiyuc, ac tuh kowos in auliyak ke ma koluk lowos, ac tuhkuh nuh Yuruk ke inse muhsahl ac toasr in nguhn. Liye, masap uh oasr ye motowos, ac loh uh ahkpwacyeiyucklac.\n\n20 Ke ma inge tuhkuh nuh Yuruk ac moliyucklac; tuh pwacyena Nga fahk nuh suwos, tuh kowos fin tiac liyacacng masap Luhk, ma Nga sapkihn kowos ke pacl se inge, kowos fah tiacna ilyak nuh ke tohkohsrahi inkuhsrao.\n\n21 Kowos tuh lohng lah tuh fwackyuck selos ke pacl omeet ah, ac ma inge oacyacpac sihmlac ye motowos, tuh kowos in tiac ahkmas, ac el suc fah ahkmas fah oasr in ongaiyac ke nuhnuhnkuh luhn God;\n\n22 Tuhsruhk Nga fahk nuh suwos, kuhtwena mwet suc kasrkuhsrak sin tamuhlwel wiyacl fah oasr in ongaiyac luhn nuhnuhnkuh Lal. Ac kuhtwena mwet suc fah fahk nuh sin tamuhlwel wiyacl, Wacngihn Srihpom, fah oasr in ongaiyac luhn un mwet nuhnuhnkuh fuhlwact; ac kuhtwena mwet suc fah fahk, Kom lahlfon, fah oasr in ongaiyac ke e in hell.\n\n23 Ke ma inge, kowos fin fah tuhkuh nuh Yuruk, kuh kena in tuhkuh nuh Yuruk, ac esamwack lah oasr ma suhfal luhn tamuhlwel wiyom in lain kom—\n\n24 Som nuh yurun tamuhlwel wiyom, ac ma se met auliyak nuh sin tamuhlwel wiyom, ac na tuhkuh nuh Yuruk ke insiom nohfohn, ac Nga fah eis kom.\n\n25 Silahklahk insese nuh sin mwet lokoalok lom ke kom sonol inkacnek uh, fin tiac na ke kuhtwena pacl el fah uskomyak, ac kom fah tolyuckyang nuh ke nien srohoh.\n\n26 Pwacyena, pwacyena, Nga fahk nuh sum, kom fah tiacna tufoklac ne ke na kom molwelah kwewa senine ma kom misac kac. Ac ke kom muhta ke nien srohoh yac kom kuh in molweacng finne sie senine? Pwacyena, pwacyena, Nga fahk nuh sum, Moh.\n\n27 Liye, sihmihsyucklac selos ke pacl met ah, lah kom fah tiacna orek kosro;\n\n28 Tuhsruhk Nga fahk nuh sum, lah kuhtwena mwet suc ngwetwacng nuh sin sie muhtwacn, in nuhnak in kena nuh sel, el orek kosro nuh sel tari ke insiacl.\n\n29 Liye, Nga acsot nuh sum sie masap, tuh kowos in tiac lwelah ma inge in ilyak nuh insiowos;\n\n30 Tuh wo liki na tuh kowos in lahfwekihn kowos sifacna ke ma inge, fin ohinge kowos fah sruhkwack sahksin lowos, liki na kowos in sisiyang nuh in hell.\n\n31 Tuh sihmihsyucklac, lah kuhtwena mwet suc fah sislah muhtwacn kiyacl, lwelah elan sang nuh sel sie pwepuh in fahsrelihk.\n\n32 Pwacyena, pwacyena, Nga fahk nuh suwos, tuh kuhtwena mwet suc fah sislah muhtwacn kiyacl, sahyacn na ke srihpen kosro, oruh tuh elan orek kosro; ac kuhtwena mwet suc fah pahyuckyak sel suc tuh fahsrelihk el orek kosro.\n\n33 Ac sifilpac ma inge sihmihsyucklac, nimet kom kuhnahoslah wuhlwelah lom, tuhsruhk kom fah oraclah nuh sin Leum wuhlwelah lom;\n\n34 Tuhsruhk pwacyena, pwacyena, Nga fahk nuh suwos, nimet fuhlahk ke kuhtwena ma; tiac pac ke kuhsrao, tuh pa inge nien muhta luhn God;\n\n35 Tiac pac ke facluh, tuh pa inge mwe loangeyen niacl;\n\n36 Kom in tiac pac fuhlahk ke insifom, ke srihpen kom tiacna kuh in oraclah soko aunsucf in sralsral kuh fasrfasr;\n\n37 Tuhsruhk lwelah sramsram lom in Ahok, ahok; Moh, moh; tuh kuhtwena ma tuhkuh sahyacn ma inge uh koluklacna.\n\n38 Ac liye, tuh sihmihsyucklac, sie ahtron muhta nuh ke sie ahtron muhta, ac sie wihs nuh ke sie wihs;\n\n39 Tuhsruhk Nga fahk nuh suwos, tuh kowos fah tiacna fohlohksahk, tuhsruhk kuhtwena mwet suc fah puokyac lacyacn lacyot ke sisken oalum, oacyacpac sang nuh sel lacyacn lacsac ke oalum;\n\n40 Ac fin kuhtwena mwet fah uskomyak in nuhnuhnkuh ac eislah nuknukfohn lom an, lwelah elan eislah pac nuknuk loes lom an;\n\n41 Ac kuhtwena mwet suc fah sapkihn kom in us pack lal ke mael se, kom in weluhl mael luo.\n\n42 Sang nuh sel suc siyuck sum, ac nuh sel suc nguhsr sum nimet kom furohkohnohllah.\n\n43 Ac liye sihmihsyucklac pac, tuh kom in luhngse mwet tuhlan lom ac sruhnga mwet lokoalok lom;\n\n44 Tuhsruhk liye Nga fahk nuh suwos, luhngse mwet lokoalok lom, ahkinsewowoye elos suc kalyei kom, oruh wo nuh selos suc sruhngwac kom, ac pruhe kaclos suc ahklahlfonye kom ac kalyei kom;\n\n45 Tuh kom in kuh in tuhlihk nuhtin Pahpah tomom suc oasr inkuhsrao; tuh El oruh faht Lal in takwack srweyac mwet koluk ac mwet wo.\n\n46 Ke ma inge ma ingoh ke pacl met ah, ma oasr ye masap uh, Keik ma nuhkwewa ahkpwacyeiyucklac.\n\n47 Ma mahtuh uh sahflah, ac ma nuhkwewa eklac sasuc.\n\n48 Ke ma inge Nga kena tuh kowos in suwohs finne in oacna Nga, kuh in oacna Pahpah tomowos suc oasr inkuhsrao El suwohs.\n\n", "3-ne 13": "[center][font_size=26]Sapta 13[/font_size][/center]\n\n[i]Jisus El luti mwet Nephi Pruhe luhn Leum—Elos in sruhkwack ma kahsruhp inkuhsrao—Mwet tuhma lutlut singuculluo ke luti lalos elos sapkihnyuck in tiac nuhnkuh ke ma suhkawihl—Kapsra Matthew 6. Sahp ke yac 34 Tukun Kraist.[/i]\n\n1 Pwacyena, pwacyena, Nga fahk lah Nga kena tuh kowos enenuh in oruh orekma wo nuh sin mwet suhkahsruhp; tuhsruhk liyacacng tuh kowos in tiac oruh orekma wo lowos ye muhtuhn mwet uh tuh elos in liye; fin tiac ohinge ac fah wacngihn molo sin Pahpah tomowos suc oasr inkuhsrao.\n\n2 Ke ma inge, ke kowos fah oruh orekma wo lowos nimet ukyac mwe ukuk met liki kowos, oacna ke mwet wosounkacs elos oruh ke iwen lohlngohk ac ke inkacnek uh, tuh elos in kuh in kaksakihnyuck sin mwet uh. Pwacyena Nga fahk nuh suwos, elos eis tari molo.\n\n3 Tuhsruhk ke kowos oruh orekma wo lowos nimet lwelah lacpo lacsac lowos in etuh lah meac lacpo lacyot lowos oruh;\n\n4 Tuh orekma wo lowos in kuh in orek ke lukmac; ac Pahpah tomowos suc liye ke lukmac, El sifacna fah usot molo inwalihl.\n\n5 Ac ke kowos pruhe kowos fah tiacna oruh oacna mwet wosounkacs, tuh elos luhngse pruhe, tulac ke iwen lohlngohk ac ke srowasrihk inkacnek uh, tuh elos in kuh in liyeyuck sin mwet uh. Pwacyena Nga fahk nuh suwos, elos eis tari molo.\n\n6 Tuhsruhk kom, ke kom pruhe, ilyak nuh infuhkihl sum, ac ke kom kaliyac sruhnguhl uh, pruhe nuh sin Pahpah tomom suc oasr in lukmac; ac Pahpah tomom, suc liye ke lukmac, fah usot molo inwalihl.\n\n7 Tuhsruhk ke kom pruhe, nimet kom kalweni in fahk ma wacngihn srihpac, oacna mwet pegan, tuh elos nuhnkuh muh elos fah lohngyuck ke sramsram yohk lalos.\n\n8 Ke ma inge nimet kowos oruh oacna elos, tuh Pahpah tomowos El etuh ma kowos enenuh met liki kowos siyuck Sel.\n\n9 Ke ma inge tukun ohiyac se inge kowos pruhe: Pahpah tuhmasr suc oasr inkuhsrao, muhtahl Inem.\n\n10 Luhngse Lom in orek fin facluh oacna ke orek inkuhsrao.\n\n11 Ac nuhnakmuhnahs nuh sesr ke ma koluk lasr, oacna ke kuht nuhnakmuhnahs nuh sin mwet suc orekma koluk nuh sesr.\n\n12 Ac tiac kol kuht nuh ke mwe sruhf, tuhsruhk eiskuhtlac liki ma koluk.\n\n13 Tuh tohkohsrahi ma Lom, ac kuh, ac wolacna, ma pahtpaht. Amen.\n\n14 Tuh, kowos fin nuhnakmuhnahs nuh sin mwet uh ke orekma koluk lalos Pahpah tomowos inkuhsrao El fah oacyacpac nuhnakmuhnahs nuh suwos;\n\n15 Tuhsruhk kowos fin tiacna nuhnakmuhnahs nuh sin mwet uh ke orekma koluk lalos Pahpah tomowos El fah tiac pac nuhnakmuhnahs nuh suwos ke orekma koluk lowos.\n\n16 Yohkna, ke kowos lalo nimet oruh oacna mwet wosounkacs, in ngwetngwet in ahsor, tuh elos pihlesruh muhtahlos tuh elos in kuh in akihlenyuck sin mwet uh muh elos lalo. Pwacyena Nga fahk nuh suwos, elos eis tari molo.\n\n17 Tuhsruhk kowos, ke kowos lalo, akmuhsraelah insifowos, ac twacnlah motowos;\n\n18 Tuh kowos in tiac ahkkahlwemye nuh sin mwet uh lah kowos lalo, tuhsruhk nuh sin Pahpah tomowos, suc in lukmac; ac Pahpah tomowos, suc liye ke lukmac, fah usot molo inwalihl.\n\n19 Nimet elohsack mwe kahsruhp nuh suwos sifacna fin facluh, yen watihl ac ras ac kuhnahoslah, ac mwet pihsrapasr elos ac kuhnahoslah utyak ac pihsrwaclah;\n\n20 Tuhsruhk elohsack mwe kahsruhp nuh suwos sifacna inkuhsrao, yen watihl kuh ras tiac kuh in kuhnahoslah, ac yen ma mwet pihsrapasr elos tiacna kuh in kuhnahoslah utyak kuh pihsrwaclah.\n\n21 Tuh yen ma sacohk lowos oasr we, insiowos oacyacpac oasr we.\n\n22 Lahm luhn mahno uh pa ahtron muhta; ke ma inge, fin ahtron motom suwohswohs, monum nohfohn fah sesseslah ke kahlwem.\n\n23 Tuhsruhk fin ahtron motom koluk, monum nohfohn fah sesseslah ke lohsr. Ke ma inge, fin kahlwem ma oasr in kom uh lohsr, fuhkah yohkiyacn lohsr uh!\n\n24 Wacngihn kuhtwena mwet kuh in kuhlwacnsapuh leum luo; tuh el fah sruhnga sie ac luhngse mwet se sahyac, kuh fin tiac ohinge el fah pwacye nuh sin sie ac koase mwet se sahyac an. Kowos tiacna kuh in kuhlwacnsapuh God ac ma Kahsruhp.\n\n25 Ac na tukun ma inge ke Jisus El fahklah kahs inge El ngwetwacng nuh yurun mwet singuculluo suc El tuh sulaclah, ac fahk nuh selos: Esam kahs ma Nga sruhmuhn uh. Tuh liye, kowos pa elos suc Nga sulaclah in luti nuh sin mwet inge. Ke ma inge Nga fahk nuh suwos, nimet nuhnkuh ke moul lowos, lah meac kowos fah kang, kuh meac kowos fah nihm; kuh nuh ke monuwos, meac kowos ac nukum. Yac moul uh tiac sacohk liki ikoac, ac mahno uh liki nuknuk?\n\n26 Liye won yen engyeng uh, tuh elos tiac yok fihtac, elos tiac pac kosrwacni kuh oracni fahko uh nuh ke nien fihlma; tuhsruhk Pahpah tuhmowos inkuhsrao El kihtaclos. Yac kowos tiac sacohk luhkwelos?\n\n27 Suc kac suwos ke kom fosrngah yac kom kuh in kap loesaclihk cubit se?\n\n28 Ac efuh kom fosrngah ke nuknuk? Motko ke ros lili ke innimac uh lah elos kap fuhkah; elos tiac orekma, elos tiac pac orek nuknuk;\n\n29 Ac tuhsruhk Nga fahk nuh suwos, lah finne Solomon, ke wolacna nuhkwewa lal, el tiacna nukum nuknuk yucnlac kahto oacna sie sin ros inge.\n\n30 Ohinge, God El fin yucnwelah mah innimac uh, ma oasr misenge, ac litu ac sisiyang nuh ke nien manman, finne ohinge El fah nukum kowos, fin tiac srihklac luhlahlfongi lowos.\n\n31 Ke ma inge nimet fosrngah, fahk, Meac kuht ac kang? kuh, Meac kuht ac nihm? kuh, Meac kuht ac nukum?\n\n32 Tuh Pahpah tomowos inkuhsrao El etuh lah kowos enenuh ma inge nuhkwewa.\n\n33 Tuhsruhk kowos in suk met tohkohsrahi luhn God ac suwohswohs Lal, ac ma inge nuhkwewa fah utuckot nuh suwos.\n\n34 Ke ma inge nimet fosrngah ke lwen litu uh, tuh lwen litu uh ac fah fosrngahkihn ma la sifacna. Fal ma in fosrngahkihnyuck ke kais sie lwen.\n\n", "3-ne 14": "[center][font_size=26]Sapta 14[/font_size][/center]\n\n[i]Jisus El sapkihn: Nimet nuhnuhnkuh; siyuck sin God; sensenkackihn mwet pahluh kikiacp—El olwelah moliyucklac nuh selos suc oruh luhngse luhn Pahpah—Kapsra Matthew 7. Sahp ke yac 34 Tukun Kraist.[/i]\n\n1 Ac na tukun ma inge ke Jisus El fahklah kahs inge El sifilpac forlah nuh yurun un mwet pucspucs, ac tuh sifilpac ikacslah oaluhl nuh selos, fahk: Pwacyena, pwacyena, Nga fahk nuh suwos, Nimet nuhnuhnkuh, tuh kowos in tiac nuhnuhnkweyuck.\n\n2 Tuh ke ohiyac sepacna ma kowos nuhnuhnkuh, kowos fah nuhnuhnkweyuck oacna; ac ke ohiyac sepacna ma kowos srihkasrak, ac fah oacyacpac srihkasrakiyuck kowos.\n\n3 Ac efuh kom liye kutkut srihsrihk se lun ahtron muhtuhn tamuhlwel wiyom, tuhsruhk tiac lohacng nuh ke pohlohsahk luhlahp se lun ahtron motom sifacna?\n\n4 Kuh kom ac fahk fuhkah nuh sin tamuhlwel wiyom: Lwelah nga in ollah kutkut srihsrihk se liki ahtron motom—ac liye, pohlohsahk luhlahp soko oasr lun ahtron motom sifacna?\n\n5 Kom wosounkacs, ma se met eislah pohlohsahk luhlahp soko liki ahtron motom sifacna; ac na fah kom liye kahlwem in eislah kutkut srihsrihk liki ahtron muhtuhn tamuhlwel wiyom.\n\n6 Nimet sang ma muhtahl nuh sin kosro uh, nimet pac tohllah pearl sacohk lom nuh ye muhtuhn pik uh, fin ohinge elos ac longyac ye niyaclos, ac sifilpac forlah ac kuhnaoskomlac.\n\n7 Siyuck, ac fah utuckot nuh sum; suk, ac kom fah konwacack; tongol, ac fah ikacklah nuh sum.\n\n8 Tuh mwet nuhkwewa suc siyuck, eis; ac kuhtwena mwet suc suk, konwacack; ac nuh sel suc tongol, ac fah ikacklah.\n\n9 Kuh mwet fuhkah se inmahsrlowos, suc, fin wen se nahtuhl siyuckyuck puhret, yac el ac sang nuh sel sie yot?\n\n10 Kuh el fin siyuckyuck ik, yac el ac sang nuh sel serpent soko?\n\n11 Na fin kom, koluk, etuh fuhkah in sang mwe sang wo nuh sin tuhlihk nuhtum, fuhkah yohkiyacn ma Pahpah tomowos suc oasr inkuhsrao El ac acsot ma wo nuh selos suc siyuck Sel?\n\n12 Ke ma inge, ma nuhkwewa ma kom kena tuh mwet uh in oruh nuh sum, oruh oacpacna nuh selos, tuh pa inge masap uh ac mwet pahluh.\n\n13 Kowos in ilyak ke motonoac ohsrihksrihk; tuh sralacp motonoac uh, ac mwesahs inkacnek, ma kol nuh ke kuhnausyucklac, ac mwet pucspucs ac som nuh we;\n\n14 Ke srihpen ohsrihksrihk motonoac uh, ac ohsrihksrihk inkacnek, ma kol nuh ke moul, ac mwet puh ac konwacack.\n\n15 Sensenkackihn mwet pahluh kikiacp, suc tuhkuh nuh yuruwos nukum kulun sip, tuhsruhk ke insiaclos elos oacna kosro wohf masrinsrwacl.\n\n16 Kowos fah etwaclos ke fahko lalos. Yac mwet uh kosrwacni grape uh ke puhlah, kuh fig uh ke mah fakfuhk?\n\n17 Finne ohinge sahk wo nuhkwewa acse fahko wo; tuhsruhk soko sahk koluk acse fahko koluk.\n\n18 Soko sahk wo tiac kuh in acse fahko koluk, ac soko sahk koluk tiac pac kuh in acse fahko wo.\n\n19 Sahk nuhkwewa ma tiac acse fahko wo uh ac pakpucki, ac tolyuckyang nuh ke e uh.\n\n20 Ohinge, ke fahko lalos kowos fah etwaclos.\n\n21 Tiac mwet nuhkwewa suc fahk nuh sihk, Leum, Leum, fah ilyak nuh ke tohkohsrahi inkuhsrao; tuhsruhk el suc oruh luhngse luhn Pahpah tuhmuhk suc oasr inkuhsrao.\n\n22 Mwet pucspucs fah fahk nuh Sihk ke lwen sac: Leum, Leum, yac kuht tiac palye ke Inem, ac ke Inem kuht luhslah devil, ac ke Inem kuht oruh orekma wolacna pucspucs?\n\n23 Ac na Nga fah fahk nuh selos: Nga tiac etwekowos; som likiyuc, kowos suc oruh ma koluk.\n\n24 Ke ma inge, kuhtwena mwet suc lohng kahs Luhk inge ac oruh, Nga fah kapsrel nuh sin sie mwet lahlmwetmwet, suc muhsaheack lohm sel fin yot uh—\n\n25 Ac af kahklac, ac sronot tuhkuh, ac eng uh uk, ac srihngihl fin lohm sac; ac tiac na ikori, tuh muhsahiyuckyak fin yot uh.\n\n26 Ac kuhtwena mwet suc lohng kahs Luhk inge ac tiac oruh ac fah oacna sie mwet lahlfon, suc muhsaheack lohm sel fin puhk uh—\n\n27 Ac af kahklac, ac sronot tuhkuh, ac eng uh uk, ac srihngihl fin lohm sac; ac lohm sac ikori, ac muhsahllah na upac.\n\n", "3-ne 15": "[center][font_size=26]Sapta 15[/font_size][/center]\n\n[i]Jisus El fahk lah masap lal Moses ahkpwacyeiyucklac Kacl—Mwet Nephi pa sip sahyac ma El sramsramkihn fin acn Jerusalem—Ke srihpen ma koluk, mwet luhn Leum fin acn Jerusalem elos tiacna etuh ke sip fashsrelihk luhn Israel. Sahp ke yac 34 Tukun Kraist.[/i]\n\n1 Ac na tukun ma inge ke Jisus El ahksahfye kahs inge El ngwetngwet raunweack acn uh nuh yurun un mwet pucspucs sac, ac fahk nuh selos: Liye, kowos lohng ma suc Nga luti met liki Nga sowack nuh yurun Pahpah tuhmuhk; ke ma inge, kuhtwena mwet suc esam kahs Luhk inge ac oruh ma inge, Nga fah ahkmoulyaclwack ke lwen sahflah.\n\n2 Ac tukun ma inge ke Jisus El fahklah kahs inge El puhlakihn lah oasr mwet inmahsrlolos suc motko, ac nuhnkuh lah meac kena Lal nuh ke masap lal Moses; tuh elos tiacna kahlwem ke mwe fahk se lah ma mahtuh uh somlah, ac ma nuhkwewa eklac sasuc.\n\n3 Ac El fahk nuh selos: Nimet motko muh Nga fahk nuh suwos lah ma mahtuh uh somlah, ac ma nuhkwewa eklac sasuc.\n\n4 Liye, Nga fahk nuh suwos lah masap sac ahkpwacyeiyucklac ma tuh ituckyang nuh sel Moses.\n\n5 Liye, Nga pa El suc sang masap sac, ac Nga pa El suc wuhlweacng nuh sin mwet Luhk Israel; ke ma inge, masap uh ahkpwacyeiyucklac Keik, tuh Nga tuhkuh in ahkpwacyei masap uh; ke ma inge masap sac sahflah.\n\n6 Liye, Nga tiacna kuhnahoslah mwet pahluh, kahs in pahluh ma soenna ahkpwacyeiyucklac Keik, pwacyena Nga fahk nuh suwos, ac fah ahkpwacyeiyucklac.\n\n7 Ac ke srihpen Nga fahk nuh suwos lah ma mahtuh uh somlah, Nga tiac kuhnahoslah ma tuh sruhmuhnyuck ke ma ac tuhkuh.\n\n8 Tuh liye, wuhlweacng se ma Nga tuh oraclah nuh sin mwet Luhk soenna ahkpwacyeiyucklac nohfohn; tuhsruhk masap se ma tuh ituckyang nuh sel Moses sahflah Keik.\n\n9 Liye, Nga pa masap, ac kahlwem. Ngwet nuh Yuruk, ac muhtweng ne ke na sahflah, ac kowos fah moul; tuh nuh sel suc muhtweng ne ke na sahflah Nga fah sang moul ma pahtpaht.\n\n10 Liye, Nga usot nuh suwos masap; ke ma inge liyacacng masap Luhk. Ac pa inge masap ac mwet pahluh, tuh pwacyena elos fahkwack Keik.\n\n11 Ac na tukun ma inge ke Jisus El fahklah kahs inge, El fahk nuh selos mwet singuculluo suc El tuh sulaclah:\n\n12 Kowos pa mwet tuhma lutlut Luhk; ac kowos pa sie kahlwem nuh sin mwet inge, suc pa sie un mwet luhlah luhn mwet lal Joseph.\n\n13 Ac liye, pa inge acn in usru lowos; ac Pahpah El usot ma inge nuh suwos.\n\n14 Ac tiac ke kuhtwena pacl Pahpah El acse nuh Sihk masap tuh Nga in fahk ma inge nuh sin mwet wiyowos fin acn Jerusalem.\n\n15 Tiac pacna ke kuhtwena pacl Pahpah El acse nuh Sihk masap tuh Nga in fahk nuh selos ke sruf sahyac luhn mwet Israel, suc Pahpah El tuh kohllah liki acn we.\n\n16 Pa inge ma Pahpah El sapkihn nuh Sihk, tuh Nga in fahk nuh selos:\n\n17 Tuh oasr sip sahyac Luhk suc tiac ma ke u se inge; oacyacpac Nga enenuh in usaclos, ac elos fah lohng puhsrwek; ac fah oasr sie u, ac sie mwet shepherd.\n\n18 Ac inge, ke srihpen lihkkeke ac suhlahlahlfongi, elos tiacna kahlwem ke kahs Luhk; ke ma inge Nga sapkihnyuck in tiac fahk kuhtwena ma sin Pahpah ke ma se inge nuh selos.\n\n19 Tuhsruhk, pwacyena, Nga fahk nuh suwos lah Pahpah El sapkihnyuc, ac Nga fahk ma inge nuh suwos, lah kowos sriyucklac liki inmahsrlolos ke srihpen ma koluk lalos; ke ma inge ma ke srihpen ma koluk lalos tuh oruh elos tiac etuh keiwos.\n\n20 Ac pwacyena, Nga sifilpac fahk nuh suwos lah sruf sahyac Pahpah El srwelah luhkwelos; ac ma ke srihpen ma koluk lalos tuh oruh elos tiac etuh kaclos.\n\n21 Ac pwacyena Nga fahk nuh suwos, tuh kowos pa elos suc Nga fahk: Oasr sip sahyac nuhtihk ma tiac ma ke u se inge; Nga enenuh pac in usaclosme, ac elos fah lohng puhsrwek; ac fah oasr u sefanna, ac mwet shepherd sefanna.\n\n22 Ac elos tiac kahlwem Sihk, tuh elos nuhnkuh muh sip sahyac uh pa mwet Gentile; tuh elos tiac kahlwem kac lah mwet Gentile ac forlah ke luti lalos.\n\n23 Ac elos tiac kahlwem Sihk ke Nga fahk lah elos enenuh in lohng puhsrwek; ac elos tiacna kahlwem Sihk lah mwet Gentile elos ac tiacna ke kuhtwena pacl lohng puhsrwek—lah Nga tiac enenuh in ahkkahlwemyeyuc sifacna nuh selos sahyacn na ke Nguhn Muhtahl.\n\n24 Tuhsruhk liye, kowos lohng puhsrwek, ac liyeyuc; ac kowos sip nuhtihk; ac kowos oacwaclah inmahsrlolos suc Pahpah El acse nuh Sihk.\n\n", "3-ne 16": "[center][font_size=26]Sapta 16[/font_size][/center]\n\n[i]Jisus El fah fahsri mwet sahyac sin sip tuhlac luhn Israel—Ke lwen sahflah wosasuc ac fah som nuh yurun mwet Gentile ac na fah nuh yurun mwet Israel—Mwet luhn Leum elos fah liye ke muhtahlos sifacna ke El sifilpac use Zion. Sahp ke yac 34 Tukun Kraist.[/i]\n\n1 Ac pwacyena, pwacyena, Nga fahk nuh suwos lah oasr sip sahyac nuhtihk, ma tiac muhta fin acn se inge, tiac pac ma fin acn Jerusalem, tiac pac ma ke kuhtwena ipin acn ma raunweack acn ma Nga tuh luti we.\n\n2 Tuh elos suc Nga sramsramkihn uh pa elos suc soenna lohng puhsrwek; Nga tiac pac ke kuhtwena pacl ahkkahlwemyeyuc sifacna nuh selos.\n\n3 Tuhsruhk Nga eis sie masap sin Pahpah tuh Nga in som nuh yohrohlos, ac tuh elos fah lohng puhsrwek, ac fah oacwaclah inmahsrlon sip nuhtihk, tuh in kuh in oasr u sefanna ac mwet shepherd sefanna; ke ma inge Nga som in ahkkahlwemyeyuc sifacna nuh selos.\n\n4 Ac Nga sapkihn kowos tuh kowos fah suhmuhslah kahs inge tukun Nga som, tuh fin mwet Luhk fin acn Jerusalem, elos suc tuh liyeyuc ac tuh wiyuc ke orekma Luhk, tiacna siyuck sin Pahpah ke Inek, tuh elos in kuh in eis sie etwacack keiwos ke Nguhn Muhtahl, ac oacyacpac ke sruf sahyac suc elos tiac etuh kac, tuh mwe fahk inge ma kowos fah suhmuhslah ac fah karihngihnyuckyang ac fah ahkkahlwemyeyuck nuh sin mwet Gentile, tuh ke fohnlah luhn mwet Gentile, mwet luhlah luhn fihtac lalos, suc fah fahsrelihk nuh fin facluh ke srihpen suhlahlahlfongi lalos, elos in kuh in utuckuh, kuh in kuh in utuckuh nuh ke sie etwacack Keik, Mwet in Molwelah lalos.\n\n5 Ac na Nga fah oracloseni liki lacfahl ahkosr fin facluh; ac na Nga fah ahkpwacyei wuhlweacng se ma Pahpah El tuh oraclah nuh sin mwet nuhkwewa luhn mwet Israel.\n\n6 Ac insewowo mwet Gentile, ke srihpen luhlahlfongi lalos Keik, ac ke Nguhn Muhtahl, suc fahkwack nuh selos Keik ac ke Pahpah.\n\n7 Liye, ke srihpen luhlahlfongi lalos Keik, Pahpah El fahk, ac ke srihpen suhlahlahlfongi lowos, O mwet Israel, ke lwen sahflah ma pwacye uh fah tuhkuh nuh yurun mwet Gentile, tuh fohnlah luhn ma inge ac fah ahkkahlwemyeyuck nuh selos.\n\n8 Tuhsruhk we, Pahpah El fahk, nuh selos suc suhlahlahlfongi sin mwet Gentile—finne elos tuhkuh nuh fin acn se inge, ac ukwacack mwet Luhk suc pa mwet Israel; ac mwet Luhk suc pa mwet Israel tuh lihsyucklac luhkwelos, ac tuh longyucki ye niyaclos;\n\n9 Ac ke srihpen pahkotwen luhn Pahpah nuh sin mwet Gentile, ac oacyacpac nuhnuhnkuh luhn Pahpah nuh fin mwet Luhk suc pa mwet Israel, pwacyena, pwacyena, Nga fahk nuh suwos, lah tukun ma inge nuhkwewa, ac Nga tuh oruh mwet Luhk suc pa mwet Israel in srihngihlyuck, ac in ahkkweokyeyuck, ac in acnwucki, ac in lihsyucklac luhkwelos, ac in eklac sruhngwacyuck selos, ac in eklac mwe isruhnyuck ac ahksruhksruhkyeyuck inmahsrlolos—\n\n10 Ac ohinge Pahpah El sapkihn tuh Nga in fahk nuh suwos: Ke lwen se ma mwet Gentile elos fah oruh ma koluk lain wosasuc Luhk, ac fah sruhnga fohnlah luhn wosasuc Luhk, ac fah pihsryak nuh lucng ke insefuhlwact yohk liki na muhtuhnfacl nuhkwewa, ac yohk liki na mwet nuhkwewa fin facluh nohfohn, ac fah sesseslah ke kain in kikiacp nuhkwewa, ac ke kuhtasrihk, ac ke lokoalok, ac kain in ohiyac wosounkacs nuhkwewa, ac ahkmas, ac orekma kuhtasrihk luhn mwet kol alu, ac orek kosro, ac ma sruhngwacyuck lukmac; ac elos fin oruh ma ingacn nuhkwewa, ac fah sruhnga fohnlah luhn wosasuc Luhk, liye, Pahpah El fahk, Nga fah eislah fohnlah luhn wosasuc Luhk liki inmahsrlolos.\n\n11 Ac na Nga fah esam wuhlweacng Luhk ma Nga tuh oraclah nuh sin mwet Luhk, O mwet Israel, ac Nga fah acse wosasuc Luhk nuh yohrohlos.\n\n12 Ac Nga fah ahkkahlwemye nuh suwos, O mwet Israel, lah ac fah wacngihn kuh luhn mwet Gentile fowos; tuhsruhk Nga fah esam wuhlweacng Luhk nuh suwos, O mwet Israel, ac kowos fah tuhkuh nuh ke etwacack ke fohnlah luhn wosasuc Luhk.\n\n13 Tuhsruhk mwet Gentile elos fin auliyak ac fohlohkoh nuh Yuruk, Pahpah El fahk, liye elos fah oacwaclah inmahsrlon mwet Luhk, O mwet Israel.\n\n14 Ac Nga fah tiac lwelah mwet Luhk, suc pa mwet Israel, in som nuh inmahsrlolos, ac longuhlosi nuh ten, Pahpah El fahk.\n\n15 Tuhsruhk elos fin tiac forma nuh Yuruk, ac porongo puhsrwek, Nga fah lwelah elos, ahok, Nga fah lwelah mwet Luhk, O mwet Israel, tuh elos in som nuh inmahsrlolos, ac fah longuhlosi nuh ten, ac elos fah oacna sohl ma wacngihnlac emah, ac ke pacl sac fahlac wacngihnlac srihpac tuhsruhk in sisilac, ac in longyucki ye nien mwet Luhk, O mwet Israel.\n\n16 Pwacyena, pwacyena, Nga fahk nuh suwos, ohinge Pahpah El sapkihn nuh Sihk—tuh Nga in sang nuh sin mwet inge acn se inge in mwe usru lalos.\n\n17 Ac na kahs lal mwet pahluh Isaiah ac fah ahkpwacyeiyucklac, ma fahk:\n\n18 Mwet san ac fah sasa; tuhkweni sasa elos fah on, tuh elos fah liye ke muhtahlos sifacna ke Leum El fah sifilpac use Zion.\n\n19 Ngihsyak ke engan, tuhkweni on, kowos acn muhsahllah fin acn Jerusalem; tuh Leum El ahkwoye mwet Lal, El molwelah acn Jerusalem.\n\n20 Leum El ahkkahlwemye paho muhtahl Lal ye muhtuhn muhtuhnfacl nuhkwewa; ac acn nuhkwewa fin facluh ac fah liye molwelah luhn God.\n\n", "3-ne 17": "[center][font_size=26]Sapta 17[/font_size][/center]\n\n[i]Jisus El kol mwet uh in motko kahs Lal ac pruhe in etatwen—El unwelah mwet mas lalos—El pruhe kacn mwet uh, orekmakihn kahs ma tiac kuh in sihmihsyucklac—Lipufacn luti ac e raunwelah tuhlihk srihsrihk nahtuhlos. Sahp ke yac 34 Tukun Kraist.[/i]\n\n1 Liye, na tukun ma inge ke Jisus El tuh fahklah kahs inge El sifilpac ngwetngwet raunweack liye un mwet pucspucs sac, ac El fahk nuh selos: Liye, pacl Luhk apkuhran me.\n\n2 Nga puhlakihn lah kowos muhnahs, lah kowos tiacna kahlwem ke kahs nuhkwewa Luhk ma Nga sapkihnyuck sin Pahpah in sramsramkihn nuh suwos ke pacl se inge.\n\n3 Ke ma inge, kowos som nuh ke lohm suwos, ac motko ke ma Nga fahk uh, ac siyuck sin Pahpah, ke Inek, tuh kowos in kuh in kahlwem kac, ac ahkolah nuhnak lowos an nuh lutu, ac Nga fah sifilpac tuhkuh nuh yuruwos.\n\n4 Tuhsruhk inge Nga som nuh yohrohl Pahpah, ac oacyacpac in ahkkahlwemyeyuc sifacna nuh sin sruf tuhlac luhn Israel, tuh elos tiacna tuhlac sin Pahpah, tuh El etuh acn ma El usacloslac nuh we.\n\n5 Ac tukun ma inge ke Jisus El tuh sramsram ohinge, El sifilpac ngwetngwet raunweack un mwet pucspucs sac, ac liye elos tuhng, ac ngwetwacng silyac oacna fin muh elos kena siyuck Sel in muhta wun weluhlos kuhtuh srihsrihk.\n\n6 Ac El fahk nuh selos: Liye, insiuck sesseslah ke pahkotwen nuh suwos.\n\n7 Yac oasr kuhtwena mwet mas inmahsrlowos? Usaclos me nuh inse. Yac oasr kuhtwena mwet ma ul, kuh kun, kuh maskihn niyac, kuh suhkahpahs, kuh lepa, kuh ma lacpo na kuh lacne na, kuh ma sohlohng kahs, kuh ma kweok ke kuhtwena ohiyac? Usaclos me nuh inse ac Nga fah unweloslac, tuh Nga pahkomotowos; insiuck sesseslah ke pahkotwen.\n\n8 Tuh Nga puhlakihn lah kowos kena tuh Nga in ahkkahlwemye nuh suwos ma Nga tuh oruh nuh sin mwet wiyowos fin acn Jerusalem, tuh Nga liye lah luhlahlfongi lowos an fal tuh Nga in unwekowoslac.\n\n9 Ac tukun ma inge ke El tuh sramsram ohinge, nohfohn un mwet pucspucs sac, tuhkweni na, tuh som wi mwet mas lalos ac mwet kweok lalos, ac mwet ul lalos, ac wi mwet kun lalos, ac wi mwet koflah kahskahs lalos, ac weluhlos nuhkwewa suc kweok ke kuhtwena ohiyac; ac El tuh unweloslac kais sie mwet nuhkwewa ke elos utuckuh nuh Yohrohl.\n\n10 Ac elos oraclah ma nuhkwewa, kwewana elos suc unweyucklac ac elos suc kuh na, epahsrlah nuh ten ke niyacl, ac tuh alu nuh Sel; ac elos suc kuh tuh tuhkuh finne arulacna puhslac mwet tuh ngok niyacl, yohkna oruh elos tuh twacnlah niyacl ke sroninmuhtahlos.\n\n11 Ac tukun ma inge El sapkihn tuh tuhlihk srihsrihk nahtuhlos in utuckuh.\n\n12 Na elos uslah tuhlihk srihsrihk nahtuhlos ac fihlilosi nuh ten fin fohk uh raunwellah, ac Jisus El tu inmahsrlolos; ac un mwet pucspucs sac sackuhnlah inkacnek uh ne ke na elos nuhkwewa utuckuh nuh Yohrohl.\n\n13 Ac tukun ma inge ke elos nuhkwewa utuckuh, ac Jisus El tulac inmahsrlolos, El sapkihn nuh sin un mwet pucspucs sac tuh elos in sikuckmuhtuhnte fin fohk uh.\n\n14 Ac tukun ma inge ke elos tuh sikuckmuhtuhnte fin fohk uh, Jisus El oelac insiacl, ac fahk: Pahpah, Nga fosrngah ke srihpen orekma koluk luhn mwet luhn mwet Israel.\n\n15 Ac ke El tuh fahklah kahs inge, El sifacna oacyacpac sikuckmuhtuhnte nuh infohk uh; ac liye El pruhe nuh sin Pahpah, ac ma El pruhe kac tiacna kuh in sihmihsyucklac, ac un mwet pucspucs sac tuh fahkwack kac suc tuh lohngohl.\n\n16 Ac tukun ohiyac se inge elos fahkwack: Sie muhta soenna liye, kuh insrac soenna lohng, met, ma na yohk srihpac ac wolacna oacna ke kuht tuh liye ac lohng ke Jisus El sramsram nuh sin Pahpah;\n\n17 Ac wacngihn lohoh kuh in sramsram, tiac pac kuh in sihmihsyucklac sin kuhtwena mwet, insiacn mwet uh tiac pac kuh in nuhnkuh ma na yohk srihpac ac wolacna oacna ke kuht kwewa tuh liye ac lohng ke Jisus El sramsram; ac wacngihn sie mwet kuh in nuhnkuh ke engan ma nwacklah nguhnasr ke pacl se ma kuht lohng ke El pruhe kacsr nuh sin Pahpah.\n\n18 Ac tukun ma inge ke Jisus El tuh ahksahfyelah in pruhe nuh sin Pahpah, El tuyak; tuhsruhk arulacna yohk engan luhn un mwet pucspucs sac oruh wacngihnlac kuhiyaclos.\n\n19 Ac tukun ma inge ke Jisus El sramsram nuh selos, ac fahk nuh selos in tuyak.\n\n20 Ac elos tuyak liki infohk uh, ac El fahk nuh selos: Kowos insewowo ke srihpen luhlahlfongi lowos. Ac inge liye, engan Luhk fohnlah.\n\n21 Ac ke El tuh fahklah kahs inge, El tuhng, ac un mwet pucspucs sac fahkwack ke ma inge, ac El eis tuhlihk srihsrihk nahtuhlos, sie sin sie, ac ahkinsewowoyaclos, ac pruhe nuh sin Pahpah kaclos.\n\n22 Ac ke El tuh oraclah ma inge El sifilpac tuhng;\n\n23 Ac El sramsram nuh sin un mwet pucspucs sac, ac fahk nuh selos: Liye tuhlihk srihsrihk nuhtuwos.\n\n24 Ac ke elos ngwetlah in liye elos ngwetwack nuh inkuhsrao, ac elos liye inkuhsrao ikacklah, ac elos liye lipufacn oactui liki inkuhsrao oacna in muh elos rauniyucklac ke e; ac elos tuhkuh nuh ten ac raunwelah tuhlihk srihsrihk ah, ac elos rauniyucklac ke e; ac lipufacn ah tuh luti nuh selos.\n\n25 Ac un mwet pucspucs sac tuh liye ac lohng ac fahkwack; ac elos etuh lah ma sihmlac lalos uh pwacye tuh elos nuhkwewa tuh liye ac lohng, mwet nuhkwewa nuh sel sifacna; ac elos oekyucklac sun luhpah tausin luo ac lamfoko mwet; ac elos inge pa mukul, muhtwacn, ac tuhlihk.\n\n", "3-ne 18": "[center][font_size=26]Sapta 18[/font_size][/center]\n\n[i]Jisus El oakiyac kuhfa luhn Leum inmahsrlon mwet Nephi—Elos sapkihnyuck in pruhe pacl nuhkwewa ke Inel—Elos suc ipeis mahnol ac nihm srah Lal a tiacna suwohs elos lihsyucklac—Mwet tuhma lutlut elos eis kuh in sang Nguhn Muhtahl. Sahp ke yac 34 Tukun Kraist.[/i]\n\n1 Ac tukun ma inge ke Jisus El sapkihn mwet tuhma lutlut Lal tuh elos in use kuhtuh puhret ac wine nuh Yohrohl.\n\n2 Ac ke elos som in eis puhret ac wine, El sapkihn un mwet pucspucs sac tuh elos in muhta nuh ten fin fohk uh.\n\n3 Ac ke mwet tuhma lutlut ah us tuhkuh puhret ac wine, El eis puhret uh ac kuhnswelihk ac ahkinsewowoye; ac El sang nuh sin mwet tuhma lutlut ac sapkihn tuh elos in ipeis.\n\n4 Ac ke elos ipeis ac sesseslah, El sapkihn tuh elos in sang nuh sin un mwet pucspucs sac.\n\n5 Ac ke un mwet pucspucs sac ipeis ac sesseslah, El fahk nuh sin mwet tuhma lutlut: Liye ac fah oasr sie akmuhsralah inmahsrlowos, ac Nga fah sang nuh sel kuh tuh elan fah kuhnswelihk puhret ac ahkinsewowoye ac sang nuh sin mwet ke alu Luhk, nuh selos nuhkwewa suc fah luhlahlfongi ac pacptaislac ke Inek.\n\n6 Ac ma se inge kowos fah liyacacng in oruh pacl nuhkwewa, oacna ke Nga tuh oruh, finne oacna ke Nga kuhnswelihk puhret ac ahkinsewowoye ac usot nuh suwos.\n\n7 Ac ma se inge kowos fah oruh in esam monuk, suc Nga tuh ahkkahlwemye nuh suwos. Ac ma se inge fah sie mwe luhlahlfongi nuh sin Pahpah lah kowos esamyuc pacl nuhkwewa. Ac kowos fin esamyuc pacl nuhkwewa kowos fah eis Nguhnihk in wi kowos.\n\n8 Ac tukun ma inge ke El fahklah kahs inge, El sapkihn mwet tuhma lutlut Lal tuh elos in eis wine ke kuhp ac nihm kac, ac tuh elos in oacyacpac sang nuh sin un mwet pucspucs sac tuh elos in kuh in nihm kac.\n\n9 Ac tukun ma inge elos oruh oacna, ac tuh nihm kac ac sesseslah; ac elos sang nuh sin un mwet pucspucs sac, ac elos tuh nihm, ac elos sesseslah.\n\n10 Ac ke mwet tuhma lutlut elos oraclah ma se inge, Jisus El fahk nuh selos: Kowos insewowo tuh ma se inge suc kowos oraclah, tuh ma se inge ahkpwacyeiye masap Luhk, ac ma se inge ahklohye nuh sin Pahpah lah kowos insese in oruh ma suc Nga sapkihn nuh suwos.\n\n11 Ac ma se inge kowos fah oruh pacl nuhkwewa nuh selos suc auliyak ac pacptaislac ke Inek; ac kowos fah oruh ma se inge in esam srah Luhk, ma kahklah Keik keiwos, tuh kowos in kuh in ahklohye nuh sin Pahpah lah kowos esamyuc pacl nuhkwewa. Ac kowos fin esamyuc pacl nuhkwewa kowos fah eis Nguhnihk in wi kowos.\n\n12 Ac Nga usot nuh suwos sie masap tuh kowos in oruh ma inge. Ac kowos fin oruh ma inge pacl nuhkwewa kowos insewowo, tuh kowos muhsahiyuckyak fin yot Luhk.\n\n13 Tuhsruhk kuhtwena mwet inmahsrlowos suc fah oruh yohk liki kuh srihk liki ma inge tiacna muhsahiyuckyak fin yot Luhk, tuhsruhk muhsahiyuckyak fin sie pwelucng puhkpuhk; ac ke af kahklac, ac sronot tuhkuh, ac eng uh uk, ac srihngihl faclos, elos fah puhtatlac, ac motonoac luhn hell ikacklah ahkolah in eisaclos.\n\n14 Ke ma inge kowos insewowo kowos fin liyacacng masap Luhk, ma Pahpah El sapkihn nuh Sihk tuh Nga in usot nuh suwos.\n\n15 Pwacyena, pwacyena, Nga fahk nuh suwos, kowos enenuh in karuhnguhnwacng ac pruhe pacl nuhkwewa, fin tiac kowos ac srihfeyuck sin devil, ac kowos kolyucklac srohoh sel.\n\n16 Ac oacna ke Nga pruhe inmahsrlowos ohinge kowos fah pruhe ke alu Luhk, inmahsrlon mwet Luhk suc auliyak ac pacptaislac ke Inek. Liye Nga pa kahlwem; Nga oakiyac sie mwe srihkasrak nuh suwos.\n\n17 Ac tukun ma inge ke Jisus El fahklah kahs inge nuh sin mwet tuhma lutlut Lal, El sifilpac forlah nuh sin un mwet pucspucs sac ac fahk nuh selos:\n\n18 Liye, pwacyena, pwacyena, Nga fahk nuh suwos, kowos enenuh in karuhnguhnwacng ac pruhe pacl nuhkwewa kowos in muh tiac sun mwe sruhf; tuh Setuhn el kena in eis kowos, tuh elan kuh in srekowoslac oacna wheat uh.\n\n19 Ke ma inge kowos enenuh in pruhe pacl nuhkwewa nuh sin Pahpah ke Inek;\n\n20 Ac kuhtwena ma kowos fah siyuck sin Pahpah ke Inek, ma pwacye, luhlahlfongi lah kowos fah eis, liye ac fah utuckot nuh suwos.\n\n21 Pruhe wi sucu lowos nuh sin Pahpah, pacl nuhkwewa ke Inek, tuh muhtwacn kiyowos ac tuhlihk nuhtuwos in kuh in ahkinsewowoyeyuck.\n\n22 Ac liye, kowos fah toeni nuh sie pacl pucspucs; ac kowos fah tiac sruhnga kuhtwena mwet in tuhkuh nuh yuruwos ke kowos fah toeni nuh sie, tuhsruhk lwelah nuh selos tuh elos in kuh in tuhkuh nuh yuruwos ac nimet sruhngwaclos;\n\n23 Tuhsruhk kowos fah pruhe kaclos, ac fah tiac luhsuhltahllah; ac elos fin tuhkuh nuh yuruwos pacl pucspucs kowos fah pruhe kaclos nuh sin Pahpah, ke Inek.\n\n24 Ke ma inge, sralwack kahlwem lowos tuh in kuh in tohlwack facluh. Liye Nga pa kahlwem se ma kowos fah sralwack—ma kowos liye Nga oruh. Liye kowos intein lah Nga pruhe nuh sin Pahpah, ac kowos nuhkwewa liye.\n\n25 Ac kowos liye lah Nga sapkihn tuh in wacngihn kuhtwena suwos in som, tuhsruhk Nga sapkihn tuh kowos in tuhkuh nuh Yuruk, tuh kowos in kuh in puhla ac liye; ohinge kowos fah oruh nuh sin mwet facluh; ac kuhtwena mwet suc kuhnahoslah masap se inge lwelah tuh elan kolyucklac nuh ke mwe sruhf.\n\n26 Ac na tukun ma inge ke Jisus El fahklah kahs inge, El sifilpac furoklah muhtahl nuh yurun mwet tuhma lutlut suc El tuh sulaclah, ac fahk nuh selos:\n\n27 Liye pwacyena, pwacyena, Nga fahk nuh suwos, Nga usot nuh suwos siepac masap, ac na Nga enenuh in som nuh yurun Pahpah tuhmuhk tuh Nga in kuh in ahkpwacyelah masap sahyac ma El acse nuh Sihk.\n\n28 Ac inge liye, pa inge masap se ma Nga acsot nuh suwos, tuh kowos fah tiac lwelah kuhtwena mwet in ipeis ke monuk ac srah Luhk ke el etuh lah el tiacna nwacsnwacs, ke kowos oruh kuhfa luhn Leum;\n\n29 Tuh kuhtwena mwet suc mongo ac nihm monuk ac srah Luhk a tiacna nwacsnwacs el ipeis ac nihm lihsyucklac luhn nguhnal; ke ma inge kowos fin etuh lah sie mwet el tiacna nwacsnwacs in mongo ac nihm ke monuk ac srah Luhk kowos fah tiac lwelah elan ipeis.\n\n30 Ne ohinge, kowos fah tiacna luhsuhllah liki inmahsrlowos, tuhsruhk kowos fah sang kahsruh nuh sel ac fah pruhe kacl nuh sin Pahpah, ke Inek; ac el fin auliyak ac pacptaislac ke Inek, na fah kowos eisacl, ac fah sang nuh sel ke monuk ac srah Luhk.\n\n31 Tuhsruhk el fin tiac auliyak el fah tiac oacwaclah inmahsrlon mwet Luhk, tuh elan tiac kuhnahoslah mwet Luhk, tuh liye Nga etuh sip nuhtihk, ac elos oacwaclah.\n\n32 Ne ohinge, kowos fah tiac luhsuhllah liki iwen lohlngohk, kuh ke acn in alu lowos, tuh nuh sin kain mwet se inge kowos fah tahfwelah in luti; tuh kowos tiac etuh fin elos fah fohlohk ac auliyak, ac tuhkuh nuh Yuruk ke inse pwacye, ac Nga fah unweloslac; ac kowos fah inkacnek in acse molwelah nuh selos.\n\n33 Ke ma inge, liyacacng mwe fahk inge suc Nga sapkihn nuh suwos tuh kowos in tiac tuhkuh nuh ye nuhnuhnkuh; tuh we nuh sel suc Pahpah El nuhnuhnkuh.\n\n34 Ac Nga usot nuh suwos masap inge ke srihpen akuhkuhin ma oasr inmahsrlowos. Ac kowos insewowo fin wacngihn akuhkuhin inmahsrlowos.\n\n35 Ac inge Nga som nuh yohrohl Pahpah, ke srihpen wo fal tuh Nga in som nuh yohrohl Pahpah ke srihpowos.\n\n36 Ac tukun ma inge ke Jisus El ahksahfyelah mwe fahk inge, El kahl ke pahol mwet tuhma lutlut suc El tuh sulaclah, kais sie sin sie, ne ke na El kahluhltahluh nohfohn, ac sramsram nuh selos ke El kahluhlos.\n\n37 Ac un mwet pucspucs sac tiacna lohng kahs ma El fahk ah, ke ma inge elos tiacna fahkwack; tuhsruhk mwet tuhma lutlut ah fahkwack kac lah El sang nuh selos kuh in sang Nguhn Muhtahl. Ac Nga fah ahkkahlwemye nuh suwos inge fahlac lah ma sihmlac se inge pwacye.\n\n38 Ac tukun ma inge ke Jisus El kahluhltahluh nohfohn, oasr sie puhkuhnyeng tuhkuh ac sunyac un mwet pucspucs sac oruh elos tiac kuh in liyacl Jisus.\n\n39 Ac ke elos tuh sunyucki El som luhkwelos, ac sowack nuh inkuhsrao. Ac mwet tuhma lutlut elos liye ac tuh fahkwack kac lah El sifilpac sowack nuh inkuhsrao.\n\n", "3-ne 19": "[center][font_size=26]Sapta 19[/font_size][/center]\n\n[i]Mwet tuhma lutlut singuculluo elos luti nuh sin mwet uh ac pruhe in eis Nguhn Muhtahl—Mwet tuhma lutlut elos pacptaislac ac eis Nguhn Muhtahl ac luti luhn lipufacn—Jisus El pruhe orekmakihn kahs ma tiacna kuh in sihmihsyucklac—El fahkwack ke luhlahlfongi na fokoko luhn mwet Nephi inge. Sahp ke yac 34 Tukun Kraist.[/i]\n\n1 Ac na tukun ma inge ke Jisus El sowack nuh inkuhsrao, un mwet pucspucs sac fahsrelihk, ac mwet nuhkwewa tuh eis muhtwacn kiyacl ac tuhlihk nahtuhl ac tuh fohlohklac nuh lohm sel sifacna.\n\n2 Ac tuh sulkackihnyuck fin acn ah inmhasrlon mwet uh ke pacl na sa, met liki lohsrlah, lah un mwet pucspucs sac tuh liye Jisus, ac lah El luti nuh selos, ac lah El ac oacyacpac ahkkahlwemyacl sifacna lutu nuh sin un mwet pucspucs.\n\n3 Ahok, ac finne ke fong fohn sac sulkackihnyuck fin acn ah ke Jisus; ac yohkna oruh elos suhpwaclah nuh yurun mwet uh lah puhkantwen, ahok, sie pihsac arulacna yohk, tuh arulacna orekma ke fong fohn sac, tuh lutu elos in kuh in wi som nuh ke acn se ma Jisus El ac ahkkahlwemyacl sifacna nuh sin un mwet pucspucs.\n\n4 Ac tukun ma inge ke lwen tok ah, ke un mwet pucspucs elos toeni nuh sie, liye, Nephi ac tamuhlwel wiyacl suc el tuh ahkmoulyeack liki misac, suc inel pa Timothy, ac oacyacpac wen nahtuhl, suc inel pa Jonas, ac oacyacpac Mathoni, ac Mathonihah, tamuhlwel lal, ac Kumen, ac Kumenonhi, ac Jeremiah, ac Shemnon, ac Jonas, ac Zedekiah, ac Isaiah—na pa inge inen mwet tuhma lutlut suc Jisus El tuh sulaclah—ac tukun ma inge elos tuh som ac tu inmahsrlon un mwet pucspucs.\n\n5 Ac liye, un mwet pucspucs sac arulacna puhkantwen pwacnwacng elos tuh oruh tuh elos in maelihk nuh ke un mwet singuculluo.\n\n6 Ac mwet singuculluo ah tuh luti un mwet pucspucs sac; ac liye, elos tuh oruh tuh un mwet pucspucs sac in sikuckmuhtuhnte nuh infohk uh, ac pruhe nuh sin Pahpah ke inen Jisus.\n\n7 Ac mwet tuhma lutlut elos tuh oacyacpac pruhe nuh sin Pahpah ke inen Jisus. Ac tukun ma inge elos tuyak ac luti nuh sin mwet uh.\n\n8 Ac ke elos tuh luti kahs sepacna ma Jisus El tuh sramsramkihn—wacngihn ma eklac liki kahs ma Jisus El tuh sramsramkihn—liye, elos sifilpac sikuckmuhtuhnte ac pruhe nuh sin Pahpah ke inen Jisus.\n\n9 Ac elos tuh pruhe ke ma elos kena kac emet; ac elos kena tuh Nguhn Muhtahl in ituckyang nuh selos.\n\n10 Ac ke elos tuh pruhe ohinge elos som nuh sisken inkof ah, ac un mwet pucspucs sac ukwaclos.\n\n11 Ac tukun ma inge Nephi el som nuh ke kof ah ac pacptaislac.\n\n12 Ac el mayak liki kof ah ac muhtwacwacack in pacptais. Ac el pacptaiseloslac nohfohn suc Jisus El tuh sulaclah.\n\n13 Ac tukun ma inge ke elos nohfohn pacptaislac ac mayak liki kof uh, Nguhn Muhtahl tuh puhtatyang nuh faclos, ac elos tuh sesseslah ke Nguhn Muhtahl ac ke e.\n\n14 Ac liye, elos rauniyucklac oacna in muh ke e; ac ma inge oactui liki inkuhsrao, ac un mwet pucspucs sac tuh liye ma inge, ac tuh fahkwack kac; ac lipufacn elos oactui liki inkuhsrao ac tuh luti nuh selos.\n\n15 Ac tukun ma inge ke lipufacn elos tuh luti nuh sin mwet tuhma lutlut, liye, Jisus El tuhkuh ac tulac inmahsrlolos ac luti nuh selos.\n\n16 Ac tukun ma inge El sramsram nuh sin un mwet pucspucs sac, ac sapkihn nuh selos tuh elos in sifilpac sikuckmuhtuhnte nuh infohk uh, ac oacyacpac tuh mwet tuhma lutlut Lal in sikuckmuhtuhnte nuh infohk uh.\n\n17 Ac tukun ma inge ke elos nuhkwewa sikuckmuhtuhnte nuh infohk uh, El sapkihn mwet tuhma lutlut Lal tuh elos in pruhe.\n\n18 Ac liye, elos muhtwacwacack in pruhe; ac elos tuh pruhe nuh sin Jisus, pahnglol Leum lalos ac God lalos.\n\n19 Ac tukun ma inge Jisus El som liki inmahsrlolos, ac kihlucklac kuhtuhsrihsrihk luhkwelos ac epahsrlah nuh infohk uh, ac El fahk:\n\n20 Pahpah, Nga sang kuloh nuh Sum tuh Kom sang Nguhn Muhtahl nuh selos suc Nga sulaclah; ac ma ke srihpen luhlahlfongi lalos Keik oruh Nga sulacloslac liki facluh.\n\n21 Pahpah, Nga pruhe nuh Sum tuh Kom in sang Nguhn Muhtahl nuh selos nuhkwewa suc ac fah luhlahlfongi ke kahs lalos.\n\n22 Pahpah, Kom sang nuh selos Nguhn Muhtahl ke srihpen elos luhlahlfongiyuc; ac Kom liye lah elos luhlahlfongiyuc ke srihpen Kom lohngohlos, ac elos pruhe nuh Sihk; ac elos pruhe nuh Sihk ke srihpen Nga weluhlos.\n\n23 Ac inge Pahpah, Nga pruhe nuh Sum kaclos, ac oacyacpac kaclos nuhkwewa suc fah luhlahlfongi ke kahs lalos, tuh elos in kuh in luhlahlfongiyuc, tuh Nga in kuh in oasr yohrohlos oacna Kom, Pahpah, oasr Yuruk, tuh kuht in ma sefanna.\n\n24 Ac tukun ma inge ke Jisus El pruhe ohinge nuh sin Pahpah, El tuhkuh nuh yurun mwet tuhma lutlut Lal, ac liye, elos fahfahlacna, tiac tui, in pruhe nuh Sel; ac elos tiacna kalweni kahs pucspucs, tuh ituckyang nuh selos tuh elos in pruhe, ac elos sesseslah ke kena.\n\n25 Ac tukun ma inge Jisus El ahkinsewowoyelos ke elos tuh pruhe nuh Sel; ac luhmahl tuh isrwacsr insewowo kaclos, ac kahlwem luhn luhmahl tuh tohlwack faclos, ac liye elos tuh fasrfasr oacna luhmah sac ac oacyacpac nuknuk lal Jisus; ac liye fasrfasr sac tuh ahluhkwelah fasrfasr nuhkwewa, ahok, finne wacngihn ma fin facluh ma arulacna fasrfasr oacna fasrfasr sac.\n\n26 Ac Jisus El fahk nuh selos: Pruhe na; ne ohinge elos tiacna tui in pruhe.\n\n27 Ac El sifilpac forlah luhkwelos, ac som kuhtuhsrihsrihk luhkwelos ac epahsrlah nuh infohk uh; ac El sifilpac pruhe nuh sin Pahpah, fahk:\n\n28 Pahpah, Nga sang kulo nuh Sum tuh Kom ahknwacsnwacsyelah elos suc Nga sulaclah, ke srihpen luhlahlfongi lalos, ac Nga pruhe kaclos, ac oacyacpac kaclos suc fah luhlahlfongi ke kahs lalos, tuh elos in kuh in ahknwacsnwacsyeyucklac Keik, ke luhlahlfongi ke kahs lalos, finne oacna ke elos ahknwacsnwacsyeyucklac Keik.\n\n29 Pahpah, Nga pruhe tiac ke facluh, tuhsruhk kaclos suc Kom acse nuh Sihk liki facluh, ke srihpen luhlahlfongi lalos, tuh elos in kuh in ahknwacsnwacsyeyucklac Keik, tuh Nga in kuh in oasr yohrohlos oacna Kom, Pahpah, oasr Yuruk, tuh kuht in kuh in ma sefanna, tuh Nga in kuh in kaksakihnyuck kaclos.\n\n30 Ac ke Jisus El fahklah kahs inge El sifilpac tuhkuh nuh yurun mwet tuhma lutlut Lal; ac liye elos tuh insacnweacng in pruhe, tiac tui, nuh Sel; ac El tuh sifilpac isrwacsr insewowo kaclos; ac liye elos fasrfasr, finne oacna Jisus.\n\n31 Ac tukun ma inge El sifilpac som kalucklac kuhtuhsrihsrihk luhkwelos ac pruhe nuh sin Pahpah;\n\n32 Ac kahs uh tiac kuh in fahk kahs ma El pruhe kac, tiac pac kuh in sihmihsyucklac sin mwet kahs ma El pruhe kac.\n\n33 Ac un mwet pucspucs sac tuh lohng ac fahkwack kac; ac insiaclos tuh ikacklah ac elos tuh kahlwem ke insiaclos ke kahs ma El pruhe kac.\n\n34 Ne ohinge, arulacna yohk srihpac ac wolacna kahs ma El pruhe kac oruh tiac kuh in sihmihsyucklac, tiac pac kuh in sruhmuhnyuck sin mwet.\n\n35 Ac tukun ma inge ke Jisus El ahksahfyelah pruhe El sifilpac tuhkuh nuh yurun mwet tuhma lutlut, ac fahk nuh selos: Nga soenna liye luhlahlfongi yohk inmahsrlon mwet Jew nuhkwewa; ohinge Nga tiac kuh in ahkkahlwemye nuh selos ma usrnguck na yohk, ke srihpen suhlahlahlfongi lalos.\n\n36 Pwacyena Nga fahk nuh suwos, wacngihn kuhtwena selos suc liye ma wolacna oacna ke kowos liye; elos tiac pac lohng ma wolacna oacna ke kowos lohng.\n\n", "3-ne 20": "[center][font_size=26]Sapta 20[/font_size][/center]\n\n[i]Jisus El sang puhret ac wine ke usrnguck ac sifilpac karihngihn kuhfa luhn Leum nuh sin mwet uh—Un mwet luhlah lal Jacob ac fah tuhkuh nuh ke etwacack luhn Leum God lalos ac fah usrui acn America—Jisus El mwet pahluh oacna Moses, ac mwet Nephi pa tuhlihk nuhtin mwet pahluh—Mwet sahyac luhn mwet luhn Leum elos fah toeni nuh Jerusalem. Sahp ke yac 34 Tukun Kraist.[/i]\n\n1 Ac tukun ma inge El sapkihn nuh sin un mwet pucspucs sac lah elos in tui ke pruhe, ac oacyacpac nuh sin mwet tuhma lutlut Lal. Ac El sapkihn nuh selos tuh elos in tiac tui ke pruhe ke insiaclos.\n\n2 Ac El sapkihn nuh selos tuh elos in tuyak ac tu ke niyaclos. Ac elos tuyak ac tu ke niyaclos.\n\n3 Ac tukun ma inge El sifilpac kuhnswelihk puhret ac ahkinsewowoye, ac sang nuh sin mwet tuhma lutlut in ipeis.\n\n4 Ac ke elos ipeis tari El sapkihn nuh selos tuh elos in kuhnswelihk, ac sang nuh sin un mwet pucspucs sac.\n\n5 Ac ke elos tuh sang nuh sin un mwet pucspucs sac El oacyacpac sang nuh selos wine in nihm, ac sapkihn nuh selos tuh elos in sang nuh sin un mwet pucspucs sac.\n\n6 Inge, wacngihn puhret, kuh wine, ma utuck sin mwet tuhma lutlut ah, tiac pac sin un mwet pucspucs;\n\n7 Tuhsruhk pwacyena El sang nuh selos puhret in ipeis, ac oacyacpac wine in nihm.\n\n8 Ac El fahk nuh selos: El suc ipeis puhret se inge ipeis ke monuk nuh ke nguhnal; ac el suc nihm wine se inge nihm srah Luhk nuh ke nguhnal; ac nguhnal fah tiacna masrinsrwacl kuh maluh, tuhsruhk ac fah sesseslah.\n\n9 Inge, ke un mwet pucspucs sac nuhkwewa ipeis ac nihm, liye, elos sesseslah ke Nguhn; ac elos tuhkweni wowoyak, ac kaksakihn Jisus, suc elos tuh liye ac lohng.\n\n10 Ac tukun ma inge ke elos nuhkwewa tuh kaksakihn Jisus, El fahk nuh selos: Liye inge Nga ahksahfyelah masap ma Pahpah El tuh sapkihn nuh Sihk ke mwet inge, suc pa mwet luhlah luhn mwet Israel.\n\n11 Kowos esam lah Nga sramsram nuh suwos, ac fahk lah ke kahs lal Isaiah ac ahkpwacyeiyucklac—liye ma inge sihmihsyucklac, oasr ma inge ye motowos, ke ma inge lutlutkihn—\n\n12 Ac pwacyena, pwacyena, Nga fahk nuh suwos, tuh ke ma inge ac ahkpwacyeiyucklac na pa ingacn ahkpwacyeiyucklac luhn wuhlweacng se suc Pahpah El tuh oraclah nuh sin mwet Lal, O mwet Israel.\n\n13 Ac na fah mwet luhlah, suc fah fahsrelihk nuh fin acn sahyac fin facluh, elos ac orekeni nuh sie liki lacfahl kuhtuhlacp ac liki lacfahl rohtoh, ac liki lacfahl epang ac liki lacfahl acir; ac elos fah utuckuh nuh ke etwacack ke Leum God lalos, suc molweloslac.\n\n14 Ac Pahpah El sapkihn nuh Sihk tuh Nga in usot acn se inge, in mwe usru lowos.\n\n15 Ac Nga fahk nuh suwos, tuh fin mwet Gentile elos tiac auliyak tukun mwe insewowo ma elos fah eis, tukun elos tuh oruh mwet Luhk in fahsrelihk—\n\n16 Na kowos fah, suc mwet luhlah luhn mwet lal Jacob, som nuh inmahsrlolos; ac kowos fah muhta inmahsrlolos suc fah puhslacna; ac kowos fah muhta inmahsrlolos oacna ke soko lion ac muhta inmahsrlon kosro lwemnak innimac uh, ac oacna ke soko lion fuhsr inmahsrlon un sip, ma, el fin fahlac inmahsrlolos kwewa el ac longyac ac seyac nuh ke ip srihsrihk, ac wacngihn mwet kuh in molwellah.\n\n17 Pouwos fah sruhkyuckyak in lain mwet lain kowos, ac mwet lokoalok lowos nuhkwewa fah lihsyucklac.\n\n18 Ac Nga fah oracni mwet Luhk nuh sie oacna ke sie mwet el yolseni grain nuh infohk uh.\n\n19 Tuh Nga fah oruh mwet Luhk suc Pahpah El wuhlweacng nuh se, ahok, Nga fah oraclah koac lowos in osra, ac Nga fah oraclah falkowos in prahs. Ac kowos fah uni mwet pucspucs; ac Nga fah kihsackuhnlah grain lalos nuh sin Leum, ac ma lalos nuh sin Leum luhn facluh nohfohn. Ac liye, Nga pa El suc oruh ma inge.\n\n20 Ac ma inge fah sikyak, Pahpah El fahk, tuh katlas luhn nuhnuhnkuh suwohs Luhk ac fah ahtlah faclos ke lwen sac; ac elos fin tiac auliyak ac fah puhtatyang nuh faclos, Pahpah El fahk, ahok, finne nuh fin muhtuhnfacl nuhkwewa luhn mwet Gentile.\n\n21 Ac ma inge fah sikyak tuh Nga fah oakiyac mwet Luhk, O mwet Israel.\n\n22 Ac liye, Nga fah oakiyac mwet inge fin acn se inge, nuh ke ahkpwacyeiyucklac luhn wuhlweacng ma Nga tuh oraclah nuh sin pahpah tomowos Jacob; ac fah sie Jerusalem Sasuc. Ac kuh luhn inkuhsrao ac fah oasr inmahsrlon mwet inge; ahok, finne Nga fah oasr inmahsrlowos.\n\n23 Liye, Nga pa El suc Moses el sramsramkihn, fahk: Sie mwet pahluh Leum God lowos ac fah tuhfahlah nuh suwos sin mwet wiyowos, oacna nuh sihk; kowos fah lohngohl ke ma nuhkwewa ma El fah fahk nuh suwos. Ac ma inge fah sikyak tuh mwet nuhkwewa suc fah tiac lohng mwet pahluh se ingacn ac fah lihsyucklac liki inmahsrlon mwet uh.\n\n24 Pwacyena Nga fahk nuh suwos, ahok, ac mwet pahluh nuhkwewa muhtwacwacack sel Samuel ac elos suc tuhkuh tohkohl, elos nuhkwewa suc tuh sramsram, fahkwack Keik.\n\n25 Ac liye, kowos tuhlihk nuhtin mwet pahluh; ac kowos mwet Israel; ac kowos ma ke wuhlweacng se suc Pahpah El tuh oraclah nuh sin pahpah tomowos, fahk nuh sel Abraham: Ac ke fihtac lom kain in mwet nuhkwewa fin facluh ac fah ahkinsewowoyeyuck.\n\n26 Pahpah El tuhfweyuclac nuh suwos emet, ac suhpweyucme in ahkinsewowoye kowos kais sie nuhkwewa in forlah liki ma koluk lowos; ac ma se inge ke srihpen kowos pa tuhlihk ke wuhlweacng—\n\n27 Ac tukun kowos ahkinsewowoyeyuck na Pahpah El fah ahkpwacyeiye wuhlweacng se ma El tuh oraclah nuh sel Abraham, fahk: Ke fihtac lom kain in mwet nuhkwewa fin facluh ac ahkinsewowoyeyuck—nuh ke ukwiyucklac luhn Nguhn Muhtahl Keik nuh fin mwet Gentile, tuh mwe ahkinsewowo nuh fin mwet Gentile ac fah oruh elos in fokoko liki nuhkwewa, nuh ke lihsyucklac luhn mwet Luhk, O mwet Israel.\n\n28 Ac elos fah sie un mwet fuhnmweti mwet fin acn se inge. Finne ohinge, ke pacl se elos ac eis fohnlah luhn wosasuc, na elos fin ahkkwekweye insiaclos in lainyuc Nga fah fohlohkohnwacng ma koluk lalos nuh fin sifaclos sifacna, Pahpah El fahk.\n\n29 Ac Nga fah esam wuhlweacng ma Nga tuh oraclah nuh sin mwet Luhk; ac Nga tuh olweacng nuh selos lah Nga ac oracloseni nuh sie ke pacl pakpucki Luhk sifacna, tuh Nga ac sifilpac sang nuh selos acn luhn pahpah tuhmwaclos nuh ke usru lalos, suc pa acn Jerusalem, suc pa acn wihlwihl nuh selos ne tok ma pahtpaht, Pahpah El fahk.\n\n30 Ac ma inge fah sikyak tuh pacl uh tuhkuh, ke fohnlah luhn wosasuc Luhk ac fah lutiyuck nuh selos;\n\n31 Ac elos fah luhlahlfongiyuc, tuh Nga pa Jisus Kraist, Wen nuhtin God, ac fah pruhe nuh sin Pahpah ke Inek.\n\n32 Na fah mwet topang lalos wowoyak, ac ke puhsra sefanna elos fah on; tuh elos fah liye ke muhtahlos sifacna.\n\n33 Na fah Pahpah El sifilpac oracloseni nuh sie, ac sang nuh selos acn Jerusalem nuh ke acn in usru lalos.\n\n34 Na elos fah wowoyak ke engan—Tuhkweni on, kowos acn pihsaclah fin acn Jerusalem; tuh Pahpah El ahkwoye mwet Lal, El molwelah Jerusalem.\n\n35 Pahpah El ahkkahlwemye paho muhtahl Lal nuh ye muhtuhn muhtuhnfacl nuhkwewa; ac acn nuhkwewa fin facluh fah liye molwelah luhn Pahpah; ac Nga ac Pahpah ma sefanna.\n\n36 Ac na fah ahkpwacyeiyucklac ma sihmlac: Tuhkahkwek, sifilpac tuhkahkwek, ac nokomwacng fokoko lowos, O Zion; nokomwacng nuknuk kahto lowos, O Jerusalem, siti muhtahl, tuh inge fahlac ac fah wacngihn kuhtwena mwet fohkfohk ac sifil ilyak nuh yuruwos.\n\n37 Osroklah liki kom kutkut uh; tuhkahkwek, muhta nuh ten, O Jerusalem; tuhlwekomlac liki mwe kapihr ke inkwacwom an, O acn srohoh nuhtin Zion.\n\n38 Tuh ohinge Leum El fahk: Kowos kuhkwackihn kowosyang ke wacngihn molo, ac kowos fah moliyucklac ke wacngihn molo.\n\n39 Pwacyena, pwacyena, Nga fahk nuh suwos, tuh mwet Luhk fah etuh Inek; ahok, ke lwen sac elos fah etuh tuh Nga pa El suc sramsram.\n\n40 Ac na elos fah fahk: Fuhkah kahtolacna fin finohl uh ke niyacl suc use pweng wowo nuh selos, suc sulkackihn mislac; suc use pweng wowo nuh selos ke suwohswohs, suc sulkackihn molwelah; suc fahk nuh sin Zion: God lowos El kol!\n\n41 Ac na fah sie pweng som nuh ingoh: Kowos som, kowos som, kowos som liki acn se ingacn, nimet kahl ma fohkfohk; kowos som liki inmahsrlol; kowos in nwacsnwacs suc us kuhfa luhn Leum.\n\n42 Tuh kowos fah tiac silahklahk mukwiyak kuh kahing; tuh Leum El fah fahsr met liki kowos, ac God luhn Israel El fah fahsr tukuwos.\n\n43 Liye, mwet kuhlwacnsap Luhk el fah mukwikwi ke lahlmwetmwet; el fah ahkfuhlwactyeyuck ac kaksakihnyuck ac arulacna pihsrlac.\n\n44 Mwet pucspucs elos lut sel—ngwetngwetwacl arulacna koluklac, yohk liki na kuhtwena mwet, ac luhmahl koluklac liki na wen nuhtin mwet—\n\n45 Ohinge el ac fah ahknwacsnwacsyelah muhtuhnfacl pucspucs; tohkohsrah uh ac fah kaliyac oacluhlos nuh sel, tuh ma suc soenna fahkyuck nuh selos elos fah liye; ac ma suc elos soenna lohng uh elos fah nuhnkuh.\n\n46 Pwacyena, pwacyena, Nga fahk nuh suwos, ma nuhkwewa inge pwacyena ac fah tuhkuh, oacna ke Pahpah El sapkihn nuh Sihk. Na fah wuhlweacng se inge suc Pahpah El tuh olweacng nuh sin mwet Lal fah ahkpwacyeiyucklac; ac na fah acn Jerusalem ac sifilpac nwacnwaclah ke mwet Luhk, ac fah acn in usru lalos.\n\n", "3-ne 21": "[center][font_size=26]Sapta 21[/font_size][/center]\n\n[i]Israel ac fah orekeni ke pacl se Puk luhn Mormon ac tuhkuh—Mwet Gentile elos fah akwucki oacna sie un mwet sukohsohk fin acn America—Elos fah moliyucklac elos fin luhlahlfongi ac ahkos; fin tiac ohinge, elos fah lihsyucklac ac kuhnausyucklac—Israel ac fah muhsaheack Jerusalem Sasuc, ac sruf tuhlac an ac fah fohlohk. Sahp ke yac 34 Tukun Kraist.[/i]\n\n1 Ac pwacyena Nga fahk nuh suwos, Nga usot nuh suwos sie akucl, tuh kowos in kuh in etuh pacl se ke ma inge ac fah apkuhran in sikyak—tuh Nga fah oracni, liki fahsrelihk loes lalos, mwet Luhk, O mwet Israel, ac fah sifilpac akwucki inmahsrlolos Zion Luhk.\n\n2 Ac liye, pa inge ma se ma Nga fah usot nuh suwos nuh ke sie akucl—tuh pwacyena Nga fahk nuh suwos lah ke ma inge ma Nga fahkwack nuh suwos, ac ma Nga fah fahkwack nuh suwos inge fahlac Keik sifacna, ac ke kuh luhn Nguhn Muhtahl suc fah utuckot nuh suwos sin Pahpah, fah ahkkahlwemyeyuck nuh sin mwet Gentile tuh elos in kuh in etuh ke mwet inge suc pa mwet luhlah luhn mwet lal Jacob, ac ke mwet Luhk inge suc ac fah orek in fahsrelihk selos;\n\n3 Pwacyena, pwacyena, Nga fahk nuh suwos, ke ma inge ac fah ahkkahlwemyeyuck nuh selos sin Pahpah, ac fah tuhkuh sin Pahpah, luhkwelos nuh yuruwos;\n\n4 Tuh lahlmwetmwet luhn Pahpah tuh elos in akwucki fin acn se inge, ac sramtweyuckyak oacna sie un mwet sukohsohk ke kuh luhn Pahpah, tuh ma inge in kuh in tuhkuh luhkwelos nuh yurun mwet luhlah luhn fihtac lowos, tuh wuhlweacng luhn Pahpah in kuh in ahkpwacyeiyucklac suc El tuh olweacng nuh sin mwet Lal, O mwet Israel.\n\n5 Ke ma inge, ke orekma inge ac orekma ma ac fah orek inmahsrlowos inge fahlac ac fah tuhkuh sin mwet Gentile me, nuh yurun fihtac lowos suc fah kais kuhtuh na muhnahslah ke suhlahlahlfongi ke srihpen ma koluk;\n\n6 Tuh ohinge kena luhn Pahpah tuh ma inge in tuhkuh sin mwet Gentile me, tuh Elan kuh in ahkkahlwemye kuh Lal nuh sin mwet Gentile, tuh ke srihpac se inge mwet Gentile, elos fin tiac ahkkwekweye insiaclos, tuh elos in kuh in auliyak ac tuhkuh nuh Yuruk ac pacptaislac ke Inek ac etuh ke ip yohk pwacye luhn mwe luti Luhk, tuh elos in kuh in oacwaclah inmahsrlon mwet Luhk, O mwet Israel.\n\n7 Ac ke ma inge ac sikyak tuh fihtac lom fah muhtwacwacack in etuh ma inge—ac fah sie mwe akucl nuh selos, tuh elos in kuh in etuh lah orekma luhn Pahpah muhtwacwacack tari nuh ke ahkpwacyeiyuck luhn wuhlweacng se ma El tuh oraclah nuh sin mwet uh suc pa mwet Israel.\n\n8 Ac ke lwen sac fah tuhkuh, tukun ma inge tohkohsrah uh fah kaliyac oaluhlos; tuh ma soenna fahkyuck nuh selos elos fah liye; ac ma elos soenna lohng elos fah nuhnkuh.\n\n9 Tuh ke lwen sac, ke srihpuck Pahpah El fah oruh sie orekma, ma fah sie orekma yohk ac wolacna inmahsrlolos; ac fah oasr inmahsrlolos elos suc ac fah tiac luhlahlfongi, finne ke sie mwet ac fah fahkwack ma inge nuh selos.\n\n10 Tuhsruhk liye, moul luhn mwet kuhlwacnsap Luhk ac fah oan in pouk; ke ma inge elos fah tiacna ahkkweokyacl, tuhsruhk ac fah koluklac luhmahl ke srihpaclos. Tuhsruhk Nga fah unwellah, tuh Nga fah ahkkahlwemye nuh selos lah lahlmwetmwet Luhk yohk liki na ohiyac kuhtasrihk luhn devil.\n\n11 Ke ma inge ac sikyak tuh kuhtwena mwet suc fah tiac luhlahlfongi ke kahs Luhk, suc pa Jisus Kraist, suc Pahpah El fah oruh Elan tuhkuh nuh yurun mwet Gentile, ac fah sang nuh Sel kuh tuh El fah use kahs Luhk nuh yurun mwet Gentile, (ma inge ac fah orek finne oacna ke Moses el fahk) elos fah lihsyucklac liki inmahsrlon mwet Luhk suc ma ke wuhlweacng.\n\n12 Ac mwet Luhk suc pa mwet luhlah lal Jacob ac fah oasr inmahsrlon mwet Gentile, ahok, oasr inmahsrlolos oacna ke soko lion oasr inmahsrlon kosro lwemnak innimac uh, oacna ke soko lion fuhsr el oasr inmahsrlon un sip, ma, el fin som sahslah inmahsrlolos kwewa in longyac nuh ten ac seyac nuh ke ip srihsrihk, ac wacngihn mwet kuh in molwelah.\n\n13 Paholos ac fah sruhkyuckyak in lain mwet lainuhlos; ac mwet lokoalok nuhkwewa lalos ac fah uniyucki.\n\n14 Ahok, we nuh sin mwet Gentile elos fin tiac auliyak; tuh ac fah ahkpwacyeiyucklac ke lwen sac, Pahpah El fahk, tuh Nga fah eislah ohsr nuhtuwos liki kowos, ac Nga fah kuhnahoslah chariot nuhtuwos;\n\n15 Ac Nga fah srwelah siti luhn acn suwos, ac kuhnahoslah pot kuhlacna lowos nuhkwewa;\n\n16 Ac Nga fah luhslah inutnut liki acn uh, ac fah wacngihnlac mwet suc muhta palye ma uh yuruwos;\n\n17 Ma taflweyucklac lowos Nga fah kuhnahoslah, ac ma sruhlwaclah lowos ac wacngihnlac liki kowos, ac kowos fah tiac sifilpac alyalui orekma luhn pouwos;\n\n18 Ac Nga fah olwack sahk suhnowos liki inmahsrlowos; Nga fah kuhnahoslah siti lowos.\n\n19 Ac ma inge fah sikyak tuh kikiacp nuhkwewa, ac kuhtasrihk, ac sok, ac fuhnmwet, ac orekma kuhtasrihk luhn mwet kol alu, ac orek kosro, ac fah wacngihnlac.\n\n20 Tuh ma inge fah sikyak, Pahpah El fahk, tuh ke lwen sac kuhtwena mwet suc fah tiacna auliyak ac tuhkuh nuh yurun Wen Kuloh nuhtihk, Nga fah luhsuhloslac liki inmahsrlon mwet Luhk, O mwet Israel.\n\n21 Ac Nga fah oruh fohlohksahk ac kasrkuhsrak nuh faclos, finne oacna nuh sin mwet pegan, oacna ma elos soenna lohng.\n\n22 Tuhsruhk elos fin auliyak ac porongo kahs Luhk, ac tiac ahkkwekweye insiaclos, Nga fah oakiyac alu Luhk inmahsrlolos, ac elos fah ilyak nuh ke wuhlweacng uh ac oacwaclah inmahsrlon mwet luhlah inge lal Jacob, nuh selos suc Nga sang acn se inge nuh ke usru lalos;\n\n23 Ac elos fah kahsruh mwet Luhk, mwet luhlah lal Jacob, ac oacyacpac mwet Israel ma ac fah tuhkuh, tuh elos in kuh in muhsaheack sie siti, ma ac fah pahngpahng Jerusalem Sasuc.\n\n24 Ac na elos fah kahsruh mwet Luhk tuh elos in kuh in orekeni, suc fahsrelihk nuh fin acn nuhkwewa, nuh sie nuh Jerusalem Sasuc.\n\n25 Ac na fah kuh luhn inkuhsrao oactui nuh inmahsrlolos; ac Nga fah oacyacpac oasr inmahsrlo.\n\n26 Ac na fah orekma luhn Pahpah muhtwacwacack ke lwen sac, finne ke pacl se wosasuc se inge ac fah lutiyuck inmahsrlon mwet luhlah luhn un mwet se inge. Pwacyena Nga fahk nuh suwos, tuh ke lwen sac orekma luhn Pahpah fah muhtwacwacack inmahsrlon mwet fahsrelihk nuhkwewa luhn mwet Luhk, ahok, finne sruf ma tuhlac, suc Pahpah El kohllah liki acn Jerusalem.\n\n27 Ahok, orekma uh fah muhtwacwacack inmahsrlon mwet fahsrelihk nuhkwewa luhn mwet Luhk, wi Pahpah in ahkolah inkacnek ma elos ac kuh in tuhkuh nuh Yuruk, tuh elos in kuh in pahngon Pahpah ke Inek.\n\n28 Ahok, ac na fah orekma uh muhtwacwacack, wi Pahpah inmahsrlon muhtuhnfacl nuhkwewa in ahkolah inkacnek ma mwet Lal ac kuh in orekeni nuh acn selos nuh ke acn in usru lalos.\n\n29 Ac elos fah som liki muhtuhnfacl nuhkwewa; ac elos fah tiac sa in mukwiyak, kuh kahing, tuh Nga fah fahsr met luhkwelos, Pahpah El fahk, ac Nga fah fahsr tohkohlos.\n\n", "3-ne 22": "[center][font_size=26]Sapta 22[/font_size][/center]\n\n[i]Ke lwen sahflah, Zion ac stek lal ac fah akwucki, ac Israel fah orekeni ke pahkotwen ac kuhlwacng—Elos fah kuhtanglah—Kapsra Isaiah 54. Sahp ke yac 34 Tukun Kraist.[/i]\n\n1 Ac na fah ma suc sihmlac ac sikyak: On, O muhtwacn ma koflah orek tuhlihk, kowos suc tiacna orek tuhlihk; sasa on, ac wowoyak, kowos suc tiacna kweokkihn ngal luhn isus uh; tuh puhslac tuhlihk nuhtin muhtwacn ma koflah orek tuhlihk liki na tuhlihk nuhtin muhtwacn pahyuck, Leum El fahk.\n\n2 Ahkyohkye acn ke lohm nuknuk sum an, ac lwelah elos in laknwelihk sisken lohm nuknuk ke acn in muhta lom; nimet kihnsrihk, ahkloesye sucl lom ac ahkfokokoye kasihk lom;\n\n3 Tuh kom fah salac ke lacfahl lacyot ac lacsac, ac fihtac lom fah usrui mwet Gentile ac oruh acn pihsaclah uh in oasri mwet muhta we.\n\n4 Nimet sahngweng, tuh kowos fah tiac mwekihn; kowos ac tiac pac kuhnausyucklac, tuh kowos ac tiac ahkmwekihnyeyuck; tuh kowos ac fah muhlkuhnlah mwekihn ke pacl fuhsr lowos, ac fah tiac esam mwekihnlac ke pacl fuhsr lowos, ac fah tiac sifilpac esam mwekihnlac ke kowos katinmas.\n\n5 Tuh mwet oraclah lom, mukul tomom, Leum luhn Un Mwet Mweun pa inel; ac Mwet in Molwelah lom, El suc Muhtahl luhn Israel—ac fah pahngpahng El God luhn facluh nohfohn.\n\n6 Tuh Leum El pahngon kom oacna sie muhtwacn fihliyucklac ac ahsor ke nguhn, ac sie muhtwacn pahyuck fuhsr, ke kom tuh sruhngwacyuck, God lom El fahk.\n\n7 Tuh ke kihtin pacl Nga fahsr liki kowos, tuhsruhk ke pahkotwen yohk Nga fah orekowoseni.\n\n8 Ke kasrkuhsrak srihsrihk Nga okanlah muhtuhk liki kowos ke kihtin pacl, tuhsruhk ke luhngkuhlwacng ma pahtpaht ac fah oasr pahkotwen Luhk nuh suwos, Leum Mwet in Molwelah lom El fahk.\n\n9 Ke ma se inge, kof lal Noah nuh Sihk, tuh Nga tuh fuhlahk lah kof lal Noah ac fah tiac sifilpac afuhnlah facluh, ohinge Nga fuhlahk lah Nga ac tiac kasrkuhsrak suwos.\n\n10 Tuh finohl uh fah som ac inging uh fah mukwilac, tuhsruhk luhngkuhlwacng Luhk fah tiac som liki kowos, wuhlweacng luhn mislac Luhk fah tiac pac mokleyucklac, Leum suc pahkotwen nuh suwos El fahk.\n\n11 O kowos suc kweok, kihpackwot kihpackme ke noatuh, ac tiac puhlakihn ma wo! Liye, Nga fah oakiyac yot lowos ke tuhn oaskuh, ac oakiyac pwelucng lowos ke yot sapphire.\n\n12 Ac Nga fah oruh winto lowos in oreklac ke yot agate, ac muhtuhnpot lowos ke carbuncle, ac pot nuhkwewa lowos ke yot wo.\n\n13 Ac tuhlihk nuhtuwos nuhkwewa ac fah lutiyuck sin Leum; ac fah yohk mislac luhn tuhlihk nuhtuwos.\n\n14 Ke suwohswohs kowos fah akwucki; kowos fah loes liki ohiyac kweok tuh kowos fah tiac sahngweng, ac loes liki sahngweng tuh ac fah tiac apkuhran nuh yuruwos.\n\n15 Liye, pwacyena elos fah orekeni nuh sie in lain kowos, tiac ma Sihk me; kuhtwena mwet suc fah toeni nuh sie in lain kowos fah puhtatlac keiwos.\n\n16 Liye, Nga oraclah mwet orekma ke osra suc pahli fucnyuc ke e uh, ac ma oraclah sie kuhfa nuh ke orekma lal; ac Nga oraclah mwet kuhnaostwen uh in kuhnahoslah.\n\n17 Wacngihn kuhfa ma oreklac in lain kowos ac fah kuhtanglah; ac kowos fah tuhkahkuhnwack loh nuhkwewa ma fah akuhkuhin lain kowos ke nuhnuhnkuh. Pa inge mwe usru luhn mwet kuhlwacnsap luhn Leum, ac suwohswohs lalos ma Sihk, Leum El fahk.\n\n", "3-ne 23": "[center][font_size=26]Sapta 23[/font_size][/center]\n\n[i]Jisus El ahkkweye kahs lal Isaiah—El sapkihn tuh mwet uh in suk mwet pahluh—Kahs lal Samuel suc mwet Laman ke Sifilpac Moulyak uh ituckyang in weacng ma sihmlac lalos. Sahp ke yac 34 Tukun Kraist.[/i]\n\n1 Ac inge, liye, Nga fahk nuh suwos, tuh kowos enenuh in suk ma inge. Ahok, sie masap Nga usot nuh suwos tuh kowos in insacnweacng in suk ma inge; tuh wolacna kahs lal Isaiah.\n\n2 Tuh pwacyena el sramsram ke ma nuhkwewa ke mwet Luhk suc pa mwet Israel; ke ma inge enenuh se na tuh el enenuh in sramsram pac nuh sin mwet Gentile.\n\n3 Ac ma nuhkwewa ma el sramsramkihn ma sikyak tari ac ma ac fah sikyak, finne in fal nuh ke kahs ma el tuh sramsramkihn ah.\n\n4 Ke ma inge lohacng nuh ke kahs Luhk; suhmuhslah ma suc Nga fahk nuh suwos; ac in fal nuh ke pacl ac kena luhn Pahpah ma inge ac fah som nuh yurun mwet Gentile.\n\n5 Ac kuhtwena mwet suc fah porongo kahs Luhk ac auliyak ac pacptaislac, mwet sacn pacna fah moliyucklac. Suk mwet pahluh, tuh puhslac mwet pahluh fah fahkwack ke ma inge.\n\n6 Ac na tukun ma inge ke Jisus El fahklah kahs inge El sifilpac fahk nuh selos, tukun El ahkuhtweyac ma suhmuhslah nuhkwewa nuh selos ma elos tuh eis ah, El fahk nuh selos: Liye, Nga kena tuh kowos in sihmihs ma suhmuhslah sahyac, ma soenna oasr yuruwos.\n\n7 Ac tukun ma inge El fahk nuh sel Nephi: Use ma sihmlac ma kom karihngihn an.\n\n8 Ac ke Nephi el use ma sihmlac, ac likiyac ma inge ye muhtahl, El ngwetwacng liye ma inge ac fahk:\n\n9 Pwacyena Nga fahk nuh suwos, Nga sapkihn nuh sin mwet kuhlwacnsap Luhk Samuel, mwet Laman, tuh elan fahkwack nuh sin mwet inge, tuh ke pacl se ma Pahpah El fah kaksakihn inel Keik tuh puhslac mwet luhlahlfongi suc fah moulyak liki misac, ac fah sikyak nuh sin mwet pucspucs, ac fah luti nuh selos. Ac El fahk nuh selos: Yac tiac ohinge?\n\n10 Ac mwet tuhma lutlut Lal tohpohkohl ac fahk: Ahok, Leum, Samuel el tuh palye fal nuh ke kahs Lom, ac ma inge nuhkwewa ahkpwacyeiyucklac.\n\n11 Ac Jisus El fahk nuh selos: Fuhkah tuh kowos soenna suhmuhslah ma se inge, lah mwet luhlahlfongi pucspucs tuh moulyak ac sikyak nuh sin mwet pucspucs ac tuh luti nuh selos?\n\n12 Ac tukun ma inge Nephi el esam lah ma se inge soenna sihmihsyucklac.\n\n13 Ac tukun ma inge Jisus El sapkihn tuh ma inge in sihmihsyucklac; ke ma inge tuh sihmihsyucklac oacna ke El sapkihn.\n\n14 Ac na tukun ma inge ke Jisus El tuh ahkuhtweyac ma suhmuhslah nuhkwewa nuh sie, suc elos suhmuhslah, El sapkihn nuh selos tuh elos enenuh in luti ma suc El tuh ahkuhtweyac nuh selos.\n\n", "3-ne 24": "[center][font_size=26]Sapta 24[/font_size][/center]\n\n[i]Sap luhn Leum ac fah ahkolah inkacnek nuh ke Tuhkuh Ahkluo—Kraist El fah nuhnuhnkuh—Sapkihnyuck Israel in moli sie sin singucul ac mwe sang—Sie puk in ahkacsmakihn karihngihnyuck—Kapsra Malachi 3. Sahp ke yac 34 Tukun Kraist.[/i]\n\n1 Ac tukun ma inge El sapkihn nuh selos tuh elos in suhmuhslah kahs ma Pahpah El tuh sang nuh sel Malachi, ma El ac sruhmuhn nuh selos. Ac tukun ma inge tukun sihmihsyucklac ma inge El ahkuhtweyac. Ac pa inge kahs ma El tuh sruhmuhn nuh selos, fahk: Ohinge Pahpah El fahk nuh sel Malachi—Liye, Nga fah suhpwacoht mwet utuck pweng Luhk, ac el fah ahkolah inkacnek uh met likiyuc, ac Leum suc kowos suk fah sa na tuhkuh nuh ke tempuhl Lal, finne mwet utuck pweng luhn wuhlweacng, suc kowos engan Sel; liye El fah tuhkuh, Leum luhn Un Mwet Mweun El fahk.\n\n2 Tuhsruhk suc ac muhtweng ne ke pacl in tuhkuh Lal, ac suc fah tu ke El ac sikme? Tuh El oacna sie mwet ahknwacsnwacs ke e, ac oacna sie mwet ahknwacsnwacs ke sop.\n\n3 Ac El fah oacna sie mwet ahknwacsnwacsye selfuh; ac El fah ahknwacsnwacsye wen nahtuhl Levi, ac ahknwacsnwacsyelos oacna kol ac selfuh, tuh elos in kuh in orek kihsac nuh sin Leum ke sie mwe kihsac ke suwohswohs.\n\n4 Na fah mwe kihsac luhn Judah ac Jerusalem ac mwe insewowo nuh sin Leum, oacna ke pacl mahtuh, ac oacna ke yac somlah ah.\n\n5 Ac Nga fah tuhkuh apkuhran nuh yuruwos in nuhnuhnkuh; ac Nga fah sie mwet loh suc sa in lain mwet orek inutnut, ac in lain mwet orek kosro, ac in lain mwet kikiacp, ac in lain elos suc oruh koluk molin mwet orekma lal, katinmas ac mwet wacngihn pahpah tuhma, ac elos suc furohkohnlah mwet sac, ac tiac sahngweng Sihk, Leum luhn Un Mwet Mweun El fahk.\n\n6 Tuh Nga pa Leum, Nga tiac eklac; ke ma inge kowos wen nahtuhl Jacob an tiac na kuhnausyucklac.\n\n7 Finne ke pacl luhn pahpah tomowos ah kowos som liki akwuck Luhk, ac tiac na karuhnguhnwacng. Fohlohk nuh Yuruk ac Nga fah fohlohk nuh yuruwos, Leum luhn Un Mwet Mweun El fahk. Tuhsruhk kowos fahk: Kuht ac fohlohk nuh oyac?\n\n8 Yac sie mwet ac pihsre God? Tuhsruhk kowos pihsreyuc. Tuhsruhk kowos fahk: Kuht pihsre Kom fuhkah? Ke sie sin singucul ac mwe sang.\n\n9 Kowos selngawiiyucki ke sie selnga, tuh kowos pihsreyuc, finne muhtuhnfacl na fohn se inge.\n\n10 Kowos use sie sin singucul nuhkwewa lowos an nuh ke lohm in fihl, tuh in oasr ikoac in mongo in lohm Sihk; ac ahkpwacyei nuh Sihk ingena, Leum luhn Un Mwet Mweun El fahk, fin Nga tiac ikacslah winto inkuhsrao, ac okwaclah nuh suwos sie mwe insewowo tuh ac fah iktoklac acn in eis ma inge.\n\n11 Ac Nga fah kalyei mwet kuhnaustwen ke srupowos, ac el fah tiac kuhnahoslah fukun acn lowos; oa in grape lowos fah tiac pac sislah fahko la met liki pacl in kosrwacni la ke imac uh, Leum luhn Un Mwet Mweun El fahk.\n\n12 Ac muhtuhnfacl nuhkwewa fah pahngon kowos insewowo, tuh kowos fah sie acn wo, Leum luhn Un Mwet Mweun El fahk.\n\n13 Kahs lowos arulacna kwekwe in lainyuc, Leum El fahk. Tuhsruhk kowos fahk: Meac kuht sramsram lain Kom kac?\n\n14 Kowos tuh fahk: Wacngihn srihpac in kuhlwacnsapuh God, ac meac woiyac ke kuht liyacacng akwuck Lal ac tuh kuht in fahsr ahsor ye muhtuhn Leum luhn Un Mwet Mweun?\n\n15 Ac inge kuht pahngon mwet insefuhlwact uh engan; ahok, elos suc orekma koluk uh kapkapwack; ahok, finne elos suc srihfe God uh moliyucklac.\n\n16 Na elos suc sahngweng sin Leum elos sramsram nuh sin sie sin sie pacl nuhkwewa, ac Leum El porongo ac lohng; ac sie puk in acsmakihn tuh sihmihsyucklac ye muhtahl nuh selos suc sahngweng sin Leum, ac suc nuhnkuh ke Inel.\n\n17 Ac elos fah ma Luhk, Leum luhn Un Mwet Mweun El fahk, ke pacl se ke Nga oraclah ma sacohk Luhk; ac Nga fah molweloslac oacna ke sie mwet el molwelah wen nahtuhl sifacna suc kuhlwacnsapwacl.\n\n18 Na kowos fah fohlohk ac akihlen inmahsrlon ma suwohswohs ac ma koluk, inmahsrlon el suc kuhlwacnsapuh God ac el suc tiac kuhlwacnsuhpwacl.\n\n", "3-ne 25": "[center][font_size=26]Sapta 25[/font_size][/center]\n\n[i]Ke Tuhkuh Ahkluo, mwet insefuhlwact ac mwet koluk ac fah isisyak oacna mah paho—Elijah el fah fohlohk met liki lwen na yohk srihpac ac ahksahngweng sac—Kapsra Malachi 4. Sahp ke yac 34 Tukun Kraist.[/i]\n\n1 Tuh liye, pacl se ac tuhkuh tuh ac fah fihrihr oacna sie oven; ac mwet inse fuhlwact nuhkwewa, ahok, ac elos nuhkwewa ma oruh ma koluk, fah oacna mah paho; ac pacl se ac tuhkuh tuh elos fah isisyak, Leum luhn Un Mwet Mweun El fahk, tuh ac fah wacngihn okah kuh lah luhlah.\n\n2 Tuhsruhk nuh suwos suc sahngweng ke Inek, Wen nuhtin Suwohswohs fah sikme ac unwelah oasr ke lulin pahol; ac kowos fah som ac kapkapwack oacna kaho fuhsr ke kalkal uh.\n\n3 Ac kowos fah longyac mwet koluk; tuh elos fah mulutlac ye niowos ke pacl se ma Nga ac fah oruh ma se inge, Leum luhn Un Mwet Mweun El fahk.\n\n4 Kowos esam masap lal Moses, mwet kuhlwacnsap Luhk, suc Nga tuh sapkihn nuh sel fin acn Horeb tuh sin Israel nohfohn, ke masap ac mwe nuhnuhnkuh.\n\n5 Liye, Nga fah suhpwacloht mwet pahluh Elijah met liki tuhkuh luhn lwen na yohk ac ahksahngweng se luhn Leum;\n\n6 Ac el fah furohklah insiacn pahpah nuh sin tuhlihk uh, ac insiacn tuhlihk uh nuh sin pahpah tuhmwaclos, fin tiac Nga ac tuhkuh ac srihngihl facluh ke sie selngawi.\n\n", "3-ne 26": "[center][font_size=26]Sapta 26[/font_size][/center]\n\n[i]Jisus El ahkuhtweyac ma nuhkwewa e ke na muhtwacwacackiyac ah ne ke na sahflahiyac ah—Ahwowo ac tuhlihk uh fahk ma wolacna ma tiac kuh in sihmihsyucklac—Elos ke Alu luhn Kraist elos oacna sie ke ma nuhkwewa inmahsrlolos. Sahp ke yac 34 Tukun Kraist.[/i]\n\n1 Ac na tukun ma inge ke Jisus El fahk ma inge El ahkuhtweyac ma inge nuh sin un mwet pucspucs sac; ac El tuh ahkuhtweyac ma nuhkwewa nuh selos, kwewana ke ma yohk ac ma srihsrihk.\n\n2 Ac El fahk: Ma suhmuhslah, ma soenna oasr yuruwos, Pahpah El sapkihn tuh Nga in usot nuh suwos; tuh ma inge pa lahlmwetmwet Lal tuh ma inge in utuckot nuh sin fihlin fihl ke pacl fahsruh uh.\n\n3 Ac El tuh ahkuhtweyac ma nuhkwewa, finne ke na muhtwacwacackiyac ah ne ke na pacl se ma El ac tuhkuh ke wolacna Lal—ahok, finne ma nuhkwewa ma ac tuhkuh nuh fin facluh, finne ne ke na fohk uh muhlwesrlac ke fol upac, ac facluh ac lihmlihmuh nuh sie oacna sie puk lihmlihm, ac kuhsrao ac facluh ac wacngihnlac;\n\n4 Ac finne nuh ke lwen yohk ac sahflah sac, ke mwet nuhkwewa, ac kain in mwet nuhkwewa, ac muhtuhnfacl ac kahs nuhkwewa fah tu ye muhtuhn God, in nuhnuhnkweyuck ke orekma lalos, lah elos wo kuh lah elos koluk—\n\n5 Elos fin wo, nuh ke sifilpac moulyak luhn moul ma pahtpaht; ac elos fin koluk, nuh ke sifilpac moulyak luhn kaiyuck; oacna sie, sie ke sie lacpo ac ma se sahyac oan ke lacpo se sahyac an, in fal nuh ke pahkotwen, ac nuhnuhnkuh suwohs, ac muhtahl ma oasr in Kraist, suc tuh oasr met liki facluh muhtwacwacack.\n\n6 Ac inge tiac kuh in sihmihsyucklac ke puk se inge finne sie sin siofok ip ke ma Jisus El tuh luti na pwacye nuh sin mwet ah;\n\n7 Tuhsruhk liye plwet lal Nephi nein inkaiyen ip ke ma El tuh luti mwet ah kac.\n\n8 Ac ma inge nga suhmuhslah, suc pa ip srihk kuhtuh ke ma suc El tuh luti mwet ah kac; ac Nga suhmuhslah ma inge nuh ke srihpac se tuh ma inge in kuh in sifilpac utuckuh nuh yurun mwet inge, sin mwet Gentile, in fal nuh ke kahs ma Jisus El tuh sruhmuhn ah.\n\n9 Ac ke elos fah eis ma inge, ma fal tuh elos in eis met, in srihke luhlahlfongi lalos, ac elos fin luhlahlfongi ma inge na fah ma yohk liki uh fah ahkkahlwemyeyuck nuh selos.\n\n10 Ac elos fin tiac luhlahlfongi ma inge, na fah ma yohk liki uh ac sruokyucki luhkwelos, nuh ke ongaiyac lalos.\n\n11 Liye, nga tuh oruh in suhmuhslah ma inge, ma nuhkwewa ma tuh taflweyucklac fin plwet lal Nephi, tuhsruhk Leum El tiac lwelah, fahk: Nga fah srihke luhlahlfongi luhn mwet Luhk.\n\n12 Ke ma inge nga, Mormon, sihmihs ma suc tuh sapkihnyuck nuh sihk sin Leum. Ac inge nga, Mormon, ahksahfye fahk luhk uh, ac tahfwelah in sihmihs ma tuh sapkihnyuck nuh sihk.\n\n13 Ke ma inge, nga kena tuh kowos in liye lah pwacyena Leum El luti mwet uh, ke lusen lwen tolu; ac tohkoh El tuh ahkkahlwemyacl sifacna nuh selos pacl pucspucs, ac tuh kuhnsaclihk puhret pacl pucspucs, ac ahkinsewowoye, ac sang ma inge nuh selos.\n\n14 Ac tukun ma inge ke El tuh luti ac kuhlwacnsap nuh sin tuhlihk nuhtin un mwet pucspucs suc tuh sruhmuhnyuck ah, ac El tuh tuhlahlihk lohohlos, ac elos tuh sramsram nuh sin pahpah tuhmwaclos ke ma na yohk ac wolacna, finne yohk liki na ma El tuh ahkkahlwemye nuh sin mwet ah; ac El tuhlahlihk lohohlos tuh elos in kuh in sramsram.\n\n15 Ac tukun ma inge El sowack nuh inkuhsrao—pacl ahkluo ma El ahkkahlwemyacl sifacna nuh selos, ac tuh som nuh yurun Pahpah, tukun El unwelah mwet mas nuhkwewa lalos; ac mwet suhkahpahs lalos, ac ikacslah muhtuhn mwet kun lalos ac ikacslah insren mwet sohlohng, ac finne oruh kain in unweyuck nuhkwewa inmahsrlolos, ac ahkmoulyeack sie mwet liki misac, ac ahkkahlwemye kuh Lal nuh selos, ac El sowack nuh yurun Pahpah—\n\n16 Liye, tukun ma inge ke lwen litu un mwet pucspucs elos toeni nuh sie, ac elos kwewana liye ac lohng tuhlihk inge; ahok, finne ahwowo ah tuh ikacslah oacluhlos ac sramsram ke ma wolacna; ac ma elos tuh sruhmuhn ah tiac fihliyucklac tuh kuhtwena mwet in sihmihs.\n\n17 Ac tukun ma inge mwet tuhma lutlut suc Jisus El tuh sulaclah ah muhtwacwacack ke pacl sac fahlac in pacptaisi ac luti mwet ma tuh tuhkuh nuh yohrohlos; ac mwet ma tuh pacptaislac ke inen Jisus ah tuh sesseslah ke Nguhn Muhtahl.\n\n18 Ac puhs selos tuh liye ac lohng ma tiac kuh in sruhmuhnyuck, ma tiac lwelah in sihmlac.\n\n19 Ac elos tuh luti, ac tuh kuhlwacnsapuh sie sin sie; ac elos nuhkwewa oacna sie inmahsrlolos, orekma luhn mwet nuhkwewa suwohs, sie sin siepac.\n\n20 Ac tukun ma inge elos tuh oruh ma nuhkwewa oacna ke Jisus El tuh sapkihn nuh selos.\n\n21 Ac elos suc tuh pacptaislac ke inen Jisus tuh pahngpahng alu luhn Kraist.\n\n", "3-ne 27": "[center][font_size=26]Sapta 27[/font_size][/center]\n\n[i]Jisus El sapkihn nuh selos in pahngon Alu uh ke Inel—Misin Lal ac kihsac in iwaclah akiyac wosasuc Lal—Mwet uh sapkihnyuck in auliyak ac pacptaislac tuh elos in kuh in ahknwacsnwacsyeyucklac ke Nguhn Muhtahl—Elos in oacna Jisus. Sahp ke yac 34–35 Tukun Kraist.[/i]\n\n1 Ac tukun ma inge ke mwet tuhma lutlut lal Jesus elos fuhfahsryucsr ac luti ma elos tuh kwewana lohng ac liye, ac pacptais ke inen Jisus, tukun ma inge mwet tuhma lutlut elos toeni nuh sie ac tuhkweni pruhe fokoko ac lalo.\n\n2 Ac Jisus El sifilpac ahkkahlwemyacl sifacna nuh selos, tuh elos pruhe nuh sin Pahpah ke Inel; ac Jisus El tuhkuh ac tu inmahsrlolos, ac fahk nuh selos: Meac kowos kena tuh Nga in usot nuh suwos?\n\n3 Ac elos fahk nuh sel: Leum, kuht kena tuh Kom in fahk nuh sesr ine se ma kuht fah pahngon alu se inge; tuh oasr akuhkuhin inmahsrlon mwet uh ke ma se inge.\n\n4 Ac Leum El fahk nuh selos: Pwacyena, pwacyena, Nga fahk nuh suwos, efuh kuh mwet uh tohrkahskahs ac akuhkuhin ke srihpen ma se inge?\n\n5 Yac elos tiac riti ma suhmuhslah, ma fahk kowos enenuh in eis nuh fowos inen Kraist, suc pa Inek? Tuh ke Ine se inge kowos fah pahngonyuck ke lwen sahflah;\n\n6 Ac kuhtwena mwet suc eis nuh facl Inek, ac muhtweng ne ke na sahflah, mwet se pacna ingacn ac moliyucklac ke lwen sahflah.\n\n7 Ke ma inge, kuhtwena ma kowos fah oruh, kowos fah oruh ke Inek; ke ma inge kowos fah pahngon alu uh ke Inek; ac kowos fah pahngon Pahpah ke Inek tuh El fah ahkinsewowoye alu uh ke srihpuck.\n\n8 Ac fuhkah tuh in alu Luhk fin tiac pahngpahng ke Inek? Tuh fin sie alu pahngpahng ke inel Moses na ac alu lal Moses; kuh fin ac pahngpahng ke inen sie mwet na ac alu luhn sie mwet; tuhsruhk fin pahngpahng ke Inek na alu sacn ma Luhk, fin ac muhsahiyuckyak ke wosasuc Luhk.\n\n9 Pwacyena Nga fahk nuh suwos, tuh kowos muhsahiyuckyak ke wosasuc Luhk; ke ma inge kowos fah pahngon kuhtwena ma kowos oruh an kowos in pahngon, ke Inek; ke ma inge kowos fin pahngon pahpah, ke alu uh, fin ma ke Inek Pahpah El fah lohng kowos;\n\n10 Ac fin alu uh muhsahiyuckyak ke wosasuc Luhk na Pahpah El fah ahkkahlwemye orekma Lal sifacna kac.\n\n11 Tuhsruhk fin tiacna muhsahiyuckyak ke wosasuc Luhk, ac muhsahiyuckyak ke orekma luhn mwet, kuh ke orekma luhn devil, pwacyena nga fahk nuh suwos elos engan ke orekma lalos ke sie lusen pacl, ac sa na in tuhkuh pacl sahflah, ac elos pakpucki nuh ten ac tolyuckyang nuh ke e uh, acn ma wacngihn fohlohkoh we.\n\n12 Tuh orekma lalos ukwaclos, tuh ma ke srihpen orekma lalos tuh elos pakpucki nuh ten; ke ma inge esam ma Nga tuh fahk nuh suwos ah.\n\n13 Liye Nga usot nuh suwos wosasuc Luhk, ac pa inge wosasuc ma Nga tuh usot nuh suwos—tuh Nga tuhkuh nuh facluh in oruh kena luhn Pahpah tuhmuhk, ke srihpen Pahpah tuhmuhk El suhpweyucme.\n\n14 Ac Pahpah tuhmuhk El suhpweyucme tuh Nga in kuh in srihpsrihpyak fin sahksin soko; ac tukun Nga srihpsrihpyak fin sahksin soko, tuh Nga in kuh in kohlma mwet nuhkwewa nuh Yuruk, tuh ke Nga srihpsrihpyak sin mwet uh ohinge mwet uh ac srihpsrihpyak sin Pahpah, in tu ye muhtuhk, in nuhnuhnkweyuck ke orekma lalos, lah elos wo kuh lah elos koluk—\n\n15 Ac ke srihpac se inge Nga srihpsrihpyak; ke ma inge, in fal nuh ke kuh luhn Pahpah Nga fah kohlma mwet nuhkwewa nuh Yuruk, tuh elos in kuh in nuhnuhnkweyuck fal nuh ke orekma lalos.\n\n16 Ac tukun ma inge, tuh kuhtwena mwet suc auliyak ac pacptaislac ke Inek ac fah sesseslah; ac el fin muhtweng ne ke na sahflah, liye, wacngihn mwactal Sihk ye muhtuhn Pahpah tuhmuhk ke lwen sac ke Nga fah tulac in nuhnuhnkuh facluh.\n\n17 Ac El suc tiac muhtweng ne ke na sahflah, mwet se pacna ingacn ac oacyacpac pakpucki nuh ten ac tolyuckyang nuh ke e, acn ma wacngihn fohlohkoh we, ke srihpen nuhnuhnkuh suwohs luhn Pahpah.\n\n18 Ac pa inge facl se ma El tuh sang nuh sin tuhlihk nuhtin mwet. Ac ke srihpac se inge El ahkpwacyeiye kahs ma El tuh sang, ac El tiac kikiacp, tuhsruhk El ahkpwacyeiye kahs nuhkwewa Lal.\n\n19 Ac wacngihn kuhtwena ma fohkfohk kuh in ilyak nuh ke tohkohsrahi Lal; ke ma inge wacngihn kuhtwena ma ac ilyak in monglac Yohrohl sahyacn na elos suc ohllah nuknuk lalos ke srah Luhk, ke srihpen luhlahlfongi lalos, ac auliyak ke ma koluk nuhkwewa lalos, ac oaru lalos ne ke na sahflah.\n\n20 Na pa inge masap: Auliyak, kowos nuhkwewa fin facluh, ac tuhkuh nuh Yuruk ac pacptaislac ke Inek, tuh kowos in kuh in ahknwacsnwacsyeyucklac ke eisyacn Nguhn Muhtahl, tuh kowos in kuh in tulac nwacsnwacs ye muhtuhk ke lwen sahflah.\n\n21 Pwacyena, pwacyena, Nga fahk nuh suwos, pa inge wosasuc Luhk; ac kowos etuh ma kowos enenuh in oruh ke alu Luhk uh; tuh orekma ma kowos liye Nga oruh pa kowos enenuh in oacyacpac oruh; tuh ma kowos liye Nga oruh kowos enenuh in oruh;\n\n22 Ke ma inge, kowos fin oruh ma inge kowos insewowo, tuh kowos fah sruhkyuckyak ke lwen sahflah.\n\n23 Suhmuhslah ma suc kowos liye ac lohng, sahyacn na ma suc tiac lwelah in sihmihsyuck.\n\n24 Suhmuhslah orekma luhn mwet inge, suc fah ma, finne oacna ke sihmihsyucklac, ke ma sikyak.\n\n25 Tuh liye, ke puk ma sihmihsyucklac, ac ma ac fah sihmlac, mwet inge fah nuhnuhnkweyuck kac, tuh ke ma inge orekma lalos fah etweyuck sin mwet uh.\n\n26 Ac liye, ma nuhkwewa sihmihsyucklac sin Pahpah; ke ma inge ke puk ma fah sihmlac ac facluh ac fah nuhnuhnkweyuck kac.\n\n27 Ac kowos etuh lah kowos fah nuhnuhnkuh mwet inge, in fal nuh ke nuhnuhnkuh ma Nga fah usot nuh suwos, ma fah suwohs. Ke ma inge, ohiyac fuhkah luhn mwet uh kowos enenuh in oacna? Pwacyena Nga fahk nuh suwos, finne in oacna Nga.\n\n28 Ac inge Nga som nuh yurun Pahpah. Ac pwacyena Nga fahk nuh suwos, kuhtwena ma kowos fah siyuck sin Pahpah ke Inek ac fah utuckot nuh suwos.\n\n29 Ke ma inge, siyuck, ac kowos fah eis; tongol, ac fah ikacklah nuh suwos; tuh el suc siyuck, eis; ac nuh sel suc tongohlwack, ac fah ikacklah.\n\n30 Ac inge, liye, engan luhk yohk, finne nuh ke sesseslah, ke srupowos, ac oacyacpac ke fihl se inge; ahok, ac finne Pahpah El engan, ac oacyacpac lipufacn muhtahl nuhkwewa, ke srupowos ac fihl se inge; tuh wacngihn selos tuhlac.\n\n31 Liye, Nga kena tuh kowos in kahlwem kac; tuh Nga motko nuh selos suc moul ingena sin fihl se inge; ac wacngihn selos tuhlac; ac Nga sesseslah ke engan kaclos.\n\n32 Tuhsruhk liye, ahksuhpwacryeyuc ke srihpen fihlin fihl ahkahkosr tukun fihl se inge, tuh elos ac kolyucklac srohoh sel finne in oacna wen nuhtin misac; tuh elos fah kuhkwackihnyuclac ke selfuh ac kol, ac tuh ma suc watihl uh ahkkolukyelah ac mwet pihsrapasr uh kuh in kuhnahoslah utyak ac pihsrapasr. Ac ke lwen sac Nga fah fahsrwelos, finne in fohlohkohnwacng orekma lalos nuh fin sifaclos sifacna.\n\n33 Ac tukun ma inge ke Jisus El tuh ahksahfyelah kahs inge El fahk nuh sin mwet tuhma lutlut Lal: Kowos ilyak ke muhtuhnpot ohsrihksrihk; tuh ohsrihksrihk muhtuhnpot uh, ac ohsrihksrihk inkacnek ma kol nuh ke moul, ac puh mwet suc konwacack; tuhsruhk sralacp muhtuhnpot uh, ac sralacp inkacnek ma kol nuh ke misac, ac puhs mwet fuhfahsryucsr kac, ne ke na fong uh tuhkuh, yac wacngihn mwet kuh in orekma.\n\n", "3-ne 28": "[center][font_size=26]Sapta 28[/font_size][/center]\n\n[i]Yuc sin mwet tuhma lutlut singuculluo kena ac uliyuckyang ke sie usru ke tohkohsrahi luhn Kraist ke elos ac misac—Mwet Nephi Tolu kena ac ituckyang kuh fin misac tuh elos in muhta na fin facluh ne ke na Jisus El sifilpac tuhkuh—Elos eklac ac liye ma suc tiac lwelah in sruhmuhnyuck, ac ingena elos luti inmahsrlon mwet uh. Sahp ke yac 34–35 Tukun Kraist.[/i]\n\n1 Ac tukun ma inge ke Jisus El tuh fahklah kahs inge, El sramsram nuh sin mwet tuhma lutlut Lal, sie sin sin, fahk nuh selos: Meac kowos kena Sihk, tukun Nga somlah nuh yurun Pahpah?\n\n2 Ac elos nohfohn sramsram, sahyacn tolu, fahk: Kuht kena tuh tukun kuht moul ne ke matwac luhn mwet, tuh orekma lasr, ma Kom pahngon kuht nuh kac, ac sahflah, tuh kuht in kuh in sa na tuhkuh nuh Yurum ke tohkohsrahi Lom.\n\n3 Ac El fahk nuh selos: Kowos insewowo ke srihpen kowos kena ma se inge Sihk; ke ma inge, tukun kowos sun matwac itngucul ac luo kowos fah tuhkuh nuh Yuruk ke tohkohsrahi Luhk; ac Yuruk kowos fah sokwack monglac.\n\n4 Ac tukun el sramsram nuh selos, El foracng nuh sin mwet tolu ah, ac fahk nuh selos: Meac kowos kena tuh Nga in oruh nuh suwos, ke Nga ac somlah nuh yurun Pahpah?\n\n5 Ac elos ahsor ke insiaclos, tuh elos tiacna ke fahk nuh Sel ma suc elos kena kac.\n\n6 Ac El fahk nuh selos: Liye, Nga etuh nuhnak lowos an, ac kowos kena ke ma se suc John, sacohklacna Luhk, suc tuh wiyuc ke orekma Luhk, met liki Nga srihpsrihpyak sin mwet Jew, el kena Sihk.\n\n7 Ke ma inge, kowos insewowo yohk, tuh kowos fah tiac ema misac; tuhsruhk kowos fah moul in liye orekma nuhkwewa luhn Pahpah nuh sin tuhlihk nuhtin mwet, finne ne ke na ma nuhkwewa ahkpwacyeiyucklac in fal nuh ke luhngse luhn Pahpah, ke Nga fah tuhkuh ke wolacna Luhk ke kuh luhn inkuhsrao.\n\n8 Ac kowos fah tiac puhla kweok luhn misac; tuhsruhk ke Nga fah tuhkuh ke wolacna Luhk kowos fah eklac ke sahr se luhn ahtron muhta liki moul suhkawihl nuh ke moul kawihl; ac na kowos fah ahkinsewowoyeyuck ke tohkohsrahi luhn Pahpah tuhmuhk.\n\n9 Ac sifilpac, kowos fah tiac puhlakihn kweok ke kowos fah muhta ke moul in mahno, tiac pac ahsor sahyacn na nuh ke ma koluk luhn facluh; ac ma inge nuhkwewa Nga fah oruh ke srihpen ke ma se ma kowos kena Sihk, tuh kowos kena tuh kowos in kuh in use nguhnan mwet nuh Yuruk, ke facluh ac tu na.\n\n10 Ac ke srihpac se inge kowos fah sesseslah ke engan; ac kowos fah muhta nuh ten ke tohkohsrahi luhn Pahpah tuhmuhk; ahok, engan lowos fah sesseslah, finne in oacna ke Pahpah El tuh use nuh Sihk sesseslah luhn engan; ac kowos fah oacna Nga, ac Nga oacna Pahpah; ac Pahpah ac Nga ma sefanna;\n\n11 Ac Nguhn Muhtahl fahkwack kacl Pahpah ac Nga; ac Pahpah El sang Nguhn Muhtahl nuh sin tuhlihk nuhtin mwet, ke srihpuck.\n\n12 Ac tukun ma inge ke Jisus El fahklah kahs inge, El kahl kais sie selos ke kufun pahol sahyaclos suc ac fah muhta na, ac na El som.\n\n13 Ac liye, inkuhsrao ikacklah, ac mwet tolu ah sowack nuh inkuhsrao, ac tuh liye ac lohng ma tiac lwelah in sruhmuhnyuck.\n\n14 Ac tiac lwelah tuh elos in sruhmuhn; tiac pac ituckyang nuh selos kuh tuh elos in sruhmuhn ma elos tuh liye ac lohng ah;\n\n15 Ac lah elos muhta na ke mahno kuh liki mahno, elos tiac kuh in fahk; tuh nuh selos oacna in muh elos eklac, tuh elos eklac liki mahno in ikoac se inge nuh ke sie mahno kawihl, tuh elos in kuh in liye ma luhn God.\n\n16 Tuhsruhk tukun ma inge elos tuh sifilpac luti fin facluh; ne ohinge elos tiacna luti ke ma elos tuh lohng ac liye ah, ke srihpen masap se ma tuh ituckyang nuh selos inkuhsrao ah.\n\n17 Ac inge, lah elos moul suhkawihl kuh moul kawihl, e ke pacl se ma elos eklac ah, nga tiac etuh;\n\n18 Tuhsruhk ma se inge nga etuh, in fal nuh ke ma sihmlac ma tuh utuckuh—elos tuh som nuh fin acn uh, ac tuh luti nuh sin mwet nuhkwewa, oracni mwet uh nuh ke alu suc luhlahlfongi ke luti lalos; pacptaiseloslac, ac elos suc pacptaislac tuh eis Nguhn Muhtahl.\n\n19 Ac elos tuh tolyuckyang nuh ke nien srohoh selos suc tiac wi alu uh. Ac nien srohoh tiac kuh in sruohkohlos, tuh nien srohoh ipwelihk nuh ke ip luo.\n\n20 Ac elos tolyuckyang nuh ten lun fohk uh; tuhsruhk elos tuh srihngihl fohk uh ke kahs luhn God, yohkna oruh ke kuh Lal elos tuh moliyucklac liki acn na loal ke fohk uh; ac ke ma inge elos tiac kuh in pihkihn luhf ma fal in sruohkohlos.\n\n21 Ac pacl tolu elos tolyuckyang nuh ke fuhnyuh ac tiac eis ongaiyac.\n\n22 Ac pacl luo elos tolyuckyang nuh ke luhf luhn kosro lwemnak; ac liye elos tuh sritacl nuh sin kosro inge oacna ke sie tuhlihk el wi sie lahm fuhsr, ac tiac eis ongaiyac.\n\n23 Ac tukun ma inge elos tuh som nuh inmahsrlon mwet nuhkwewa lal Nephi, ac tuh luti wosasuc luhn Kraist nuh sin mwet nuhkwewa fin acn ah; ac elos tuh eklac forlah nuh sin Leum, ac tuh weacng alu luhn Kraist, ac ohinge mwet ke fihl sac tuh ahkinsewowoyeyuck, in fal nuh ke kahs lal Jisus.\n\n24 Ac inge nga, Mormon, ahksahfye sramsram ke ma inge ke sie lusen pacl.\n\n25 Liye, nga tuh oruh nga in suhmuhslah inelos suc ac tiac ema misac, tuhsruhk Leum El tiac lwelah; ke ma inge nga tiac suhmuhslah, tuh inelos wihkihnyucklac liki facluh.\n\n26 Tuhsruhk liye, nga liyaclos, ac elos luti nuh sihk.\n\n27 Ac liye elos fah oasr inmahsrlon mwet Gentile, ac mwet Gentile elos fah tiac etwaclos.\n\n28 Elos fah oacyacpac oasr inmahsrlon mwet Jew, ac mwet Jew elos fah tiac etwaclos.\n\n29 Ac fah sikyak tuh, ke Leum El liye tuh fal nuh ke lahlmwetmwet Lal tuh elos in luti nuh sin sruf fahsrelihk luhn Israel, ac nuh fin muhtuhnfacl, kain in mwet, kahs ac mwet nuhkwewa, ac fah use nuh yurun Jisus nguhn pucspucs, tuh kena lalos in kuh in ahkpwacyeiyucklac, ac oacyacpac ke srihpen mokleyuck kuh luhn God ma oasr yohrohlos.\n\n30 Ac elos oacna lipufacn luhn God, ac elos fin pruhe nuh sin Pahpah ke Inen Jisus elos kuh in ahkkahlwemyaclos nuh sin oacna sie mwet ma elos liye muh wo.\n\n31 Ke ma inge, orekma yohk ac wolacna ac fah orek selos, met liki lwen na yohk ac tuhkuh sac ke mwet nuhkwewa enenuh in tu ye muhtuhn siyah in nuhnuhnkuh luhn Kraist;\n\n32 Ahok finne inmahsrlon mwet Gentile ac fah oasr orekma yohk ac wolacna orek selos, met liki lwen in nuhnuhnkuh.\n\n33 Ac fin oasr suwos ma suhmuhslah nuhkwewa ma use sie sramsram fototo ke orekma wolacna nuhkwewa luhn Kraist, kowos ac, in fal nuh ke kahs luhn Kraist, etuh lah ma inge pwacyena lah ac tuhkuh.\n\n34 Ac we nuh sel suc tiac porongo kahs luhn Jisus, ac oacyacpac nuh selos suc El tuh sulaclah ac suhpwaclah nuh inmahsrlolos; tuh kuhtwena mwet suc tiac eis kahs luhn Jisus ac kahs lalos suc El tuh suhpwaclah, tiac eisacl; ac ke ma inge El fah tiac eisaclos ke lwen sahflah;\n\n35 Ac wo kuhtuh nuh selos fin elos tuh tiacna isuslac. Tuh yac kowos nuhnkuh muh kowos kuh in kahingkihn nuhnuhnkuh suwohs luhn sie God folo, suc tuh longyucki ye nien mwet uh, tuh ohinge molwelah uh in kuh in tuhkuh?\n\n36 Ac inge liye, ke nga sramsramkihn elos suc Leum El tuh sulaclah, ahok, finne mwet tolu suc tuh sowack nuh inkuhsrao, nga tiac etuh lah elos tuh ahknwacsnwacsyeyucklac liki moul suhkawihl nuh ke moul kawihl—\n\n37 Tuhsruhk liye, ke nga sihmihs, nga siyuck sin Leum, ac El oruh in kahlwem nuh sihk lah enenuh na in oasr sie eklac tuh oreklac nuh ke mahnolos, kuh fin tiac enenuh se na tuh elos ac ema misac;\n\n38 Ke ma inge, tuh elos in tiac ema misac oasr sie eklac tuh oreklac nuh ke mahnolos, tuh elos in kuh in tiac puhlakihn kweok kuh ahsor sahyacn na nuh ke ma koluk luhn facluh.\n\n39 Na ma se inge tiac oacna sie nuh ke ma ac fah sikyak ke lwen sahflah; tuhsruhk oasr sie eklac tuh oreklac nuh faclos, yohkna oruh wacngihn kuh lal Setuhn faclos, tuh el tiac kuh in srihfaclos; ac elos ahknwacsnwacsyeyucklac ke mahno, tuh elos muhtahl, ac tuh kuh luhn facluh tiac kuh in sruohkohlos.\n\n40 Ac ke ohiyac se inge elos ac muhta na ne ke na lwen in nuhnuhnkuh luhn Kraist; ac ke lwen sac elos ac eis sie eklac yohk liki na, ac in eisyuck nuh ke tohkohsrahi luhn Pahpah in tiac sifilpac illac, tuhsruhk in muhta yurun God ne tok ma pahtpaht inkuhsrao.\n\n", "3-ne 29": "[center][font_size=26]Sapta 29[/font_size][/center]\n\n[i]Tuhkuh luhn Puk luhn Mormon pa sie mwe akucl lah Leum El muhtwacwacack in oracni Israel ac ahkpwacyeiye wuhlweacng Lal—Elos suc sruhnga fwackyuck ac mwe sang Lal ke lwen sahflah ac fah selngawiiyucki. Sahp ke yac 34–35 Tukun Kraist.[/i]\n\n1 Ac inge liye, nga fahk nuh suwos lah ke Leum El fah liye muh fal, ke lahlmwetmwet Lal, lah kahs inge ac tuhkuh nuh yurun mwet Gentile, in fal nuh ke kahs Lal, na kowos kuh in etuh lah wuhlweacng ma Pahpah El tuh oraclah nuh sin tuhlihk nuhtin Israel, ke fohlohk lalos nuh ke acn in usru lalos, muhtwacwacack tari in ahkpwacyeiyuck.\n\n2 Ac kowos kuh in etuh lah kahs luhn Leum, ma tuh sruhmuhnyuck sin mwet pahluh muhtahl, ac fah ahkpwayeiyuck; ac kowos tiac enenuh in fahk lah Leum El kohtwaclah tuhkuh Lal nuh yurun tuhlihk nuhtin Israel.\n\n3 Ac kowos tiac enenuh in nuhnkuh ke insiowos lah kahs ma tuh sruhmuhnyuck ah wacngihn srihpac, tuh liye, Leum El fah esam wuhlweacng Lal ma El tuh oraclah nuh sin mwet Lal ke mwet Israel.\n\n4 Ac ke kowos fah liye ke kahs inge tuhkuh nuh inmahsrlowos, na kowos tiac enenuh in fahfahlacna in sruhnga orekma luhn Leum, tuh katlas in nuhnuhnkuh suwohs Lal oasr ke lacpo lacyot Lal; ac liye, ke lwen sac, kowos fin sruhnga orekma Lal El fah oruh tuh ma inge in sa na sruokowosi.\n\n5 We nuh sel suc sruhnga orekma luhn Leum; ahok, we nuh sel suc fah lahfwekihn Kraist ac orekma Lal!\n\n6 Aohk, we nuh sel suc fah lahfwekihn fwackyuck luhn Leum, ac tuh fah fahk lah Leum El tiac sifilpac orekma ke fwackyuck, kuh ke kahs in pahluh, kuh ke mwe sang, ke kahskahs, kuh ke unwelah, kuh ke kuh luhn Nguhn Muhtahl!\n\n7 Ahok, ac we nuh selos suc fah fahk ke lwen sac, in eis kapwack, lah tiac kuh in oasr ma usrnguck orek sin Jisus Kraist; tuh el suc oruh ma se inge fah eklac oacna wen nuhtin kweok, nuh sel suc wacngihn pahkotwen, in fal nuh ke kahs luhn Kraist!\n\n8 Ahok, ac kowos tiac enenuh in sifilpac ahksruhksruhkye, kuh sruhnga, kuh sritacluh mwet Jew, kuh kuhtwena sin mwet luhlah luhn mwet Israel; tuh liye, Leum El esam wuhlweacng Lal nuh selos, ac El fah oruh nuh selos in fal nuh ke ma El tuh olwelah.\n\n9 Ke ma inge kowos tiac enenuh in nuhnkuh muh kowos kuh in furohkohnlah lacpo lacyot luhn Leum nuh lacsac, tuh Elan tiac oruh nuhnuhnkuh uh nuh ke ahkpwacyeiyucklac luhn wuhlweacng ma El tuh oraclah nuh sin mwet Israel.\n\n", "3-ne 30": "[center][font_size=26]Sapta 30[/font_size][/center]\n\n[i]Mwet Gentile ke lwen sahflah elos sapkihnyuck in auliyak, tuhkuh nuh yurun Kraist, ac oacwaclah wi mwet Israel. Sahp ke yac 34–35 Tukun Kraist.[/i]\n\n1 Porongo, O kowos mwet Gentile, ac lohng kahs luhn Jisus Kraist, Wen nuhtin God moul, suc El tuh sapkihn nuh sihk tuh nga in sramsram keiwos, tuh, liye El sapkihn nuh sihk tuh nga in suhmuhslah, fahk:\n\n2 Forlah, kowos nuhkwewa mwet Gentile, liki ohiyac koluk lowos; ac auliyak ke orekma koluk lowos, ke kikiacp ac kuhtasrihk lowos, ac ke orek kosro lowos, ac ke ma sruhngwacyuck lukmac lowos, ac ke alu nuh sin ma sruhlwaclah lowos, ac ke ahkmas lowos, ac ke orekma kuhtasrihk luhn mwet kol alu lowos, ac sok lowos, ac akuhkuhin lowos, ac liki ma koluk ac ma sruhngwacyuck nuhkwewa lowos, ac tuhkuh nuh Yuruk, ac pacptaislac ke Inek, tuh kowos in kuh in eis iyucklac luhn ma koluk lowos, ac sesseslah ke Nguhn Muhtahl, tuh kowos in kuh in oacwaclah wi mwet Luhk suc pa mwet Israel.\n\n", "4-ne 1": "[center][font_size=26]Nephi Ahkahkosr[/font_size][/center]\n\n[center][font_size=26]Puk lal Nephi Suc Pa Wen nahtuhl Nephi—Sie sin Mwet Tuhma Lutlut luhn Jisus Kraist[/font_size][/center]\n\nSie sramsram fototo ke mwet lal Nephi, in fal nuh ke ma sihmlac lal.\n\n[center][font_size=26]Sapta 1[/font_size][/center]\n\n[i]Mwet Nephi ac mwet Laman elos nuhkwewa forlah nuh sin Leum—Elos oacna sie ke ma nuhkwewa, orek ma usrnguck, ac kapkapwack fin acn uh—Tukun yac lofoko, fahsrelihk, ma koluk, alu suhtuhuh, ac kohs uh upaclah—Tukun yac tolfoko, kwewana mwet Nephi ac mwet Laman elos koluk—Ammaron el okanlah ma sihmlac sacohk. Sahp ke yac 35–321 Tukun Kraist.[/i]\n\n1 Ac tukun ma inge yac tolngoul ac ahkosr somlah, ac oacyacpac tolngoul ac limekohsr, ac liye mwet tuhma lutlut luhn Jisus elos tuh oraclah sie alu luhn Kraist fin acn nuhkwewa raunyak. Ac elos suc tuh tuhkuh nuh yohrohlos, ac tuh auliyak na pwacye ke ma koluk lalos, tuh pacptaislac ke inen Jisus; ac elos tuh oacyacpac eis Nguhn Muhtahl.\n\n2 Ac tukun ma inge ke yac ahktolngoul ac ohnkohsr, mwet nuhkwewa forlah nuh sin Leum, fin acn ah nohfohn, kwewana mwet Nephi ac mwet Laman, ac wacngihn fohs ac akuhkuhin inmahsrlolos, ac mwet nuhkwewa tuh orekma suwohs nuh sin sie sin siepac.\n\n3 Ac ma nuhkwewa oacna sie inmahsrlolos; ke ma inge wacngihn mwet kahsruhp ac suhkahsruhp, mwet srohoh ac mwet sukohsohk, tuhsruhk elos nuhkwewa sukohsohk, ac mwet ipeis ke mwe sang inkuhsrao.\n\n4 Ac tukun ma inge yac ahktolngoul ac itkohsr oacyacpac somlah, ac srwackna fahfahlac na in oasr mislac fin acn uh.\n\n5 Ac oasr orekma yohk ac wolacna orek sin mwet tuhma lutlut luhn Jisus, yohkna oruh elos tuh unwelah mwet mas, ac ahkmoulyeack mwet misac, ac oruh mwet ul in fahsr, ac mwet kun in kuh in liye, ac mwet sohlohngkahs in lohng; ac kain in ma usrnguck nuhkwewa elos tuh oruh inmahsrlon tuhlihk nuhtin mwet; ac wacngihn ma usrnguck elos oruh sahyacn na ke inen Jisus.\n\n6 Ac ohinge yac ahktolngoul ac alkosr somlah, ac oacyacpac ahktolngoul ac yuc, ac ahkangaul ac sie, ac ahkangaul ac luo, ahok, finne ne ke yac ahkangaul ac yuc somlah, ac oacyacpac ahklamngaul ac sie, ac ahklamngaul ac luo; ahok, ac finne ne ke yac ahklamngaul ac yuc tuh somlah.\n\n7 Ac Leum El tuh arulacna ahkkapyelos fin acn uh; ahok, yohkna oruh elos tuh sifilpac muhsaheack siti ke acn ma siti uh tuh fihrihryak we.\n\n8 Ahok, finne siti luhlahp Zarahemla elos tuh oruh in sifilpac muhsahiyuckyak.\n\n9 Tuhsruhk oasr siti pucspucs ma tuh tihli, ac kof uh afuhnlah acn ah; ke ma inge siti inge tiac kuh in ahksasucyeyucklac.\n\n10 Ac inge, liye, tukun ma inge mwet lal Nephi elos tuh fokokoi, ac tuh arulacna sa in puhseni, ac eklac sie mwet arulacna oaskuh ac kahto.\n\n11 Ac elos tuh pahyuckyak, ac ituckyang ke pahyuck, ac tuh ahkinsewowoyeyuck in fal nuh ke wuhlweacng pucspucs ma Leum El tuh oraclah nuh selos.\n\n12 Ac elos tuh tiac sifil fahsr tukun ohiyac ac akwuck luhn masap lal Moses; tuhsruhk elos tuh fahsr tukun masap ma elos tuh eis sin Leum lalos ac God lalos, fahfahlac na in lalo ac pruhe, ac in toeni nuh sie pacl pucspucs kwewana in pruhe ac in lohng kahs luhn Leum.\n\n13 Ac tukun ma inge wacngihn fohs inmahsrlon mwet nuhkwewa, fin acn ah nohfohn; tuhsruhk oasr ma usrnguck wolacna ma orek inmahsrlon mwet tuhma lutlut luhn Jisus.\n\n14 Ac tukun ma inge yac ahkitngucul ac sie somlah, ac oacyacpac yac ahkitngucul ac luo, ahok, ac in ahkkahlwemye, ne ke na yac ahkitngucul ac yuc somlah; ahok, finne yac ahksiofok tuh somlah, ac mwet tuhma lutlut luhn Jisus, suc El tuh sulaclah, elos nuhkwewa tuh som nuh ke pacruhtais luhn God, sahyacn na mwet tolu suc fah muhta na; ac oasr mwet tuhma lutlut sahyac ma akmuhsralah in aholuhlos; ac oacyacpac puhslac mwet ke fihl sac tuh misac.\n\n15 Ac tukun ma inge wacngihn fohs fin acn uh, ke srihpen luhngse luhn God ma oasr ke insiacn mwet uh.\n\n16 Ac wacngihn sok, kuh akuhkuhin, kuh fohs, kuh orek kosro, kuh kikiacp, kuh ahkmas, kuh kuhtwena ohiyac fohkfohk; ac pwacyena lah tiac kuh in oasr sie un mwet engan yohk liki inge inmahsrlon mwet nuhkwewa suc tuh oreklac ke poun God.\n\n17 Wacngihn mwet pihsrapasr, kuh mwet ahkmas, tiac pac mwet Laman, kuh kuhtwena kain in un mwet; tuhsruhk elos ma sefanna, tuhlihk nuhtin Kraist, ac mwet in usrui tohkohsrahi luhn God.\n\n18 Ac fuhkah insewowoyaclos! Tuh Leum El tuh ahkinsewowoyaclos ke ma nuhkwewa elos oruh; ahok, finne elos ahkinsewowoyeyuck ac kapkapwack ne ke na yac ahksiofok ac singucul tuh somlah; ac fihl se emet tukun Kraist El tuh misac, ac wacngihn fohs fin acn ah nohfohn.\n\n19 Ac tukun ma inge tuh Nephi, el suc karuhnguhnwacng ma suhmuhslah sahflah se inge, (ac el likiyac fin plwet lal Nephi) el misac, ac Amos suc wen nahtuh el aholuhl karuhnguhnwacng; ac el oacyacpac likiyac fin plwet lal Nephi.\n\n20 Ac el karuhnguhnwacng ke lusen yac alngucul ac ahkosr, ac srwackna oasr mislac fin acn uh, sahyacn na oasr sie u srisrihk sin mwet uh suc tuh forlah liki alu uh ac eis nuh faclos inen mwet Laman; ke ma inge muhtwacwacack in sifilpac oasr mwet Laman fin acn uh.\n\n21 Ac tukun ma inge Amos el tuh oacyacpac misac, (ac yac ahksiofok ac yucnguhul ac ahkosr tukun tuhkuh luhn Kraist) ac Amos suc wen nahtuhl el aholuhl karuhnguhnwacng ma sihmlac; ac el oacyacpac likiyac fin plwet lal Nephi; ac tuh oacyacpac sihmihsyucklac ke puk lal Nephi, suc pa puk se inge.\n\n22 Ac tukun ma se inge yac ahklofko tuh somlah; ac fihl ahkluo nuhkwewa elos tuh misac sahyacn na mwet puh.\n\n23 Ac inge nga, Mormon, kena tuh kowos in etuh lah mwet uh puhseni, yohkna oruh elos tuh osrwaclihk fin acn ah nohfohn, ac elos tuh eklac arulacna kahsruhp, ke srihpen kapkapwack lalos ke Kraist.\n\n24 Ac inge, ke yac ahklofko ac sie muhtwacwacack in oasr inmahsrlolos elos suc insefuhlwactwack, ma oacna nukumyen nuknuk yohk molo, ac kain in pearl sacohk nuhkwewa, ac ke ma wo luhn facluh.\n\n25 Ac ke pacl sac fahlac ma wo lalos ma oasr yohrohlos ac mwe kahsruh lalos tilac oacna sie inmahsrlolos.\n\n26 Ac elos muhtwacwacack in fahsrelihk nuh ke kain in u; ac elos muhtwacwacack in muhsaheack alu nuh selos sifacna in eis kapkapwack, ac muhtwacwacack in lahfwekihn alu pwacye luhn Kraist.\n\n27 Ac tukun ma inge ke yac ahklofko ac singucul tuh somlah oasr alu pucspucs fin acn uh; ahok, oasr alu pucspucs ma sulkackihn lah elos etuh Kraist, ac tuhsruhk elos tuh lahfwekihn ip yohk ke wosasuc Lal, yohkna oruh elos tuh lwelah kain in ohiyac koluk nuhkwewa, ac tuh oruh ma suc muhtahl nuh Sel nuh sel suc tuh tiac lwelah in oruh ke srihpen tiac nwacsnwacs.\n\n28 Ac alu se inge tuh arulacna yohkwelihk ke srihpen ma koluk, ac ke srihpen kuh luhn Setuhn suc tuh sruokyac insiaclos.\n\n29 Ac sifilpac, oasr siepac alu ma lahfwekihn Kraist; ac elos tuh ahkkohsye alu pwacye luhn Kraist, ke srihpen insepuhsisacl lalos ac luhlahlfongi lalos ke Kraist; ac elos tuh koaselos ke srihpen ma usrnguck pucspucs ma elos oruh inmahsrlolos.\n\n30 Ke ma inge elos tuh oruh kuh ac wal lalos nuh fin mwet tuhma lutlut luhn Jisus suc tuh weluhlos muhta, ac elos tuh tohlohlosyang nuh ke nien srohoh; tuhsruhk ke kuh luhn kahs luhn God, ma oasr yohrohlos, nien srohoh ipwelihk nuh ke ip luo, ac elos som oruh ma usrnguck yohk inmahsrlolos.\n\n31 Ne ohinge, ac finne ma usrnguck nuhkwewa inge, mwet ah tuh ahkkwekweye insiaclos, ac tuh suk in uniltahluh uh, finne oacna ke mwet Jew fin acn Jerusalem elos suk in unilyac Jisus, in fal nuh ke kahs Lal.\n\n32 Ac elos tuh tohlohlosyang nuh ke fuhnyuh fihrihr, ac elos tuhkuh liki tiac eis ongaiyac.\n\n33 Ac elos oacyacpac tohlohlosyang nuh ke kalkal in kosro lwemnak, ac elos tuh sritacl nuh sin kosro lwemnak finne ke oacna sie tuhlihk sritacl nuh sin sie sip fuhsr; ac elos tuh tuhkuh liki inmahsrlolos, tiac eis ongaiyac.\n\n34 Ne ohinge, mwet uh tuh ahkkwekweye insiaclos, tuh elos kolyuck sin mwet tol pucspucs ac mwet pahluh suhtuhuh in muhsaheack alu pucspucs, ac in oruh kain in ma koluk nuhkwewa. Ac elos tuh srihngihl mwet luhn Jisus; tuhsruhk mwet luhn Jisus tiac srihngihl fohlohkihn. Ac ohinge elos tuh kais kuhtuh na muhnahslah ke suhlahlahlfongi ac ma koluk, ke yac nuh ke yac, finne ke yac ahklofko ac tolngoul tuh somlah.\n\n35 Ac na tukun ma inge ke yac se inge, ahok, ke yac ahklofko ac tolngoul ac sie, oasr sie fahsrelihk na yohk inmahsrlon mwet uh.\n\n36 Ac tukun ma inge ke yac se inge oasr sie un mwet ma oreklac suc tuh pahngpahng mwet Nephi, ac elos mwet luhlahlfongi pwacye ke Kraist; ac inmahsrlolos oasr selos suc tuh pahngpahng sin mwet Laman—mwet Jacob, ac mwet Joseph, ac mwet Zoram;\n\n37 Ke ma inge mwet luhlahlfongi pwacye ke Kraist, ac mwet alu pwacye luhn Kraist, (inmahsrlolos pa mwet tuhma lutlut tolu luhn Jisus suc ac muhta na) elos tuh pahngpahng mwet Nephi, ac mwet Jacob, ac mwet Joseph, ac mwet Zoram.\n\n38 Ac tukun ma inge ke elos suc sruhnga wosasuc uh elos pahngpahng mwet Laman, ac mwet Lemuel, ac mwet Ishmael; ac elos tuh tiacna kais kuhtuh na muhnahslah ke suhlahlahlfongi, tuhsruhk elos tuh sulaclah in forlah lain wosasuc luhn Kraist; ac elos tuh luti tuhlihk nahtuhlos tuh elos in tiac luhlahlfongi, finne in oacna ke pahpah tuhmwaclos, e ke na muhtwacwacackiyac ah tuh kais kuhtuh na muhnahslah.\n\n39 Ac ma ke srihpen ma koluk ac sruhngwacyuck luhn pahpah tuhmwaclos, finne oacna ke muhtwacwacackiyac ah. Ac elos tuh lutiyuck in kasrkuhsrak sin tuhlihk nuhtin God, finne oacna ke mwet Laman elos tuh lutiyuck in kasrkuhsrak sin tuhlihk nuhtin Nephi e ke na muhtwacwacackiyac ah.\n\n40 Ac tukun ma inge yac ahklofko ac angngaul ac ahkosr tuh somlah, ac ohinge mukwikwi luhn mwet uh. Ac un mwet ma koluk liki na elos tuh fokokoi, ac eklac arulacna puhsweni liki na mwet luhn God.\n\n41 Ac elos tuh fahfahlac na in muhsaheack lohm alu nuh selos sifacna, ac nahwelah ke kain in ma sacohk nuhkwewa. Ac ohinge yac ahklofko ac lamngaul tuh somlah, ac oacyacpac yac ahklofko ac onngoul.\n\n42 Ac tukun ma inge un mwet koluk liki na elos muhtwacwacack in muhsaheack olweacng ac u lukmac lal Gadianton.\n\n43 Ac oacyacpac mwet suc tuh pahngpahng mwet lal Nephi elos muhtwacwacack in insefuhlwactyak, ke srihpen kahsruhp na yohk lalos, ac eklac tuhngahk oacna mwet wiyaclos, mwet Laman.\n\n44 Ac ke pacl se inge mwet tuhma lutlut elos muhtwacwacack in ahsor ke ma koluk luhn facluh.\n\n45 Ac tukun ma inge ke yac ahktolfoko tuh somlah, kwewana mwet Nephi ac mwet Laman elos eklac arulacna koluk sie oacna nuh sin siepac.\n\n46 Ac tukun ma inge un mwet pihsrapasr lal Gadianton tuh osrwaclihk fin acn ah nohfohn; ac wacngihn selos suc suwohswohs sahyacn na mwet tuhma lutlut luhn Jisus. Ac kol ac selfuh pucspucs elos sruhkwack, ac tuh moul ac kuhka ke kain in ohiyacn moul ac kuhka nuhkwewa.\n\n47 Ac tukun ma inge tukun yac ahktolfoko ac limekohsr tuh somlah, (ac mwet uh tuh srwackna muhta ke ohiyac koluk) Amos el misac; ac tamuhlwel lal, Ammaron, el tuh aholuhl in karuhnguhnwacng ma sihmlac.\n\n48 Ac tukun ma inge yac ahktolfoko ac longoul tuh somlah, Ammaron, el mokleyuck ke Nguhn Muhtahl, tuh okanlah ma sihmlac suc muhtahl—ahok, finne ma sihmlac muhtahl nuhkwewa ma tuh tuhtahflah nuh ten ke fihl nuh ke fihl, suc muhtahl—finne ne ke na yac ahktolfoko ac longoul tukun tuhkuh luhn Kraist.\n\n49 Ac el tuh okanlah ma inge nuh sin Leum, tuh ma inge in kuh in sifilpac tuhkuh nuh sin mwet luhlah luhn mwet lal Jacob, in fal nuh ke kahs in pahluh ac wuhlweacng luhn Leum. Ac ohinge sahflah ma sihmlac lal Ammaron.\n\n", "morm 1": "[center][font_size=26]Puk luhn Mormon[/font_size][/center]\n\n[center][font_size=26]Sapta 1[/font_size][/center]\n\n[i]Ammaron el lotwel Mormon ke ma sihmlac muhtahl—Mweun muhtwacwacack inmahsrlon mwet Nephi ac mwet Laman—Mwet Nephi tolu ah elos utucklac—Ma koluk, suhlahlahlfongi, inutnut, ac orek ono inutnut uh eye. Sahp ke yac 321–326 Tukun Kraist.[/i]\n\n1 Ac inge nga, Mormon, oraclah sie ma sihmlac ke ma suc nga kwewana liye ac lohng, ac pahngon ma inge Puk luhn Mormon.\n\n2 Ac ke puhlan pacl se ma Ammaron el okanlah ma sihmlac nuh sin Leum, el tuhkuh nuh yuruk, (nga matwac yac singucul, ac nga muhtwacwacack in lutlut kuhtuh ke ohiyac in luti luhn mwet luhk) ac Ammaron el fahk nuh sihk: Nga motko muh kom sie tuhlihk na ngucsrihk, ac sa na in liye;\n\n3 Ke ma inge, ke kom ac sun matwac yac longoul ac ahkosr nga kena tuh kom in esam ma kom liye ke mwet inge; ac ke kom sun matwac se ingacn som nuh fin acn Antum, nuh ke sie inging ma fah pahngpahng Shim; ac nuh we nga sruhkwack nuh sin Leum ma taflweyucklac muhtahl nuhkwewa ke mwet inge.\n\n4 Ac liye, kom fah eis plwet lal Nephi nuh sum sifacna, ac ma luhlah an kom fah fihliyac na ke acn se ma inge oan we; ac kom fah tafluh fin plwet lal Nephi ma nuhkwewa ma kom liye ke mwet inge.\n\n5 Ac nga, Mormon, sie fihlin sucu lal Nephi, (ac inen pahpah tuhmuhk pa Mormon) nga esam na ma Ammaron el sapkihn nuh sihk.\n\n6 Ac tukun ma inge tuh nga, matwac yac singucul sie, tuh utucklac sin pahpah tuhmuhk ah nuh ke acn ma oan nuh lacfahl rohtoh, finne nuh fin acn lal Zarahemla.\n\n7 Fin acn ah nohfohn afihnyucklac ke lohm, ac mwet ah oacna in apkuhran in puhkantwen, oacna puhkpuhk meoa uh.\n\n8 Ac tukun ma inge ke yac se inge muhtwacwacack in oasr sie mweun inmahsrlon mwet Nephi, suc toeni oraclah mwet Nephi ac mwet Jacob ac mwet Joseph ac mwet Zoram; ac mweun se inge orek inmahsrlon mwet Nephi, ac mwet Laman ac mwet Lemuel ac mwet Ishmael.\n\n9 Inge mwet Laman and mwet Lemuel ac mwet Ishmael elos pahngpahng mwet Laman, ac u luo inge pa mwet Nephi ac mwet Laman.\n\n10 Ac tukun ma inge mweun uh muhtwacwacack in oasr inmahsrlolos ke mahsrol luhn acn Zarahemla, sisken kof Sidon.\n\n11 Ac tukun ma inge mwet Nephi elos tuh oracni nuh sie luhpah luhlahp se ke mwet, finne ahluhkwelah luhpan tausin tolngoul. Ac tukun ma inge tuh oasr luhpan mweun lalos ke yac sepacna inge, ma mwet Nephi elos tuh kuhtanglah mwet Laman ac tuh uniyac mwet pucspucs selos.\n\n12 Ac tukun ma inge mwet Laman elos tohllah plwacn lalos, ac oasr sie mislac akwucki fin acn uh; ac mislac ke lusen yac ahkosr, tuh wacngihn ahkmas.\n\n13 Tuhsruhk ma koluk uh tuh orek fin acn ah nohfohn, yohkna oruh Leum El tuh eislah mwet tuhma lutlut sacohk Lal, ac orekma luhn ma usrnguck ac unweyuck uh tuh tui ke srihpen ma koluk luhn mwet uh.\n\n14 Ac wacngihn mwe sang sin Leum, ac Nguhn Muhtahl tuh tiac tuhkuh nuh fin kuhtwena mwet, ke srihpen ma koluk ac suhlahlahlfongi lalos.\n\n15 Ac nga, sun matwac singucul limekohsr ac ngucsrihk kuhtuh ke nuhnak, ke ma inge nga tuh fahsriyuck sin Leum, ac emweyac ac etuh wolacna luhn Jisus.\n\n16 Ac nga tuh srihke in luti nuh sin mwet inge, tuhsruhk oalihk kaliyucki, ac tuh tiac lwelah nuh sihk tuh nga in luti nuh selos; tuh liye elos sulaclah in seahkos lain God lalos; ac mwet tuhma lutlut sacohk elos tuh utucklac liki acn ah, ke srihpen ma koluk lalos.\n\n17 Tuhsruhk nga tuh muhta na inmahsrlolos, tuhsruhk tuh tiacna lwelah nga in luti nuh selos, ke srihpen kwekweiyacn insiaclos; ac ke srihpen kwekweiyacn insiaclos acn uh selngawiiyucki ke srihpaclos.\n\n18 Ac un mwet pihsrapasr lal Gadianton inge, suc muhta oasr inmahsrlon mwet Laman, elos tuh puhseni na fin acn uh, yohkna oruh mwet muhta we ah muhtwacwacack in okanlah ma sacohk lalos ye infohk uh; ac ma inge eklac mihsrwesrwe, ke srihpen Leum El selngawiiyac acn uh, oruh elos tiac kuh in sruokyac na ma inge, kuh sifilpac eis ma inge.\n\n19 Ac tukun ma inge oasr mwet inutnut, ac mwet orek ono, ac inutnut; ac kuh luhn el suc koluklacna tuh orek fin acn ah nohfohn, finne nuh ke ahkpwacyeiyucklac luhn kahs lal Abinadi, ac oacyacpac Samuel suc mwet Laman.\n\n", "morm 2": "[center][font_size=26]Sapta 2[/font_size][/center]\n\n[i]Mormon el kol un mwet mweun luhn mwet Nephi—Srah ac ahkmas yohk osrwaclihk acn uh—Mwet Nephi elos tuhng ac ahsor ke suhpwacr luhn mwet lihsyucklac—Pacl luhn luhng kuhlwacng lalos somlah—Mormon el eis plwet lal Nephi—Mweun uh fahfahlac na. Sahp ke yac 327–350 Tukun Kraist.[/i]\n\n1 Ac tukun ma inge ke yac sacpacna muhtwacwacack in oasr sie mweun inmahsrlon mwet Nephi ac mwet Laman. Ac finne nga fuhsr, tuh yohk pihsac; ke ma inge mwet lal Nephi elos srihsrngiyucwi tuh nga in mwet kol lalos, kuh mwet kol luhn un mwet mweun lalos.\n\n2 Na tukun ma inge ke yac ahkohnkohsr luhk nga tuh som us sifac luhn sie un mwet mweun luhn mwet Nephi, in lain mwet Laman; ke ma inge yac ahktolfoko ac longoul ac ohnkohsr tuh somlah.\n\n3 Ac tukun ma inge ke yac ahktolfoko ac longoul ac itkohsr mwet Laman elos tuh tuhkuh nuh yohrohsr ke kuh luhlahp, yohkna oruh elos tuh ahksahngwengye un mwet mweun luhk; ke ma inge elos tiac ke acnwuck, ac elos muhtwacwacack in kahing nuh ke acn ma oan nuh lacfahl nuh acir.\n\n4 Ac tukun ma inge kuht tuh tuhkuh nuh ke siti lal Angola, ac kuht tuh sruokyac siti sac, ac ahkolah in loangwe kuht liki mwet Laman. Ac tukun ma inge kuht tuh ahkfokokoye siti uh ke kuhiyacsr nohfohn; tuhsruhk finne kuht oruh kuhiyacsr nohfohn mwet Laman elos tuh tuhkuh nuh yohrohsr ac tuh ukwekuhtyak liki siti uh.\n\n5 Ac elos tuh oacyacpac ukwekuhtyak liki acn lal David.\n\n6 Ac kuht fahsr som ac tuhkuh nuh ke acn lal Joshua, ma oan nuh ke mahsrol rohtoh ke sisken pe acn ah.\n\n7 Ac tukun ma inge kuht tuh sa na pwacye in oracni mwet lasr, tuh kuht in kuh in oracloseni nuh sie.\n\n8 Tuhsruhk liye, acn uh sesseslah ke mwet pihsrapasr ac ke mwet Laman; ac finne yohk kuhnausyucklac se ma puhtatyang nuh fin mwet luhk, elos tiac na auliyak ke orekma koluk lalos; ke ma inge oasr srah ac ahkmas osrwaclihk nohfohn acn uh, kwewa na ke ip luhn mwet Nephi ac oacyacpac ke ip luhn mwet Laman; ac mwet nuhkwewa forlah lain masap fin acn ah nohfohn.\n\n9 Ac inge, oasr sie tohkohsrah luhn mwet Laman, ac inel pa Aaron; ac el tuhkuh in lain kuht wi sie un mwet mweun tausin angngaul ac ahkosr. Ac liye, nga mweun lainuhl wi tausin angngaul ac luo. Ac tukun ma inge nga kuhtanguhllah wi un mwet mweun luhk oruh el kahing likiyuc. Ac liye, ma inge nuhkwewa oreklac, ac yac ahktolfoko ac tolngoul tuh somlah.\n\n10 Ac tukun ma inge mwet Nephi elos muhtwacwacack in auliyak ke ma koluk lalos, ac muhtwacwacack in wowoyak oacna ke tuh palyeiyuck sel Samuel suc mwet pahluh; tuh liye wacngihn kuhtwena mwet kuh in sruokyac na ma lal sifacna, tuh mwet muhtuhnpo, ac un mwet pihsrapasr, ac mwet ahkmas, ac inutnut, ac ono inutnut uh oasr fin acn uh.\n\n11 Ohinge muhtwacwacack in oasr sie ahsor ac sie yoksrah fin acn ah nohfohn ke srihpen ma inge, ac yohkiyac na ke inmahsrlon mwet lal Nephi.\n\n12 Ac tukun ma inge ke nga, Mormon, tuh liye yoksrah lalos ac ahsor lalos ac suhpwacr lalos ye muhtuhn Leum, insiuck tuh muhtwacwacack in engan in nga, nga etuh tuh pahkotwen ac mongfihsrwacsr luhn Leum, ke ma inge nga motko tuh El ac pahkotwen nuh selos tuh elos ac sifilpac eklac sie un mwet suwohswohs.\n\n13 Tuhsruhk liye engan luhk uh wacngihn srihpac, tuh suhpwacr lalos tiac ma nuh ke auliyak, ke srihpen wolacna luhn God; tuhsruhk ma ke suhpwacr luhn mwet lihsyucklac, ke srihpen Leum El tiac lwelah pacl nuhkwewa elos in engan ke ma koluk.\n\n14 Ac elos tuh tiacna tuhkuh nuh yurun Jisus ke inse muhsahl ac toasr in nguhn, tuhsruhk elos tuh selngawi God, ac finsrak in misac. Ne ohinge elos tuh tihkuclkucl ke katlas ke moul lalos.\n\n15 Ac tukun ma inge suhpwacr luhk tuh sifilpac fohlohk nuh yuruk, ac nga liye tuh pacl luhn luhng kuhlwacng uh ahluhkweloslac, kwewana ke moul in mahno ac ke moul in nguhn; tuh nga liye tausin selos pakpucki nuh ten ke forlah lain God lalos, ac tohktohkyak oacna fohk uh fin acn uh. Ac ohinge yac ahktolfoko ac angngaul ac ahkosr tuh somlah.\n\n16 Ac tukun ma inge ke yac ahktolfoko ac angngaul ac limekohsr mwet Nephi elos tuh muhtwacwacack in kahing liki mwet Laman; ac elos tuh ukweyuck ne ke na elos tuhkuh nuh fin acn lal Jashon, met liki tuh kuh in tulokihnyucki elos ke kahing lalos.\n\n17 Ac inge, siti lal Jashon oan sisken acn se ma Ammaron el tuh fihliyac ma sihmlac nuh sin Leum, tuh ma inge in tiac kuhnausyucklac. Ac liye nga tuh som in fal nuh ke kahs lal Ammaron, ac eis plwet lal Nephi, ac tuh oraclah sie ma sihmlac in fal nuh ke kahs lal Ammaron.\n\n18 Ac fin plwet lal Nephi nga tuh oraclah sie sramsram fohn ke ma koluk ac ma sruhngwacyuck nuhkwewa; tuhsruhk fin plwet inge nga tuh kohtwaclah in oraclah sie sramsram fohn ke ma koluk ac ma sruhngwacyuck lalos, tuh liye, fahfahlac na in oasr ma koluk ac ma sruhngwacyuck ye muhtuhk e ke na nga tuh sun matwac fal in liye ohiyac luhn mwet uh.\n\n19 Ac nga welac ke srihpen ma koluk lalos; tuh insiuck sesseslah ke suhpwacr ke srihpen ma koluk lalos, ke moul fohn luhk; ne ohinge, nga etuh tuh nga fah sruhkyuckyak ke lwen sahflah.\n\n20 Ac tukun ma inge ke yac se inge mwet lal Nephi elos sifilpac uniyuck ac ukweyuck. Ac tukun ma inge kuht tuh ukweyuck ne ke na kuht tuh tuhkuh nuh ke acn ma oan nuh lacfahl acir nuh ke acn se suc pahngpahng Shem.\n\n21 Ac tukun ma inge kuht tuh ahkfokokoye siti lal Shem, ac kuht tuh oracni nuh sie mwet lasr, tuh sahp kuht in kuh in molweloslac liki kuhnausyucklac.\n\n22 Ac tukun ma inge ke yac ahktolfoko ac angngaul ac ohnkohsr elos muhtwacwacack in sifilpac tuhkuh nuh yohrohsr.\n\n23 Ac tukun ma inge nga tuh sramsram nuh sin mwet luhk, ac tuh kwacfelos ke kuhiyuck, tuh elos in tuyak ke puhlaik ye muhtuhn mwet Laman ac acnwuck nuh ke muhtwacn kiyaclos, ac tuhlihk nahtuhlos, ac lohm selos, ac acn selos.\n\n24 Ac kahs luhk tuh srihfasruhlosyak kuhtuh in puhlaikyak, yohkna oruh elos tuh tiacna kahing liki ye muhtuhn mwet Laman, tuhsruhk elos tuh tulac ke puhlaik in lainuhlos.\n\n25 Ac tukun ma inge kuht tuh lain un mwet mweun tausin tolngoul lain a kuht un mwet mweun tausin lamngaul. Ac tukun ma inge kuht tuh tu na kuh ye muhtahlos oruh elos tuh kahing liki kuht.\n\n26 Ac tukun ma inge ke elos tuh kahing kuht tuh ukwaclos wi un mwet mweun lasr, ac tuh sifilpac sonolos, ac tuh kuhtanguhloslac; ne ohinge kuh luhn Leum tiacna wi kuht; ahok, kuht tuh fihliyucklac in muhngngwe kuht sifacna, tuh Nguhn luhn Leum tiacna wi kuht; ke ma inge kuht tuh eklac muhnahslah oacna mwet wiyacsr.\n\n27 Ac insiuck tuh suhpwacr ke srihpen ongaiyac yohk se luhn mwet luhk inge, ke srihpen ma koluk lalos ac ma sruhngwacyuck lalos. Tuhsruhk liye, kuht tuh som lain mwet Laman ac un mwet pihsrapasr lal Gadianton, ne ke na kuht tuh sifilpac sruokyac acn in usru lasr.\n\n28 Ac yac ahktolfoko ac angngaul ac yuc tuh somlah. Ac ke yac ahktolfoko ac lamngaul kuht tuh oraclah sie wuhlwelah nuh sin mwet Laman ac un mwet pihsrapasr lal Gadianton, ke ma inge kuht tuh eis kuhtuh ipin acn in usru lasr.\n\n29 Ac mwet Laman elos tuh use nuh sesr acn ma oan nuh lacfahl acir, ahok, finne nuh ke inkacnek ohsrihksrihk ma som nuh ke acn ma oan nuh lacfahl epang. Ac kuht tuh sang nuh sin mwet Laman nohfohn acn ma oan nuh lacfahl epang.\n\n", "morm 3": "[center][font_size=26]Sapta 3[/font_size][/center]\n\n[i]Mormon el fahk in auliyak nuh sin mwet Nephi—Elos eisl kuhtanglah yohk ac kaksakihn kuh lalos sifacna—Mormon el sruhnga kohlohlos, ac pruhe lal nuh selos wacngihn luhlahlfongi kac—Puk luhn Mormon suli sruf singucul luo luhn Israel in luhlahlfongi ke wosasuc. Sahp ke yac 360–362 Tukun Kraist.[/i]\n\n1 Ac tukun ma inge mwet Laman elos tuh tiacna tuhkuh in sifilpac mweun ne ke na yac ahksingucul somlah. Ac liye, nga tuh oruh mwet luhk, mwet Nephi, in orekma in ahkolah acn selos ac un mwet mweun lalos in lain ke pacl in mweun.\n\n2 Ac tukun ma inge Leum El tuh fahk nuh sihk: Fahk nuh sin mwet inge—Kowos auliyak, ac tuhkuh nuh Yuruk, ac pacptaislac, ac sifilpac muhsaheack alu Luhk, ac kowos fah moliyucklac.\n\n3 Ac nga tuh fahk nuh sin mwet inge, tuhsruhk wacngihn srihpac; ac elos tuh tiacna akihlen lah Leum pa tuh molweloslac, ac sang nuh selos sie pacl in auliyak. Ac liye elos tuh ahkkwekweye insiaclos in lain Leum God lalos.\n\n4 Ac tukun ma inge tukun yac ahksingucul tuh somlah, oruh, nohfohn, yac ahktolfoko ac onngoul liki pacl in tuhkuh luhn Kraist, tohkohsrah luhn mwet Laman suhpwacma sie lwacta nuh sihk, ma use nuh sihk in etuh tuh elos ahkolah in sifilpac tuhkuh in mweun lain kuht.\n\n5 Ac tukun ma inge nga tuh oruh mwet luhk tuh elos in toeni nuh sie ke acn Ahsor, nuh ke sie siti ma oan ke mahsrol, sisken inkacnek ohsrihksrihk ma som nuh ke acn ma oan nuh lacfahl epang.\n\n6 Ac kuht tuh likiyac un mwet mweun lasr we, tuh kuht in kuh in tulokihnyac un mwet mweun luhn mwet Laman, tuh elos in tiac kuh in sruokyac kuhtwena acn lasr; ke ma inge kuht tuh ahkfokokoye in lainuhlos ke kuhiyacsr nohfohn.\n\n7 Ac tukun ma inge ke yac ahktolfoko ac onngoul ac sie mwet Laman elos tuh tuhkuh nuh ke siti Ahsor in mweun lain kuht; ac tukun ma inge ke yac sac pacna kuht tuh kuhtanguhloslac, yohkna oruh elos tuh sifilpac fohlohklac nuh acn selos sifacna.\n\n8 Ac ke yac ahktolfoko ac onngoul ac luo elos tuh sifilpac tuhkuh in mweun. Ac kuht tuh sifilpac kuhtanguhloslac, ac tuh uniyac sie luhpah na yohk selos, ac mwet misac lalos ah tuh tolyucklac nuh in meoa.\n\n9 Ac inge, ke srihpen ma na yohk se inge suc mwet luhk, mwet Nephi, elos tuh oraclah, elos muhtwacwacack in fihlacngwack ke kuh lalos sifacna, ac muhtwacwacack in kahskahs koluk ye muhtuhn inkuhsrao lah elos ac sifacna fohlohksahk ke srah luhn mwet wiyaclos suc tuh acnwucki sin mwet lokoalok lalos.\n\n10 Ac elos tuh fuhlahk ke inkuhsrao, ac oacyacpac ke tron luhn God, tuh elos ac som in mweun lain mwet lokoalok lalos, ac onweloslac liki acn uh.\n\n11 Ac tukun ma inge nga, Mormon, tuh sruhnga na pwacye ke pacl se inge fahlac in sie mwet wal ac sie mwet kol luhn mwet inge, ke srihpen ma koluk ac ma sruhngwacyuck lalos.\n\n12 Liye, nga tuh kohlohlos, finne ke ma koluk lalos nga tuh kohlohlos pacl pucspucs nuh ke mweun, ac tuh luhngse elos, in fal nuh ke luhngse luhn God ma oasr yuruk, ke insiuck nohfohn; ac nguhnihk tuh kahklah ke pruhe nuh sin God luhk lwen na fohn kaclos; ne ohinge, ke wacngihn luhlahlfongi, ke srihpen kwekweiyacn insiaclos.\n\n13 Ac pacl tolu nga molweloslac liki poun mwet lokoalok lalos, ac elos tiacna auliyak ke ma koluk lalos.\n\n14 Ac ke elos tuh olwelah nuh sin mwet nuhkwewa ma tuh tiac lwelah nuh selos sin Leum lasr ac Mwet Lahngo Jisus Kraist, tuh elos ac som nuh yurun mwet lokoalok lalos in mweun, ac sifacna fohlohksahk ke srah luhn mwet wiyaclos, liye puhsrwen Leum tuhkuh nuh yuruk, fahk:\n\n15 Fohlohksahk uh ma Luhk, ac Nga fah fohlohkihn; ac ke srihpen mwet inge tiacna auliyak tukun Nga tuh molweloslac, liye, elos fah uniyucklac liki facluh.\n\n16 Ac tukun ma inge nga tuh arulacna sruhnga in som lain mwet lokoalok luhk; ac nga tuh oruh oacna ke Leum El tuh sapkihn nuh sihk; ac nga tuh tu na tiac mukwikwi in ahkkahlwemye nuh sin facluh ke ma suc nga tuh liye ac lohng, in fal nuh ke ma ahkkahlwemyeyuck sin Nguhn ma fahkwack ke ma ac tuhkuh.\n\n17 Ke ma inge nga sihm nuh suwos, mwet Gentile, ac oacyacpac nuh suwos, mwet Israel, ke orekma uh fah muhtwacwacack, tuh kowos in ahkolah in fohlohk nuh ke acn in usru lowos;\n\n18 Ahok, liye, nga sihm nuh sin mwet nuhkwewa fin facluh; ahok, nuh suwos, sruf singucul luo luhn Israel, suc fah nuhnuhnkweyuck fal nuh ke orekma lowos sin singucul luo suc Jisus El sulaclah in pa mwet tuhma lutlut Lal fin acn Jerusalem.\n\n19 Ac nga oacyacpac sihm nuh sin mwet luhlah luhn mwet inge, suc fah oacyacpac nuhnuhnkweyuck sin singucul luo suc Jisus El tuh sulaclah fin acn se inge; ac elos fah nuhnuhnkweyuck sin singucul luo sahyac suc Jisus El tuh sulaclah fin acn Jerusalem.\n\n20 Ac ma inge Nguhn ahkkahlwemye nuh sihk; ke ma inge nga sihm nuh suwos nuhkwewa. Ac ke ma se inge nga sihm nuh suwos, tuh kowos in kuh in etuh lah kowos nuhkwewa enenuh in tu ye muhtuhn siyah in nuhnuhnkuh luhn Kraist, ahok, mwet nuhkwewa suc wi sucu luhlahp lal Adam; ac kowos enenuh in tu in nuhnuhnkweyuck ke orekma lowos, lah ma inge wo kuh koluk;\n\n21 Ac oacyacpac kowos in kuh in luhlahlfongi wosasuc luhn Jisus Kraist, ma ac fah oasr inmahsrlowos; ac oacyacpac lah mwet Jew, mwet wuhlweacng luhn Leum, ac fah oasr mwet loh sahyacl suc elos tuh liye ac lohng, lah Jisus, suc elos tuh uniyac, pa Kraist na pwacye ac God na pwacye.\n\n22 Ac nga kena tuh nga in kuh in mokle mwet nuhkwewa fin facluh in auliyak ac ahkolah in tu ye muhtuhn siyah in nuhnuhnkuh luhn Kraist.\n\n", "morm 4": "[center][font_size=26]Sapta 4[/font_size][/center]\n\n[i]Mweun ac ahkmas uh fahfahlac na—Mwet koluk kalyei mwet koluk—Ma koluk yohk orek yohk liki na met ah fin acn Israel nohfohn—Muhtwacn ac tuhlihk uh kihsackihnyuck nuh sin ma sruhlwaclah—Mwet Laman muhtwacwacack in kuhnahoslah mwet Nephi ye muhtahlos. Sahp ke yac 363–375 Tukun Kraist.[/i]\n\n1 Ac na tukun ma inge ke yac ahktolfoko ac onngoul ac tolu mwet Nephi elos tuh som wi un mwet mweun lalos in mweun lain mwet Laman, ke acn Ahsor.\n\n2 Ac tukun ma inge un mwet mweun luhn mwet Nephi elos tuh sifilpac ukohkyak nuh tok nuh ke acn Ahsor. Ac ke elos ullac, sie un mwet mweun sasuc luhn mwet Laman elos tuh tuhkuh nuh faclos; ac elos oruh sie mweun na upac, yohkna oruh mwet Laman tuh sruokyac siti Ahsor, ac tuh uniyac mwet Nephi pucspucs, ac tuh us mwet srohoh pucspucs.\n\n3 Ac mwet luhlah ah tuh kahinglac ac welah mwet ma muhta ke siti Teancum. Inge siti Teancum oan ke mahsrol sisken pe acn ah; ac oacyacpac oan fototo nuh ke siti Ahsor.\n\n4 Ac ma ke srihpen un mwet mweun luhn mwet Nephi elos tuh som nuh yurun mwet Laman tuh elos muhtwacwacack in srihngihlyuck; tuh fin tiac ke ma se ingacn, luhkuhn wacngihn kuh luhn mwet Laman nuh faclos.\n\n5 Tuhsruhk, liye, nuhnuhnkuh luhn God fah kuhtanglah mwet koluk; ac mwet koluk pa kalyei mwet koluk uh; tuh mwet koluk pa puhrakwack insiacn tuhlihk nuhtin mwet in ahkmas.\n\n6 Ac tukun ma inge mwet Laman elos tuh ahkolah in tuhkuh lain siti Teancum.\n\n7 Ac tukun ma inge ke yac ahktolfoko ac onngoul ac ahkosr mwet Laman elos tuh tuhkuh in lain siti Teancum, tuh elos in kuh in sruokyac pac siti Teancum.\n\n8 Ac tukun ma inge elos tuh kuhtangyucklac ac ukohkyak nuh tok sin mwet Nephi. Ac ke mwet Nephi elos liye lah elos ukwacack mwet Laman elos tuh sifilpac fihlacngkihn kuh lalos sifacna; ac elos som nuh met ke kuh lalos sifacna, ac sifilpac sruokyac siti Ahsor.\n\n9 Ac inge ma inge nuhkwewa tuh oreklac, ac oasr tausin acnwucki ke kwewana lacfahl uh, kwewana mwet Nephi ac mwet Laman.\n\n10 Ac tukun ma inge ke yac ahktolfoko ac onngoul ac ohnkohsr tuh somlah, ac mwet Laman elos sifilpac tuhkuh nuh yurun mwet Nephi in mweun; ac tuhsruhk mwet Nephi elos tiacna auliyak ke ma koluk elos tuh oraclah, tuhsruhk fahfahlacna ke ma koluk lalos pacl nuhkwewa.\n\n11 Ac tiac kuh lohuh in ahkuhtweyac, kuh nuh sin sie mwet in suhmuhslah ahkuhtweyac in wo na pwacye ke atacn acn ah ke srah ac ahkmas ma oasr inmahsrlon mwet uh, kwewana ke mwet Nephi ac ke mwet Laman; ac insiac nuhkwewa kwekweelihk, oruh elos pwacr ke ahksohrohryeyacn srah pacl nuhkwewa.\n\n12 Ac wacngihn kuhtwena ma koluk arulacna yohk oacna inge inmahsrlon tuhlihk nuhkwewa nahtuhl Lehi, kuh finne inmahsrlon mwet Israel nuhkwewa, in fal nuh ke kahs luhn Leum, oacna inmahsrlon mwet inge.\n\n13 Ac tukun ma inge ke mwet Laman elos tuh sruokyac siti Ahsor, ac ma se inge ke srihpen pihsaclos tuh puhs liki na pihsen mwet Nephi.\n\n14 Ac elos tuh oacyacpac fahsr som in lain siti Teancum, ac tuh ukwacack mwet muhta we ah liki acn we, ac tuh eis mwet srohoh pucspucs kwewana muhtwacn ac tuhlihk, ac tuh isaclosyang in mwe kihsac nuh sin god sruhlwaclah lalos.\n\n15 Ac tukun ma inge ke yac ahktolfoko ac onngoul ac itkohsr, mwet Nephi elos kasrkuhsrak ke srihpen mwet Laman elos tuh kihsackuhnlah muhtwacn kiyaclos ac tuhlihk nahtuhlos, oruh elos tuh som lain mwet Laman ke kasrkuhsrak yohk, yohkna oruh elos tuh sifilpac kuhtanglah mwet Laman, ac tuh ukwaclosyak liki acn selos.\n\n16 Ac mwet Laman elos tuh tiacna sifilpac tuhkuh in lain mwet Nephi ne ke na yac ahktolfoko ac itngucul ac limekohsr.\n\n17 Ac ke yac se inge elos tuh tuhkuh in lain mwet Nephi ke kuhiyaclos nohfohn; ac elos tuh tiacna oacwaclah ke srihpen puhsiyacn pihsaclos.\n\n18 Ac ke pacl se inge fahlac wacngihn kuh luhn mwet Nephi ah nuh fin mwet Laman, tuhsruhk muhtwacwacack in kuhnausyucklac elos oacna sie tul in kof ke litutacng met liki faht ah takwack.\n\n19 Ac tukun ma inge mwet Laman elos tuh tuhkuh in lain siti Ahsor; ac oasr sie mweun na upac fin acn Ahsor, yac elos kuhtanglah mwet Nephi.\n\n20 Ac elos sifilpac kahinglac luhkwelos, ac elos tuhkuh nuh ke siti Boaz; ac we elos tuh tu lain mwet Laman ke puhlaik yohk, yohkna oruh mwet Laman elos tuh tiacna kuhtanguhloslac ne ke na elos tuh sifilpac tuhkuh pacl ahkluo.\n\n21 Ac ke elos tuh tuhkuh ke pacl ahkluo, mwet Nephi elos tuh ukweyuckyak ac acnwucki ke sie acnwuck na upac; muhtwacn lalos ac tuhlihk nahtuhlos elos sifilpac kihsackihnyucklac nuh sin ma sruhlwaclah.\n\n22 Ac tukun ma inge mwet Nephi elos sifilpac kahinglac luhkwelos, us weluhlos nohfohn mwet we ah, kwewana ke acn ac mura.\n\n23 Ac inge nga, Mormon, liye lah mwet Laman elos apkuhran in kuhnahoslah acn uh, ke ma inge nga tuh som nuh ke inging Shim, ac tuh eis nohfohn ma suhmuhslah ma Ammaron el tuh okanlah nuh sin Leum.\n\n", "morm 5": "[center][font_size=26]Sapta 5[/font_size][/center]\n\n[i]Mormon el sifilpac kol un mwet mweun luhn mwet Nephi ke mweun in srah ac ahkmas—Puk luhn Mormon ac fah tuhkuh in mokleack Israel nohfohn lah Jisus pa Kraist—Ke srihpen suhlahlahlfongi lalos, mwet Laman fah fahsrelihk, ac Nguhn fah tui tilac weluhlos—Elos fah eis wosasuc sin mwet Gentile ke lwen sahflah. Sahp ke yac 375–384 Tukun Kraist.[/i]\n\n1 Ac tukun ma inge nga tuh som nuh inmahsrlon mwet Nephi, ac tuh auliyak ke wuhlwelah se ma nga tuh oraclah lah nga ac tiac sifilpac kahsrwelos; ac elos sifilpac use nuh sihk in kol un mwet mweun lalos, tuh elos ngwet nuh sihk oacna in muh nga kuh in molweloslac liki kweok lalos.\n\n2 Tuhsruhk liye, wacngihn finsrak luhk, tuh nga etuh nuhnuhnkuh luhn Leum ma ac tuhkuh nuh faclos; tuh elos tiacna auliyak ke ma koluk lalos, tuhsruhk tuh tihkuclkucl ke moul lalos a tiacna pahngon El suc oracloslac.\n\n3 Ac tukun ma inge ke mwet Laman elos tuh tuhkuh lain kuht ke kuht tuh kahing nuh ke siti Jordan; tuhsruhk liye, elos tuh ukweyuckyak fohlohk oruh elos tuh tiacna eislah siti sac ke pacl sac.\n\n4 Ac tukun ma inge elos sifilpac tuhkuh in lain kuht, ac kuht tuh karihngihn na siti uh. Ac oasr pac siti sahyac ma karihngihnyuck sin mwet Nephi, acn lihsrlihsr fokoko ma tuh tulokuhnuhlosi oruh elos tiac na kuh in ilyak nuh ke acn ma oan met liki kuht, in kuhnahoslah mwet muhta fin acn sesr.\n\n5 Tuhsruhk tukun ma inge acn ma kuht tuh ahluhkwelah, ac mwet muhta we ah tiacna tuhkweni, tuh kuhnausyucklac sin mwet Laman, ac acn, ac mura, ac siti lalos tuh fihrihryak ke e; ac ohinge yac ahktolfoko ac itngucul ac yuc tuh somlah.\n\n6 Ac tukun ma inge ke yac ahktolfoko ac alngucul mwet Laman elos tuh sifilpac tuhkuh in lain kuht in mweun, ac kuht tuh tuyak lainuhlos ke puhlaik; tuhsruhk ma inge nuhkwewa wacngihn srihpac, tuh arulacna puhslac pihsaclos oruh elos tuh longyac mwet luhn mwet Nephi ye niyaclos.\n\n7 Ac tukun ma inge kuht tuh sifilpac kahing, ac elos suc kahing la pihsrpihsr liki mwet Laman ah tuh kahinglac, ac elos suc kahing la ah tiacna pihsrpihsr liki mwet Laman ah tuh isyucki ac kuhnausyucklac.\n\n8 Ac inge liye, nga, Mormon, tiac kena in ahkkweokye nguhnan mwet in ahkkahlwemye nuh selos sie ohiyac na koluk ke srah ac ahkmas oacna ma sikyak ye muhtuhk; tuhsruhk nga, etuh lah ma inge pwacyena lah ac ahkkahlwemyeyuck, ac lah ma inge nuhkwewa ma okanyucklac enenuh in ahkkahlwemyeyuck fin lohm uh—\n\n9 Ac oacyacpac lah sie etwacack luhn ma inge enenuh in tuhkuh nuh sin mwet luhlah luhn mwet inge, ac oacyacpac nuh sin mwet Gentile, suc Leum El tuh fahk muh ac oruh mwet inge in fahsrelihk, ac mwet inge enenuh in tiac oeyucklac inmahsrlolos—ke ma inge nga sihmihs sie sramsram fototo, karihngihn na in tiac sang sie sramsram fohn ke ma suc nga tuh liye, ke srihpen masap ma nga tuh eis, ac oacyacpac tuh kowos in tiac kuh in arulacna ahsor yohk ke srihpen ma koluk luhn mwet inge.\n\n10 Ac inge liye, ma se inge nga sramsramkihn nuh sin fihtac lalos, ac oacyacpac nuh sin mwet Gentile suc karihngihn mwet Israel, ma akihlen ac etuh lah mwe insewowo lalos an tuhkuh oyac me.\n\n11 Tuh nga etuh tuh mwet inge ac ahsor ke kuhnausyucklac luhn mwet Israel; ahok, elos fah ahsor ke kuhnausyucklac luhn mwet inge; elos fah ahsor tuh mwet inge tiacna auliyak tuh elos in kuh in apihsyucki ke poun Jisus.\n\n12 Inge ma inge sihmlac nuh sin mwet luhlah luhn mwet lal Jacob; ac ma inge sihmlac ke ohiyac se inge, ke srihpen etweyuck sin God lah ma koluk uh fah tiacna use ma inge nuh selos; ac ma inge in okanyucklac nuh sin Leum tuh ma inge in tuhkuh ke pacl pakpucki Lal sifacna.\n\n13 Ac pa inge masap se ma nga tuh eis; ac liye, ma inge fah tuhkuh in fal nuh ke masap luhn Leum, ke El ac fah liye muh fal, ke lahlmwetmwet Lal.\n\n14 Ac liye, ma inge ac fah som nuh yurun mwet Jew suc suhlahlahlfongi; ac ke srihpac se inge fah ma inge ac fah som—tuh ma inge in kuh in ahkkahlwemye lah Jisus pa Kraist, Wen nuhtin God moul; lah Pahpah El ac use, ke Kuloh se emet Lal, srihpac yohk ac ma pahtpaht Lal, in sifilpac fohlohkohnwack mwet Jew, kuh mwet nuhkwewa Israel, nuh ke acn in usru lalos, ma Leum God lalos El sang nuh selos, in ahkpwacyeiye wuhlweacng Lal;\n\n15 Ac oacyacpac tuh fihtac luhn mwet Lal in kuh in luhlahlfongi yohk wosasuc Lal, ma fah som nuh yohrohlos sin mwet Gentile; tuh mwet inge fah fahsrelihk, ac fah eklac sie un mwet sralsral, fohkfohk, ac sruhngwacyuck, ahluhkwelah mwe ahkuhtweyac ma tuh oasr inmahsrlosr, ahok, finne ma suc oasr inmahsrlon mwet Laman, ac ma se inge ke srihpen suhlahlahlfongi ac alu nuh sin ma sruhlwaclah lalos.\n\n16 Tuh liye, Nguhn luhn Leum tui tilac wi pahpah tuhmwaclos; ac Kraist ac God Elos wacngihn yohrohlos fin facluh; ac elos lihsyuck in foroht forma oacna sie puhlah ke engyeng uh.\n\n17 Elos tuh sie un mwet engan, ac Kraist El mwet shepherd lalos; ahok, elos tuh kolyuck sin God suc Pahpah.\n\n18 Tuhsruhk inge, liye, elos kolyuck sin Setuhn, finne oacna soko puhlah ma ukuk ke engyeng uh, kuh oacna sie oak ma ipipwot ipipme ke noanoa uh, wacngihn nes kuh kawuck kac, kuh wacngihn kuhtwena ma in furok oak uh; ac oacna oak uh, elos oacpacna.\n\n19 Ac liye, Leum El tuh sruokyac na mwe insewowo lalos, ma elos tuh kuh in eis fin acn uh, nuh sin mwet Gentile suc fah muhta fin acn uh.\n\n20 Tuhsruhk liye, ac fah sikyak tuh elos fah ukohkyak ac fahsrelihk sin mwet Gentile; ac tukun elos ukohkyak ac fahsrelihk sin mwet Gentile, liye, na fah Leum El esam wuhlweacng se ma El tuh oraclah nuh sel Abraham ac nuh sin mwet Israel nuhkwewa.\n\n21 Ac oacyacpac Leum El fah esam pruhe luhn mwet suwohswohs, ma tuh orek nuh Sel kaclos.\n\n22 Ac na, O kowos mwet Gentile, kowos kuh in tu fuhkah ye muhtuhn kuh luhn God, sahyacn na kowos fah auliyak ac forlah liki ohiyac koluk lowos?\n\n23 Yac kowos tiac etuh lah kowos oasr in poun God? Yac kowos tiac etuh lah kuh nuhkwewa oasr Yohrohl, ac ke sap kuh Lal facluh fah lihmlihmuh nuh sie oacna sie ma sihmlac lihmlihm?\n\n24 Ke ma inge, kowos auliyak, ac ahkinsepuhsisaclye kowos sifacna ye muhtahl, fin tiac El fah tuhkuh ke nuhnuhnkuh suwohs Lal in lain kowos—fin tiac sie un mwet luhlah ke fihtac lal Jacob fah som nuh inmahsrlowos oacna soko lion, ac sekowosi nuh ke ip srihsrihk, ac wacngihn kuhtwena mwet in moliyucklac.\n\n", "morm 6": "[center][font_size=26]Sapta 6[/font_size][/center]\n\n[i]Mwet Nephi elos toeni nuh fin acn Cumorah nuh ke mweun sahflah—Mormon el okanlah ma sihmlac muhtahl ke inging Cumorah—Mwet Laman elos kuhtanglah, ac muhtuhnfacl luhn mwet Nephi kuhnausyucklac—Tausin siofok foko acnwucki ke katlas. Sahp ke yac 385 Tukun Kraist.[/i]\n\n1 Ac inge nga ahksahfyelah ma sihmlac luhk ke kuhnausyucklac luhn mwet luhk, mwet Nephi. Ac tukun ma inge kuht tuh fahsr som nuh ye muhtuhn mwet Laman.\n\n2 Ac nga, Mormon, tuh suhmuhslah sie lwacta nuh sin tohkohsrah luhn mwet Laman, ac kena sel tuh elan lwelah nuh sesr tuh kuht in oracni nuh sie mwet lasr nuh fin acn Cumorah, siskacn inging soko ma tuh pahngpahng Cumorah, ac we kuht kuh in sang nuh selos mweun.\n\n3 Ac tukun ma inge tohkohsrah luhn mwet Laman el tuh lwelah nuh sihk ma se ma nga kena uh.\n\n4 Ac tukun ma inge kuht tuh fahsr som nuh fin acn Cumorah, ac kuht tuh kaskiyac lohm nuknuk sesr in raunweack inging Cumorah; ac acn se inge oasr fin acn ma oasr inkof pucspucs, infacl, ac unohn; ac ke acn se inge kuht tuh finsrak in eis woiyac ah fin mwet Laman.\n\n5 Ac ke yac ahktolfoko ac alngucul ac ahkosr tuh somlah, kuht tuh oracni nohfohn mwet luhlah sin mwet lasr nuh fin acn Cumorah.\n\n6 Ac tukun ma inge kuht tuh oracni mwet nuhkwewa lasr nuh fin acn Cumorah, liye nga, Mormon, muhtwacwacack in mahtohoh; ac nga etuh lah pa inge tikuclkucl sahflah luhn mwet luhk, ac nga sapkihnyuck sin Leum tuh nga in tiac lwelah ma sihmlac ma tuhtahfme nuh ten sin pahpah tuhmwacsr, ma muhtahl, in puhtatyang nuh in poun mwet Laman, (tuh mwet Laman elos ac kuhnahoslah ma inge) ke ma inge nga oraclah ma sihmlac inge ke plwet lal Nephi, ac okanlah ke inging Cumorah ma sihmlac nuhkwewa ma tuh luhlahlfongiyuck ac utuckuh nuh sihk ke poun Leum, sahyacn na plwet puh inge ma nga sang nuh sin wen nuhtihk Moroni.\n\n7 Ac tukun ma inge mwet luhk, wi muhtwacn kiyaclos ac tuhlihk nahtuhlos, tuh inge liye un mwet mweun luhn mwet Laman ke elos fahsr nuh yohrohlos; ac ke sahngweng upac ke misac ma nwacklah insiacn mwet koluk nuhkwewa, elos tuh sano in eisaclos.\n\n8 Ac tukun ma inge elos tuhkuh in mweun lain kuht, ac mwet nuhkwewa sesseslah ke sahngweng yohk ke srihpen puhsiyaclos.\n\n9 Ac tukun ma inge elos tuh puhtatyang nuh fin mwet luhk ke katlas, ac ke pihsr, ac ke suhkan pihsr, ac ke tuhla, ac ke kain in kuhfa in mweun nuhkwewa.\n\n10 Ac tukun ma inge mwet luhk tuh uniyucki, ahok, finne tausin singucul luhk suc tuh wiyuc, ac nga kihnetuh inmahsrlolos; ac elos pahsiyuclac tuh elos tiacna ahksahfyelah moul luhk.\n\n11 Ac ke elos tuh som ac uniyac mwet nuhkwewa luhk sahyacn na mwet longoul ac ahkosr sesr, (inmahsrlo pa wen nuhtihk Moroni) ac kuht tuh painmoullac ke misac luhn mwet lasr, tuh liye ke lwen tok ah, ke mwet Laman elos tuh fohlohklac nuh ke nien monglac lalos, e ke fin inging Cumorah, tausin singucul sin mwet luhk suc tuh lolongyucki nuh ten, tuh kolyuck met uh sihk.\n\n12 Ac kuht oacyacpac liye tausin singucul sin mwet luhk suc tuh kolyuck sin wen nuhtihk Moroni.\n\n13 Ac liye, tausin singucul lal Gidgiddonah tuh puhtatlac, ac el oacyacpac oasr inmahsrlo.\n\n14 Ac Lamah el tuh puhtatlac wi tausin singucul lal; ac Gilgal el tuh puhtatlac wi tausin singucul lal; ac Limhah el tuh puhtatlac wi tausin singucul lal; ac Jeneum el tuh puhtatlac wi tausin singucul lal; ac Cumenihah, ac Moronihah, ac Antionum, ac Shiblom, ac Shem, ac Josh, elos tuh puhtatlac wi tausin singucul lalos kais sie.\n\n15 Ac tukun ma inge oasr mwet singucul pac suc tuh puhtatlac ke katlas, wi tausin singucul lalos kais sie; ahok, finne mwet nuhkwewa luhk, sahyacn na elos mwet longoul ac ahkosr suc tuh wiyuc, ac oacyacpac mwet puh suc tuh kahinglac nuh ke acn ma oan nuh lacfahl epang, ac mwet puh suc tuh kahinglac som welah mwet Laman, tuh puhtatlac; ac mahnolos, ac ikoaclos, ac srahlos oan fin acn uh, fihliyucki na oan ke poun mwet suc onweltahluh in oan koluklac fin acn uh, ac in kuhlawi ac in fohlohklac nuh infohk uh.\n\n16 Ac nguhnihk tuh kweok ke fosrngah, ke srihpen acnwucki luhn mwet luhk, ac nga tuhng:\n\n17 O kowos mwet oaskuh, fuhkah tuh kowos in som liki ohiyac luhn Leum! O kowos mwet oaskuh, fuhkah tuh kowos in sruhngwacl Jisus, suc tuh tulac ikacslah pahol in eis kowos!\n\n18 Liye, kowos fin tiac oraclah ma se inge, luhkuhn kowos tiacna puhtatlac. Tuhsruhk liye, kowos puhtatlac, ac nga ahsor ke misac lowos.\n\n19 O kowos wen ac acn oaskuh, kowos pahpah ac ninac, kowos mukul tuhma ac muhtwacn kiyac, kowos mwet oaskuh, fuhkah tuh kowos in puhtatlac!\n\n20 Tuhsruhk liye, kowos wacngihnlac, ac suhpwacr luhk tiacna kuh in fohlohkihn kowos me.\n\n21 Ac pacl uh apkuhran in tuhkuh ke monuwos ac enenuh in nokomwacng moul kawihl; ac mahno inge ma inge kuhlawi ke koluklac uh enenuh na ke pacl na sa in eklac mahno ma tiac kuh in koluklac; ac na kowos enenuh in tu ye muhtuhn siyah in nuhnuhnkuh luhn Kraist, in nuhnuhnkweyuck fal nuh ke orekma lowos; ac fin kowos suwohswohs, na kowos ac ahkinsewowoyeyuck wi pahpah tomowos suc tuh somlah met liki kowos.\n\n22 O tuh kowos in auliyak met liki kuhnausyucklac yohk se inge ac tuhkuh nuh fowos. Tuhsruhk liye, kowos wacngihnlac, ac Pahpah, ahok, Pahpah Ma Pahtpaht inkuhsrao, El etuh ohiyac lowos; ac El ac oruh nuh suwos fal nuh ke nuhnuhnkuh suwohs ac pahkotwen Lal.\n\n", "morm 7": "[center][font_size=26]Sapta 7[/font_size][/center]\n\n[i]Mormon el suli mwet Laman ke lwen sahflah in luhlahlfongi Kraist, in eis wosasuc Lal, ac moliyucklac—Elos nuhkwewa suc luhlahlfongi Bible ac fah oacyacpac luhlahlfongi Puk luhn Mormon. Sahp ke yac 385 Tukun Kraist.[/i]\n\n1 Ac inge, liye, nga kena sramsram ke kuhtuh ma nuh sin mwet luhlah luhn mwet inge suc painmoullac, fin God El ac sang nuh selos kahs luhk, tuh elos in kuh in etuh ke ma luhn pahpah tuhmwaclos; ahok, nga sramsram nuh suwos, kowos mwet luhlah luhn mwet Israel; ac pa inge kahs ma nga fahk:\n\n2 Kowos in etuh tuh kowos mwet Israel.\n\n3 Kowos in etuh tuh kowos enenuh in tuhkuh auliyak, kuh kowos tiac kuh in moliyucklac.\n\n4 Kowos in etuh tuh kowos enenuh in fihliyac nuh ten kuhfa in mweun lowos, ac tiac sifilpac engankihn in ahksohrohrye srah, ac nimet sifilpac sruhkwack ma inge, sahyacn na God El ac sapkihn kowos.\n\n5 Kowos in etuh tuh kowos enenuh in tuhkuh nuh ke etwacack luhn pahpah tomowos, ac auliyak ke ma koluk nuhkwewa lowos, ac luhlahlfongi ke Jisus Kraist, tuh El pa Wen nuhtin God, ac lah El tuh acnwucki sin mwet Jew, ac ke kuh luhn Pahpah El tuh sifilpac moulyak, ke ma inge El tuh kuhtanglah kuclyuck uh; ac oacyacpac Kacl mwe kweok luhn misac ac ukumyucklac.\n\n6 Ac El oruh in sikyak sifilpac moulyak luhn mwet misac, ke ma inge sie mwet enenuh in sifilpac moulyak in tu ye muhtuhn siyah in nuhnuhnkuh.\n\n7 Ac El tuh oruh in sikyak moliyucklac luhn facluh, ke ma inge el suc sukokyak in wacngihn mwactwacl ye Muhtahl ke lwen in nuhnuhnkuh ac ituckyang nuh sel in muhta yurun God ke tohkohsrahi Lal, in tiac tui ke on kaksak wi choir lucng, nuh sin Pahpah, ac nuh sin Wen, ac nuh sin Nguhn Muhtahl, suc pa God sefanna, ke sie ohiyacn engan ma wacngihn sahflahiyac.\n\n8 Ke ma inge auliyak, ac pacptaislac ke inen Jisus, ac sruokyac na wosasuc luhn Kraist, ma ac fah fihliyucki ye motowos, tiac ke ma sihmlac se inge muhkwena tuhsruhk tuh oacyacpac ke ma sihmlac ma ac fah tuhkuh nuh yurun mwet Gentile sin mwet Jew, suc ma sihmlac uh fah tuhkuh sin mwet Gentile nuh yuruwos.\n\n9 Tuh liye, ma se inge sihmlac nuh ke srihpac se suc kowos in kuh in luhlahlfongi; ac kowos fin luhlahlfongi kowos fah oacyacpac luhlahlfongi ma se inge; ac kowos fin luhlahlfongi ma se inge kowos fah etuh kacn pahpah tomowos, ac oacyacpac ke orekma wolacna ma tuh orek ke kuh luhn God inmahsrlolos.\n\n10 Ac kowos fah oacyacpac etuh tuh kowos sie un mwet luhlah ke fihtac lal Jacob; ke ma inge kowos oekyucklac inmahsrlon mwet luhn wuhlweacng se emet; ac kowos fin luhlahlfongi Kraist, ac pacptaislac, emet ke kof, na ke e ac ke Nguhn Muhtahl, in fahsr tukun srihkasrak luhn Mwet Lahngo lasr, in fal nuh ke ma El tuh sapkihn nuh sesr, ac fah wo nuh suwos ke lwen in nuhnuhnkuh. Amen.\n\n", "morm 8": "[center][font_size=26]Sapta 8[/font_size][/center]\n\n[i]Mwet Laman elos suk ac kuhnahoslah mwet Nephi—Puk luhn Mormon ac fah tuhkuh ke kuh luhn God—We uh sulkackihnyuck nuh selos suc fuhlahkuhnlah kasrkuhsrak ac akuhkuhin lain orekma luhn Leum—Ma sihmlac luhn mwet Nephi ac fah tuhkuh ke pacl na koluk, elahwet, ac forlah liki ma pwacye. Sahp ke yac 400–421 Tukun Kraist.[/i]\n\n1 Liye nga, Moroni, ahksahfyelah ma sihmlac luhn pahpah tuhmuhk, Mormon. Liye, suhpuhs ma nga ac sihmihs, ma suc nga tuh sahpkihnyuck in oruh sin pahpah tuhmuhk.\n\n2 Ac na tukun ma inge tukun mweun na upac ac yohk se Cumorah ah, liye, mwet Nephi suc tuh kahinglac nuh ke acn ma oan nuh lacfahl epang elos tuh ukweyuck sin mwet Laman, ne ke na elos nuhkwewa tuh kuhnausyucklac.\n\n3 Ac pahpah tuhmuhk ah tuh oacyacpac acnwucki selos, ac nga muhkwena luhlah in suhmuhslah sramsram suhpwacr ke kuhnausyucklac luhn mwet luhk. Tuhsruhk liye, elos wacngihnlac, ac nga ahkfalye masap luhn pahpah tuhmuhk. Ac fin elos ac uniyucwi, nga tiac etuh.\n\n4 Ke ma inge nga fah suhmuhslah ac okanlah ma sihmlac nuh infohk uh; ac lah nga som nuh oyac wacngihn srihpac.\n\n5 Liye, pahpah tuhmuhk el tuh oraclah ma sihmlac se inge, ac el tuh suhmuhslah srihpac se kac uh. Ac liye, nga oacyacpac suhmuhslah pac kac fin oasr acn mwesahs ke plwet uh, tuhsruhk wacngihn; ac wacngihn ohr luhk, tuh nga muhkwena. Pahpah tuhmuhk el acnwucki ke mweun ah, ac mwet nuhkwewa wiyuck, ac wacngihn kawuck luhk kuh acn nga ac som nuh we; ac lusac kac Leum El ac lwelah tuh nga in moul nga tiac etuh.\n\n6 Liye, yac ahkalfoko tuh somlah tukun tuhkuh luhn Leum ac Mwet Lahngo lasr.\n\n7 Ac liye, mwet Laman elos tuh ukwe mwet luhk, mwet Nephi, nuh ke siti nuh ke siti ac liki acn nuh ke acn, ne ke na elos wacngihnlac; ac yohklacna puhtatlac lalos; ahok, upac ac usrnguck kuhnausyucklac luhn mwet luhk, mwet Nephi.\n\n8 Ac liye, poun Leum pa oraclah ma inge. Ac oacyacpac liye, mwet Laman elos mweun sie sin siepac; ac acn se inge nohfohn fahfahlacna in tiac tui ke ahkmas ac ahksohrohryeyacn srah; ac wacngihn kuhtwena mwet etuh sahflahiyacn mweun uh.\n\n9 Ac inge, liye, nga tiac sifil sramsram kaclos, tuh wacngihn mwet sahyacn mwet Laman ac mwet pihsrapasr ma oasr fin acn uh.\n\n10 Ac wacngihn mwet ma etuh God pwacye sahyacn na mwet tuhma lutlut luhn Jisus, suc tuh muhta fin acn uh ne ke na ma koluk luhn mwet uh arulacna upaclah oruh Leum El tiac na lwelah elos in wi mwet uh muhta; ac fin elos muhta fin acn uh wacngihn kuhtwena mwet etuh.\n\n11 Tuhsruhk liye, nga ac pahpah tuhmuhk ah tuh liyaclos, ac elos tuh kuhlwacnsapi kuht.\n\n12 Ac el suc eis ma sihmlac se inge, ac fah tiac ahkkolukye ke srihpen tahfonglac ma oan kac, el suc eis ma inge fah etuh ma yohk liki ma inge. Liye, nga pa Moroni; ac fin kuh, nga ac oruh ma nuhkwewa kowos in etuh.\n\n13 Liye, nga ahksahfyelah sramsram ke mwet inge. Nga pa wen nahtuhl Mormon, ac pahpah tuhmuhk el sie fihl in sucu lal Nephi.\n\n14 Ac nga pa mwet se pacna suc okanlah ma sihmlac se inge nuh sin Leum; plwet kac uh ma wacp, ke srihpen masap luhn Leum. Tuh pwacyena El fahk lah wacngihn kuhtwena mwet fah eis ma inge in kahsruhpi; tuhsruhk ma sihmlac uh yohk srihpac; ac el suc fah ahkkahlwemye ma inge, Leum El fah ahkinsewowoyacl.\n\n15 Tuh wacngihn mwet kuh in oasr kuh la in ahkkahlwemye ma inge sahyacn na utuckyang nuh sel sin God; tuh God El sapkihn tuh ma inge fah oreklac nuh ke wolacna Lal, kuh ohiyac wo luhn mwet ke pacl mahtuh ac mwet wuhlweacng suc fahsrelihk luhn Leum.\n\n16 Ac insewowo nuh sel suc fah use ma inge in ahkkahlwemyeyuck; tuh ma inge fah utucklac liki lohsr nuh ke kahlwem, in fal nuh ke kahs luhn God; ahok, ac fah utuckuh liki infohk uh, ac fah kahlmwelihk liki lohsr uh, ac tuhkuh nuh ke etwacack luhn mwet uh; ac ma inge fah oreklac ke kuh luhn God.\n\n17 Ac fin oasr tahfonglac kac ma inge pa tahfonglac luhn sie mwet. Tuhsruhk liye, kuht etuh lah wacngihn tahfonglac kac; ne ohinge God El etuh ma nuhkwewa; ke ma inge, el suc ahkkolukye, lwelah elan kahlwem kac lah el fah oasr in ongaiyac luhn e in hell.\n\n18 Ac el suc fahk: Ahkkahlwemye nuh sihk, kuh kom fah srihngihlyuck—lwelah elan acsmak kac tuh elan tiacna sapkihnyuck ke ma sruhngwacyuck sin Leum.\n\n19 Tuh liye, mwet sepacna ma sa in nuhnuhnkuh ac fah sifilpac sa in nuhnuhnkweyuck; tuh molol ac fah fal nuh ke orekma lal; ke ma inge el suc srihngihlyuck ac sifilpac srihngihlyuck, sin Leum.\n\n20 Liye meac ma suhmuhslah fahk—mwet uh fah tiac srihngihl, el fah tiac pac nuhnuhnkuh; tuh nuhnuhnkuh ma Luhk, Leum El fahk, ac fohlohksahk uh ma Luhk pac, ac Nga fah fohlohkihn.\n\n21 Ac el suc fah fuhlahkuhnlah kasrkuhsrak ac akuhkuhin lain orekma luhn Leum, ac lain mwet wuhlweacng luhn Leum suc pa mwet Israel, ac fah fahk: Kuht fah kuhnahoslah orekma luhn Leum, ac Leum El fah tiac esam wuhlwelah Lal ma El tuh oraclah nuh sin mwet Israel—mwet sepacna ingacn ac oasr in ongaiyac in pakpucki ac tolyuckyang nuh ke e;\n\n22 Tuh nuh ke srihpac ma pahtpaht luhn Leum fah fahfahlacna, ne ke na wuhlwelah nuhkwewa Lal fah ahkpwacyeiyucklac.\n\n23 Lutlutkihn kahs in pahluh lal Isaiah. Liye, nga tiacna kuh in suhmuhslah ma inge. Ahok, liye nga fahk nuh suwos, lah mwet luhlahlfongi ingacn suc somlah met likiyuc, suc tuh muhta fin acn se inge, fah kwacfe, ahok, liki infohk uh elos fah kwacfe sin Leum; ac ke Leum El moul El fah esam wuhlwelah ma El tuh oraclah nuh selos.\n\n24 Ac El etuh pruhe lalos, tuh ma inge ma nuh sin mwet wiyaclos. Ac El etuh luhlahlfongi lalos, tuh ke Inel elos kuh in mokle finohl; ac ke Inel elos kuh in oruh facluh in kusrusr; ac ke kuh luhn kahs Lal elos tuh oruh nien srohoh in ikori nuh infohk uh; ahok, finne fucnyuc fihrihr tiac kuh in ahkkweokyelos, tiac kosro lwemnak kuh tiac pac serpent pwacsin, ke srihpen kuh luhn kahs Lal.\n\n25 Ac liye, pruhe lalos oacyacpac ma nuh sel suc Leum El ac lwelah in use ma inge.\n\n26 Ac wacngihn kuhtwena mwet enenuh in fahk lah elos fah tiac tuhkuh, tuh pwacyena elos ac fah, tuh Leum El fahklah ma inge; tuh liki infohk uh elos fah tuhkuh, ke poun Leum, ac wacngihn mwet kuh in tulokihnyac; ac ma inge fah tuhkuh ke sie pacl ma ac fah fwack lah ma usrnguck uh wacngihnlac; ac ma inge fah tuhkuh finne oacna fin sie mwet misac na sramsram.\n\n27 Ac fah sikyak ke sie pacl ma srah luhn mwet luhlahlfongi ac fah wowoyak nuh sin Leum, ke srihpen u lukmac ac orekma luhn lohsr.\n\n28 Ahok, ac fah tuhkuh ke sie pacl ma kuh luhn God fah lahfwekihnyuck, ac alu uh eklac fohkfohklah ac pihsryak ke insefuhlwact luhn insiaclos; ahok, finne ke sie pacl ma mwet kol luhn alu ac mwet luti fah kihlyuckyak ke insefuhlwact luhn insiaclos, finne nuh ke sok selos suc wi alu lalos.\n\n29 Ahok, ac fah tuhkuh ke sie pacl ma ac fah lohngyuck ke e, ac eng upac, ac usrwen kuhlahsr ke acn sac;\n\n30 Ac fah oacyacpac oasr ma lohngyuck ke mweun, ac kihsen mweun, ac kusrusr ke kain in acn.\n\n31 Ahok, ac fah tuhkuh ke sie pacl ma ac fah oasr ma ahkfohkfohk pucspucs fin facluh; ac fah oasr ahkmas, ac pihsrapasr, ac kikiacp, ac kuhtasrihk, ac orek kosro, ac kain in ma sruhngwacyuck nuhkwewa; ke ac fah oasr mwet pucspucs suc fah fahk, Oruh ma se inge, kuh oruh ma se ingoh, ac wacngihn kalmac, tuh Leum El fah ahkkweye mwet inge ke lwen sahflah. Tuhsruhk we nuh sin mwet inge, tuh elos oasr ke mwen luhn sruhnga ac mwe kapihr luhn ma koluk.\n\n32 Ahok, ac fah sikyak ke sie pacl ma ac fah oasr alu ma muhsahiyuckyak ma fah fahk: Tuhkuh nuh yuruk, ac ke mani lowos kowos fah eis nuhnakmuhnahs ke ma koluk lowos.\n\n33 O kowos mwet koluk ac sesuwohs ac mwet lihkkeke, efuh kowos muhsaheack alu uh nuh suwos sifacna in kahsruhpi? Efuh kowos ekuhllah kahs muhtahl luhn God, tuh kowos in kuh in use ongaiyac nuh ke nguhnuwos? Liye, kowos in ngwetlah nuh ke fwackyuck luhn God; tuh liye, pacl uh tuhkuh ke pacl se ma ma inge nuhkwewa ac ahkpwacyeiyucklac.\n\n34 Liye, Leum El ahkkahlwemye nuh sihk ma yohk srihpac ac wolacna ke ma ac sa na tuhkuh, ke pacl sacn ke ma inge ac fah tuhkuh nuh inmahsrlowos.\n\n35 Liye, nga sramsram nuh suwos oacna in muh kowos oasr inge, ac tuhsruhk kowos tiacna. Tuhsruhk liye, Jisus Kraist El ahkkahlwemye keiwos nuh sihk, ac nga etuh oruh lowos an.\n\n36 Ac nga etuh tuh kowos fahsr ke inse fuhlwact luhn insiowos; ac wacngihn mwet sahyacn mwet puh suc tiacna kohlohlosyak ke insefuhlwact luhn insiaclos, nuh ke nukumyacn nuknuk na kahto, nuh ke sok, ac akuhkuhin, ac ahkkoluk, ac kalyeiyuck, ac kain in ma koluk nuhkwewa; ac alu lowos, ahok, finne nohfohn, eklac fohkfohklah ke srihpen insefuhlwact luhn insiowos.\n\n37 Tuh liye, kowos luhngse mani, ac mwe kahsruh lowos, ac nuknuk kahto lowos, ac mwe nahweyuck luhn lohm in alu lowos, yohk liki na kowos luhngse mwet suhkahsruhp ac mwet kwacoh, mwet mas ac mwet kweok.\n\n38 O kowos mwet fohkfohk, kowos mwet wosounkacs, kowos mwet luti, suc kuhkwackihn kowoslac nuh ke ma ac fah raslah, efuh kowos ahkfohkfohkye alu muhtahl luhn God? Efuh kowos mwekihn in eis nuh fowos inen Kraist? Efuh kowos tiac nuhnkuh lah yohk liki inge sacohklacna luhn engan ma wacngihn sahflahiyac liki na suhpwacr ma tiac kuh in wacngihnlac—ke srihpen kaksak luhn facluh?\n\n39 Efuh kowos yucni kowos sifacna ke ma wacngihn moul la, ac tuhsruhk lwelah mwet masrinsrwacl, ac mwet kwacoh, ac mwet kohflohfohl, ac mwet mas ac mwet kweok in ahliki kowos, ac kowos tiac liyaclos?\n\n40 Ahok, efuh kowos muhsaheack u lukmac lowos in eis kahsruhp, ac oruh tuh mwet katinmas in ahsor ye muhtuhn Leum, ac oacyacpac mwet muhkahimtacl in ahsor ye muhtuhn Leum, ac oacyacpac srah luhn pahpah tuhmwaclos ac mukul tuhmwaclos in kwacfe sin Leum liki infohk uh, nuh ke fohlohksahk nuh fin sifowos?\n\n41 Liye, katlas luhn fohlohksahk uh ahtlah fowos; ac pacl uh sa na tuhkuh tuh El ac fohlohksahkye srah luhn mwet luhlahlfongi nuh fowos, tuh El fah tiac sifilpac kweok ke pruhe lalos.\n\n", "morm 9": "[center][font_size=26]Sapta 9[/font_size][/center]\n\n[i]Moroni el pahnglolos suc tiac luhlahlfongi ke Kraist in auliyak—El sulkackihn sie God luhn ma usrnguck, suc use fwackyuck ac okwaclah mwe sang ac akucl nuh fin mwet luhlahlfongi—Ma usrnguck uh tui ke srihpen suhlahlahlfongi—Akucl uh ukwaclos suc luhlahlfongi—Mwet uh kwacfeyuck in lahlmwetmwet ac in liyacacng masap. Sahp ke yac 401–421 Tukun Kraist.[/i]\n\n1 Ac inge, nga oacyacpac sramsram nuh selos suc tiac luhlahlfongi ke Kraist.\n\n2 Liye, yac kowos ac luhlahlfongi ke lwen se ac fahsriyuck kowos—liye, ke pacl se Leum El ac tuhkuh, ahok, finne lwen na yohk srihpac se ke facluh ac fah lihmlihmuh oacna sie ma sihmlac lihmlihm, ac fohk uh muhlwesrlac ke fol upac, ahok, ke lwen yohk srihpac sac kowos fah utucklac in tu ye muhtuhn Lahm luhn God—na yac kowos ac fahk lah wacngihn God?\n\n3 Na yac kowos ac srwackna lahfwekihn Kraist, kuh yac kowos kuh in liye Lahm luhn God? Yac kowos nuhnkuh tuh kowos ac fah weluhl muhta ye etuh luhn mwacta koluk lowos? Yac kowos nuhnkuh muh kowos kuh in engan in muhta yurun El suc muhtahl, ke nguhnuwos kweoklacna ke etuh luhn mwacta koluk tuh kowos ahkkolukye masap Lal?\n\n4 Liye, nga fahk nuh suwos lah kowos ac kweok liki na in muhta yurun sie God muhtahl ac suwohs, ye etuh luhn fohkfohkiyowos ye muhtahl, liki na kowos muhta wi nguhn ma lihsyucklac nuh ke hell.\n\n5 Tuh liye, ke kowos fah utuckuh in liye kohflohfohl lowos ye muhtuhn God, ac oacyacpac wolacna luhn God, ac muhtahliyacl Jisus Kraist, ma inge ac esuhkwack sie e ma tiac kuh in kunlac nuh fowos.\n\n6 O na kowos mwet suhlahlahlfongi, kowos in forlah nuh sin Leum; kwacfe yohk nuh sin Pahpah ke inen Jisus, tuh sahp kowos in kuh in sukokyak wacngihn ma koluk la, nwacsnwacs, oaskuh, ac fasrfasr, ahknwacsnwacsyeyucklac ke srah luhn Lahm, ke lwen na yohk srihpac ac sahflah sac.\n\n7 Ac nga sifilpac sramsram nuh suwos suc lahfwekihn fwackyuck luhn God, ac fahk lah ma inge tui tilac orek, lah wacngihn fwackyuck, kuh kahs in pahluh, kuh mwe sang, kuh unweyuck, kuh kahskahs ke lohuh, ac luhngasyacn lohuh;\n\n8 Liye nga fahk nuh suwos, el suc lahfwekihn ma inge el tiac etuh wosasuc luhn Kraist; ahok, el tiacna riti ma suhmuhslah; fin ohinge, el tiacna kahlwem kac.\n\n9 Tuh yac kuht tiac riti lah God El oacna sie ekweah, misenge, ac ne tok ma pahtpaht, ac Kacl wacngihn kuhtwena ma eklac kuh nguhnan eklac?\n\n10 Ac inge, kowos fin motkweack nuh suwos sifacna sie god suc ekyek, ac suc oasr nguhnan eklac la, na yac kowos motkweack nuh suwos sifacna sie god suc tiac God luhn ma usrnguck?\n\n11 Tuhsruhk liye, nga fah ahkkahlwemye nuh suwos sie God luhn ma usrnguck, finne God lal Abraham, ac God lal Isaac, ac God lal Jacob; ac God sepacna suc oraclah inkuhsrao ac facluh, ac ma nuhkwewa ma oan loac.\n\n12 Liye, El oracllah Adam, ac kacl Adam tuhkuh puhtatlac luhn mwet uh. Ac ke srihpen puhtatlac luhn mwet uh Jisus Kraist El tuhkuh, finne Pahpah ac Wen; ac ke srihpen Jisus Kraist iwaclah luhn mwet uh tuhkuh.\n\n13 Ac ke srihpen iwaclah luhn mwet, ma tuhkuh ke srihpen Jisus Kraist, elos fohlohkihnyucklac nuh ye muhtuhn Leum; ahok, pa inge ohiyac ma mwet nuhkwewa iweyucklac, ke srihpen misac luhn Kraist oruh in sikyak sifilpac moulyak, ma oruh in sikyak sie iwaclah liki mutul ma wacngihn sahflahiyac, liki mutul ma mwet nuhkwewa ac fah muhtwaclihk ke kuh luhn God ke mwe ukuk uh fah ukukyak; ac elos fah tuhkuh, kwewana mwet srihk wal la ac mwet yohk wal la, ac mwet nuhkwewa fah tu ye muhtuhn iwen nuhnuhnkuh Lal, iweyucklac ac tuhlweyucklac liki mwe kapihr luhn misac ma pahtpaht se inge, suc misac se inge pa misac luhn mahno.\n\n14 Ac na tuhkuh nuhnuhnkuh luhn El suc Muhtahl nuh faclos; ac na tuhkuh pacl se ma el suc fohkfohk ac fah srwackna fohkfohk; ac el suc suwohswohs ac fah srwackna suwohswohs; el suc engan ac fah srwackna engan; ac el suc tiacna engan ac srwackna tiacna engan.\n\n15 Ac inge, O kowos nuhkwewa suc motkweack nuh suwos sifacna sie god suc kuh in tiac oruh ma usrnguck, nga siyuck suwos, yac ma nuhkwewa inge somlah, ma nga sramsramkihn uh? Yac pacl sahflah uh tuhkuh tari? Liye nga fahk nuh suwos, Moh; ac God El tiac tui in sie God luhn ma usrnguck.\n\n16 Liye, yac ma God El oruh tiac ma wolacna nuh ke motowos? Ahok, ac suc kuh in kahlwem ke orekma wolacna luhn God?\n\n17 Suc ac fah fahk lah tiacna ma usrnguck se tuh ke kahs Lal inkuhsrao ac facluh oreklac; ac ke kuh luhn kahs Lal sie mwet el oreklac ke infohk uh; ac ke kuh luhn kahs Lal ma usrnguck uh oreklac?\n\n18 Ac suc ac fah fahk lah Jisus Kraist El tiacna oruh ma usrnguck yohk pucspucs? Ac oasr ma usrnguck yohk pucspucs ma tuh orek ke poun mwet sap.\n\n19 Ac fin oasr ma usrnguck orek na, efuh God El tilac sie God luhn ma usrnguck ac tuhsruhk tuh sie God suc tiac ekyek? Ac liye, nga fahk nuh suwos lah El tiacna ekyek; fin ohinge El ac tilac God; ac El ac tui tilac God, ac sie God luhn ma usrnguck.\n\n20 Ac srihpac se ma oruh El tui tilac oruh ma usrnguck inmahsrlon tuhlihk nuhtin mwet uh pa ke srihpen elos muhnahslah ke suhlahlahlfongi, ac fahsr liki inkacnek pwacye, ac tiac etuh God suc elos enenuh in luhlahlfongi.\n\n21 Liye, nga fahk nuh suwos lah el suc luhlahlfongi Kraist, tiac ahlohloh, kuhtwena ma el ac fah siyuck sin Pahpah ke inen Kraist ac fah ituckyang nuh sel; ac olwelah se inge ma nuh sin mwet nuhkwewa, finne nuh sin mwet nuhkwewa fin facluh.\n\n22 Tuh liye, Jisus Kraist, Wen nuhtin God, El fahk ohinge, nuh sin mwet tuhma lutlut Lal suc fah muhta na, ahok, ac oacyacpac nuh sin mwet tuhma lutlut Lal nuhkwewa, nuh ke un mwet pucspucs ma kuh in lohng: Kowos som nuh fin facluh nohfohn, ac luti wosasuc nuh sin mwet nuhkwewa;\n\n23 Ac el suc luhlahlfongi ac pacptaislac ac fah moliyucklac, tuhsruhk el suc suhlahlahlfongi ac fah lihsyucklac;\n\n24 Ac mwe akucl inge fah ukwaclos suc luhlahlfongi—ke Inek elos fah luhslah devil; elos fah kahskahs ke lohuh sasuc; elos fah sruhkwack serpent; ac elos fin nihm kuhtwena ma ac onweloslac ma inge ac fah tiacna onweloslac; elos fah fihliyac paholos fin mwet mas ac elos fah kwelac;\n\n25 Ac el suc fah luhlahlfongi ke Inek, tiac ahlohloh, nuh sel Nga fah ahkkweye kahs luhk nuhkwewa, finne nuh facluh nohfohn.\n\n26 Ac inge, liye, suc kuh in tu lain orekma luhn Leum? Suc kuh in lahfwekihn fahk Lal? Suc ac tuyak lain kuh wolacna luhn Leum? Suc ac fah koase orekma luhn Leum? Suc ac fah koase tuhlihk nuhtin Kraist? Liye, kowos nuhkwewa suc koase orekma luhn Leum, tuh kowos fah lut ac misac.\n\n27 O na nimet koase, ac nimet nuhnkuh, tuhsruhk porongo kahs luhn Leum, ac siyuck sin Pahpah ke inen Jisus ke ma kowos enenuh. Nimet ahlohloh, tuhsruhk luhlahlfongi, ac muhtwacwacack oacna ke pacl mahtuh, ac tuhkuh nuh yurun Leum ke insiowos kwewa, ac orekma nuh ke molwelah lowos sifacna ke sahngweng ac rarrar ye muhtahl.\n\n28 Lahlmwetmwet ke pacl in srihkeyuck lowos; sislah ma fohkfohk nuhkwewa liki kowos; nimet siyuck, tuh kowos in kuh in orekmakuhnlah nuh ke pwacr lowos, tuhsruhk siyuck ke kuh yohk, tuh kowos in fah tiac puhtatyang nuh ke mwe sruhf, tuhsruhk tuh kowos in fah kuhlwacnsapuh God pwacye ac moul.\n\n29 Liye tuh kowos in tiac pacptaislac a tiac suwohs; liye tuh kowos in tiac ipeis ke kuhfa luhn Kraist a tiac suwohs; tuhsruhk liye tuh kowos in oruh ma nuhkwewa ke suwohs, ac oruh ke inen Jisus Kraist, Wen nuhtin God moul; ac kowos fin oruh ma se inge, ac muhtweng ne ke sahflah, kowos fah tiac lihsyucklac.\n\n30 Liye, nga sramsram nuh suwos oacna in muh nga misac na sramsram; tuh nga etuh lah kowos fah eis kahs luhk uh.\n\n31 Nimet sruhngwacyuc ke srihpen tahfonglac luhk, kuh luhn pahpah tuhmuhk, ke srihpen tahfonglac lal, kuh elos suc sihm met likiyuc; tuhsruhk sang kuloh nuh sin God lah El tuh oruh in kahlwem nuh suwos ma tahfonglac lasr, tuh kowos in kuh in lotwelah in lahlmwetmwet liki kuht.\n\n32 Ac inge, liye, kuht suhmuhslah sie ma sihmlac in fal nuh ke etuh lasr uh, ke kain in akucl in sihm ma oreklac inmahsrlosr mwet Egypt ma eklac, ma tuhtahflah nuh ten ke fihlin fihl ac ikihlyucklac sesr, in fal nuh ke ohiyacn sramsram lasr.\n\n33 Ac plwet lasr uh fin yohk fal luhkuhn kuht sihm ke kahs Hebrew; tuhsruhk kahs Hebrew uh tuh oacyacpac ikihlyucklac sesr; ac kuht fin kuh in sihm ke kahs Hebrew, liye, luhkuhn wacngihn ma tahfonglac ke ma sihmlac lasr uh.\n\n34 Tuhsruhk Leum El etuh ma kuht suhmuhslah, ac oacyacpac lah wacngihn kuhtwena mwet sahyac etuh ke kahs lasr uh; ac ke srihpen wacngihn kuhtwena mwet sahyac etuh kahs lasr uh, ke ma inge El ahkolah ohiyac in luhngas ma inge.\n\n35 Ac ma inge sihmlac tuh kuht in eislah liki nuknuk lasr uh ke srah luhn mwet wiyacsr, suc tuh muhnahslah ke suhlahlahlfongi.\n\n36 Ac liye, ma inge suc kuht tuh kena ke mwet wiyacsr, ahok, finne sifilpac fohlohkyak lalos nuh ke etwacack ke Kraist, in fal nuh ke pruhe luhn mwet luhlahlfongi suc tuh muhta fin acn uh.\n\n37 Ac lwelah tuh Leum Jisus Kraist Elan lwelah tuh pruhe lalos in topukyucklac fal nuh ke luhlahlfongi lalos; ac lwelah tuh God suc Pahpah Elan esam wuhlweacng ma El tuh oraclah nuh sin mwet Israel; ac lwelah tuh Elan ahkinsewowoyelos ne tok ma pahtpaht, ke luhlahlfongi ke inen Jisus Kraist. Amen.\n\n", "ether 1": "[center][font_size=26]Puk lal Ether[/font_size][/center]\n\nMa sihmlac luhn mwet lal Jared, eisyucklac liki plwet longoul ahkosr ma sukokyak sin mwet lal Limhi ke pacl lal Tohkohsrah Mosiah.\n\n[center][font_size=26]Sapta 1[/font_size][/center]\n\n[i]Moroni el ahkfototoyelah sihm lal Ether—Tahk in sucu lal Ether utuckuh—Kahs luhn mwet Jared tiacna eklac ke Tower luhn Babel—Leum El olwelah in kohlohlos nuh ke sie acn wolacna ac oruh elos in sie muhtuhnfacl fokoko.[/i]\n\n1 Ac inge nga, Moroni, tahfwelah in sang sie sramsram fototo kacn mwet mahtuh omeet ah suc tuh kuhnausyucklac ke poun Leum fin acn acir inge.\n\n2 Ac nga eislah sramsram fototo luhk liki plwet longoul ac ahkosr ma tuh sukokyak sin mwet lal Limhi, ma pahngpahng Puk lal Ether.\n\n3 Ac oacna ke nga nuhnkuh tuh ip se emet ke ma sihmlac se inge, ma sramsramkihn oreklac luhn facluh, ac oacyacpac lal Adam, ac sie sramsram fototo ke pacl sac fahlac nuh ke tower fuhlwact, ac oacna sie ma sikyak inmahsrlon tuhlihk nuhtin mwet ne ke pacl sac, ma karihngihnyuckyang inmahsrlon mwet Jew.\n\n4 Ke ma inge nga tiac sihmihs ke ma sikyak ke pacl lal Adam ne ke pacl se ingacn; tuhsruhk ma inge oasr ke plwet uh; ac el suc konwacack ma inge, mwet sepacna ingacn ac fah oasr kuh lal tuh elan kuh in eis nohfohn sramsram kac an.\n\n5 Tuhsruhk liye, nga tiac sang nohfohn sramsram kac, tuhsruhk sie ip ke sramsram kac an nga sang, muhtwacwacack ke pacl luhn tower ne ke pacl se ma elos kuhnausyucklac.\n\n6 Ac ke ohiyac se inge nga sang sie sramsram fototo. El suc suhmuhslah ma sihmlac se inge pa Ether, ac el sie fihlin sucu lal Coriantor.\n\n7 Coriantor el wen nahtuhl Moron.\n\n8 Ac Moron el wen nahtuhl Ethem.\n\n9 Ac Ethem el wen nahtuhl Ahah.\n\n10 Ac Ahah el wen nahtuhl Seth.\n\n11 Ac Seth el wen nahtuhl Shiblon.\n\n12 Ac Shiblon el wen nahtuhl Com.\n\n13 Ac Com el wen nahtuhl Coriantum.\n\n14 Ac Coriantum el wen nahtuhl Amnigaddah.\n\n15 Ac Amnigaddah el wen nahtuhl Aaron.\n\n16 Ac Aaron el sie fihlin sucu lal Heth, suc pa wen nahtuhl Hearthom.\n\n17 Ac Hearthom el wen nahtuhl Lib.\n\n18 Ac Lib el wen nahtuhl Kish.\n\n19 Ac Kish el wen nahtuhl Corom.\n\n20 Ac Corom el wen nahtuhl Levi.\n\n21 Ac Levi el wen nahtuhl Kim.\n\n22 Ac Kim el wen nahtuhl Morianton.\n\n23 Ac Morianton el sie fihlin sucu lal Riplakish.\n\n24 Ac Riplakish el wen nahtuhl Shez.\n\n25 Ac Shez el wen nahtuhl Heth.\n\n26 Ac Heth el wen nahtuhl Com.\n\n27 Ac Com el wen nahtuhl Coriantum.\n\n28 Ac Coriantum el wen nahtuhl Emer.\n\n29 Ac Emer el wen nahtuhl Omer.\n\n30 Ac Omer el wen nahtuhl Shule.\n\n31 Ac Shule el wen nahtuhl Kib.\n\n32 Ac Kib el wen nahtuhl Orihah, suc pa wen nahtuhl Jared;\n\n33 Jared el tuhkuh wi tamuhlwel lal ac sucu lalos, wi kuhtuh mwet sahyac ac sucu lalos, liki tower fuhlwact, ke pacl se ma Leum El ahkfohsyeack kahs luhn mwet uh, ac fuhlahk ke kasrkuhsrak Lal lah elos ac fahsrelihk nuh fin facluh; ac in fal nuh ke kahs luhn Leum mwet uh tuh fahsrelihk.\n\n34 Ac tamuhlwel lal Jared el sie mwet yohk pihsac ac fokoko, ac sie mwet suc luhngseyuck sin Leum, Jared, tamuhlwel lal, el fahk nuh sel: Kwacfe sin Leum, tuh Elan fah tiac ahkfohsye kuht tuh kuht in tiac kuh in kahlwem ke kahs lasr uh.\n\n35 Ac tukun ma inge tamuhlwel lal Jared el tuh kwacfe sin Leum, ac Leum El tuh pahkomuhtahl Jared; ke ma inge El tuh tiacna ahkfohsye kahs lal Jared; ac Jared ac tamuhlwel lal tuh tiacna ahkfohsyeyuckyak.\n\n36 Na Jared el fahk nuh sin tamuhlwel lal: Sifilpac kwacfe sin Leum, ac finsrak tuh El ac fah furohklah kasrkuhsrak Lal luhkwelos suc kawuck lasr, tuh Elan tiac ahkfohsyeack kahs lalos.\n\n37 Ac tukun ma inge tamuhlwel lal Jared tuh pruhe nuh sin Leum, ac Leum El pahkotwen nuh sin kawuck lalos ac oacyacpac sucu lalos, tuh elos tiacna ahkfohsyeyuckyak.\n\n38 Ac tukun ma inge Jared el sifilpac sramsram nuh sin tamuhlwel lal, fahk: Som ac siyuck sin Leum lah El ac fah lihskuhtlac liki acn uh, ac fin El ac lihskuhtlac liki acn uh, siyuck Sel lah kuht ac som nuh oyac. Ac suc etuh tuh Leum El fah us kuht nuh ke sie acn ma wolacna liki acn nuhkwewa fin facluh? Ac fin ohinge, lwelah kuht in oaru nuh sin Leum, tuh kuht in kuh in eis ma inge in mwe usru lasr.\n\n39 Ac tukun ma inge tamuhlwel lal Jared tuh pruhe nuh sin Leum in fal nuh ke ma tuh sramsramkihnyuck ke oacluhl Jared.\n\n40 Ac tukun ma inge Leum El tuh lohng tamuhlwel lal Jared, ac tuh pahkomuhtahl, ac fahk nuh sel:\n\n41 Som ac oracni kosro nuhtum, kwewana mukul ac muhtwacn, ke kain nuhkwewa; ac oacyacpac kain in fihtac nuhkwewa infohk uh; ac sucu lom; ac oacyacpac Jared tamuhlwel lom ac sucu lal; ac oacyacpac kawuck lom ac sucu lalos, ac kawuck lal Jared ac sucu lalos.\n\n42 Ac ke kom oraclah ma se inge kom fah som met luhkwelos nuh ke infahlfahl ma oan nuh acir. Ac Nga fah ohsun nuh sum we, ac Nga fah som met liki kom nuh ke sie acn ma wolacna liki acn nuhkwewa fin facluh.\n\n43 Ac Nga fah ahkinsewowoye kom ac fihtac lom we, ac tuhfahlah nuh Sihk ke fihtac lom, ac ke fihtac luhn tamuhlwel lom, ac elos suc fah wi kom som, sie muhtuhnfacl fokoko. Ac fah wacngihn muhtuhnfacl fokoko liki ma Nga fah tuhfahlah nuh Sihk ke fihtac lom, fin facluh. Ac ohinge Nga fah oruh nuh sum ke srihpen ke pacl na loeloes se inge kom pruhe nuh Sihk.\n\n", "ether 2": "[center][font_size=26]Sapta 2[/font_size][/center]\n\n[i]Mwet Jared elos ahkolah nuh ke fuhfahsryucsr lalos nuh ke sie acn wihlwihl—Sie acn wolacna ma mwet uh enenuh in kuhlwacnsapuh Kraist kuh lihsyucklac—Leum El sramsram nuh sin tamuhlwel lal Jared ke lusen ao tolu—Mwet Jared elos muhsaheack oak luhlahp—Leum El siyuck sin tamuhlwel lal Jared in fahk lah oak uh ac tolyuckyak fuhkah.[/i]\n\n1 Ac tukun ma inge Jared ac tamuhlwel lal, ac sucu lalos, ac oacyacpac kawuck lal Jared ac tamuhlwel lal ac sucu lalos, elos som nuh ke infahlfahl ma oan nuh lacfahl acir, (ac inen infahlfahl sac pa Nimrod, pahngpahng oacna mwet sroh kosro fokoko) us un kosro nahtuhlos ma elos tuh oracni nuh sie, mukul ac muhtwacn, ke kain nuhkwewa.\n\n2 Ac elos tuh oacyacpac oakiyac sruhf in sruokyac won yen engyeng uh; ac elos tuh oacyacpac ahkolah sie mwe nweinyuck ah, ma elos tuh us weluhlos orekmakihn in nwacnwack ik inkof uh.\n\n3 Ac elos tuh oacyacpac us deseret uh weluhlos, ma, ke lwenglac, pa sie bee ma orek ohni; ac ohinge elos tuh us un bee uh weluhlos, ac kain in ma nuhkwewa ma oan fin acn uh, kain in fihtac nuhkwewa.\n\n4 Ac tukun ma inge ke elos tuh tuhkuh nuh ke infahlfahl lal Nimrod Leum El oactui ac sramsram nuh sin tamuhlwel lal Jared; ac El oasr lun sie puhkuhnyeng, ac tamuhlwel lal Jared el tiacna liyacl.\n\n5 Ac tukun ma inge Leum El sapkihn nuh selos tuh elos enenuh in som nuh innimac ah, ahok, nuh ke acn ma soenna oasr mwet we. Ac tukun ma inge Leum El tuh som met luhkwelos, ac tuh sramsram nuh selos ke El tu lun sie puhkuhnyeng, ac ahkuhtweyac inkacnek ma elos enenuh in fuhfahsryucsr kac.\n\n6 Ac tukun ma inge elos tuh fuhfahsryucsr ke innimac, ac tuh muhsaheack oak, ma elos tuh orekmakihn ke kof pucspucs, kolyuck pacl nuhkwewa ke poun Leum.\n\n7 Ac Leum El tiacna lwelah tuh elos in tui na ke inkof ke innimac uh, tuhsruhk El kena tuh elos in tuhkuh nuh ke acn luhn wuhlweacng, ma wolacna liki acn nuhkwewa sahyac, ma Leum God El tuh oraclah in oan sano sie un mwet suwohswohs.\n\n8 Ac El tuh fuhlahk ke kasrkuhsrak Lal nuh sin tamuhlwel lal Jared, tuh kuhtwena mwet suc muhta fin acn wihlwihl se inge, ke pacl sac fahlac ac ne tok ma pahtpaht, fah kuhlwacnsapwacl, God pwacye ac sefanna, kuh fin tiac elos ac lihsyucklac ke pacl se ma fohnlah luhn kasrkuhsrak Lal ac tuhkuh nuh faclos.\n\n9 Ac inge, kuht kuh in liye masap luhn God ke acn se inge, lah sie acn luhn wuhlweacng; ac kuhtwena muhtuhnfacl ma ac fah sruokyac ac fah kuhlwacnsapuh God, kuh fin tiac elos fah lihsyucklac ke pacl se ma fohnlah luhn kasrkuhsrak Lal fah tuhkuh nuh faclos. Ac fohnlah luhn kasrkuhsrak Lal tuhkuh nuh faclos ke pacl se elos upaclah ke ma koluk.\n\n10 Tuh liye, pa inge sie acn ma wolacna liki acn nuhkwewa sahyac; ohinge el suc muhta fin acn se inge fah kuhlwacnsapuh God kuh fin tiac el fah lihsyucklac; tuh pa inge masap ne tok ma pahtpaht luhn God. Ac tiac ne ke na pacl se ma fohnlah luhn ma koluk inmahsrlon tuhlihk fin acn uh, tuh elos ac lihsyucklac.\n\n11 Ac ma se inge tuhkuh nuh yuruwos, O kowos mwet Gentile, tuh kowos in etuh masap luhn God—tuh kowos in auliyak, ac tiac fahfahlacna ke ma koluk lowos ne ke na pacl se fohnlah uh tuhkuh, tuh kowos in tiac use fohnlah luhn kasrkuhsrak luhn God nuh fowos oacna mwet suc muhta fin acn se inge ke pacl omeet ah tuh oruh.\n\n12 Liye, pa inge sie acn wolacna, ac kuhtwena muhtuhnfacl ma ac sruokyac ac fah sukohsohk liki kapihr, ac liki srohoh, ac liki muhtuhnfacl nuhkwewa sahyac ye inkuhsrao, elos fin kuhlwacnsapuh God luhn acn uh, suc pa Jisus Kraist, suc ahkkahlwemyeyuck ke ma kuht suhmuhslah.\n\n13 Ac inge nga tahfwelah ma sihmlac luhk; tuh liye, tukun ma inge Leum El tuh usacl Jared ac tamuhlwel lal nuh ke sie meoa luhlahp ma srwaclihk acn uh. Ac ke elos tuhkuh nuh ke meoa elos kaskiyac lohm nuknuk selos; ac elos pahngon inen acn sac Moriancumer; ac elos muhta ke lohm nuknuk, ac muhta ke lohm nuknuk ke pe acn ah ke lusen yac ahkosr.\n\n14 Ac tukun ma inge ke sahflah yac ahkosr Leum El sifilpac tuhkuh nuh yurun tamuhlwel lal Jared, ac tu lun sie puhkuhnyeng ac sramsram nuh sel. Ac ke lusen ao tolu Leum El sramsram nuh sin tamuhlwel lal Jared, ac kaeluhl ke srihpen el tiac esam in pahngon inen Leum.\n\n15 Ac tamuhlwel lal Jared el auliyak ke ma koluk ma el oraclah, ac tuh pahngon inen Leum nuh sin tamuhlwel lal suc tuh weluhl. Ac Leum El fahk nuh sel: Nga ac fah nuhnakmuhnahs nuh sum ac tamuhlwel lom ke ma koluk lalos; tuhsruhk kowos fah tiac sifilpac oruh ma koluk, tuh kowos fah esam lah Nguhn Luhk ac fah tiac kwacna wi mwet uh; ohinge, kowos fin oruh ma koluk ne ke na kowos arulacna upaclah kowos fah lihsyucklac liki ye muhtuhn Leum. Ac pa inge nuhnak luhk fin acn ma Nga fah usot nuh suwos in mwe usru lowos; tuh ac fah sie acn wolacna liki acn nuhkwewa sahyac.\n\n16 Ac Leum El fahk: Som orekma ac muhsaheack, in oacna oak ma kowos tuh muhsaheack met ah. Ac tukun ma inge tamuhlwel lal Jared el tuh som orekma, ac oacyacpac tamuhlwel lal, ac muhsaheack oak in oacna ke elos tuh muhsaheack met ah, in fal nuh ke mwe ahkuhtweyac luhn Leum. Ac ma inge oak srihsrihk, ac muhlahlah fin kof uh, finne in oacna muhlahlahiyacn sie won fin kof uh.\n\n17 Ac oak inge muhsahiyuckyak ke sie ohiyac ma oruh arulacna tihngtihng, finne oruh kuh in nwacnwack kof oacna sie ahluh; ac yac ah tihngtihng oacna sie ahluh; ac siskac ah tihngtihng oacna sie ahluh; ac muhta ah kahpuh ah kohsroh; ac fac ah tihngtihng oacna sie ahluh; ac lusaciyac ah oacna lusen sahk soko; ac motonoac ah, ke kauli, tihngtihng oacna sie ahluh.\n\n18 Ac tukun ma inge tamuhlwel lal Jared el pruhe nuh sin Leum, fahk: O Leum, nga oruh orekma ma Kom sapkihn nuh sihk, ac nga oraclah oak in fal oacna ke Kom tuh sapkihn nuh sihk.\n\n19 Ac liye, O Leum, wacngihn kahlwem lun oak uh; kuht ac kihfucs nuh oyac? Ac oacyacpac kuht ac misac, tuh kuht koflah in momong loac, sahyacn na eng ma oan loac uh; ke ma inge kuht ac fah misac.\n\n20 Ac Leum El fahk nuh sin tamuhlwel lal Jared: Liye, kom fah oraclah sie luhf ah e fac, ac oacyacpac yac ah; ac ke kowos ac fah kweok enenuh in momong kowos fah eislah foht se ke luhf an ac eis eng. Ac fin kof uh tuhkuh nuh fowos, liye, kowos fah tulokihnyac afihnyac luhf sac, tuh kowos in tiac misac ke sronot.\n\n21 Ac tukun ma inge tamuhlwel lal Jared el oraclah ohinge, in fal oacna ke Leum El sapkihn.\n\n22 Ac el sifilpac pruhe nuh sin Leum fahk: O Leum, liye nga oraclah oacna ke Kom tuh sapkihn nuh sihk; ac nga ahkolah oak uh nuh sin mwet luhk, ac liye wacngihn kahlwem loac. Liye, O Leum, yac Kom ac lwelah tuh kuht in sahslah ke meoa luhlahp se inge in lohsr?\n\n23 Ac Leum El fahk nuh sin tamuhlwel lal Jared: Meac kom kena tuh Nga in oruh tuh in oasr kahlwem ke oak okowos? Tuh liye, tiac kuh in oasr winto lowos kac, tuh ma inge ac fukfuk uh ipwelihk; kowos tiac pac kuh in utuck e wi kowos, tuh kowos fah tiac som ke kahlwem luhn e.\n\n24 Tuh liye, kowos fah oacna sie loat in meoa uh; tuh noa fuhlwact ac fah srihngihl fin oak uh. Ne ohinge, Nga fah sifilpac eiskowoslac liki acn loal in meoa uh; tuh eng uh fahlac liki oalihk, ac oacyacpac Nga suhpwaclah af ac eng.\n\n25 Ac liye, Nga ahkoekomlac in lain ma inge; tuh kom tiacna kuh in sahslah ke meoa loal luhlahp se inge sahyacn na Nga ahkoekomlac in lain noa meoa uh, ac eng ma Nga suhpwaclah, ac sronot ma ac fah tuhkuh. Ke ma inge meac kom kena tuh Nga in oruh in ahkoekomlac tuh kom in tolyuckyak ke kom ukumyucklac ke acn loal in meoa uh?\n\n", "ether 3": "[center][font_size=26]Sapta 3[/font_size][/center]\n\n[i]Tamuhlwel lal Jared el liye kihfihn poun Leum ke El kahlyac yot singucul ohnkohsr—Kraist El ahkkahlwemye nguhnan mahnol nuh sin tamuhlwel lal Jared—El suc oasr etwacack suwohs la tiac kuh in sruokyucki lihkihn mwe lihsrlihsr uh—Mwe lweng uh ituckyang in use ma sihmlac luhn mwet Jared in ahkkahlwemyeyuck.[/i]\n\n1 Ac tukun ma inge tamuhlwel lal Jared, (inge luhpan oak ma muhsahiyuckyak ah ma alkosr) el som nuh finohl uh, ma elos pahngon finohl Shelem, ke srihpen arulacna tohktohk, ac tuh ahkmuhlwesryelah yot se ac oraclah yot srihsrihk singucul ohnkohsr; ac yot inge fasrfasr ac kahlwem liye sahslah, oacna kuhlahs uh; ac el tuh us ma inge ke in pahol fin finohl uh, ac sifilpac pruhe nuh sin Leum, fahk:\n\n2 O Leum, Kom tuh fahk lah kuht ac fah rauniyucklac ke sronot. Inge liye, O Leum, ac nimet kasrkuhsrak sin mwet kuhlwacnsap Lom ke srihpen muhnahs lal ye motom; tuh kuht etuh lah Kom muhtahl ac muhta inkuhsrao, ac tuh kuht tiac nwacsnwacs ye motom; ke srihpen puhtatlac sac ohiyacsr eklac koluk pacl nuhkwewa; ne ohinge, O Leum, Kom use nuh sesr sie masap tuh kuht enenuh na in pahngon Kom, tuh Sum me kuht in kuh in eis fal nuh ke kena lasr uh.\n\n3 Liye, O Leum, Kom srihngihl kuht ke srihpen ma koluk lasr, ac oruh tuh kuht in mukwi na mukwi, ac ke yac pucspucs inge kuht muhta ke innimac; ne ohinge, Kom pahkotwen nuh sesr. O Leum, ngwet nuh yuruk ke pahkomuhta, ac furohklah kasrkuhsrak Lom liki mwet Lom inge, ac tiac lwelah elos in som sahslah ke acn noatuh loal inge ke lohsr uh; tuhsruhk liye ma inge ma nga ahkmuhlwesryelah oraclah liki yot.\n\n4 Ac nga etuh, O Leum, lah kuh nuhkwewa oasr Yurum, ac kuh in oruh oacna sie ma Kom kena kac nuh ke kasrpen mwet uh; ke ma inge kahlyac yot inge, O Leum, ke kihfihn poum, ac ahkolah ma inge tuh in kuh in tohlwack lohsr uh; ac ma inge fah tolkuhtyak lun oak ma kuht ahkoelah, tuh in kuh in oasr mwe tolkuhtyak ke kuht fah sahslah fin meoa uh.\n\n5 Liye, O Leum, Kom kuh in oruh ma se inge. Kuht etuh lah Kom kuh in ahkkahlwemye kuh yohk, ma oacna in ma srihsrihk se nuh ke etatwen luhn mwet uh.\n\n6 Ac tukun ma inge ke tamuhlwel lal Jared el fahklah kahs inge, liye, Leum El kohllah pahol ac kahlyac yot uh sie sin sie ke kihfihn pahol. Ac mwe lihsrlihsr uh itucklac liki muhtuhn tamuhlwel lal Jared, ac el liye kihfihn poun Leum; ac ma inge oacna kihfihn poun sie mwet, oacna ikoac ac srah; ac tamuhlwel lal Jared el puhtatlac nuh ten ye muhtuhn Leum, tuh el sahngweng.\n\n7 Ac Leum El liye lah tamuhlwel lal Jared el puhtatlac nuh infohk uh; ac Leum El fahk nuh sel: Tuyak, efuh kom puhtatlac?\n\n8 Ac el fahk nuh sin Leum: Nga liyacack kihfihn poun Leum, ac nga sahngweng Elan srihngihlyuc; tuh nga tiac etuh lah oasr ikoac ac srah luhn Leum.\n\n9 Ac Leum El fahk nuh sel: Ke srihpen luhlahlfongi lom kom liye lah Nga fah eis nuh Feik ikoac ac srah; ac wacngihn pacl ma sie mwet tuhkuh nuh ye muhtuhk ke luhlahlfongi na yohk oacna kom; tuh fin tiac ohinge luhkuhn kom tiac liye kihfihn pouk. Yac kom liye yohk liki ma se inge?\n\n10 Ac el topuk: Moh; Leum, ahkkahlwemye Kom sifacna nuh sihk.\n\n11 Ac Leum El fahk nuh sel: Yac kom luhlahlfongi kahs ma Nga ac fah sruhmuhn?\n\n12 Ac el topuk: Ahok, Leum, nga etuh lah Kom sramsram ke ma pwacye, tuh Kom sie God luhn ma pwacye, ac tiac kuh in kikiacp.\n\n13 Ac ke el fahklah kahs inge, liye, Leum El ahkkahlwemyacl sifacna nuh sel, ac fahk: Ke srihpen kom etuh ma inge kom moliyucklac liki puhtatlac sac; ke ma inge kom fohlohkihnyuckyak nuh ye muhtuhk; ke ma inge Nga ahkkahlwemyeyuc sifacna nuh sum.\n\n14 Liye, Nga pa El suc ahkoeyucklac liki pwelucng luhn facluh in molwelah mwet Luhk. Liye, Nga pa Jisus Kraist. Nga pa Pahpah ac Wen. In Nga muhtuhnfacl nuhkwewa ac fah eis moul, ac lah ne tok ma pahtpaht, finne elos suc fah luhlahlfongi ke Inek; ac elos fah eklac wen nuhtihk ac acn nuhtihk.\n\n15 Ac wacngihn sie pacl met suc nga ahkkahlwemyeyuc sifacna nuh sin kuhtwena mwet suc Nga oraclah, tuh wacngihn sie pacl met ma sie mwet luhlahlfongiyuc oacna kom. Liye lah kom oreklac oacna luhmuhk sifacna? Ahok, finne mwet nuhkwewa tuh oreklac ke muhtwacwacackiyac ah oacna luhmuhk sifacna.\n\n16 Liye, mahno se inge, ma kom liye inge, pa mahno luhn Nguhnihk; ac mwet uh Nga oraclah in oacna mahno luhn Nguhnihk; ac finne oacna ke Nga sikyak nuh sum ke nguhn fah Nga sikyak nuh sin mwet Luhk ke mahno.\n\n17 Ac inge, ke nga, Moroni, fahk lah nga tiac kuh in oraclah sie sramsram fohn ke ma sihmlac inge, ke ma inge fal nuh sihk in fahk lah Jisus El ahkkahlwemyacl sifacna nuh sin mwet se inge ke ma sihmlac uh, finne oacna ohiyac ac oacpacna mahno sepacna ma El ahkkahlwemyacl sifacna nuh sin mwet Nephi.\n\n18 Ac El lotwel finne oacna ke El luti nuh sin mwet Nephi; ac ma inge nuhkwewa, tuh mwet se inge in etuh lah El pa God, ke srihpen orekma yohk pucspucs ma Leum El tuh ahkkahlwemye nuh sel.\n\n19 Ac ke srihpen etwacack luhn mwet se inge el tiac kuh in kosrweyucklac in liye lun mwe lihsrlihsr uh; ac el tuh liye kihfihn poun Jisus, ma, ke el liyacack, el puhtatlac ke sahngweng; tuh el etuh lah ma inge pa kihfihn poun Leum; ac wacngihnlac luhlahlfongi lal, tuh el etuh, wacngihn ahlohloh.\n\n20 Ohinge, oasr etwacack suwohs se inge ke God, el tiac kuh in kosrweyucklac liki lun mwe lihsrlihsr uh; ke ma inge el tuh liye Jisus; ac El tuh luti nuh sel.\n\n21 Ac tukun ma inge Leum El fahk nuh sin tamuhlwel lal Jared: Liye, kom fah tiac lwelah ma inge suc kom liye ac lohng in fahsrelihk nuh fin facluh, ne ke na pacl se ac tuhkuh ke Nga fah kaksakihn Inek ke mahno; ohinge, kom fah sruhkwack ma suc kom liye ac lohng, ac nimet ahkkahlwemye nuh sin kuhtwena mwet.\n\n22 Ac liye, ke kom fah tuhkuh nuh Yuruk, kom fah suhmuhslah ma inge ac fah siliyac ma inge, tuh wacngihn sie mwet kuh in luhngas ma inge; tuh kom fah suhmuhslah ma inge ke kahs ma tiac kuh in ritiyuck.\n\n23 Ac liye, yot luo inge Nga fah usot nuh sum, ac kom fah oacyacpac siliyac weacng ma kom ac fah suhmuhslah an.\n\n24 Tuh liye, kahs ma kom fah suhmuhslah kac Nga ac ahkfohsyeack; ohinge Nga fah oruh ke pacl pakpucki Luhk sifacna tuh yot inge fah ahkkahlwemye nuh ke muhtuhn mwet ma inge suc kom fah suhmuhslah.\n\n25 Ac ke Leum El fahklah kahs inge, El ahkkahlwemye nuh sin tamuhlwel lal Jared mwet nuhkwewa fin facluh suc tuh moul met, ac oacyacpac suc ac fah moul; ac El tiac sruokyac ma inge liki muhtahl, finne nuh ke facluh nohfohn.\n\n26 Tuh El fahk nuh sel ke pacl met ah, lah El fin luhlahlfongi Kacl lah El kuh in ahkkahlwemye nuh sel ma nuhkwewa—e ahkkahlwemyeyuck nuh sel; ke ma inge Leum El tiac kuh in sruokyac kuhtwena ma luhkwel, tuh el etuh lah Leum El kuh in ahkkahlwemye nuh sel ma nuhkwewa.\n\n27 Ac Leum El fahk nuh sel: Suhmuhslah ma inge ac siliyac; ac Nga fah ahkkahlwemye nuh selos ke pacl pakpucki Luhk sifacna nuh sin tuhlihk nuhtin mwet.\n\n28 Ac tukun ma inge Leum El sapkihn nuh sel tuh elan siliyac yot luo ma El tuh eis ah, ac in tiac ahkkahlwemye ma inge, ne ke na Leum El ahkkahlwemye ma inge nuh sin tuhlihk nuhtin mwet.\n\n", "ether 4": "[center][font_size=26]Sapta 4[/font_size][/center]\n\n[i]Moroni el sapkihnyuck in siliyac sihm luhn tamuhlwel lal Jared—Ma inge ac fah tiac ahkkahlwemyeyuck ne ke na mwet uh luhlahlfongi finne in oacna tamuhlwel lal Jared—Kraist El sapkihn mwet uh in luhlahlfongi ke kahs Lal ac kahs luhn mwet tuhma lutlut Lal—Mwet uh sapkihnyuck in auliyak, luhlahlfongi wosasuc, ac moliyucklac.[/i]\n\n1 Ac Leum El sapkihn nuh sin tamuhlwel lal Jared in fani nuh ten liki finohl uh liki ye muhtuhn Leum, ac suhmuhslah ma suc el tuh liye ah; ac ma inge tiac lwelah in tuhkuh nuh yurun tuhlihk nuhtin mwet ne ke na tukun El srihpsrihpyak fin sahksin; ac ke srihpac se inge tohkohsrah Mosiah el karuhnguhnwacng na ma inge, tuh ma inge in tiac tuhkuh nuh facluh ne ke na tukun Kraist El sifacna ahkkahlwemye nuh sin mwet Lal.\n\n2 Ac tukun Kraist El ahkkahlwemyacl sifacna na pwacye nuh sin mwet Lal El sapkihn tuh ma inge in oreklac in ahkkahlwemyeyuck.\n\n3 Ac inge, tohkoh, elos nuhkwewa muhnahslah ke suhlahlahlfongi; ac wacngihn kuhtwena mwet sahyacn na mwet Laman, ac elos forlah liki wosasuc luhn Kraist; ke ma inge sapkihnyuck nuh sihk tuh nga enenuh in sifilpac okanlah ma inge infohk uh.\n\n4 Liye, nga sihm fin plwet inge ke ma suc tamuhlwel lal Jared el tuh liye ah; ac wacngihn ma yohk oreklac ahkkahlwemyeyuck yohk liki ma suc tuh ahkkahlwemyeyuck nuh sin tamuhlwel lal Jared.\n\n5 Ohinge Leum El tuh sapkihn nuh sihk in suhmuhslah ma inge; ac nga tuh suhmuhslah. Ac El sapkihn nuh sihk tuh nga enenuh in siliyac ma inge; ac El oacyacpac sapkihn tuh nga enenuh in siliyac lweng kac uh; ohinge nga siliyac lweng nuh kac uh, in fal nuh ke masap luhn Leum.\n\n6 Tuh Leum El fahk nuh sihk: Ma inge fah tiac som nuh yurun mwet Gentile ne ke na pacl se ma elos fah auliyak ke ma koluk lalos, ac eklac nwacsnwacs ye muhtuhn Leum.\n\n7 Ac ke pacl se ma elos fah oruh luhlahlfongi Keik uh, Leum El fahk, finne oacna ke tamuhlwel lal Jared el tuh oruh, tuh elos in kuh in eklac nwacsnwacslah Keik, na Nga fah ahkkahlwemye nuh selos ma suc tamuhlwel lal Jared el tuh liye ah, finne nuh ke ikacslah nuh selos fwackyuck nuhkwewa Luhk, Jisus Kraist El fahk, Wen nuhtin God, Pahpah luhn inkuhsrao ac facluh, ac ma nuhkwewa ma oan loac.\n\n8 Ac el suc fah akuhkuhin lain kahs luhn Leum, lwelah elan selngawiiyucki; ac el suc fah lahfwekihn ma inge, lwelah elan selngawiiyucki; tuh Nga fah tiac ahkkahlwemye ma yohk nuh selos, Jisus Kraist El fahk; tuh Nga pa El suc sramsram inge.\n\n9 Ac ke sap Luhk inkuhsrao ikacklah ac kauli; ac ke kahs Luhk facluh fah kusrusr; ac ke sap Luhk mwet fin facluh fah misac, finne ke e.\n\n10 Ac el suc tiac luhlahlfongi kahs Luhk tiac luhlahlfongi mwet tuhma lutlut Luhk; ac fin ohinge tuh Nga tiac sramsram, kowos nuhnuhnkuh; tuh kowos fah etuh tuh Nga pa sramsram uh, ke lwen sahflah.\n\n11 Tuhsruhk tuh el suc luhlahlfongi ma inge ma Nga sramsramkihn, Nga fah fahsrwel in ahkkahlwemye ke Nguhn Luhk, ac el fah etuh ac fahkwack kac. Tuh ke srihpen Nguhn Luhk el fah etuh tuh ma inge pwacye; tuh ma inge ahkkweye mwet uh in oruh ma wo.\n\n12 Ac oacna sie ma ma ahkkweye mwet uh in oruh ma wo uh ma Sihk me; tuh ma wo tiac tuhkuh sin kuhtwena mwet sahyuck. Nga pa mwet sepacna ma kol mwet uh nuh ke ma wo nuhkwewa; el suc fah tiac luhlahlfongi ke kahs Luhk fah tiac luhlahlfongiyuc—lah Nga; ac el suc fah tiac luhlahlfongiyuc ac fah tiac luhlahlfongi Pahpah suc suhpweyuc me. Tuh liye, Nga pa Pahpah, Nga pa kahlwem, ac moul, ac pwacye luhn facluh.\n\n13 Tuhkuh nuh Yuruk, O kowos mwet Gentile, ac Nga fah ahkkahlwemye nuh suwos ma yohk, etwacack ma okanyucklac ke srihpen suhlahlahlfongi.\n\n14 Tuhkuh nuh Yuruk, O kowos mwet Israel, ac ma inge fah ahkkahlwemyeyuck nuh suwos tuh fuhkah yohkiyacn ma Pahpah El sruhkwack nuh suwos, liki pwelucng luhn facluh; ac ma inge soenna tuhkuh nuh yuruwos ke srihpen suhlahlahlfongi.\n\n15 Liye, ke kowos fah seyac mwe lihsrlihsr luhn suhlahlahlfongi ma oruh kowos in muhta na ke ohiyac koluk lowos, ac kwekwe luhn insiowos, ac lohsr luhn nuhnak, na fah ma yohk ac wolacna ma ukunyucklac liki kowos liki pwelucng luhn facluh—aok, ke kowos fah pahngon Pahpah ke Inek, ke sie inse muhsahl ac toasr in nguhn, na fah kowos etuh lah Pahpah El esam wuhlweacng ma El tuh oraclah nuh sin pahpah tomowos, O mwet Israel.\n\n16 Ac na fah fwackyuck Luhk ma Nga tuh oruh tuh in sihmihsyucklac sin mwet kuhlwacnsap Luhk John in ikacklah nuh ke muhtuhn mwet nuhkwewa. Esam, ke kowos liye ma inge, kowos fah etuh lah pacl uh apkuhran me tuh ma inge ac fah ahkkahlwemyeyuck na pwacye.\n\n17 Ke ma inge, ke kowos fah eis ma sihmlac se inge kowos kuh in etuh lah orekma luhn Pahpah muhtwacwacack fin acn uh nohfohn.\n\n18 Ke ma inge, auliyak kowos mwet nuhkwewa fin facluh, ac tuhkuh nuh Yuruk, ac luhlahlfongi ke wosasuc Luhk, ac pacptaislac ke Inek; tuh el suc luhlahlfongi ac pacptaislac fah moliyucklac; tuhsruhk el suc tiac luhlahlfongi fah lihsyucklac; ac mwe akucl ac fah weluhlos suc luhlahlfongi ke Inek.\n\n19 Ac insewowo el suc sukokyak oaru nuh ke Inek ke lwen sahflah, tuh el fah eisyuck in muhta ke tohkohsrahi ma ahkoeyucklac nuh sel liki pwelucng luhn facluh. Ac liye Nga pa fahk ma inge. Amen.\n\n", "ether 5": "[center][font_size=26]Sapta 5[/font_size][/center]\n\n[i]Mwet loh tolu ac orekma uh fah tu oacna sie mwe fahkwack luhlahlfongi ke pwacyeiyacn Puk luhn Mormon.[/i]\n\n1 Ac inge nga, Moroni, suhmuhslah kahs ma sapkihnyuck nuh sihk, in fal nuh ke esam luhk uh; ac nga fahk nuh suwos ma suc nga tuh siliyac; ke ma inge nimet kahl ma inge tuh kowos in kuh in luhngas; tuh ma se ingacn tiac lwelah nuh suwos, sahyacn na ac fah ma ke lahlmwetmwet luhn God.\n\n2 Ac liye, kowos in kuh in eis ma wo tuh kowos in kuh in ahkkahlwemye plwet inge nuh selos suc fah kahsruh in ahkfahsrye orekma se inge;\n\n3 Ac nuh sin mwet tolu an ac fah ahkkahlwemyeyuck nuh selos ke kuh luhn God; ohinge elos fah etuh na pwacye lah ma inge pwacye.\n\n4 Ac ke oalin mwet loh tolu ma inge fah akwucki; ac mwe fahkwack luhn luhlahlfongi luhn mwet tolu, ac orekma se inge, ma ac fah ahkkahlwemyeyuck ke kuh luhn God ac oacyacpac ke kahs Lal, kacn Pahpah, ac Wen, ac Nguhn Muhtahl ahklohye—ac ma inge nuhkwewa ac fah tu oacna sie mwe fahkwack luhn luhlahlfongi in lain facluh ke lwen sahflah.\n\n5 Ac elos fin auliyak ac tuhkuh nuh yurun Pahpah ke inen Jisus, elos fah eisyuck nuh ke tohkohsrahi luhn God.\n\n6 Ac inge, fin wacngihn wal luhk nuh ke ma inge, kowos nuhnuhnkuh; tuh kowos fah etuh lah oasr wal luhk ke kowos fah liyeyuc, ac kuht fah tu ye muhtuhn God ke lwen sahflah. Amen.\n\n", "ether 6": "[center][font_size=26]Sapta 6[/font_size][/center]\n\n[i]Oak okwacn mwet Jared pahtokyuck ke eng nuh ke acn wihlwihl—Mwet uh kaksakihn Leum ke wolacna Lal—Orihah el srihsrngiyucki in tohkohsrah faclos—Jared ac tamuhlwel lal elos misac.[/i]\n\n1 Ac inge nga, Moroni, tahfwelah in sang ma sihmlac lal Jared ac tamuhlwel lal.\n\n2 Tuh tukun ma inge Leum El ahkolah yot ma tamuhlwel lal Jared ma el us fanyak nuh finohl uh, tamuhlwel lal Jared el fani liki finohl uh, ac el tuh fihliyac yot uh nuh lun oak ma ahkoeyucklac, sie nuh ke kais sie lacfahl kac; ac liye, ma inge sang kahlwem nuh ke oak uh.\n\n3 Ac ohinge Leum El oruh yot uh in tohlwack lohsr uh, ac in sang kahlwem nuh sin mukul, muhtwacn, ac tuhlihk, tuh elos in tiac sahslah fin meoa luhlahp ke lohsr uh.\n\n4 Ac tukun ma inge ke elos tuh ahkolah kain in mongo nuhkwewa, tuh ohinge elos in kuh in painmoullac fin kof uh, ac oacyacpac mongo nwacn un sip ac kosro, ac kuhtwena kosro lwemnak kuh ma orahkrahk kuh won ma elos us weluhlos—ac tukun ma inge ke elos tuh oraclah ma inge nuhkwewa elos sroacng nuh lun oak okwaclos, ac oaclac nuh in meoa, likiyac moul lalos sifacna nuh sin Leum God lalos.\n\n5 Ac tukun ma inge Leum God El oruh tuh in oasr sie eng upac in uk fin kof uh, nuh ke acn wihlwihl; ac ohinge elos kihpackihnyuck fin noa meoa uh ke eng uh.\n\n6 Ac tukun ma inge pacl pucspucs elos tihli nuh ke acn loal meoa, ke srihpen noatuh fuhlwact oacna finohl ma toki nuh faclos, ac oacyacpac eng upac ac koluk ma sikyak ke srihpen eng upac.\n\n7 Ac tukun ma inge ke elos tihli nuh ke acn loal uh wacngihn kof ma kuh in ahkkweokyaclos, oak oakwaclos uh tihngtihng oacna sie ahluh, ac oacyacpac oak uh tihngtihng oacna oak okwacl Noah; ke ma inge ke elos kihpackihnyuck ke kof pucspucs elos tuh pruhe nuh sin Leum, ac El tuh sifilpac usaclosyak nuh fin kof uh.\n\n8 Ac tukun ma inge eng uh tiac na tui in uk nuh ke acn wihlwihl ke elos oasr fin kof uh; ac ohinge elos tuh pahtokyuck ke eng uh.\n\n9 Ac elos tuh on kaksakihn Leum; ahok, tamuhlwel lal Jared tuh on kaksakihn Leum, ac el tuh sang kuloh ac kaksakihn Leum ke lwen na fohn se; ac ke fong uh tuhkuh, elos tiacna tui in kaksakihn Leum.\n\n10 Ac ohinge elos tuh pahtokyuck nuh met; ac wacngihn kuhtwena ik luhlahp in meoa uh ma kuh in fukultahluh, loat uh tiac pac kuh in kuhnausuhloslac; ac elos tolyuckyak pacl nuhkwewa, finne ke elos oasr fin kof uh kuh ye kof uh.\n\n11 Ac ohinge elos pahtokyuck nuh met, ke lusen lwen tolfoko ac angngaul ac ahkosr fin kof uh.\n\n12 Ac elos tuh ai pe acn ke acn wihlwihl. Ac ke elos tuh longyac pe acn ke acn wihlwihl elos kuhi nuh ten fin acn uh, ac tuh ahkpuhsisaclyelos sifacna ye muhtuhn Leum, ac tuh tuhng ke engan ye muhtuhn Leum, ke srihpen pahkotwen wo pucspucs Lal nuh selos.\n\n13 Ac tukun ma inge ke elos som nuh fin acn uh, ac muhtwacwacack in pihkihn fohk uh.\n\n14 Ac wen ahkosr nahtuhl Jared; ac elos pahngpahng Jacom, ac Gilgah, ac Mahah, ac Orihah.\n\n15 Ac oacyacpac oasr wen ac acn nuhtin tamuhlwel lal Jared.\n\n16 Ac kawuck lal Jared ac tamuhlwel lal oasr ke pihsacn mwet longoul ac luo; ac elos oacyacpac oraclah wen ac acn met liki elos tuhkuh nuh ke acn wihlwihl; ac ke ma inge elos muhtwacwacack in puhseni.\n\n17 Ac elos tuh lutiyuck in fahsr inse puhsisacl ye muhtuhn Leum; ac elos tuh oacyacpac lutiyuck lucng me.\n\n18 Ac tukun ma inge ke elos muhtwacwacack in osrwaclihk fin acn uh, ac in puhsweni ac in pihkihn fohk uh; ac elos tuh fokokoi fin acn uh.\n\n19 Ac tamuhlwel lal Jared el muhtwacwacack in mahtohoh, ac liye tuh el enenuh in som nuh ten nuh ke kuclyuck uh; ohinge el fahk nuh sel Jared: Lwelah kuht in oracni nuh sie mwet lasr uh tuh kuht in kuh in wackuhloslac, tuh kuht in etuh kaclos lah meac elos kena sesr met liki kuht som nuh ten nuh ke kuclyuck lasr.\n\n20 Ac in wi na mwet uh tuhkweni nuh sie. Inge pihsen wen ac acn nuhtin tamuhlwel lal Jared ah sun mwet longoul ac luo; ac pihsacn wen ac acn nahtuhl Jared ah sun mwet singucul luo, wen ahkosr nahtuhl.\n\n21 Ac tukun ma inge elos tuh oacklah mwet lalos; ac tukun elos oackuhloslac, elos tuh kena selos ke ma elos kena tuh elos in oruh met liki elos som nuh ten nuh ke kuclyuck lalos.\n\n22 Ac tukun ma inge mwet uh kena selos tuh elos in akmuhsraelah sie sin wen nahtuhlos in sie tohkohsrah faclos.\n\n23 Ac inge liye, ma se inge mwe ahsor se nuh selos. Ac tamuhlwel lal Jared el fahk nuh selos: Pwacye na lah ma se inge ac kol nuh ke srohoh.\n\n24 Tuhsruhk Jared el fahk nuh sin tamuhlwel lal: Lwelah tuh in oasr sie tohkohsrah lalos. Ac ke ma inge el fahk nuh selos: Kowos sulaclah sin inmahsrlon wen nahtuhsr sie tohkohsrah, oacna sie mwet ma kowos ac sulaclah.\n\n25 Ac tukun ma inge elos sulaclah finne el suc isuslac emet nuhtin tamuhlwel lal Jared; ac inel pa Pagag. Ac tukun ma inge el sruhnga ac tiacna ke in tohkohsrah lalos. Ac mwet uh kena tuh pahpah tuhmwacl in kaeluhl, tuhsruhk pahpah tuhmwacl el tiacna; ac el sapkihn nuh selos tuh elos in tiacna kai kuhtwena mwet in tohkohsrah lalos.\n\n26 Ac tukun ma inge elos sulaclah nohfohn tamuhlwel lal Pagag, ac elos tiacna ke.\n\n27 Ac tukun ma inge wen nahtuhl Jared tiac pac ke, finne elos nuhkwewa sahyacn sie; ac Orihah el akmuhsralah in tohkohsrah fin mwet uh.\n\n28 Ac el muhtwacwacack in kol, ac mwet uh muhtwacwacack in kapkapwack; ac elos eklac arulacna kahsruhp.\n\n29 Ac tukun ma inge Jared el misac, ac oacyacpac tamuhlwel lal.\n\n30 Ac tukun ma inge Orihah el tuh fahsr ke inse puhsisacl ye muhtuhn Leum, ac tuh esam ma yohk ma Leum El tuh oruh nuh sin pahpah tuhmwacl, ac oacyacpac luti mwet lal ke ma yohk ma Leum El tuh oraclah nuh sin pahpah tuhmwaclos.\n\n", "ether 7": "[center][font_size=26]Sapta 7[/font_size][/center]\n\n[i]Orihah el kol ke suwohswohs—Rauniyucklac ke tuhngahk in eislah kuh in kol ac fohs, tohkohsrahi lokoalok lal Shule ac Cohor akwucki—Mwet pahluh elos sruhnga ma koluk ac alyalu nuh ke ma sruhlwaclah luhn mwet, suc ac auliyak.[/i]\n\n1 Ac tukun ma inge Orihah el oraclah nuhnuhnkuh nuh fin acn uh ke suwohswohs ke lusen moul lal nohfohn, suc lusen lwen lal arulacna puhs.\n\n2 Ac oasr wen ac acn nahtuhl; ahok, el oraclah tuhlihk tolngoul ac sie nahtuhl, inmahsrlolos suc pa wen longoul ac tolu.\n\n3 Ac tukun ma inge el oacyacpac oracllah Kib ke matwac mahtuh lal. Ac tukun ma inge Kib el kol aholuhl; ac Kib el pahpah tuhmwacl Corihor.\n\n4 Ac ke Corihor el sun matwac yac tolngoul ac luo el forlah lain pahpah tuhmwacl, ac som ac muhta fin acn lal Nehor; ac el oraclah wen ac acn, ac elos eklac arulacna oaskuh; ohinge Corihor el pwacnlah mwet pucspucs in weluhl.\n\n5 Ac ke el tuh oracni nuh sie sie un mwet mweun el tuhkuh nuh ke acn lal Moron ma tohkohsrah el muhta we, ac sruokilyac, ma oruh sikyak fahk se luhn tamuhlwel lal Jared lah elos ac utucklac nuh in srohoh.\n\n6 Inge acn lal Moron, ma tohkohsrah el muhta we, oan siskacn acn se ma pahngpahng Ahsor sin mwet Nephi.\n\n7 Ac tukun ma inge Kib el muhta na in srohoh, ac mwet lal muhta ye kuh lal Corihor wen nahtuhl, ne ke na el arulacna mahtohoh; ne ohinge Kib el oracllah Shule ke matwac mahtuh lal, ke el tuh srwackna muhta in srohoh.\n\n8 Ac tukun ma inge Shule el kasrkuhsrak sin tamuhlwel lal; ac Shule el fokokoi, ac eklac kuh oacna fokokoiyacn sie mwet; ac el oacyacpac kuh ke nuhnuhnkuh.\n\n9 Ohinge, el tuhkuh nuh ke inging Ephraim, ac el ahkmuhlwesryelah ke inging uh, ac oraclah katlas ke stil nuh selos suc el tuh pwacnlah in weluhl; ac tukun el sang kuhfwen mwe mweun nuh selos ke katlas el fohlohklac nuh ke siti Nehor, ac mweun nuh sin tamuhlwel lal suc pa Corihor, ohinge el sruokyac tohkohsrahi uh ac fohlohkohnwack ma inge nuh sin pahpah tuhmwacl, Kib.\n\n10 Ac inge ke srihpen ma suc Shule el tuh oraclah, pahpah tuhmwacl sang nuh sel tohkohsrahi; ke ma inge el muhtwacwacack in kol ahol pahpah tuhmwacl.\n\n11 Ac tukun ma inge el tuh oruh nuhnuhnkuh uh ke suwohswohs; ac el tuh osrwaclihk tohkohsrahi lal fin acn ah nohfohn, tuh mwet uh eklac arulacna puhseni.\n\n12 Ac tukun ma inge oacyacpac oasr wen ac acn pucspucs nahtuhl Shule.\n\n13 Ac Corihor el auliyak ke ma koluk pucspucs ma el tuh oraclah; ohinge Shule el sang kuh nuh sel ke tohkohsrahi lal.\n\n14 Ac tukun ma inge oasr wen ac acn pucspucs nahtuhl Corihor. Ac inmahsrlon wen nahtuhl Corihor oasr sie suc inel pa Noah.\n\n15 Ac tukun ma inge Noah el forlah laenuhl Shule, suc pa tohkohsrah, ac oacyacpac pahpah tuhmwacl, suc pa Corihor, ac kohlohllah Cohor tamuhlwel lal, ac oacyacpac mwet wiyacl nuhkwewa ac mwet pucspucs.\n\n16 Ac el mweun nuh sel Shule, tohkohsrah, suc el tuh sruokyac acn in usru se emet lalos; ac el eklac sie tohkohsrah fin ipin acn se ingacn.\n\n17 Ac tukun ma inge el mweun laenuhl Shule, tohkohsrah; ac el eisacl Shule, tohkohsrah, ac usacl srohoh som nuh Moron.\n\n18 Ac tukun ma inge ke el oruh in unilyac, wen nahtuhl Shule elos orahkyak nuh lun lohm sel Noah ke fong ah ac unilyac, ac kuhnahoslah sruhnguhl nuh ke nien srohoh ac us pahpah tuhmwaclos tifoklac, ac likilyac fin tron lal ke tohkohsrahi lal sifacna.\n\n19 Ohinge, wen nahtuhl Noah tuh aholuhl muhsaheack tohkohsrahi lal; ne ohinge elos tiacna sifilpac eis kuh facl tohkohsrah Shule, ac mwet suc muhta ye kolyuck lal tohkohsrah Shule elos tuh kapkapwack na pwacye ac fokokoi.\n\n20 Ac acn uh maelihk; ac oasr tohkohsrahi luo, tohkohsrahi lal Shule, ac tohkohsrahi lal Cohor, wen nahtuhl Noah.\n\n21 Ac Cohor, wen nahtuhl Noah, el oruh tuh mwet lal in som mweun nuh sel Shule, ac Shule el tuh kuhtanguhloslac ac tuh unilyac Cohor.\n\n22 Ac inge oasr sie wen nahtuhl Cohor suc pahngpahng Nimrod; ac Nimrod el fuhlweack tohkohsrahi lal Cohor nuh sel Shule, ac el tuh eis pahkomuhta ye muhtahl Shule; ohinge Shule el tuh sang mwe insewowo yohk nuh sel, ac el tuh oruh na in fal nuh ke kena lal ke tohkohsrahi lal Shule.\n\n23 Ac oacyacpac ke kolyuck lal Shule oasr mwet pahluh tuhkuh nuh inmahsrlon mwet uh, suc tuh suhpweyuckme sin Leum, palye lah ma koluk ac alyalu nuh sin ma sruhlwaclah luhn mwet uh use sie selngawi nuh fin acn uh, ac elos ac kuhnausyucklac elos fin tiac auliyak.\n\n24 Ac tukun ma inge mwet uh tuh akuhkuhin lain mwet pahluh, ac tuh ahnglolos. Ac tukun ma inge tohkohsrah Shule el tuh oruh nuhnuhnkuh laenuhlos nuhkwewa suc tuh akuhkuhin lain mwet pahluh.\n\n25 Ac el tuh oraclah sie masap fin acn ah nohfohn, ma sang kuh nuh sin mwet pahluh tuh elos in som ke oacna sie acn ma elos kena som nuh we; ac ke srihpac se inge mwet uh tuh utuckuh nuh ke auliyak.\n\n26 Ac ke srihpen mwet uh tuh auliyak ke ma koluk ac alyalu nuh ke ma sruhlwaclah lalos Leum El tuh pahkomuhtahlos, ac elos muhtwacwacack in sifilpac kapkapwack fin acn uh. Ac tukun ma inge Shule el oraclah wen ac acn ke matwac mahtuh lal.\n\n27 Ac wacngihnlac mweun ke pacl lal Shule; ac el esam ma yohk ma Leum El tuh oruh nuh sin pahpah tuhmwacl in usaclosme sahslah ke meoa loal nuh ke acn wihlwihl; ohinge el tuh oruh nuhnuhnkuh uh ke suwohswohs ke lusen moul lal nohfohn.\n\n", "ether 8": "[center][font_size=26]Sapta 8[/font_size][/center]\n\n[i]Oasr lokoalok ac fohs ke tohkohsrahi uh—Akish el oraclah sie olwelah ma kuhpahsryang nuh ke u lukmac in unilyac tohkohsrah—U lukmac uh ma luhn devil ac sahflahiyac pa kuhnausyucklac luhn muhtuhnfacl—Mwet Gentile in pacl inge ahksensenkackihnyuck in lain u lukmac ma ac fah suk in kuhnahoslah sukohsohk luhn acn, muhtuhnfacl, ac facl nuhkwewa.[/i]\n\n1 Ac tukun ma inge el oracllah Omer, ac Omer el kol aholuhl. Ac Omer el oracllah Jared; ac Jared el oraclah wen ac acn.\n\n2 Ac Jared el akuhkuhin lain pahpah tuhmwacl, ac tuhkuh ac muhta fin acn lal Heth. Ac tukun ma inge el tuh ahkluhkuhkyelah mwet pucspucs, ke srihpen kahs in ahkluhkuhk lal, ne ke na el eislah tahfuh tohkohsrahi uh.\n\n3 Ac ke el tuh sruokyac tahfuhn tohkohsrahi el som mweun nuh sin pahpah tuhmwacl, ac el tuh uslah pahpah tuhmwacl nuh in srohoh, ac tuh oruh elan kuhlwacnsap in srohoh;\n\n4 Ac inge, ke pacl in kolyuck lal Omer el tuh muhta in srohoh ke tahfuhn lusen moul lal. Ac tukun ma inge el tuh oraclah wen ac acn, inmahsrlolos pa Esrom ac Coriantumr;\n\n5 Ac elos tuh arulacna kasrkuhsrak ke srihpen oruh lal Jared tamuhlwel lalos, yohkna oruh elos tuh oraclah sie un mwet mweun ac som mweun nuh sel Jared. Ac tukun ma inge ke elos tuh som mweun nuh sel ke fong ah.\n\n6 Ac tukun ma inge ke elos tuh uniyac un mwet mweun lal Jared elos tuh oacyacpac oruh in unilyac; ac el kwacfe selos tuh elos in tiac unilyac, ac elac fuhlweack tohkohsrahi nuh sin pahpah tuhmwacl. Ac tukun ma inge elos tuh sang nuh sel moul lal.\n\n7 Ac inge Jared el eklac arulacna suhpwacr ke srihpen eisyucklac tohkohsrahi, tuh el fihliyac insiacl nuh ke tohkohsrahi ac nuh ke ma wolacna luhn facluh.\n\n8 Inge acn nahtuhl Jared el arulacna etuh nuhnak, ac el liye suhpwacr luhn pahpah tuhmwacl, el nuhnkweack in oraclah sie plwacn ma el kuh in sifilpac fohlohkohnlah tohkohsrahi uh nuh sin pahpah tuhmwacl.\n\n9 Inge acn nahtuhl Jared el arulacna oaskuh. Ac tukun ma inge el tuh sramsram nuh sin pahpah tuhmwacl, ac fahk nuh sel: Efuh pahpah tuhmuhk uh arulacna suhpwacr? Yac el soenna riti ma sihmlac ma pahpah tuhmwacsr ah tuh us tuhkuh ke meoa loal? Liye, yac wacngihn sie sramsram kaclos mwet mahtuh, lah ke plwacn lukmac lalos elos tuh eislah tohkohsrahi ac ma wolacna yohk?\n\n10 Ac inge, ke ma inge, lwelah pahpah tuhmuhk in suhpwaclma Akish, wen nahtuhl Kimnor; ac liye, nga oaskuh, ac nga fah tacn ye muhtahl, ac nga fah ahkinsewowoyacl, tuh elac kena pahyuckyak sihk; ohinge el fin kena sum tuh kom in isyucyang nuh sel in pahyuckyak, na kom fah fahk: Nga fah usaclot fin kom use nuh sihk insifacn pahpah tuhmuhk, tohkohsrah.\n\n11 Ac inge Omer el sie kawuck lal Akish; ohinge, ke Jared el suhpwaclma Akish, acn nahtuhl Jared el tacn ye muhtahl tuh el ahkinsewowoyacl, yohkna tuh el kena elan muhtwacn kiyacl. Ac tukun ma inge el fahk nuh sel Jared: Usacluh nga in pahyuckyak sel.\n\n12 Ac Jared el fahk nuh sel: Nga fah usacloht nuh sum, kom fin use nuh sihk insifen pahpah tuhmuhk, tohkohsrah.\n\n13 Ac tukun ma inge Akish el oracni nuh sie mwet nuhkwewa lal nuh ke lohm sel Jared, ac fahk nuh selos: Yac kowos kuh in fuhlahk nuh sihk lah kowos fah oaru nuh sihk ke ma suc nga fah kena suwos?\n\n14 Ac tukun ma inge elos nuhkwewa fuhlahk nuh sel, ke God inkuhsrao, ac oacyacpac ke inkuhsrao, ac oacyacpac ke facluh, ac ke insifaclos, tuh el suc fahsr liki kahsruh ma Akish el kena kac ac fah wacngihnlac insifacl; ac el suc ahkkahlwemye kuhtwena ma suc Akish el oruh etweyuck nuh selos, mwet sepacna ingacn ac misac.\n\n15 Ac tukun ma inge tuh ohinge elos tuh insese nuh sel Akish. Ac Akish el tuh sang nuh selos olweacng ma tuh ituckyang selos ke pacl mahtuh ma oacyacpac suk kuh uh, ma tuh tuhtahflah nuh ten finne e kacl Cain me, suc pa sie mwet ahkmas e ke na muhtwacwacackiyac ah.\n\n16 Ac ma inge tuh karihngihnyuckyang ke kuh luhn devil in sang olweacng inge nuh sin mwet uh, in sruohkohlos ke lohsr uh, in kahsruh elos suc suk kuh uh in eis kuh, ac in ahkmas, ac in fuhnmweti, ac in kikiacp, ac in oruh kain in ma koluk nuhkwewa ac orek kosro.\n\n17 Ac acn nahtuhl Jared pa fihliyac ke insiacl in sokwack ma mahtuh inge; ac Jared el fihliyac ma inge nuh ke insiacl Akish; ohinge, Akish el sang ma inge nuh sin mwet lal ac kawuck lal, in kohlohloslac ke olweacng na kahto in oruh oacna sie ma suc el kena kac.\n\n18 Ac tukun ma inge elos tuh oraclah sie u lukmac, oacna elos ke pacl mahtuh ah; suc u se ma sruhngwacyuck na emet ac koluk liki nuhkwewa, ye muhtuhn God;\n\n19 Tuh Leum El tiac orekma ke u lukmac, El tiacna pac kena tuh mwet uh in ahkmas, tuhsruhk ke ma nuhkwewa El tiac lwelah ma inge, e ke na muhtwacwacackiyacn mwet uh.\n\n20 Ac inge nga, Moroni, tiacna sihmihs ohiyac luhn olweacng ac u lalos, tuh ma inge ahkkahlwemyeyuck nuh sihk lah ma inge oasr inmahsrlon mwet nuhkwewa, ac ma inge oasr inmahsrlon mwet Laman.\n\n21 Ac ma inge tuh oraclah kuhnausyucklac luhn mwet inge suc nga sramsramkihn ingena uh, ac oacyacpac ke kuhnausyucklac luhn mwet lal Nephi.\n\n22 Ac kuhtwena muhtuhnfacl ma ac fah ahkkweye u lukmac, in eis kuh ac in kahsruhpi, ne ke na elos fah osrwaclihk muhtuhnfacl uh, liye, elos fah kuhnausyucklac; tuh Leum El fah tiac lwelah tuh srah luhn mwet luhlahlfongi Lal, ma ac fah ahksohrohryeyucklac selos, in fah wowoyak nuh Sel liki fohk uh nuh ke fohlohksahk nuh faclos ac ne ohinge El ac tiac fohlohksahk kaclos.\n\n23 Ohinge, O kowos mwet Gentile, lahlmwetmwet luhn God tuh ma inge enenuh in ahkkahlwemyeyuck nuh suwos, tuh ohinge kowos in kuh in auliyak ke ma koluk lowos, ac tiac lwelah tuh u in ahkmas inge in fah kuhtangkowoslac, suc muhsahiyuckyak in eis kuh ac kahsruhpi—ac orekma uh, ahok, finne orekma luhn kuhnausyucklac ac tuhkuh nuh fowos, ahok, finne katlas luhn nuhnuhnkuh suwohs luhn God Ma Pahtpaht ac fah puhtatyang nuh fowos, nuh ke kuhtangyucklac ac kuhnausyucklac lowos fin kowos ac lwelah ma inge in sikyak.\n\n24 Ohinge, Leum El sapkihn nuh suwos, ke kowos fah liye ke ma inge tuhkuh nuh inmahsrlowos tuh kowos ac fah acsmaklac ke sie luhmah na koluk ke ohiyowos, ke srihpen u lukmac se inge suc ac fah oasr inmahsrlowos; kuh we nuh sin u se inge, ke srihpen srahlos suc tuh acnwucki; tuh elos wowoyak liki fohk uh nuh ke fohlohksahk nuh fin u inge, ac oacyacpac nuh faclos suc muhsaheack u uh.\n\n25 Na sikyak tuh el suc muhsaheack u inge suk in eislah sukohsohk luhn acn, muhtuhnfacl, ac yen nuhkwewa; ac u inge use kuhnausyucklac luhn mwet nuhkwewa, tuh u inge muhsahiyuckyak sin devil, suc pa pahpah tuhmwacn kikiacp nuhkwewa; finne mwet kikiacp sepacna suc kiyacpwelah ninac se kiyacsr ac pahpah se tuhmwacsr emet ah, ahok, finne mwet kikiacp sepacna suc tuh oruh mwet uh in ahkmas e ke na muhtwacwacackiyac ah; suc tuh ahkkwekweye insiacn mwet uh tuh elos uniyac mwet pahluh, ac tuhngaluhlos, ac luhsuhltahllah e ke na muhtwacwacackiyac ah.\n\n26 Ohinge, nga, Moroni, sapkihnyuck in suhmuhslah ma inge tuh ma koluk uh in tui, ac tuh pacl se ac tuhkuh tuh ac wacngihn kuh lal Setuhn nuh ke insiacn tuhlihk nuhtin mwet, tuhsruhk tuh elos in kuh in ahkkweyeyuck in oruh ma wo pacl nuhkwewa, tuh elos in kuh in tuhkuh nuh ke unohn luhn ma suwohswohs nuhkwewa ac moliyucklac.\n\n", "ether 9": "[center][font_size=26]Sapta 9[/font_size][/center]\n\n[i]Tohkohsrahi ituckyang sin sie nuh sin siepac ke tahk in sucu, kuhtasrihk, ac ahkmas—Emer el liye Wen nuhtin Suwohswohs—Mwet pahluh pucspucs luti in auliyak—Sie sracl in mongo ac serpent pwacsin ahkkweokye mwet uh.[/i]\n\n1 Ac inge nga, Moroni, tahfwelah ma sihmlac luhk uh. Ke ma inge, liye, tukun ma inge ke srihpen u lukmac lal Akish ac kawuck lal, liye, elos tuh eislah tohkohsrahi lal Omer.\n\n2 Ne ohinge, Leum El pahkotwen nuh sel Omer, ac oacyacpac nuh sin wen nahtuhl ac nuh sin acn nahtuhl suc tiacna suk in kuhnaosuhllah.\n\n3 Ac Leum el ahksensenkackuhnuhl Omer ke sie mwemwe tuh elan som liki acn uh; ohinge Omer el som liki acn uh wi sucu lal, ac fuhfahsryucsr lwen pucspucs, ac tuhkuh ac ahluhkwelah inging lal Shim, ac tuhkuh nuh ke acn se ma mwet Nephi elos tuh kuhnausyucklac, ac muhtwacwacack insac fahlac nuh ke lacfahl kuhtuhlacp, ac tuhkuh nuh ke sie acn ma pahngpahng Ablom, ma oan pe acn ah, ac el kaskiyac lohm nuknuk sel we, ac oacyacpac wen nahtuhl ac acn nahtuhl, ac mwet nuhkwewa lal, sahyacl na Jared ac sucu lal.\n\n4 Ac tukun ma inge Jared el tuh akmuhsralah tohkohsrah fin mwet uh, ke poun ma koluk; ac el sang nuh sel Akish acn nahtuhl in pahyuckyak sel.\n\n5 Ac tukun ma inge Akish el suk in eislah moul luhn pahpah tuhmwacn muhtwacn kiyacl ah; ac el siyuck kahsruh nuh selos suc el tuh oruh in fuhlahk ke olweacng luhn mwet mahtuh met ah, ac elos tuh eislah insifacn pahpah tuhmwacn muhtwacn kiyacl ah, ke el muhta fin tron lal, sang pacl lal in lohng mwet lal.\n\n6 Tuh arulacna yohk osrwaclihk luhn u koluk ac lukmac se inge oruh u se inge ahkkolukyelah insiacn mwet nuhkwewa; ke ma inge Jared el acnwucki fin tron lal, ac Akish el kol aholuhl.\n\n7 Ac tukun ma inge Akish el muhtwacwacack in lwemta sin wen nahtuhl, ke ma inge el kalilyac ke nien srohoh, ac sang nuh sel kitin na mongo kuh wacngihn mongo ne ke na el misac.\n\n8 Ac inge tamuhlwel lal suc misac, (ac inel pa Nimrah) el tuh kasrkuhsrak sin pahpah tuhmwacl ke srihpen ma suc pahpah tuhmwacl tuh oruh nuh sin tamuhlwel lal.\n\n9 Ac tukun ma inge Nimrah el oracni nuh sie kihtin un mwet, ac kahinglac liki acn uh, ac tuhkuh ac muhta yohrohl Omer.\n\n10 Ac tukun ma inge Akish el oraclah wen sahyac, ac elos uslah insiacn mwet uh, finne ke elos tuh fuhlahk nuh sel in oruh kain in ohiyac koluk nuhkwewa in fal nuh ke ma el kena kac.\n\n11 Inge mwet lal Akish elos kena kahsruhpi, oacna ke Akish el kena in eis kuh; ohinge, wen nahtuhl Akish tuh sang nuh selos mani, ke ohiyac inge elos pwacnlah inkaiyacn mwet uh in ukwaclos.\n\n12 Ac muhtwacwacack in oasr sie mweun inmahsrlon wen nahtuhl Akish ac Akish, ma sun lusen yac pucspucs, ahok, nuh ke kuhnausyucklac luhn apkuhran in mwet nuhkwewa ke tohkohsrahi sac, ahok, finne mwet nuhkwewa, sahyacn na mwet tolngoul, ac elos suc kahinglac wi sucu lal Omer.\n\n13 Ohinge, Omer el sifilpac fohlohklac nuh ke acn in usru lal.\n\n14 Ac tukun ma inge Omer el muhtwacwacack in mahtohoh; ne ohinge, ke matwac mahtuh lal el oracllah Emer; ac el akmuhsraellah Emer in tohkohsrah in kol aholuhl.\n\n15 Ac tukun el akmuhsraellah Emer in tohkohsrah el liye tuh mislac acn uh ke lusen yac luo, na el misac, loeslac na pwacye lusen moul lal, ma sesseslah ke ahsor. Ac tukun ma inge Emer el tuh kol aholuhl, ac tuh fahsr tukun ohiyac luhn pahpah tuhmwacl.\n\n16 Ac Leum El sifilpac muhtwacwacack in eislah selngawi liki acn uh, ac sucu lal Emer tuh arulacna kapkapwack ye kolyuck lal Emer; ac ke lusen yac onngoul ac luo elos tuh arulacna fokokoi, yohkna oruh elos eklac arulacna kahsruhp—\n\n17 Oasr kain in fukunsahk nuhkwewa, ac grain, ac silk, ac nuknuk srihk in muhta, ac kol, ac selfuh, ac ma sacohk;\n\n18 Ac oacyacpac kain in kosro nuhkwewa, ox, ac kaho, ac sip, ac pik, ac nacni, ac oacyacpac kain in ma orahkrahk pucspucs sahyac ma kuh in orekmakihnyuck nuh ke mongo nwacn mwet.\n\n19 Ac oasr pac ohsr nahtuhlos, ac tangki, ac oasr acluhfacn ac curelom ac cumom; ma inge nuhkwewa orekmakihnyuck sin mwet uh, ac yohkna acluhfacn ac curelom ac cumom uh.\n\n20 Ac ohinge Leum El tuh okwaclah mwe ahkinsewowo Lal nuh fin acn se inge, ma wolacna liki acn nuhkwewa sahyac; ac El sapkihn tuh el suc sruok acn uh enenuh in sruokyac nuh sin Leum, kuh fin tiac elos ac kuhnausyucklac ke pacl se elos upaclah ke ma koluk uh; tuh fin ma inge, Leum El fahk: Nga fah okwaclah fohnlah luhn kasrkuhsrak Luhk.\n\n21 Ac Emer el tuh oruh nuhnuhnkuh ke suwohswohs ke moul lal nohfohn, ac el oraclah wen ac acn pucspucs; ac el oracllah Coriantum, ac el akmuhsraellah Coriantum in kol aholuhl.\n\n22 Ac tukun el akmuhsraellah Coriantum in kol aholuhl el moul sun lusen yac ahkosr, ac el liye mislac fin acn uh; ahok, ac el liye pac Wen nuhtin Suwohswohs, ac tuh engan ac kaksak ke pacl lal; ac na el misac ke mihs.\n\n23 Ac tukun ma inge Coriantum el tuh fahsr tukun ohiyac luhn pahpah tuhmwacl, ac tuh muhsaheack siti fokoko pucspucs, ac tuh sang ma wo nuh sin mwet lal ke lusen moul lal nohfohn. Ac tukun ma inge wacngihn tuhlihk nahtuhl finne ne ke na el arulacna mahtohoh.\n\n24 Ac tukun ma inge muhtwacn kiyacl ah misac, matwac yac siofok ac luo. Ac tukun ma inge Coriantum el pahyuckyak, ke matwac mahtuh lal, nuh sin sie muhtwacn fuhsr, ac oraclah wen ac acn; ohinge el moul ne ke na el sun matwac yac siofok ac angngaul ac luo.\n\n25 Ac tukun ma inge el oracllah Com, ac Com el kol aholuhl; ac el kol ke lusen yac angngaul ac yuc, ac el oracllah Heth; ac el oacyacpac oraclah wen ac acn nahtuhl sahyac.\n\n26 Ac mwet uh sifilpac osrwaclihk fin acn ah nohfohn, ac sifilpac muhtwacwacack in oasr ma koluk yohk na pwacye fin acn uh, ac Heth el muhtwacwacack in fungyang nuh ke plwacn lukmac mahtuh, in kuhnahoslah pahpah tuhmwacl.\n\n27 Ac tukun ma inge el tuh tohklah pahpah tuhmwacl liki tron, tuh el unilyac ke katlas nahtuhl sifacna; ac el tuh kol aholuhl.\n\n28 Ac oasr mwet pahluh ma sifilpac tuhkuh nuh fin acn uh, in luti auliyak nuh selos—lah elos enenuh in ahkolah inkacnek luhn Leum kuh fin tiac ac oasr sie selngawi ac tuhkuh nuh fin acn uh; ahok, finne sie sracl luhlahp ke mongo, ma elos ac kuhnausyucklac elos fin tiac auliyak.\n\n29 Tuhsruhk mwet uh tiacna luhlahlfongi kahs luhn mwet pahluh, tuhsruhk elos luhsuhltahlwack; ac kuhtuh selos elos tohlwacng nuh ke luhf ac likiltahluh na in misac. Ac tukun ma inge elos tuh oruh ma inge nuhkwewa in fal nuh ke masap lal tohkohsrah, Heth.\n\n30 Ac tukun ma inge muhtwacwacack in oasr sie srwacl luhlahp ke mongo fin acn uh, ac mwet uh muhtwacwacack arulacna sa in kuhnausyucklac ke srihpen srwacl in mongo, tuh wacngihn af fin acn uh.\n\n31 Ac serpent pwacsin oacyacpac tuhkuh nuh fin acn uh, ac tuh pwacsinelah mwet pucspucs. Ac tukun ma inge un sip nahtuhlos muhtwacwacack in kahingwelihk liki serpent pwacsin uh, nuh ke acn ma oan nuh lacfahl epang, ma pahngpahng Zarahemla sin mwet Nephi.\n\n32 Ac tukun ma inge puhslac selos suc tuh misac pe inkacnek uh; ne ohinge, oasr kuhtuh ma kahinglac nuh ke acn ma oan nuh epang.\n\n33 Ac tukun ma inge Leum El tuh oruh serpent uh in tui tiac ukwaclos, tuhsruhk tuh serpent uh in kosrwaclah mwet uh in tiac kuh in pahselah, tuh el suc srihke in pahselah ac fah misac sin serpent pwacsin.\n\n34 Ac tukun ma inge mwet uh tuh ukwe inkacnek luhn kosro lwemnak uh, ac tuh kang ikoen kosro ma oan misac sisken inkacnek uh, ne ke na elos tuh kanglah nohfohn. Inge ke mwet uh liye tuh elos ac misac elos muhtwacwacack in auliyak ke ma koluk lalos ac pruhe nuh sin Leum.\n\n35 Ac tukun ma inge ke elos tuh ahkpuhsisaclyelos sifacna fal ye muhtuhn Leum El tuh suhpwaclah af nuh fin acn uh; ac mwet uh muhtwacwacack in sifilpac fokokoi, ac muhtwacwacack in oasr fukunsahk ke acn ma oan nuh lacfahl acir, ac fin acn nuhkwewa ma raunweack acn we. Ac Leum El tuh ahkkahlwemye kuh Lal nuh selos ke El molweloslac liki sracl in mongo.\n\n", "ether 10": "[center][font_size=26]Sapta 10[/font_size][/center]\n\n[i]Sie tohkohsrah ahol siepac—Kuhtuh sin tohkohsrah uh suwohswohs; kuhtuh koluk—Ke oasr suwohswohs, mwet uh ahkinsewowoyeyuck ac kapkapwack sin Leum.[/i]\n\n1 Ac tukun ma inge Shez, suc sie ke tahk in sucu lal Heth—tuh Heth el tuh misac ke srwacl in mongo sac, ac sucu nuhkwewa lal sahyacl Shez—ohinge, Shez el muhtwacwacack in sifilpac muhsaheack sie un mwet kweoklacna.\n\n2 Ac tukun ma inge Shez el tuh esam kuhnausyucklac luhn pahpah tuhmwacl, ac el tuh muhsaheack sie tohkohsrahi suwohswohs; tuh el esam ma Leum El tuh oruh in usacluh Jared ac tamuhlwel lal in sahslah ke meoa loal; ac el tuh fahsr ke inkacnek luhn Leum, ac el oraclah wen ac acn.\n\n3 Ac wen mahtuh se emet nahtuhl, suc inel pa Shez, el tuh akuhkuhin laenuhl; ne ohinge, Shez el tuh srihngihlyuck ke poun sie mwet pihsrapasr, ke srihpen kahsruhp yohk lal, ma sifilpac use mislac nuh sin pahpah tuhmwacl.\n\n4 Ac tukun ma inge pahpah tuhmwacl tuh muhsaheack siti pucspucs fin acn ah, ac mwet uh sifilpac muhtwacwacack in maelihk fin acn ah nohfohn. Ac Shez el tuh moul sun matwac na mahtuh; ac el oracllah Riplakish. Ac el misac, ac Riplakish el kol aholuhl.\n\n5 Ac tukun ma inge Riplakish el tiacna oruh ma suc pwacye ye muhtuhn Leum, tuh oasr muhtwacn pucspucs kiyacl ac muhtwacn kuhlwacnsap lal, ac tuh fihliyac nuh fin pihsen mwet uh ma upac; ahok, el tuh tax elos ke molin tax yohk; ac ke tax ingacn el tuh muhsaheack lohm luhlahp pucspucs.\n\n6 Ac el tuh muhsaheack nuh sel sie tron na kahto; ac el tuh muhsaheack nien srohoh pucspucs, ac el suc sruhnga moli tax el tohlwacng nuh ke nien srohoh; ac el suc tiac kuh in moli tax el tohlwacng nuh ke nien srohoh; ac el oraclah tuh elos in orekma pacl nuhkwewa nuh ke mwe kahsruh lalos; ac el suc sruhnga orekma el oruh tuh elan acnwucki.\n\n7 Ohinge el tuh eis orekma na wo nuhkwewa lal, ahok, finne kol wolacna lal el oraclah in ahknwacsnwacsyeyuck ke nien srohoh; ac kain in orekma kuh muhsah nuhkwewa el tuh oruh in orek lun nien srohoh. Ac tukun ma inge el tuh ahkkweokye mwet uh ke orek kosro ac ma sruhngwacyuck lal.\n\n8 Ac ke el tuh kol ke lusen yac angngaul ac luo mwet uh tuh tuyak ke fohs in laenuhl; ac muhtwacwacack in sifilpac oasr mweun fin acn uh, yohkna oruh Riplakish el tuh acnwucki, ac tahk in sucu lal tuh lihsyucklac liki acn ah.\n\n9 Ac tukun ma inge tukun lusen yac pucspucs, Morianton, (el sie mwet ke tahk in sucu lal Riplakish) el oracni nuh sie sie un mwet mweun ma sruhngwacyuck, ac elos som ac mweun nuh sin mwet uh; ac el eislah kuh fin siti pucspucs; ac mweun uh arulacna upaclah, ac tuh sun lusen yac pucspucs; ac el tuh eislah kuh fin acn ah nohfohn, ac tuh oakiyac elan sifacna tohkohsrah fin acn ah nohfohn.\n\n10 Ac tukun el oakiyac tuh elan sifacna tohkohsrahlac ah el tuh ahkfihsrwacsryelah ma toasr luhn mwet uh, ke ohiyac inge el tuh luhngkihnyuck ke muhtuhn mwet uh, ac elos tuh akmuhsraellah in tohkohsrah lalos.\n\n11 Ac el tuh oruh nuhnuhnkuh suwohs nuh sin mwet uh, tuhsruhk tiac nuh sel sifacna ke srihpen orek kosro pucspucs lal; ohinge el tuh lihsyucklac liki ye muhtuhn Leum.\n\n12 Ac tukun ma inge Morianton el muhsaheack siti pucspucs, ac mwet uh arulacna kahsruhpi ye kolyuck lal, kwewana ke lohm, ac ke kol ac selfuh, ac ke kap grain, ac ke un sip, ac un kosro, ac ma suc tuh sifilpac fohlohkihnyuckyak nuh selos.\n\n13 Ac Morianton el tuh moul sun matwac na mahtuh, ac na el oracllah Kim; ac Kim el tuh ahol pahpah tuhmwacl in kol; ac el tuh kol ke lusen yac alkosr, ac pahpah tuhmwacl misac. Ac tukun ma inge Kim el tiacna kol ke suwohswohs, ohinge el tiacna luhngkihnyuck sin Leum.\n\n14 Ac tamuhlwel lal tuh tuyak in akuhkuhin laenuhl, ohinge el tuh usacllah nuh in srohoh; ac el tuh muhta na srohoh ke lusen moul lal nohfohn; ac el oraclah wen ac acn in srohoh, ac ke matwac mahtuh lal el oracllah Levi; na el misac.\n\n15 Ac tukun ma inge Levi el tuh kuhlwacnsap in srohoh tukun misac luhn pahpah tuhmwacl, ke lusen yac angngaul ac luo. Ac el tuh orek mweun lain tohkohsrah luhn acn uh, ohinge el eislah nuh sel sifacna tohkohsrahi.\n\n16 Ac tukun el eislah nuh sel sifacna tohkohsrahi uh el tuh oruh ma pwacye ye muhtuhn Leum; ac mwet uh tuh kapkapwack fin acn uh; ac el tuh moul sun matwac mahtuh wo, ac el oraclah wen ac acn; ac el oacyacpac oracllah Corom, suc el akmuhsraelah tohkohsrah in aholuhl.\n\n17 Ac tukun ma inge Corom el tuh oruh ma wo ye muhtuhn Leum ke lusen moul lal nohfohn; ac el tuh oswelah wen ac acn pucspucs; ac tukun el tuh moul liye lwen pucspucs el misac, oacna nuh sin mwet nuhkwewa fin facluh; ac Kish el kol aholuhl.\n\n18 Ac tukun ma inge Kish el oacyacpac misac, ac Lib el kol aholuhl.\n\n19 Ac tukun ma inge Lib el oacyacpac tuh oruh ma wo ye muhtuhn Leum. Ac ke lusen pacl lal Lib serpent pwacsin ah tuh kuhnausyucklac. Ohinge elos tuh som nuh ke acn ma oan nuh epang, in sruh mongo nwacn mwet fin acn uh, tuh acn ah afihnyucklac ke kosro innimac. Ac Lib el oacyacpac eklac sie mwet wo ke sruh kosro.\n\n20 Ac elos muhsaheack sie siti luhlahp ke sisken acn ohsrihksrihk fin acn uh, ke sisken acn se ma meoa uh srwaclihk acn uh.\n\n21 Ac elos tuh karuhnguhnwacng acn ma oan nuh epang ah in sie innimac, in sruh kosro. Ac acn ah nohfohn ma oan nuh lacfahl acir ah afihnyucklac ke mwet.\n\n22 Ac elos tuh arulacna etuh orekma, ac elos tuh moul ac kuhka ac ayaol kuhfa sie sin siepac, tuh elos in kuh in kapkapwack.\n\n23 Ac elos tuh orekma ke kain in ohr nuhkwewa, ac elos tuh orek kol, ac selfuh, ac osra, ac prahs, ac kain in osra nuhkwewa; ac elos tuh puhkanwack ma inge liki fohk uh; ohinge, elos tuh puhkanwack tohktohk luhlahp ke fohk uh in eis ohr, kol, ac selfuh, ac osra, ac copper. Ac elos tuh oruh kain in orekma wo nuhkwewa.\n\n24 Ac tuh oasr silk lalos, ac nuknuk srihk in muhta; ac elos tuh oraclah kain in nuknuk nuhkwewa, tuh elos in kuh in nuknuk afuhnlah kohflohfohl lalos.\n\n25 Ac elos tuh oraclah kain in kuhfa nuhkwewa in pihkihn fohk uh, kwewana in puhkanwack ac in tahknwelihk, in kosrwacni ac in pakiyac, ac oacyacpac in srwaclihk.\n\n26 Ac elos tuh oraclah kain in kuhfa in orekma nuhkwewa ma elos orekmakihn nuh ke kosro muhna in orekma lalos.\n\n27 Ac elos tuh oraclah kain in kuhfa in mweun nuhkwewa. Ac elos tuh oraclah kain in orekma arulacna usrnguck nuhkwewa.\n\n28 Ac wacngihn un mwet kuh in ahkinsewowoyeyuck yohk luhkwelos, ac ahkkapyeyuck yohk liki na ke poun Leum. Ac elos muhta ke sie acn ma wolacna liki acn nuhkwewa, tuh Leum el fahk ma inge.\n\n29 Ac tukun ma inge Lib el tuh moul ke lusen yac pucspucs, ac oraclah wen ac acn; ac el oacyacpac oracllah Hearthom.\n\n30 Ac tukun ma inge Hearthom el kol ahol pahpah tuhmwacl. Ac ke Hearthom el kol ke lusen yac longoul ac ahkosr, liye, tohkohsrahi uh tuh itucklac luhkwel. Ac el kuhlwacnsap ke lusen yac pucspucs ke srohoh, ahok, finne ke lusen moul luhlah lal nohfohn.\n\n31 Ac el oracllah Heth, ac Heth el muhta in srohoh ke lusen moul lal nohfohn. Ac Heth el oracllah Aaron, ac Aaron el muhta in srohoh ke lusen moul lal nohfohn; ac el oracllah Amnigaddah, ac Amnigaddah el oacyacpac muhta in srohoh ke lusen moul lal nohfohn; ac el oracllah Coriantum, ac Coriantum el muhta in srohoh ke lusen moul lal nohfohn; ac el oracllah Com.\n\n32 Ac tukun ma inge Com el kohllah tahfuhn tohkohsrahi uh. Ac el kol fin tahfuhn tohkohsrahi uh ke lusen yac angngaul ac luo; ac el som mweun lainuhl tohkohsrah, Amgid, ac elos mweun ke lusen yac pucspucs, ke pacl ma Com el eislah kuh facl Amgid, ac eislah kuh fin acn luhlah ke tohkohsrahi.\n\n33 Ac ke pacl lal Com muhtwacwacack in oasr mwet pihsrapasr fin acn uh; ac elos orekmakihn plwacn mahtuh, ac oruh olweacng in fahsr tukun ohiyac luhn mwet mahtuh met ah, ac sifilpac suk in kuhnahoslah tohkohsrahi.\n\n34 Inge Com el tuh acnwuck laenuhlos yohk; ne ohinge, el tiacna kuhtanguhloslac.\n\n", "ether 11": "[center][font_size=26]Sapta 11[/font_size][/center]\n\n[i]Mweun, akuhkuhin, ac ma koluk uh orek yohk ke moul luhn mwet Jared—Mwet pahluh elos palye kuhnausyucklac luhn mwet Jared elos fin tiac auliyak—Mwet uh sruhnga kahs luhn mwet pahluh.[/i]\n\n1 Ac ke pacl lal Com oasr mwet pahluh pucspucs oacyacpac tuhkuh, ac palye kuhnausyucklac luhn mwet fokoko elos fin tiac auliyak, ac forlah nuh sin Leum, ac fuhlweack ahkmas ac ma koluk lalos.\n\n2 Ac tukun ma inge mwet pahluh elos tuh sruhngwacyuck sin mwet uh, ac elos kahinglac nuh yohrohl Com in karihngihnyuckyang, tuh mwet uh suk in kuhnaosuhloslac.\n\n3 Ac elos pahluh nuh sel Com ke ma pucspucs; ac el ahkinsewowoyeyuck ke lusen moul luhlah lal nohfohn.\n\n4 Ac el moul sun matwac na mahtuh wo, ac el oracllah Shiblom; ac Shiblom el kol aholuhl. Ac tamuhlwel lal Shiblom el akuhkuhin laenuhl, ac muhtwacwacack in oasr sie mweun na upac se fin acn ah nohfohn.\n\n5 Ac tukun ma inge tamuhlwel lal Shiblom el oruh tuh mwet pahluh nuhkwewa suc palye kuhnausyucklac luhn mwet uh in acnwucki;\n\n6 Ac oasr fohs luhlahp se fin acn ah nohfohn, tuh elos fahkwack lah sie selngawi upac ac tuhkuh nuh fin acn uh, ac oacyacpac nuh fin mwet uh, ac tuh oasr sie kuhnausyucklac luhlahp inmahsrlolos, ma soenna orek ohinge fin facluh, ac sri lalos ac tohktohkwack infohk uh fin acn uh elos fin tiac auliyak ke ma koluk lalos.\n\n7 Ac elos tiac porongo puhsrwen Leum, ke srihpen u koluk lalos; ohinge muhtwacwacack in oasr mweun ac fohs fin acn ah nohfohn, ac oacyacpac oasr sracl in mongo ac mas pucspucs, yohkna oruh oasr sie kuhnausyucklac luhlahp, ma soenna etweyuck fin facluh; ac ma inge nuhkwewa sikyak ke pacl lal Shiblom.\n\n8 Ac mwet uh muhtwacwacack in auliyak ke ma koluk lalos; ac yohkna ke elos tuh oruh Leum El pahkotwen nuh selos.\n\n9 Ac tukun ma inge Shiblom el acnwucki, ac Seth el utucklac srohoh, ac tuh muhta in srohoh ke lusen moul lal nohfohn.\n\n10 Ac tukun ma inge Ahah, wen nahtuhl, el tuh eis tohkohsrahi; ac el tuh kol fin mwet uh ke lusen moul lal nohfohn. Ac el tuh oruh kain in ma koluk nuhkwewa ke pacl lal, suc el tuh oruh ahksohrohryeyacn srah yohk; ac puh lusen moul lal.\n\n11 Ac Ethem, el sie tahk in sucu lal Ahah, el tuh eis tohkohsrahi; ac el oacyacpac tuh oruh ma koluk ke lusen moul lal.\n\n12 Ac tukun ma inge ke pacl lal Ethem oasr mwet pahluh pucspucs tuhkuh, ac sifilpac palye nuh sin mwet uh; ahok, elos tuh palye lah Leum El ac kuhnaosuhloslac liki facluh elos fin tiac auliyak ke ma koluk lalos.\n\n13 Ac tukun ma inge mwet uh ahkkwekweye insiaclos, ac tiacna porongo nuh ke kahs lalos; ac mwet pahluh elos ahsorack ac som liki inmahsrlon mwet uh.\n\n14 Ac tukun ma inge Ethem el tuh oruh nuhnuhnkuh ke ohiyac koluk ke lusen moul lal nohfohn; ac el oracllah Moron. Ac tukun ma inge Moron el tuh kol aholuhl; ac Moron el tuh oruh ma koluk ye muhtuhn Leum.\n\n15 Ac tukun ma inge oasr sie lainyuck sikyak inmahsrlon mwet uh, ke srihpen u lukmac ma tuh muhsahiyuckyak in eis kuh ac ma kahsruhp; ac oasr sie mwet fokoko suc tuyak inmahsrlolos ke ma koluk, ac som mweun nuh sel Moron, suc el tuh kuhtanglah tahfuh tohkohsrahi; ac el tuh karuhnguhnwacng tahfuh tohkohsrahi uh ke lusen yac pucspucs.\n\n16 Ac tukun ma inge Moron el tuh kuhtanguhllah, ac tuh sifilpac eislah tohkohsrahi uh.\n\n17 Ac tukun ma inge oasr siepac mwet fokoko tuyak; ac el tahk in sucu luhn tamuhlwel lal Jared.\n\n18 Ac tukun ma inge el tuh kuhtanguhllah Moron ac eislah tohkohsrahi uh; ohinge, Moron el tuh muhta in srohoh ke lusen moul luhlah lal nohfohn; ac el oracllah Coriantor.\n\n19 Ac tukun ma inge Coriantor el tuh muhta in srohoh ke lusen moul lal nohfohn.\n\n20 Ac ke pacl lal Coriantor oasr mwet pahluh pucspucs suc oacyacpac tuhkuh, ac palye ma yohk srihpac ac wolacna, ac luti ke auliyak nuh sin mwet uh, ac elos fin tiac auliyak Leum God El ac oruh nuhnuhnkuh in laenuhlos nuh ke kuhnausyucklac lalos;\n\n21 Ac tuh Leum God El ac suhpwaclah kuh use siepacna un mwet in muhta fin acn uh, ke kuh Lal, oacna ke El tuh use pahpah tuhmwaclos.\n\n22 Ac elos tuh sruhnga nohfohn kahs luhn mwet pahluh, ke srihpen u lukmac ac ma koluk sruhngwacyuck lalos.\n\n23 Ac tukun ma inge Coriantor el oracllah Ether, na el misac, el muhta na in srohoh ke lusen moul lal nohfohn.\n\n", "ether 12": "[center][font_size=26]Sapta 12[/font_size][/center]\n\n[i]Mwet pahluh Ether el kwacfe nuh sin mwet uh in luhlahlfongi God—Moroni el sruhmuhn ma usrnguck ac wolacna ma orek ke luhlahlfongi—Luhlahlfongi uh oruh tamuhlwel lal Jared in liye Kraist—Leum El sang nuh sin mwet uh in muhnahs tuh elos in kuh in inse puhsisacl—Tamuhlwel lal Jared el mokle Finohl Zerin ke luhlahlfongi—Luhlahlfongi, finsrak, ac luhngse muhtahl uh yohk srihpac nuh ke molwelah—Moroni el angwetwacni liyacl Jisus.[/i]\n\n1 Ac tukun ma inge ke pacl lal Ether pa pacna pacl lal Coriantumr; ac Coriantumr el tohkohsrah fin acn uh nohfohn.\n\n2 Ac Ether el sie mwet pahluh luhn Leum; ohinge Ether el tuhkuh ke pacl lal Coriantumr, ac muhtwacwacack in pahluh nuh sin mwet uh, tuh el tiac kuh in tulokihnyucki ke srihpen Nguhn luhn Leum oasr yohrohl.\n\n3 Tuh el luti ke litutacng, finne ne ke na faht uh tihli, kwacfe nuh sin mwet uh in luhlahlfongi God in auliyak, fin tiac elos ac kuhnausyucklac, fahk nuh selos tuh ke luhlahlfongi ma nuhkwewa ac ahkpwacyeiyucklac—\n\n4 Ohinge, el suc luhlahlfongi na pwacye God el finsrak nuh ke sie facl wo liki inge, ahok, finne sie acn ke lacfahl lacyot sin God, ma finsrak tuhkuh ke luhlahlfongi, oraclah sie kawuck ke nguhn luhn mwet, ma ac oruh ma inge in pwacye ac kuh, sesseslah ke orekma wo, kolyuck in kaksakihn God.\n\n5 Ac tukun ma inge Ether el tuh palye ma yohk srihpac ac wolacna nuh sin mwet uh, ma elos tiac luhlahlfongi, ke srihpen elos tiac liye ma inge.\n\n6 Ac inge, nga, Moroni, kena sramsram kuhtuh ke ma inge; nga kena ahkkahlwemye nuh sin facluh lah luhlahlfongi pa ma finsrakkihnyuck ac tiac liyeyuck; ohinge, nimet akuhkuhin ke srihpen kowos tiac liye, tuh kowos ac tiac eis mwe ahkloh kac ne ke na tukun srihkeyuck luhlahlfongi lowos an.\n\n7 Tuh ma ke luhlahlfongi tuh oruh Kraist El ahkkahlwemyacl nuh sin pahpah tuhmwacsr, tukun El moulyak liki misac; ac El tiacna ahkkahlwemyacl sifacna nuh selos ne ke na tukun elos luhlahlfongel; ohinge, enenuh se na tuh kuhtuh mwet ah in luhlahlfongel, tuh El tiacna ahkkahlwemyacl nuh sin facluh.\n\n8 Tuhsruhk ke srihpen luhlahlfongi luhn mwet El ahkkahlwemyacl nuh sin facluh, ac kaksakihn inen Pahpah, ac ahkoelah sie inkacnek tuh ohinge mwet sahyac kuh in ipeis ke mwe sang luhn inkuhsrao, tuh elos in kuh in finsrakkihn ma elos soenna liye.\n\n9 Ohinge, in oacyacpac oasr finsrak lowos, ac in ipeis ke mwe sang, kowos fin luhlahlfongi.\n\n10 Liye ma ke luhlahlfongi tuh elos ke pacl mahtuh ah pahngpahng tukun ohiyac muhtahl luhn God.\n\n11 Ohinge, ke luhlahlfongi masap lal Moses utuckuh. Tuhsruhk ke mwe sang luhn Wen nahtuhl, God El ahkoelah sie inkacnek wolacna; ac ma ke luhlahlfongi tuh ma inge ahkpwacyeiyucklac.\n\n12 Tuh fin wacngihn luhlahlfongi inmahsrlon tuhlihk nuhtin mwet uh God El tiac kuh in orek ma usrnguck inmahsrlolos; ohinge, El tiac ahkkahlwemyacl sifacna ne ke na tukun elos luhlahlfongi.\n\n13 Liye, ma ke luhlahlfongi lal Alma ac Amulek pa oruh nien srohoh in ikori nuh infohk uh.\n\n14 Liye, ma ke luhlahlfongi lal Nephi ac Lehi pa oraclah eklac luhn mwet Laman, tuh elos pacptaislac ke e ac ke Nguhn Muhtahl.\n\n15 Liye, ma ke luhlahlfongi lal Ammon ac tamuhlwel lal pa oraclah sie ma usrnguck na yohk inmahsrlon mwet Laman.\n\n16 Ahok, ac finne elos nuhkwewa suc oraclah ma usrnguck uh oraclah ma inge ke luhlahlfongi, finne elos suc moul met liki Kraist ac oacyacpac elos suc moul tohkoh.\n\n17 Ac ma ke luhlahlfongi tuh mwet tuhma lutlut tolu ah eis sie olweacng tuh elos ac tiac puhlakihn misac; ac elos tiac eis olweacng se inge ne ke na tukun elos luhlahlfongi.\n\n18 Ac wacngihn kuhtwena pacl ma ma usrnguck uh orek ne ke na tukun elos luhlahlfongi; ohinge elos luhlahlfongi met ke Wen nuhtin God.\n\n19 Ac oasr mwet pucspucs suc luhlahlfongi lalos arulacna fokoko, finne met liki Kraist El tuhkuh, suc tiac kuh in sruokyucki lihkihn mwe lihsrlihsr uh, tuhsruhk pwacyena elos liye ke muhtahlos ma suc elos tuh liye ke muhta luhn luhlahlfongi, ac elos engan.\n\n20 Ac liye, kuht liye ke ma sihmlac se inge lah sie sin mwet inge pa tamuhlwel lal Jared; tuh arulacna yohk luhlahlfongi lal in God, tuh ke God El kohllah kihfihn pahol El tiac kuh in okanlah liki muhtuhn tamuhlwel lal Jared, ke srihpen kahs Lal ma El sramsramkihn nuh sel, ke kahs ma el eis ke luhlahlfongi.\n\n21 Ac tukun tamuhlwel lal Jared el liye kihfihn poun Leum, ke srihpen olweacng se ma tamuhlwel lal Jared ah tuh eis ke luhlahlfongi, Leum El tiac kuh in sruokyac kuhtwena ma liki muhtahl; ohinge El ahkkahlwemye nuh sel ma nuhkwewa, tuh el tiac kuh in sifilpac sruokyucki lihkihn mwe lihsrlihsr uh.\n\n22 Ac ma ke luhlahlfongi tuh pahpah tuhmuhk el eis olweacng lah ma inge ac tuhkuh nuh sin tamuhlwel lalos sin mwet Gentile; ke ma inge Leum El sapkihn nuh sihk, ahok, finne Jisus Kraist.\n\n23 Ac nga fahk nuh sel: Leum, mwet Gentile elos ac isrucn ma inge, ke srihpen muhnahs lasr ke sihm; tuh Leum Kom oruh kuh fokoko ke kahs ke luhlahlfongi, tuhsruhk Kom tiacna oruh kuht in fokoko ke sihm uh; tuh Kom oraclah mwet inge nuhkwewa tuh elos in kuh in sramsram ke ma pucspucs, ke srihpen Nguhn Muhtahl suc Kom sang nuh selos;\n\n24 Ac Kom oruh tuh kuht in kuh in sihm tuhsruhk in srihk, ke srihpen suhpah luhn pahosr. Liye, Kom tiacna oruh tuh kuht in kuh in sihm oacna tamuhlwel lal Jared, tuh Kom oracllah tuh ma el sihmihs uh in fokoko oacna Kom, nuh ke mokleyuckyak luhn mwet in riti ma inge.\n\n25 Kom oacyacpac oruh kahs lasr in fokoko ac kuh, finne kuht tiac kuh in sihmihs ma inge; ohinge, ke kuht sihm kuht liye muhnahs lasr, ac tikuclkucl ke srihpen fihliyacn kahs lasr; ac nga fosrngah tuh mwet Gentile ac isrucn kahs lasr.\n\n26 Ac ke nga fahklah ma inge, Leum El sramsram nuh sihk, fahk: Mwet lahlfon isrucn, tuhsruhk elos fah ahsor; ac luhng kuhlwacng Luhk fal nuh sin mwet inse puhsisacl, tuh elos fah tiac ahkkolukye muhnahs lowos;\n\n27 Ac mwet uh fin tuhkuh nuh Yuruk Nga fah ahkkahlwemye nuh selos muhnahs lalos. Nga fah sang muhnahs nuh sin mwet uh tuh elos in kuh in inse puhsisacl; ac luhng kuhlwacng Luhk fal nuh sin mwet nuhkwewa suc ahkinsepuhsisaclyaclos sifacna ye muhtuhk; tuh elos fin ahkinsepuhsisaclyaclos sifacna ye muhtuhk, ac luhlahlfongiyuc, na Nga fah oruh ma muhnahs uh in ma fokoko nuh selos.\n\n28 Liye, Nga fah ahkkahlwemye nuh sin mwet Gentile muhnahs lalos, ac Nga fah ahkkahlwemye nuh selos lah luhlahlfongi, finsrak ac luhngse muhtahl uh use nuh sin mwet uh—unohn luhn suwohswohs nuhkwewa.\n\n29 Ac nga, Moroni, lohng kahs inge, ac ahkkweyeyucklac, ac fahk: O Leum, suwohswohs Lom ac fah orek, tuh nga etuh lah Kom orekma nuh sin tuhlihk nuhtin mwet in fal nuh ke luhlahlfongi lalos;\n\n30 Tuh tamuhlwel lal Jared el fahk nuh sin finohl Zerin, Fahsrot—ac finohl uh som. Ac el fin tiac luhlahlfongi na ac tiac som; ohinge Kom orekma tukun mwet uh luhlahlfongi.\n\n31 Tuh ohinge Kom ahkkahlwemye Kom sifacna nuh sin mwet tuhma lutlut Lom; tuh tukun elos luhlahlfongi, ac tuh sramsram ke Inem, Kom tuh ahkkahlwemye Kom sifacna nuh selos ke kuh yohk.\n\n32 Ac nga oacyacpac esam lah Kom tuh fahk lah Kom ahkolah sie lohm nuh sin mwet uh, ahok, finne oasr inmahsrlon acn in muhta sin Pahpah tomom, yac mwet uh kuh in finsrak wolacna kac; ohinge mwet uh enenuh in finsrak, fin tiac el tiac kuh in eis sie usru ke acn ma Kom ahkolah.\n\n33 Ac sifilpac, nga esam lah Kom tuh fahk lah Kom luhngse facluh, finne nuh ke fihliyac moul Lom nuh sin facluh, tuh Kom in kuh in sifilpac eis in ahkolah sie acn nuh sin tuhlihk nuhtin mwet.\n\n34 Ac inge nga etuh lah luhngse se ma oasr Yurum nuh sin tuhlihk nuhtin mwet uh pa luhngse muhtahl; ohinge, fin wacngihn luhngse muhtahl uh yurun mwet uh elos tiac kuh in usrui acn se ma Kom ahkolah ke acn in muhta luhn Pahpah tomom.\n\n35 Ohinge, nga etuh tuh ke ma se inge ma Kom tuh fahk, lah fin mwet Gentile elos tiac luhngse muhtahl, ke srihpen muhnahs lasr, tuh Kom in fah srihkaclos, ac eislah mani uh luhkwelos, ahok, finne ma elos tuh eis, ac sang nuh selos suc fah ahkyohkye.\n\n36 Ac tukun ma inge nga pruhe nuh sin Leum tuh Elan sang nuh sin mwet Gentile luhng kuhlwacng, tuh elos in kuh in luhngse muhtahl.\n\n37 Ac tukun ma inge Leum El fahk nuh sihk: Elos fin tiac luhngse muhtahl wacngihn srihpac nuh sum, kom oaru; ohinge, nuknuk lom ac fah ahknwacsnwacsyeyucklac. Ac ke srihpen kom liye muhnahs lom kom fah ahkkweyeyuck, finne in muhta ke acn ma Nga ahkolah ke acn in muhta luhn Pahpah tuhmuhk.\n\n38 Ac inge nga, Moroni, wihlkacs nuh sin mwet Gentile, ahok, ac oacyacpac nuh sin mwet wiyuck suc nga luhngse, ne ke na kuht fah ohsun ye muhtuhn siyah in nuhnuhnkuh luhn Kraist, yen mwet nuhkwewa fah etuh lah nuknuk luhk uh ac tiac tuhnlac ke srah lowos.\n\n39 Ac na fah kowos etuh lah nga tuh liye Jisus, ac lah El tuh angwetwacni sramsram nuh sihk, ac lah El fahk nuh sihk ke inse puhsisacl kahlwem, finne oacna ke sie mwet el fahk nuh sin siepac ke kahs luhk sifacna, ke ma inge;\n\n40 Ac ma puh nga suhmuhslah, ke srihpen muhnahs luhk ke sihm uh.\n\n41 Ac inge, nga kena kwacfe kowos in suk Jisus se inge suc mwet pahluh ac mwet sap elos sihmihs kac, tuh luhng kuhlwacng luhn God suc Pahpah, ac oacyacpac Leum Jisus Kraist, ac Nguhn Muhtahl, suc fahkwack ke ma sihmlac kaclos, in kuh in ac in muhta yuruwos ne nok ma pahtpaht. Amen.\n\n", "ether 13": "[center][font_size=26]Sapta 13[/font_size][/center]\n\n[i]Ether el sramsramkihn Jerusalem Sasuc in muhsahiyuckyak fin acn America ke fihtac lal Joseph—El pahluh, lihsyucklac, suhmuhslah sramsram mahtuh luhn mwet Jared, ac palye kuhnausyucklac luhn mwet Jared—Mweun uh upac fin acn nuhkwewa.[/i]\n\n1 Ac inge nga, Moroni, tahfwelah in ahksahfyelah ma sihmlac ke kuhnausyucklac luhn mwet suc nga sihmihs kac inge.\n\n2 Tuh liye, elos sruhnga nohfohn kahs lal Ether; tuh pwacyena el fahk nuh selos ke ma nuhkwewa, e ke muhtwacwacackiyacn mwet uh; ac tuh tukun kof uh srihkeni liki acn se inge acn se inge eklac sie acn wolacna liki acn nuhkwewa sahyac, sie acn suleyucklac luhn Leum; ohinge Leum El kena tuh mwet nuhkwewa in kuhlwacnsapel suc muhta fin acn we;\n\n3 Ac tuh acn se inge pa acn luhn Jerusalem Sasuc, ma ac fah oactui liki inkuhsrao, ac acn muhtahl luhn Leum.\n\n4 Liye, Ether el liye pacl luhn Kraist, ac el sramsramkihn sie Jerusalem Sasuc fin acn se inge.\n\n5 Ac el oacyacpac sramsramkihn mwet Israel, ac Jerusalem se ma Lehi el tuhkuh we me—tukun kuhnausyucklac ac fah sifilpac muhsahiyuckyak, sie siti muhtahl nuh sin Leum; ohinge, tiac kuh in Jerusalem sasuc ke srihpen ma ke pacl mahtuh ah; tuhsruhk ac fah sifilpac muhsahiyuckyak, ac eklac sie siti muhtahl luhn Leum; ac ma inge enenuh in muhsahiyuckyak nuh sin mwet Israel—\n\n6 Ac tuh Jerusalem Sasuc enenuh in muhsahiyuckyak fin acn se inge, nuh sin mwet luhlah luhn fitac lal Joseph, nuh ke ma suc oasr sie ohiyac.\n\n7 Tuh ke Joseph el use pahpah tuhmwacl nuh fin acn Egypt, na el misac we; ohinge, Leum El use sie un mwet luhlah sin fitac lal Joseph liki acn Jerusalem, tuh Elan pahkotwen nuh sin fihtac lal Joseph tuh elos tiac misac, finne oacna ke El tuh pahkotwen nuh sin pahpah tuhmwacl Joseph tuh elan tiac misac.\n\n8 Ohinge, un mwet luhlah luhn mwet lal Joseph ac fah muhsahyak fin acn se inge; ac fah sie acn in usru lalos; ac elos fah muhsaheack sie siti muhtahl nuh sin Leum, oacna Jerusalem ke pacl mahtuh; ac elos fah tiac sifilpac ahkfohsyeyuck, ne ke na pacl sahflah uh tuhkuh ke facluh fah wacngihnlac.\n\n9 Ac fah oasr sie inkuhsrao sasuc ac facluh sasuc; ac elos fah oacna pacl mahtuh met ah sahyacn na pacl mahtuh ah somlah, ac ma nuhkwewa eklac sasuc.\n\n10 Ac na Jerusalem Sasuc tuhkuh; ac insewowo elos suc muhta we, tuh elos pa suc nuknuk lalos fasrfasrlah ke srah luhn Lahm; ac elos pa elos suc oacwaclah inmahsrlon un mwet luhlah ke fitac lal Joseph, suc pa mwet Israel.\n\n11 Ac na Jerusalem ke pacl mahtuh oacyacpac tuhkuh; ac mwet muhta we, elos insewowo, tuh elos ahknwacsnwacsyeyucklac ke srah luhn Lahm; ac elos pa elos suc tuh fahsrelihk ac orekweni nuh sie liki srowasrihk ahkosr fin facluh, ac liki acn ma oan nuh acir, ac elos mwet ipeis ke ahkpwacyeiyuck luhn wuhlweacng ma God El tuh oraclah nuh sin pahpah tuhmwaclos, Abraham.\n\n12 Ac ke ma inge tuhkuh, in oraclah ma ma suhmuhslah uh fahk kac, elos pa elos suc ac pa emet, suc ac fah sahflah; ac elos pa elos suc sahflah, suc fah pa emet.\n\n13 Ac nga tuh oruh in suhmuhslah kuhtuh pac, tuhsruhk sruhngwacyuck; tuhsruhk yohk srihpac ac wolacna kahs in pahluh lal Ether; tuhsruhk elos tiac ahkfuhlwactyacl, ac luhsuhlwack; ac el tuh wihklac ke lun sie yot ke lwen uh, ac ke fong el som liye ma suc ac tuhkuh nuh fin mwet uh.\n\n14 Ac ke el muhta lun sie yot el oraclah ma luhlah ke ma sihmlac se inge, el liye kuhnausyucklac ma tuhkuh nuh fin mwet uh, ke fong uh.\n\n15 Ac tukun ma inge ke yac sepacna ma el tuh lihsyucklac liki inmahsrlon mwet uh muhtwacwacack in oasr sie mweun yohk inmahsrlon mwet uh, tuh oasr mwet pucspucs suc tuyak, suc mwet na fokoko, ac elos suk in kuhnaosuhllah Coriantumr ke plwacn lukmac lalos ke ma koluk, ma tuh sruhmuhnyuck.\n\n16 Ac inge Coriantumr, ke el lutlut, el sifacna, ke ohiyacn mweun nuhkwewa ac inkacnek kuhtasrihk luhn facluh, ohinge el mweun nuh selos suc suk in kuhnaosuhllah.\n\n17 Tuhsruhk el tiacna auliyak, tiac pac wen kuh acn oaskuh nahtuhl; tiac pac wen ac acn oaskuh nahtuhl Cohor; tiac pac wen ac acn oaskuh nahtuhl Corihor; ac in ahkkahlwemye, wacngihn kuhtwena wen ac acn oaskuh fin facluh nohfohn suc auliyak ke ma koluk lalos.\n\n18 Ohinge, tukun ma inge ke yac se emet ma Ether el muhta lun yot sac, mwet pucspucs acnwucki ke katlas luhn un mwet lukmac, acnwuck laenuhl Coriantumr tuh elos in kuh in sruokyac tohkohsrahi.\n\n19 Ac tukun ma inge wen nahtuhl Coriantumr elos acnwuck yohk ac srahsrah yohk.\n\n20 Ac ke yac ahkluo kahs luhn Leum tuhkuh nuh yohrohl Ether, tuh el enenuh in som ac palye nuh sel Coriantumr lah, el fin auliyak, ac mwet nuhkwewa in lohm sel, Leum El ac sang nuh sel tohkohsrahi lal ac molwelah mwet uh—\n\n21 Fin tiac elos ac kuhnausyucklac, ac mwet nuhkwewa in lohm sel sahyacl sifacna. Ac el muhkwena in moul in liye ahkpwacyeiyucklac luhn kahs in pahluh ma tuh sruhmuhnyuck ke mwet sahyac ac eis acn uh in mwe usru lalos; ac elos ac pihkihnilyac Coriantumr; ac mwet nuhkwewa ac kuhnausyucklac sahyacl Coriantumr.\n\n22 Ac tukun ma inge Coriantumr el tiacna auliyak, tiac pac mwet in lohm sel, tiac pac mwet uh; ac mweun uh tiacna tui; ac elos suk in unilyac Ether, tuhsruhk el kahinglac luhkwelos ac sifilpac wihklac lun yot sac.\n\n23 Ac tukun ma inge Shared el tuyak, ac el oacyacpac som mweun nuh sel Coriantumr; ac el tuh kuhtanguhllah, yohkna tuh ke yac ahktolu el tuh usacluh nuh ke srohoh.\n\n24 Ac wen nahtuhl Coriantumr, ke yac ahkahkosr, elos tuh kuhtanguhllah Shared, ac tuh sifilpac eislah tohkohsrahi nuh sin pahpah tuhmwacl.\n\n25 Inge muhtwacwacack in oasr sie mweun fin acn ah nohfohn, mwet nuhkwewa wi u lal in acnwuck nuh ke ma el kena kac.\n\n26 Ac oasr mwet pihsrapasr, ac in ahkkahlwemye, kain in ma koluk nuhkwewa fin acn ah nohfohn.\n\n27 Ac tukun ma inge Coriantumr el arulacna kasrkuhsrak sel Shared, ac el som laenuhl wi un mwet mweun lal in mweun; ac elos ohsun ke kasrkuhsrak yohk, ac elos tuh ohsun ke infahlfahl Gilgal; ac mweun sac arulacna upac.\n\n28 Ac tukun ma inge Shared el acnwuck laenuhl ke lusen lwen tolu. Ac tukun ma inge Coriantumr el kuhtanguhllah, ac tuh ukwacl ne ke na el tuhkuh nuh ke acn tuhpahsrpahsr Heshlon.\n\n29 Ac tukun ma inge Shared el sifilpac som mweun laenuhl ke acn tuhpahsrpahsr; ac liye, el tuh kuhtanguhllah Coriantumr, ac el sifilpac ukwaclwack nuh ke infahlfahl Gilgal.\n\n30 Ac Coriantumr el sifilpac som mweun nuh sel Shared ke infahlfahl Gilgal, ac el kuhtanguhllah Shared ac unilyac.\n\n31 Ac Shared el kantwelyac Coriantumr ke finyepahl, oruh el tiacna sifilpac som mweun ke lusen yac luo, in pacl mwet nuhkwewa fin acn ah tuh ahkmas, ac wacngihn kuhtwena mwet in tulohkohnuhlosi.\n\n", "ether 14": "[center][font_size=26]Sapta 14[/font_size][/center]\n\n[i]Ma koluk luhn mwet uh use sie selngawi nuh fin acn uh—Coriantumr el mweun laenuhl Gilead, na Lib, ac na Shiz—Srah ac mahno uh afuhnlah acn uh.[/i]\n\n1 Ac inge muhtwacwacack in oasr sie selngawi upac fin acn ah nohfohn ke srihpen ma koluk luhn mwet uh, tuh, fin sie mwet likiyac kuhfa nahtuhl kuh katlas nahtuhl fin acn in loang lal, kuh fin acn ma el likiyac we, liye, ke lwen tok ah, el tiac kuh in konwacack, tuh upac na pwacye selngawi se fin acn uh.\n\n2 Ohinge mwet nuhkwewa tuh sruokyac na ma lal sifacna, ke pahol sifacna, ac tiac nguhsr kuh tiac pac sang; ac mwet nuhkwewa sruokyac na katlas nahtuhl ke lwacpo lacyot lal, in karuhnguhnwacng ma lal ac moul lal sifacna ac luhn muhtwacn kiyacl ac tuhlihk nahtuhl.\n\n3 Ac inge, tukun lusen yac luo, ac tukun misac lal Shared, liye, tamuhlwel lal Shared el tuyak ac som mweun nuh sel Coriantumr, ac Coriantumr el tuh kuhtanguhllah ac tuh ukwaclwack nuh ke innimac lal Akish.\n\n4 Ac tukun ma inge tamuhlwel lal Shared el tuh som mweun nuh sel ke innimac lal Akish; ac mweun uh upaclah na pwacye, ac mwet tausin pucspucs misac ke katlas.\n\n5 Ac tukun ma inge Coriantumr el tuh sruokyac innimac uh; ac tamuhlwel lal Shared el tuh fahsr som liki innimac ke fong ah, ac uniyac sie ip ke un mwet mweun lal Coriantumr, ke elos tuh sruhilac.\n\n6 Ac el tuhkuh nuh ke fin acn lal Moron, ac muhta fin tron lal Coriantumr.\n\n7 Ac tukun ma inge Coriantumr el wi un mwet mweun lal ke innimac ke lusen yac luo, ac el tuh eis kuh yohk nuh sin un mwet mweun lal.\n\n8 Inge tamuhlwel lal Shared, suc inel pa Gilead, el oacyacpac eis kuh yohk nuh sin un mwet mweun lal, ke srihpen u lukmac lal.\n\n9 Ac tukun ma inge mwet tol se lal ah unilyac ke el muhta fin tron lal.\n\n10 Ac tukun ma inge sie sin u lukmac ah unilyac ke sie inkacnek lukmac, ac eis nuh sel sifacna tohkohsrahi uh; ac inel pa Lib; ac Lib el sie mwet yohk pihsac, yohk liki na kuhtwena mwet sahyac inmahsrlon mwet nuhkwewa.\n\n11 Ac tukun ma inge ke yac se emet lal Lib, Coriantumr el tuhkuh nuh fin acn lal Moron, ac mweun nuh sel Lib.\n\n12 Ac tukun ma inge el acnwuck nuh sel Lib, na Lib el tuh srihngihlyac pahol tuh el kihnetuh; ne ohinge, un mwet mweun lal Coriantumr tuh fahsr som nuh yohrohl Lib, tuh oruh el kahinglac nuh ke inmahsrol ke pe acn ah.\n\n13 Ac tukun ma inge Coriantumr el ukwacl; ac Lib el som mweun nuh sel ke pe acn ah.\n\n14 Ac tukun ma inge Lib el tuh srihngihlyac un mwet mweun lal Coriantumr, tuh elos sifilpac kahinglac nuh ke acn innimac lal Akish.\n\n15 Ac tukun ma inge Lib el ukwacl ne ke na el tuhkuh nuh ke acn tuhpahsrpahsr lal Agosh. Ac Coriantumr el tuh us mwet nuhkwewa weluhl ke el kahinglac luhkwel Lib ke ipin acn ma el kahinglac nuh we.\n\n16 Ac ke el tuh tuhkuh nuh ke acn tuhpahsrpahsr lal Agosh el som mweun nuh sel Lib, ac el sruhngluhl ne ke na el misac; ne ohinge, tamuhlwel lal Lib el tuh aholuhl in tuhkuh laenuhl Coriantumr, ac mweun ah upaclah na pwacye, ac Coriantumr el sifilpac kahinglac liki un mwet mweun luhn tamuhlwel lal Lib.\n\n17 Inge inen tamuhlwel lal Lib pa Shiz. Ac tukun ma inge Shiz el tuh ukwacl Coriantumr, ac el tuh kuhtanglah siti pucspucs, ac el tuh uniyac kwewana muhtwacn ac tuhlihk, ac el tuh fuhrreack siti uh.\n\n18 Ac mwet uh sahngweng sel Shiz fin acn ah nohfohn; ahok, sie pweng som nuh fin acn ah nohfohn—Suc kuh in tu ye muhtuhn un mwet mweun lal Shiz? Liye, el imohnlah acn el sun!\n\n19 Ac tukun ma inge mwet uh muhtwacwacack in fahsrweni nuh sie nuh ke un mwet mweun, fin acn ah nohfohn.\n\n20 Ac elos fahsrelihk; ac sie u lalos ah kahinglac nuh yurun un mwet mweun lal Shiz, ac sie u lalos ah kahinglac nuh yurun mwet mweun lal Coriantumr.\n\n21 Ac arulacna upac ac loeslac mweun sac, ac arulacna loeslac pacl se liyeyuck ahkmas ac mahno misac, tuh oruh acn ah nohfohn afyucflac ke mahnon mwet misac.\n\n22 Ac arulacna sa ac pihsrpihsr mweun ah oruh wacngihn mwet luhlah in pihkihnyac mwet misac ah, tuhsruhk elos tuh fahsr som liki ahkmas nuh ke ahkmas, fihliyac na kwewa mahnon mukul, muhtwacn, ac tuhlihk osrwaclihk fin acn uh, in mongolac sin wet ke mahno uh.\n\n23 Ac fohloh ah fohlwelihk acn ah, finne acn ah nohfohn; ohinge mwet ah elyahyak ke lwen ac ke fong, ke srihpen fohloh sac.\n\n24 Ne ohinge, Shiz el tiacna tui in ukwacl Coriantumr; tuh el tuh olwelah in fohlohksahk nuh sel Coriantumr ke srah luhn tamuhlwel lal, suc tuh acnwucki, ac kahs luhn Leum ma tuhkuh nuh sel Ether lah Coriantumr elac tiac misac ke katlas.\n\n25 Ac ohinge kuht liye lah Leum El tuh fahsrelos ke fohnlah luhn kasrkuhsrak Lal, ac ma koluk ac ma sruhngwacyuck lalos tuh ahkoelah sie inkacnek nuh ke kuhnausyucklac ma pahtpaht lalos.\n\n26 Ac tukun ma inge Shiz el tuh ukwacl Coriantumr nuh kuhtuhlacp, finne nuh ke inmahsrol ma oan sisken pe acn ah, ac el som mweun nuh sel Shiz we ke lusen lwen tolu.\n\n27 Ac arulacna upac kuhnausyucklac inmahsrlon un mwet mweun lal Shiz tuh mwet uh muhtwacwacack in sahngweng, ac muhtwacwacack in kahing liki un mwet mweun lal Coriantumr; ac elos kahinglac nuh ke acn lal Corihor, ac onwelah mwet ma elos sun, elos nuhkwewa suc tiac weluhlosyang.\n\n28 Ac elos kaskiyac lohm nuknuk selos ke infahlfahl lal Corihor; ac Coriantumr el kaskiyac lohm nuknuk sel ke infahlfahl lal Shurr. Inge infahlfahl lal Shurr oan sisken infahlfahl Comnor; ohinge, Coriantumr el tuh oracni nuh sie un mwet mweun lal nuh fin inging Comnor, ac tuh ukyac mwe ukuk nuh ke un mwet mweun lal Shiz in solwaclos in mweun.\n\n29 Ac tukun ma inge elos tuhkuh, tuhsruhk elos sifilpac ukohkyak; ac elos tuhkuh pacl ahkluo, ac elos sifilpac ukohkyak pacl ahkluo. Ac tukun ma inge elos sifilpac tuhkuh pacl ahktolu, ac mweun ahktolu arulacna upaclah.\n\n30 Ac tukun ma inge Shiz el kantwelyac Coriantumr tuh oruh el sang nuh sel kihnet loal pucspucs; ac Coriantumr, lihsr srah lal, el muhlallah, ac tuh utucklac oacna in muh el misac.\n\n31 Inge misac luhn mukul, muhtwacn ac tuhlihk ke kwewana lacfahl uh arulacna puhslac tuh oruh Shiz el sapkihn mwet lal tuh elos in tiac ukwe un mwet mweun lal Coriantumr; ohinge, elos fohlohklac nuh ke nien monglac lalos.\n\n", "ether 15": "[center][font_size=26]Sapta 15[/font_size][/center]\n\n[i]Million sin mwet Jared elos acnwucki ke mweun—Shiz ac Coriantumr oracni nohfohn mwet uh in mweun acnwuck—Nguhn luhn Leum tui tilac weluhlos—Muhtuhnfacl Jared kuhnausyucklac—Coriantumr el muhkwena luhlah.[/i]\n\n1 Ac tukun ma inge ke Coriantumr el kwelac ke kihnet lal, el muhtwacwacack in esam kahs ma Ether el tuh fahk nuh sel ah.\n\n2 El liye lah apkuhran in sun million luo ke mwet lal suc misac ke katlas, ac el muhtwacwacack in ahsor ke insiacl; ahok, acnwucki million luo ke mukul fokoko, ac oacyacpac muhtwacn kiyaclos ac tuhlihk nahtuhlos.\n\n3 El muhtwacwacack in auliyak ke ma koluk ma el oraclah; el muhtwacwacack in esam kahs ma tuh sruhmuhnyuck ke oalin mwet pahluh nuhkwewa, ac el liye lah ma inge ahkpwacyeiyuck in oacna, ma nuhkwewa; ac nguhnal ahsor ac sruhnga in ahkwoyeyuck.\n\n4 Ac tukun ma inge el suhmuhslah sie lwacta nuh sel Shiz, kena sel tuh elan fuhlwelah moul luhn mwet uh, ac el ac fuhlweack tohkohsrahi uh nuh ke srihpen moul luhn mwet uh.\n\n5 Ac tukun ma inge ke Shiz el eis lwacta se lal ah el suhmuhslah sie lwacta nuh sel Coriantumr, tuh el fin fuhlwelwack sifacna, tuh elan kuh in unilyac ke katlas nahtuhl sifacna, elac fuhlwelah moul luhn mwet uh.\n\n6 Ac tukun ma inge mwet uh tiacna auliyak ke ma koluk lalos; ac mwet lal Coriantumr elos pihrihkyuckyak ke kasrkuhsrak in lain mwet lal Shiz; ac mwet lal Shiz elos tuh pihrihkyuckyak ke kasrkuhsrak in lain mwet lal Coriantumr; ohinge, mwet lal Shiz elos tuh som mweun nuh sin mwet lal Coriantumr.\n\n7 Ac ke Coriantumr el liye tuh elac puhtatlac el sifilpac kahinglac liki mwet lal Shiz.\n\n8 Ac tukun ma inge el tuhkuh nuh ke inkof Ripliancum, ma, in tuhtahflah, yohk, kuh yohk liki nuhkwewa; ohinge, ke elos tuhkuh nuh ke inkof inge elos kaskiyac lohm nuknuk selos; ac Shiz el oacyacpac kaskiyac lohm nuknuk sel oan fototo nuh yohrohlos; ac ke ma inge ke lwen tok ah elos tuh tuhkuh in mweun.\n\n9 Ac tukun ma inge elos acnwuck ke sie mweun na upac, ac Coriantumr el sifilpac kihnetuh, ac el muhlallah ke yohklac srah kahklac kacl.\n\n10 Ac tukun ma inge un mwet mweun lal Coriantumr elos tuh fungyang nuh fin un mwet mweun lal Shiz tuh oruh elos kuhtanguhloslac, tuh elos oruh elos kainglac luhkwelos; ac elos tuh kahinglac nuh epang, ac tuh kaskiyac lohm nuknuk selos ke sie acn ma pahngpahng Ogath.\n\n11 Ac tukun ma inge un mwet mweun lal Coriantumr elos tuh kaskiyac lohm nuknuk selos ke sisken inging Ramah; ac nuh inging soko pacna ma pahpah tuhmuhk Mormon el tuh okanlah ma sihmlac nuh sin Leum, ma muhtahl.\n\n12 Ac tukun ma inge elos tuh oracni nuh sie mwet nuhkwewa fin acn ah nohfohn, suc tiacna acnwucki, sahyacl Ether.\n\n13 Ac tukun ma inge Ether el tuh liye orekma nuhkwewa luhn mwet uh; ac el liye lah mwet ma weluhl Coriantumr ah elos toeni nuh sie nuh ke un mwet mweun lal Coriantumr; ac mwet ma weluhl Shiz ah toeni nuh sie nuh ke un mwet mweun lal Shiz.\n\n14 Ohinge, ke lusen yac ahkosr elos oracni nuh sie mwet uh, tuh elos in kuh in eis nuhkwewa mwet ma muhta fin acn uh, ac tuh elos in kuh in eis kuh nuhkwewa ma elos kuh in eis.\n\n15 Ac tukun ma inge ke elos nuhkwewa orekweni nuh sie, mwet nuhkwewa nuh ke un mwet mweun ma el ke welah, wi muhtwacn kiyaclos ac tuhlihk nahtuhlos—kwewa na mukul, muhtwacn ac tuhlihk uh eis kuhfa in mweun, mwe loang, ac mwe loang finpihsac, ac mwe loang sifac, ac nukum nuknuk in mweun—elos tuh fahsr som sie in lain siepac ke mweun; ac elos acnwuck lwen na fohn se, ac tiac kuhtanglah.\n\n16 Ac tukun ma inge ke fongweni elos tohtohlah, ac som monglac ke nien monglac lalos; ac tukun elos som monglac ke nien monglac lalos elos wowoyak ac yoksrah ke misac luhn mwet acnwucki luhn mwet lalos; ac arulacna yohk tuhng lalos, wowoyak ac yoksrah lalos, tuh oruh elos tuh arulacna wohnwaclihk acn uh.\n\n17 Ac tukun ma inge ke lwen tok ah elos tuh sifilpac som in mweun, ac upac ac koluk lwen sac; ne ohinge, elos tiac kuhtanglah, ac ke fong uh sifilpac tuhkuh elos tuh wohnwaclihk acn uh ke tuhng lalos, ac wowoyak lalos, ac ahsor lalos, ke misac luhn mwet acnwucki luhn mwet lalos.\n\n18 Ac tukun ma inge Coriantumr el sifilpac suhmuhslah sie lwacta nuh sel Shiz, kena tuh elan tiac sifilpac tuhkuh in mweun, tuhsruhk tuh elan eis tohkohsrahi, ac fuhlweacng moul luhn mwet uh.\n\n19 Tuhsruhk liye, Nguhn luhn Leum tui tilac weluhlos, ac Setuhn el sruok kuh nuhkwewa ke insiacn mwet uh; tuh elos fuhlweack nuh ke kwekweiyacn insiaclos, ac lohsr luhn nuhnak lalos tuh elos in kuh in kuhnausyucklac; ohinge elos sifilpac som in mweun.\n\n20 Ac tukun ma inge elos acnwuck lwen na fohn se, ac ke fong uh tuhkuh elos mutul fin katlas nahtuhlos.\n\n21 Ac ke lwen tok ah elos acnwuck ne ke na fong uh tuhkuh.\n\n22 Ac ke fohng uh tuhkuh elos sruhilac ke kasrkuhsrak, oacna ke sie mwet el sruhilac ke wine; ac elos sifilpac mutul fin katlas nahtuhlos.\n\n23 Ac ke lwen tok ah elos sifilpac acnwuck; ac ke fong uh tuhkuh elos nuhkwewa misac ke katlas sahyacn na mwet lamngaul ac luo sin mwet lal Coriantumr, ac onngoul ac yuc sin mwet lal Shiz.\n\n24 Ac tukun ma inge elos mutul fin katlas nahtuhlos ke fong sac, ac ke lwen tok ah elos sifilpac acnwuck, ac elos amacin ke kuhiyaclos ke katlas nahtuhlos ac ke mwe loang lalos, ke lwen na fohn sac.\n\n25 Ac ke fong uh tuhkuh oasr mwet tolngoul ac luo ke mwet lal Shiz, ac longoul ac itkohsr ke mwet lal Coriantumr.\n\n26 Ac tukun ma inge elos mongoi ac mutullac, ac ahkolah in misac ke lwen tok ah. Ac elos mwet yohk pihsac ac fokoko oacna nuh ke fokoko luhn mwet uh.\n\n27 Ac tukun ma inge elos acnwuck ke lusen ao tolu, ac elos muhlallah ke kahklah luhn srah.\n\n28 Ac tukun ma inge ke mwet lal Coriantumr elos tuh eis fokoko ma fal tuh elos in kuh in fahsr, elos oruh in kahinglac in painmoullac; tuhsruhk liye, Shiz el tuyak, ac oacyacpac mwet lal, ac el olwelah ke kasrkuhsrak lal lah elac unilyac Coriantumr kuh elac misac ke katlas.\n\n29 Ohinge, el tuh ukwaclos, ac ke lwen tok ah el tuh sruohkohlosi; ac elos sifilpac acnwuck ke katlas. Ac tukun ma inge ke elos nuhkwewa tuh misac ke katlas, sahyacl Coriantumr ac Shiz, liye Shiz el tuh muhlallah ke kahklah luhn srah.\n\n30 Ac tukun ma inge ke Coriantumr el fungyang nuh fin katlas nahtuhl, tuh elan monglac kihtin pacl, el pakwelah sifacl Shiz.\n\n31 Ac tukun ma inge tukun el pakwelah sifacl Shiz, tuh Shiz el mayak nuh lucng ke pahol ac puhtatlac; ac tukun el tikuclkucl in momong, el misac.\n\n32 Ac tukun ma inge Coriantumr el puhtatlac nuh infohk uh, ac oacna in muh wacngihnlac moul lal.\n\n33 Ac Leum El sramsram nuh sel Ether, ac fahk nuh sel: Som. Ac el som, ac liye lah kahs luhn Leum ahkpwacyeiyucklac nohfohn; ac el ahksahfyelah ma sihmlac lal; (ac ip ahksiofok nga tiacna suhmuhslah) ac el okanlah ma inge ke sie ohiyac tuh mwet lal Limhi ah elos tuh konwacack ma inge.\n\n34 Inge kahs sahflah ma sihmlac sel Ether ah pa inge: Yac lah Leum El kena tuh nga in eklac, kuh nga in kweokkihn luhngse luhn Leum ke mahno, tiac oasr srihpac, fin ohinge tuh nga ac moliyucklac ke tohkohsrahi luhn God. Amen.\n\n", "moro 1": "[center][font_size=26]Puk lal Moroni[/font_size][/center]\n\n[center][font_size=26]Sapta 1[/font_size][/center]\n\n[i]Moroni el sihm nuh ke mwe ahkinsewowo luhn mwet Laman—Mwet Nephi suc fah tiacna lahfwekihn Kraist elos acnwucki. Sahp ke yac 401–421 Tukun Kraist.[/i]\n\n1 Inge nga, Moroni, tukun nga ahksahfyelah ahkfototoyeyacn sramsram luhn mwet lal Jared, nga nuhnkuh tuh in tui ke sihm uh, tuhsruhk nga soenna misac; ac nga tiac ahkkahlwemyeyuc sifacna nuh sin mwet Laman tuh elos ac uniyucwi.\n\n2 Tuh liye, mweun lalos arulacna upac inmahsrlolos sifacna; ac ke srihpen kasrkuhsrak lalos elos uniyac mwet Nephi nuhkwewa suc tiac lahfwekihn Kraist.\n\n3 Ac nga, Moroni, ac fah tiac lahfwekihn Kraist; ohinge, nga forfor nuh ke oacna sie acn nuh ke karihngihnyacn moul luhk sifacna.\n\n4 Ohinge, nga suhmuhslah ma puh pac, siena liki ma nga tuh nuhnkuh ah; tuh nga tuh nuhnkuh muh nga ac tui tilac sihm; tuhsruhk nga suhmuhslah ma puh pac, tuh sahp ma inge in kuh in oasr kalmac nuh sin mwet wiyuck, mwet Laman, ke kuhtuh pacl fahsruh, in fal nuh ke luhngse luhn Leum.\n\n", "moro 2": "[center][font_size=26]Sapta 2[/font_size][/center]\n\n[i]Jisus El sang nuh sin mwet Nephi tuhma lutlut singucul luo ah kuh uh in sang mwe sang luhn Nguhn Muhtahl. Sahp ke yac 401–421 Tukun Kraist.[/i]\n\n1 Kahs luhn Kraist, ma El sramsramkihn nuh sin mwet tuhma lutlut Lal, singucul luo suc El tuh sulaclah, ke El likiyac pahol faclos—\n\n2 Ac El pahnglolos ke inelos, fahk: Kowos fah pahngon Pahpah ke Inek, ke pruhe fokoko; ac tukun kowos oruh ma inge ac fah oasr kuh lowos in sang nuh sel suc kowos fah fihliyac pouwos fac, kowos fah sang Nguhn Muhtahl; ac ke Inek kowos fah sang ma inge, tuh ohinge mwet sap Luhk oruh.\n\n3 Inge Kraist El fahklah kahs inge nuh selos e ke pacl se ma El sikyak emet ah; ac un mwet sac tiac lohng, tuhsruhk mwet tuhma lutlut ah lohng ma inge; ac mwet ma elos fihliyac paholos fac, puhtati Nguhn Muhtahl nuh faclos.\n\n", "moro 3": "[center][font_size=26]Sapta 3[/font_size][/center]\n\n[i]Elder uh akmuhsraelah mwet tol ac mwet luti uh ke elos fihliyac paholos faclos. Sahp ke yac 401–421 Tukun Kraist.[/i]\n\n1 Ke ohiyac ma mwet tuhma lutlut, suc pahngpahng elder luhn alu uh, akmuhsraelah mwet tol ac mwet luti—\n\n2 Tukun elos pruhe nuh sin Pahpah ke inen Kraist, elos fihliyac paholos faclos, ac fahk:\n\n3 Ke inen Jisus Kraist nga akmuhsrai komlac in sie mwet tol (kuh el fin sie mwet luti, nga akmuhsrai komlac in sie mwet luti) in luti auliyak ac iyucklac luhn ma koluk ke Jisus Kraist, ke muhtweng luhn luhlahlfongi ke Inel nuh ke sahflah. Amen.\n\n4 Ac tukun ohiyac se inge elos akmuhsraelah mwet tol ac mwet luti, in fal nuh ke mwe sang ac pahng luhn God nuh sin mwet uh; ac elos akmuhsraeloslac ke kuh luhn Nguhn Muhtahl, ma oasr yohrohlos.\n\n", "moro 4": "[center][font_size=26]Sapta 4[/font_size][/center]\n\n[i]Ohiyac ma elder ac mwet tol uh ahkinsewowoye puhret ke kuhfa luhn Leum uh ahkuhtweyucki. Sahp ke yac 401–421 Tukun Kraist.[/i]\n\n1 Pa inge ohiyac luhn elder ac mwet tol lalos in sang ikoac ac srah luhn Kraist nuh sin mwet ke alu uh; ac elos sang fal nuh ke masap luhn Kraist; ohinge kuht etuh tuh ohiyac uh pwacye; ac elder kuh mwet tol uh tuh pruhe ahkinsewowoye ma inge—\n\n2 Ac elos tuh sikuckmuhtuhnte wi mwet ke alu uh, ac pruhe nuh sin Pahpah ke inen Kraist, fahk:\n\n3 O God, Pahpah Ma Pahtpaht, kuht siyuck Sum ke inen Wen nuhtum, Jisus Kraist, in ahkinsewowoye ac ahkmuhtahlye puhret se inge nuh sin mwet nuhkwewa suc ipeis kac; tuh elos in kuh in mongo in esam monun Wen nuhtum, ac ahkkahlwemye nuh Sum, O God, Pahpah Ma Pahtpaht, tuh elos insese in eis nuh faclos inen Wen nuhtum, ac esamuhl pacl nuhkwewa, ac liyacacng masap Lal ma El tuh sang nuh selos, tuh Nguhn Lal in kuh in weluhlos pacl nuhkwewa. Amen.\n\n", "moro 5": "[center][font_size=26]Sapta 5[/font_size][/center]\n\n[i]Ohiyac in ahkinsewowoye wine ke kuhfa luhn Leum uh ahkuhtweyucki. Sahp ke yac 401–421 Tukun Kraist.[/i]\n\n1 Pa inge ohiyac in sang wine uh—Liye, elos eis kuhp uh, ac fahk:\n\n2 O God, Pahpah Ma Pahtpaht, kuht siyuck Sum, ke inen Wen nuhtum, Jisus Kraist, in ahkinsewowoye ac ahkmuhtahlye wine se inge nuh sin mwet nuhkwewa suc nihm kac, tuh elos in kuh in oruh ma inge in esam srahn Wen nuhtum, ma tuh kahklah kaclos; tuh elos in kuh in ahkkahlwemye nuh Sum, O God, Pahpah Ma Pahtpaht, tuh elos in esamuhl pacl nuhkwewa, tuh Nguhn Lal in kuh in weluhlos. Amen.\n\n", "moro 6": "[center][font_size=26]Sapta 6[/font_size][/center]\n\n[i]Mwet auliyak uh pacptaisiyucklac ac karihngihnyuckyang—Mempuhr luhn alu suc auliyak ah tuhlweyucklac—Toeni uh kolyuck ke kuh luhn Nguhn Muhtahl. Sahp ke yac 401–421 Tukun Kraist.[/i]\n\n1 Ac inge nga sramsramkihn pacptais. Liye, elder, mwet tol, ac mwet luti uh pacptaislac; ac elos tiac pacptaislac sahyacn na elos use fahko wo in ahkkahlwemye lah elos fal in pacptaislac.\n\n2 Elos tiac pac eis kuhtwena mwet in pacptaislac sahyacn na elos tuhkuh ke sie inse muhsahl ac toasr in nguhn, ac ahkkahlwemye nuh sin alu uh lah elos auliyak na pwacye ke ma koluk nuhkwewa lalos.\n\n3 Ac wacngihn kuhtwena mwet eisyuck in pacptaislac sahyacn na elos eis nuh faclos inen Kraist, insacnweacng in kuhlwacnsapwacl ne ke na sahflah.\n\n4 Ac tukun elos tuh eisyuck in pacptaislac, ac mokleyuck ac ahknwacsnwacsyeyucklac ke kuh luhn Nguhn Muhtahl, elos oacwaclah inmahsrlon mwet luhn alu luhn Kraist; ac inelos eisyuck, tuh elos in kuh in esamyuck ac karihngihnyuckyang ke kahs wo luhn God, in liyaclosyang in muhta na ke inkacnek pwacye, in liyaclosyang pacl nuhkwewa ke pruhe, muhngnguh muhkwena nuh ke orekma wo luhn Kraist, suc pa mwet sihm ac mwet ahksuwohsye luhlahlfongi lalos.\n\n5 Ac alu uh tuh toeni nuh sie ke pacl pucspucs, in lalo ac in pruhe, ac in sramsram sie nuh sin siepac ke ohiyac wo luhn nguhnalos.\n\n6 Ac elos tuh toeni nuh sie pacl pucspucs in ipeis ke puhret ac wine, in esam Leum Jisus.\n\n7 Ac elos karuhnguhnwacng na in liyacacng tuh in wacngihn ma koluk inmahsrlolos; ac el suc konweyuckyak in oruh ma koluk, ac mwet loh tolu luhn alu uh kaelos ye muhtuhn elder uh, ac elos fin tiac auliyak, ac tiac taltal, inelos ac iyucklac, ac elos tiac oacwaclah inmahsrlon mwet luhn Kraist.\n\n8 Tuhsruhk ke elos auliyak ac suk nuhnakmuhnahs, ke inse pwacye, elos tuhlweyucklac.\n\n9 Ac toeni lalos uh kolyuck sin alu oacna ohiyacn orekma luhn Nguhn, ac ke kuh luhn Nguhn Muhtahl; tuh ke kuh luhn Nguhn Muhtahl kohlohlos lah elos in luti, kuh in kwacfe, kuh in pruhe kwacfe, kuh in pruhe siyuck ke inse puhsisacl, kuh in on, elos oruh ohinge.\n\n", "moro 7": "[center][font_size=26]Sapta 7[/font_size][/center]\n\n[i]Sie solsol sulkackihnyuck in utyak nuh ke nien monglac luhn Leum—Pruhe ke inse pwacye—Nguhn luhn Kraist ahkkweye mwet uh in etuh ma wo liki ma koluk—Setuhn el ahkluhkuhkye mwet uh in lahfwekihn Kraist ac oruh ma koluk—Mwet pahluh elos ahkkahlwemye tuhkuh luhn Kraist—Ke luhlahlfongi, ma usrnguck uh orek ac lipufacn elos luti—Mwet uh enenuh in finsrakkihn moul ma pahtpaht ac fungyang nuh ke luhngse muhtahl. Sahp ke yac 401–421 Tukun Kraist.[/i]\n\n1 Ac inge nga, Moroni, suhmuhslah kahs puh luhn pahpah tuhmuhk Mormon, ma el sramsramkihn ke luhlahlfongi, finsrak, ac luhngse muhtahl; tuh ke ohiyac se inge el tuh sramsram nuh sin mwet uh, ke el lotwelos ke iwen lohlngohk ma elos tuh muhsaheack nuh ke acn in alu.\n\n2 Ac inge nga, Mormon, sramsram nuh suwos, mwet lili sacohk luhk; ac ma ke luhng kuhlwacng luhn God suc Pahpah, ac Leum lasr Jisus Kraist, ac luhngse muhtahl Lal, ke srihpen mwe sang ke pahng se Lal nuh sihk uh, tuh nga fihliyucklac in sramsram nuh suwos ke pacl se inge.\n\n3 Ohinge, nga kena sramsram nuh suwos suc wi alu uh, suc mwet mislac ma fahsr tukun Kraist, ac suc eis finsrak ma fal ma kowos kuh in ilyak nuh ke nien monglac luhn Leum, ke pacl se inge fahlac ne ke na kowos fah monglac Yohrohl inkuhsrao.\n\n4 Ac inge mwet lili wiyuck, nga nuhnuhnkuh ma inge keiwos ke srihpen moul mislac lowos yurun tuhlihk nuhtin mwet.\n\n5 Tuh nga esam kahs luhn God ma fahk ke orekma lalos kowos fah etwaclos; tuh fin orekma lalos wo, na elos oacyacpac wo.\n\n6 Tuh liye, God El tuh fahk muh sie mwet koluk el tiac kuh in oruh ma wo; tuh el fin sang sie mwe sang, kuh pruhe nuh sin God, sahyacn na el fin oruh ma inge ke inse pwacye ma inge tiacna ahkwoyacl.\n\n7 Tuh liye, tiac oacwaclah nuh sel in suwohswohs.\n\n8 Tuh liye, fin sie mwet koluk el sang sie mwe sang, el oruh ma inge ke inse toasr; ohinge oacwaclah nuh sel oacna in muh el tuh eis mwe sang uh; ohinge el oacwaclah muh mwet koluk se ye muhtuhn God.\n\n9 Ac oacyacpac tuh oacwaclah muh ma koluk se nuh sin sie mwet, el fin ac pruhe ac tiac ke inse pwacye; ahok, ac tiac ahkwoyacl, tuh God El tiac eis kuhtwena kain mwet uh.\n\n10 Ohinge, sie mwet koluk el tiac kuh in oruh ma wo; el tiac pac kuh in sang sie mwe sang wo.\n\n11 Tuh liye, sie unohn mwen tiac kuh in use kof wo; unohn wo uh tiac pac kuh in use kof mwen; ohinge, sie mwet kuhlwacnsap luhn devil el tiac kuh in fahsr tukun Kraist; ac el fin fahsr tukun Kraist el tiac kuh in sie mwet kuhlwacnsap luhn devil.\n\n12 Ohinge, ma nuhkwewa ma wo uh tuhkuh sin God; ac ma koluk uh tuhkuh sin devil; tuh devil el sie mwet lokoalok luhn God, ac acnwuck laenuhl pacl nuhkwewa, ac suli ac ahkluhngye in oruh ma koluk, ac in oruh ma koluk pacl nuhkwewa.\n\n13 Tuhsruhk liye, ma luhn God uh suli ac ahkluhngye in oruh ma wo pacl nuhkwewa; ohinge ma nuhkwewa ma suli ac ahkluhngye in oruh ma wo, ac in luhngse God, ac in kuhlwacnsapwacl uh ma mokleyuck sin God.\n\n14 Ohinge, liyacacng na, mwet lili sacohk wiyuck, tuh kowos in tiac nuhnuhnkuh muh ma koluk uh ma sin God, kuh ma suc wo ac ma sin God uh in muh ma sin devil.\n\n15 Tuh liye, mwet lili wiyuck, ituckwot nuh suwos in nuhnuhnkuh, tuh kowos in kuh in etuh ma wo liki ma koluk; ac ohiyac in nuhnuhnkuh uh kahlwem, tuh kowos in kuh in etuh ke sie etwacack suwohs, oacna ke kahlwem luhn lwen uh siena liki lohsr luhn fong uh.\n\n16 Tuh liye, Nguhn luhn Kraist ituckyang nuh sin mwet nuhkwewa, tuh elan kuh in etuh ma wo liki ma koluk; ohinge, nga ahkkahlwemye nuh suwos ohiyac in nuhnuhnkuh; tuh ma nuhkwewa ma suli in oruh ma wo, ac in mokle in luhlahlfongi ke Kraist, ma inge suhpweyuckme ke kuh ac mwe sang luhn Kraist; ohinge tuh kowos in kuh in etuh ke sie etwacack suwohs lah ma sin God.\n\n17 Tuhsruhk kuhtwena ma ma mokle mwet uh in oruh ma koluk, ac in tiac luhlahlfongi ke Kraist, ac lahfwekuhnuhl, ac in tiac kuhlwacnsapuh God, na kowos in kuh in etuh ke sie etwacack suwohs lah ma inge ma sin devil; tuh devil el orekma ke ohiyac se inge, tuh el tiac mokle kuhtwena mwet in oruh ma wo, moh, tiac siefanna; tiac pac lipufacn lal; tiac pac elos suc muhta ye kuh lal.\n\n18 Ac inge, mwet lili luhk, nga liye tuh kowos etuh kahlwem se ma kowos kuh in nuhnuhnkuh kac, kahlwem se inge pa kahlwem luhn Kraist, liye tuh kowos in tiac tahfonglac ke nuhnuhnkuh; tuh ke nuhnuhnkuh se ingacn pacna kowos fah oacyacpac nuhnuhnkweyuck.\n\n19 Ohinge, nga kwacfe suwos, mwet lili, tuh kowos in oaru in suk ke kahlwem luhn Kraist tuh kowos in kuh in etuh ma wo liki ma koluk; ac kowos fin sruokyac na ma wo nuhkwewa, ac tiac sruhnga, pwacyena kowos fah sie tuhlihk nuhtin Kraist.\n\n20 Ac inge, mwet lili luhk, ac kuh fuhkah tuh kowos in kuh in sruokyac ma wo nuhkwewa?\n\n21 Ac inge nga tuhkuh nuh ke luhlahlfongi se ingacn, ma nga tuh fahk muh nga ac sramsramkihn; ac nga fah fahk nuh suwos ohiyac se ma kowos ac kuh in sruokyac ma wo nuhkwewa.\n\n22 Tuh liye, God El etuh ma nuhkwewa, ke srihpen El ma omeet me ac ne tok ma pahtpaht, liye, El suhpwaclah lipufacn in luti nuh sin tuhlihk nuhtin mwet, in oruh in kahlwem ke tuhkuh luhn Kraist; ac ke Kraist ma wo nuhkwewa tuhkuh.\n\n23 A God El oacyacpac fahk nuh sin mwet pahluh, ke oaluhl sifacna, lah Kraist El ac tuhkuh.\n\n24 Ac liye, oasr inkacnek pucspucs ma El ahkkahlwemye ma uh nuh sin tuhlihk nuhtin mwet, ma wo; ac ma wo nuhkwewa ma wo uh tuhkuh sin Kraist; fin tiac mwet uh ac puhtatlac, ac wacngihn ma wo kuh in tuhkuh nuh yohrohlos.\n\n25 Ohinge, ke luti luhn lipufacn, ac ke kahs nuhkwewa ma fahlac liki oalin God, mwet uh muhtwacwacack in luhlahlfongi Kraist; ac ohinge ke luhlahlfongi, elos tuh sruokyac ma wo nuhkwewa; ac ohinge ne ke na tuhkuh luhn Kraist.\n\n26 Ac tukun El tuhkuh mwet uh oacyacpac moliyucklac ke luhlahlfongi ke Inel; ac ke luhlahlfongi, elos eklac wen nuhtin God. Ac pwacyena ke Kraist El moul El fahklah kahs inge nuh sin pahpah tuhmwacsr, fahk: Kuhtwena ma kowos ac fah siyuck sin Pahpah ke Inek, suc ma wo, luhlahlfongi tuh kowos ac fah eis, liye, ma inge fah oreklac nuh suwos.\n\n27 Ohinge, mwet lili sacohk luhk, yac ma usrnguck uh tui ke srihpen Kraist El sowack nuh inkuhsrao, ac muhta ke lacpo lacyot luhn God, in eis sin Pahpah ke suwohs Lal ke pahkotwen Lal nuh sin tuhlihk nuhtin mwet?\n\n28 Tuh El tohpohklah sahflahiyacn masap uh, ac El eisaclos nuhkwewa suc luhlahlfongel; ac elos suc luhlahlfongel fah fungyang nuh ke ma wo nuhkwewa; ohinge El iwaclah ip yohk luhn tuhlihk nuhtin mwet; ac El muhta ne tok ma pahtpaht inkuhsrao.\n\n29 Ac ke srihpen El tuh oraclah ma se inge, mwet lili sacohk luhk, yac ma usrnguck uh tui? Liye nga fahk nuh suwos, Moh; lipufacn uh tiac pac tui in luti nuh sin tuhlihk nuhtin mwet.\n\n30 Tuh liye, elos muhta ye kuh Lal, in luti fal nuh ke kahs luhn masap Lal, ahkkahlwemyaclos sifacna nuh selos suc fokoko luhlahlfongi la ac kuh nuhnkwac ke ohiyac suwohswohs nuhkwewa.\n\n31 Ac kunohkohn in luti lalos pa in pahngon mwet uh in auliyak, ac in ahksuwohsye ac in oruh orekma ke wuhlweacng luhn Pahpah, ma El tuh oraclah nuh sin tuhlihk nuhtin mwet, in ahkoelah inkacnek uh inmahsrlon tuhlihk nuhtin mwet, ke fahkwelihk kahs luhn Kraist nuh sin mwet suleyucklac luhn Leum, tuh elos in kuh in fahkwack luhlahlfongi Kacl.\n\n32 Ac ke elos oruh ohinge, Leum God El ahkoelah inkacnek ma mwet luhlah sin mwet uh ac kuh in luhlahlfongi Kraist, tuh in oasr acn luhn Nguhn Muhtahl ke insiaclos, in fal nuh ke kuh Lal; ac tukun ohiyac se inge sikyak Pahpah, wuhlweacng ma El tuh oraclah nuh sin tuhlihk nuhtin mwet.\n\n33 Ac Kraist El tuh fahk: Kowos fin luhlahlfongiyuc ac fah oasr kuh yuruwos in oruh oacna sie ma wo Sihk.\n\n34 Ac El tuh fahk: Auliyak kowos nuhkwewa fin facluh, ac tuhkuh nuh Yuruk, ac pacptaislac ke Inek, ac luhlahlfongiyuc, tuh kowos in kuh in moliyucklac.\n\n35 Ac inge, mwet lili sacohk luhk, fin pwacye lah ma inge pwacye ma nga sramsramkihn nuh suwos uh, ac God Elac ahkkahlwemye nuh suwos, ke kuh ac wolacna yohk ke lwen sahflah, lah ma inge pwacye, ac fin ma inge pwacye yac pacl luhn ma usrnguck uh tui?\n\n36 Kuh yac lipufacn uh tui in sikyak nuh sin tuhlihk nuhtin mwet? Kuh yac El sruokyacna kuh luhn Nguhn Muhtahl luhkwelos? Kuh yac El, fin wacngihn sahflahiyacn pacl uh, kuh facluh fah tu na, kuh ac fah oasr siefanna mwet fin facluh in moliyucklac?\n\n37 Liye nga fahk nuh suwos, Moh; tuh luhlahlfongi pa oruh ma usrnguck uh in oreklac; ac luhlahlfongi pa oruh lipufacn uh sikyak ac luti nuh sin mwet uh; ohinge, fin ma inge tui we nuh sin tuhlihk nuhtin mwet, tuh ma ke srihpen suhlahlahlfongi, ma nuhkwewa ac wacngihn srihpac.\n\n38 Tuh wacngihn kuhtwena mwet kuh in moliyucklac, in fal nuh ke kahs luhn Kraist, sahyacn na elos ac fah luhlahlfongi ke Inel; ohinge, fin ma inge tui, na luhlahlfongi uh oacyacpac tui; ac koluk ohiyacn mwet uh, tuh elos ac oacna in muh wacngihn molwelah oreklac.\n\n39 Tuhsruhk liye, mwet lili sacohk luhk, nga nuhnuhnkuh ma wo keiwos, tuh nga nuhnuhnkuh muh kowos luhlahlfongi Kraist ke srihpen inse puhsisacl lowos; tuh kowos fin tiac luhlahlfongel na kowos tiac fal in oacwaclah inmahsrlon mwet ke alu se inge.\n\n40 Ac sifilpac, mwet lili sacohk luhk, nga kena sramsram nuh suwos ke finsrak. Fuhkah tuh kowos kuh in eis luhlahlfongi, sahyacn na in oasr finsrak lowos?\n\n41 Ac meac se kowos ac finsrakkihn an? Liye nga fahk nuh suwos tuh ac fah oasr finsrak lowos ke iwaclah luhn Kraist ac ke kuh luhn sifilpac moulyak Lal, in moulyak nuh ke moul ma pahtpaht, ac ma inge ke srihpen luhlahlfongi lom Kacl in fal nuh ke olwelah uh.\n\n42 Ohinge, fin oasr luhlahlfongi luhn sie mwet enenuh se na in oasr finsrak lal; tuh fin wacngihn luhlahlfongi tiac kuh in oasr finsrak.\n\n43 Ac sifilpac, liye nga fahk nuh suwos lah tiac kuh in luhlahlfongi ac finsrak yohrohl, sahyacn na el fakpacp, ac inse puhsisacl.\n\n44 Fin ohinge, luhlahlfongi ac finsrak lal an wacngihn srihpac, tuh wacngihn kuhtwena ma inge wo ye muhtuhn God, sahyacn na fakpacp ac inse puhsisacl; ac fin sie mwet el fakpacp ac inse puhsisacl, ac fahkwack ke kuh luhn Nguhn Muhtahl lah Jisus pa Kraist, enenuh na in oasr luhngse muhtahl yohrohl; tuh fin wacngihn luhngse muhtahl yohrohl na el tiac oacwac; ohinge enenuh na in oasr luhngse muhtahl yohrohl.\n\n45 Ac luhngse muhtahl uh mongfihsrwacsr, ac kuhlwacng, ac tiac sok, ac tiac fihlacng, tiac suk kacl sifacna, ac tiac puhrakwack, tiac nuhnkuh ma koluk, ac tiac engan ke ma koluk tuhsruhk engan ke ma pwacye, tu na kuh ke ma nuhkwewa, luhlahlfongi ma nuhkwewa, finsrak ke ma nuhkwewa, muhtweng ke ma nuhkwewa.\n\n46 Ohinge, mwet lili sacohk luhk, fin wacngihn luhngse muhtahl yuruwos, kowos wacngihn, tuh luhngse muhtahl uh tiac wacngihnlac. Ohinge, fungyang nuh ke luhngse muhtahl, suc pa wo emet, tuh ma nuhkwewa ac puhtatlac—\n\n47 Tuhsruhk luhngse muhtahl uh pa luhngse suwohs luhn Kraist, ac ma inge muhtweng ne tok ma pahtpaht; ac kuhtwena mwet suc sukokyak in sruokyac na ma inge ke lwen sahflah, ac fah wo nuh sel.\n\n48 Ohinge, mwet lili sacohk luhk, pruhe nuh sin Pahpah ke kuhiyacn insiowos nohfohn, tuh kowos in kuh in sesseslah ke luhngse se inge, ma El sang nuh selos nuhkwewa suc fahsr na pwacye tukun Wen nahtuhl, Jisus Kraist; tuh kowos in kuh in wen nuhtin God; tuh ke Elac fah sikme kuht fah oacna El, tuh kuht ac fah liyacl oacna El uh; tuh in oasr finsrak se inge yohrohsr; tuh kuht in kuh in ahknwacsnwacsyeyucklac oacna ke El nwacsnwacs. Amen.\n\n", "moro 8": "[center][font_size=26]Sapta 8[/font_size][/center]\n\n[i]Pacptais luhn tuhlihk srihsrihk uh sie ma koluk ma sruhngwacyuck—Tuhlihk srihsrihk uh moul yurun Kraist ke srihpen Iwaclah—Luhlahlfongi, auliyak, fakpacp ac inse puhsisacl, eis Nguhn Muhtahl, ac muhtweng ne ke na sahflah uh kol nuh ke molwelah. Sahp ke yac 401–421 Tukun Kraist.[/i]\n\n1 Sie lwacta luhn pahpah tuhmuhk Mormon, sihmihsyucklac nuh sihk, Moroni; ac tuh sihmihsyucklac nuh sihk tukun na pahng se luhk nuh ke orekma uh. Ac ke ohiyac se inge el tuh sihm nuh sihk, fahk:\n\n2 Wen kuloh nuhtihk, Moroni, nga arulacna engan lah Leum Jisus Kraist El esam kom, ac El pahngon kom nuh ke orekma Lal, ac nuh ke orekma muhtahl Lal.\n\n3 Nga esam kom pacl nuhkwewa ke pruhe luhk, pruhe pacl nuhkwewa nuh sin God Pahpah ke inen Tuhlihk Muhtahl nahtuhl, Jisus, tuh El, ke wolacna ma pahtpaht ac luhng kuhlwacng Lal, ac fah karihngihnkomyang na ke muhtweng luhn luhlahlfongi ke Inel ne ke na sahflah.\n\n4 Ac inge, wen nuhtihk, nga sramsram nuh sum ke ma arulacna ahksuhpwacryeyuc; tuh ma inge ahksuhpwacryeyuc ke oasr fohs sikyak inmahsrlowos.\n\n5 Tuh, nga fin etwacack ma pwacye uh, tuh oasr fohs inmahsrlowos ke pacptais luhn tuhlihk srihsrihk nuhtuwos an.\n\n6 Ac inge, wen nuhtihk, nga kena tuh kowos in oaru in orekma, tuh tahfonglac upac se inge in eisyucklac liki inmahsrlowos; tuh, ke srihpac se inge nga suhmuhslah lwacta se inge.\n\n7 Tuh tukun na nga etwacack ma inge keiwos nga siyuck sin Leum ke ma se inge. Ac kahs luhn Leum tuhkuh nuh yuruk ke kuh luhn Nguhn Muhtahl, fahk:\n\n8 Lohng kahs luhn Kraist, Mwet in Molwelah lom, Leum lom ac God lom. Liye, Nga tuhkuh nuh facluh in tiac pahngon mwet suwohswohs tuhsruhk mwet koluk in auliyak; mwet kuh elos tiac enenuh mwet ono, tuhsruhk elos suc mas; ohinge tuhlihk srihsrihk uh kuh na, tuh elos tiac kuh in oruh ma koluk; ohinge selngawi lal Adam ah eisyucklac luhkwelos Keik, tuh in wacngihn kuh luhn ma inge faclos; ac masap luhn kosrwaclah mukul uh sahflah Keik.\n\n9 Ac ke ohiyac se inge Nguhn Muhtahl ahkkahlwemye kahs luhn God nuh sihk; ohinge, wen kuloh nuhtihk, nga etuh tuh ma inge mwe isruhnyuck upac se ye muhtuhn God, tuh kowos in pacptaisi tuhlihk srihsrihk.\n\n10 Liye nga fahk nuh sum lah kom fah luti ma se inge—auliyak ac pacptais nuh selos suc oasr mwacta ac kuh in oraclah ma koluk; ahok, luti ninac ac pahpah an lah elos enenuh in auliyak ac pacptaislac, ac ahkinsepuhsisaclyaclos oacna tuhlihk srihsrihk nahtuhlos, ac elos nuhkwewa fah moliyucklac wi tuhlihk srihsrihk nahtuhlos an.\n\n11 Ac tuhlihk srihsrihk nahtuhlos an tiac enenuh in auliyak, kuh pacptaislac. Liye, pacptais uh ma nuh ke auliyak in ahkpwacyeiye masap nuh ke iyucklac luhn ma koluk uh.\n\n12 Tuhsruhk tuhlihk srihsrihk uh moul yurun Kraist, finne ke pwelucng luhn facluh; fin tiac ohinge, God El sie God srisri, ac oacyacpac sie God ekyek, ac El tiac oruh mwet nuhkwewa oacna sie; tuh tuhlihk srihsrihk ekahsr misac ac tiac pacptaislac!\n\n13 Ohinge, fin tuhlihk srihsrihk uh tiac kuh in moliyucklac ke tiac pacptaislac, elos enenuh na in som nuh ke hell ma wacngihn sahflahiyac.\n\n14 Liye nga fahk nuh sum, lah el suc nuhnkuh muh tuhlihk srihsrihk uh enenuh in pacptaislac el muhta in sok ac ke mwe srohoh luhn ma koluk; tuh wacngihn yohrohl luhlahlfongi, finsrak, kuh luhngse muhtahl; ohinge, yac el ac acnwucki ke el nuhnak, el enenuh in som nuh ten nuh ke hell.\n\n15 Tuh ma koluk na upac se in nuhnkuh muh God El molwelah sie tuhlihk ke srihpen pacptais, ac tuhlihk sahyac enenuh in misac ke srihpen el tiacna pacptaislac.\n\n16 We nuh selos suc fah ahkkolukye ohiyac luhn Leum ke ohiyac se inge, tuh elos fah misac elos fin tiac auliyak. Liye, nga sramsram ke puhlaik, oasr yuruk wal sin God; ac nga tiac sahngweng ke ma mwet uh kuh in oruh; tuh luhngse suwohs uh luhslah sahngweng nuhkwewa.\n\n17 Ac nga sesseslah ke luhngse muhtahl, suc pa luhngse ma pahtpaht; ohinge, tuhlihk nuhkwewa oacna sie nuh sihk; ohinge, nga luhngse tuhlihk srihsrihk uh ke sie luhngse suwohs; ac elos nuhkwewa oacna sie ac eis moliyucklac.\n\n18 Tuh nga etuh lah God El tiac sie God srisri, El tiac sie God ekyek; tuhsruhk El tiacna ekyek ke moul ma pahtpaht nuh ke moul ma pahtpaht nuhkwewa.\n\n19 Tuhlihk srihsrihk uh tiac kuh in auliyak; ohinge, ma koluk na upac se in tiac fuhlweacng luhng kuhlwacng wolacna luhn God nuh selos, tuh elos nuhkwewa moul in El ke srihpen pahkotwen Lal.\n\n20 Ac el suc fahk lah tuhlihk srihsrihk uh enenuh in pacptaislac el lahfwekihn pahkotwen luhn Kraist, ac pihlesruh iwaclah Lal ac kuh luhn molwelah Lal.\n\n21 We nuh sin kain mwet sacn, tuh elos oasr in sensen luhn misac, hell, ac kweok ma wacngihn sahflahiyac. Nga puhlaik in sramsramkihn; God El sapkihn nuh sihk. Lohng ma inge ac lohacng, kuh fin tiac ma inge ac lain kom ke siyah in nuhnuhnkuh luhn Kraist.\n\n22 Tuh liye tuhlihk srihsrihk nuhkwewa moul ke Kraist, ac oacyacpac elos nuhkwewa suc wacngihn masap uh yohroh. Tuh kuh luhn molwelah tuhkuh nuh faclos nuhkwewa suc wacngihn masap yohroh; ohinge, el suc tiac kalyeiyuck, kuh el suc tiac muhta ye kalye, tiac kuh in auliyak; ac nuh sin kain mwet inge wacngihn srihpacn pacptais uh—\n\n23 Tuhsruhk mwe isruhnyuck ye muhtuhn God, in lahfwekihn pahkotwen luhn Kraist, ac kuh luhn Nguhn Muhtahl Lal, ac fihliyac luhlahlfongi ke orekma wacngihn srihpac.\n\n24 Liye, wen nuhtihk, ma se inge tiac enenweyuck; tuh auliyak uh ma nuh selos suc muhta ye kalyeiyuck ac ye selngawi luhn sie masap kuhnausyucklac.\n\n25 Ac fahko se emet luhn auliyak uh pa pacptais; ac pacptais uh tuhkuh ke luhlahlfongi nuh ke ahkpwacyeiyacn masap; ac ahkpwacyeiyacn masap uh use iyucklac luhn ma koluk;\n\n26 Ac iyucklac luhn ma koluk use fakpacp, ac inse puhsisacl; ac ke srihpen fakpacp ac inse puhsisacl fahsr luhn Nguhn Muhtahl uh tuhkuh, ac Nguhn Muhtahl nwacklah ke finsrak ac luhngse suwohs, ac luhngse uh tu na kuh ke oaru in pruhe, ne ke na pacl sahflah uh ac fah tuhkuh, ke mwet luhlahlfongi nuhkwewa ac fah muhta yurun God.\n\n27 Liye, wen nuhtihk, nga fah sifilpac sihm nuh sum fin nga tiac som ke kihtin pacl in lain mwet Laman. Liye, inse fuhlwact luhn muhtuhnfacl se inge, kuh mwet luhn mwet Nephi, pa ac ahkpwacyeiye kuhnausyucklac lalos elos fin tiac auliyak.\n\n28 Pruhe kaclos, wen nuhtihk, tuh auliyak in kuh in tuhkuh nuh faclos. Tuhsruhk liye, nga fosrngah tuh Nguhn tui tilac weluhlos; ac ke ipin acn se inge elos oacyacpac suk in kuhtanglah nohfohn kuh ac wal ma tuhkuh sin God; ac elos lahfwekihn Nguhn Muhtahl.\n\n29 Ac tukun elos sruhnga etwacack na yohk se inge, wen nuhtihk, elos enenuh in misac ke pacl sa, nuh ke ahkpwacyeiyacn kahs in pahluh ma tuh sruhmuhnyuck sin mwet pahluh, oacyacpac kahs luhn Mwet Lahngo sifacna.\n\n30 Fahsr, wen nuhtihk, ne ke na nga fah sihm nuh sum, kuh fah sifilpac ohsun nuh sum. Amen.\n\n", "moro 9": "Lwacta ahkluo lal Mormon nuh sin wen nahtuhl, Moroni.\n\nOracni sapta 9.\n\n[center][font_size=26]Sapta 9[/font_size][/center]\n\n[i]Kwewana mwet Nephi ac mwet Laman elos pwacrkihn ohiyac fohkfohk ac elah koluk—Elos ahkkweokye ac ahkmasye sie sin sie—Mormon el pruhe tuh pahkotwen ac wolacna in kuh in muhta na yohrohl Moroni ne tok ma pahtpaht. Sahp ke yac 401 Tukun Kraist.[/i]\n\n1 Wen sacohk nuhtihk, nga sifilpac sihm nuh sum tuh kom in kuh in etuh lah nga srwackna moul; tuhsruhk nga sihm kuhtuh ke ma ahksuhpwacr.\n\n2 Tuh liye, nga mweun upac nuh sin mwet Laman, ac kuht tiacna kuhtanglah; ac Archeantus el misac ke katlas, ac oacyacpac Luram ac Emron; ahok, ac puhslac mwet wo lasr misac.\n\n3 Ac inge liye, wen nuhtihk, nga fosrngah tuh mwet Laman ac fah kuhnahoslah mwet inge; tuh elos tiacna auliyak, ac Setuhn el puhrakuhlosyak pacl nuhkwewa in kasrkuhsrak sin sie sin sie.\n\n4 Liye, nga orekma nuh selos pacl nuhkwewa; ac ke nga sramsram kohsroh ke kahs luhn God elos rarrar ac kasrkuhsrak lainyuc; ac ke nga tiac orekmakihn kahs kohsroh elos ahkkwekweye insiaclos in lain ma inge; ohinge, nga fosrngah tuh Nguhn luhn Leum tui tilac weluhlos.\n\n5 Tuh elos arulacna kasrkuhsrak oruh nuh sihk oacna in muh wacngihn sahngweng lalos ke misac; ac wacngihnlac luhngse lalos, nuh sin sie sin sie; ac elos pwacr in ahksohrohrye srah ac fohlohksahk pacl nuhkwewa.\n\n6 Ac inge, wen kuloh nuhtihk, finne kwekwe insiaclos, lwelah kuht in oaru in orekma; tuh kuht fin tui ke orekma uh, kuht ac utucklac nuh ye kalyeiyuck; tuh oasr orekma se lasr in oruh ke kuht muhta ke mahno luhn infohk uh, tuh kuht in kuh in kuhtanglah mwet lokoalok luhn suwohswohs nuhkwewa, ac in monglac nguhnasr ke tohkohsrahi luhn God.\n\n7 Ac inge nga sihm kuhtuh ke kweok luhn mwet inge. Tuh in fal nuh ke etwacack ma nga eis sel Amoron, liye, mwet Laman elos sruokyac mwet srohoh pucspucs, ma elos eislah liki tower lal Sherrizah; ac oasr mukul, muhtwacn, ac tuhlihk.\n\n8 Ac mukul tuhmwacn ac pahpah tuhmwacn muhtwacn ac tuhlihk ah elos tuh acnwucki; ac elos kihte muhtwacn ah ke ikoacn mukul tuhmwaclos, ac tuhlihk ah ke ikoacn pahpah tuhmwaclos; ac wacngihn kof, sahyacn na kihtinmac, ma elos sang nuh selos.\n\n9 Ac finne ke ma sruhngwacyuck na yohk se luhn mwet Laman inge, ma inge tiacna upac liki ma luhn mwet lasr fin acn Moriantum. Tuh liye, acn pucspucs nuhtin mwet Laman elos uslah srohoh; ac tukun elos eislah luhkwelos ma yohk srihpac ac sacohk emet liki ma nuhkwewa, suc pa nwacsnwacs ac wo—\n\n10 Ac tukun elos oraclah ma se inge, elos uniltahluh ke ohiyac na ahkmas upac, ahkkweokye mahnolos ne ke na elos misac; ac tukun elos oraclah ma se inge, elos kanglah ikoaclos oacna kosro lwemnak suhlallacl, ke srihpen kwekwe luhn insiaclos; ac elos oruh ma inge in sie mwe akucl luhn puhlaik.\n\n11 O wen kuloh nuhtihk, fuhkah tuh kain mwet inge, ma wacngihn kasrpac—\n\n12 (Ac lusen yac na puh somlah, ac elos tuh sie un mwet oasr kasrpac ac engan)\n\n13 Tuhsruhk O wen nuhtihk, fuhkah tuh kain mwet inge, suc engan la oasr ke ma sruhngwacyuck pucspucs—\n\n14 Kuht ac muhngnguh fuhkah tuh God Elan kutongyac pahol in nuhnuhnkuh lain kuht?\n\n15 Liye, insiuck tuhng: We nuh sin mwet inge. Illac tuhkuh ke nuhnuhnkuh, O God, ac okanlah orekma koluk, ac ma koluk, ac ma sruhngwacyuck lalos liki ye motom!\n\n16 Ac sifilpac, wen nuhtihk, puhkantwen katinmas ac acn nahtuhlos suc muhta na fin acn Sherrizah; ac ipin mwe kahsruh ma mwet Laman elos tiac uslah, liye, un mwet mweun lal Zenephi elos uslah, ac fuhlweloslac in forfor nuh ke oacna sie acn ma elos kuh in sokwack mongo; ac muhtwacn mahtuh pucspucs elos muhlallah pe inkacnek uh ac misac.\n\n17 Ac un mwet mweun ma wiyuc uh elos muhnahslah; ac un mwet mweun luhn mwet Laman elos oasr inmahsrlok ac Sherrizah; ac elos suc kahinglac nuh yurun un mwet mweun lal Aaron ah elos puhtatyang nuh ye ahkkohs upac lalos.\n\n18 O koluklacna luhn mwet luhk! Wacngihn akwuck ac wacngihn pahkotwen yohrohlos. Liye, nga sie mwet, ac nga fokoko oacna sie mwet, ac nga tiacna kuh in sifilpac sapsap.\n\n19 Ac elos upaclah ke orekma koluk lalos; ac elos oacna sie ke ahkkohs, tiac molwelah kuhtwena mwet, mwet mahtuh ac mwet fuhsr; ac elos pwacr ke ma nuhkwewa sahyacn ma wo; ac kweok luhn muhtwacn lasr ac tuhlihk nahtuhsr fin acn nuhkwewa inge ahluhkwelah ma nuhkwewa; ahok, lohoh tiac kuh in fahk, tiac pac kuh in sihmihsyucklac.\n\n20 Ac inge, wen nuhtihk, nga tiac sifilpac sruhmuhn ma koluk sikyak inge. Liye, kom etuh koluk luhn mwet inge; kom etuh lah wacngihnlac ohiyac wo lalos, ac ahluhkwelah ma puhlakihnyuck; ac ma koluk lalos ahluhkwelah ma koluk luhn mwet Laman.\n\n21 Liye, wen nuhtihk, nga tiac kuh in fahkuhlos wo nuh sin God tuh nga fosrngah muh El ac sruhngluhlos.\n\n22 Tuhsruhk liye, wen nuhtihk, nga fahk wo keim nuh sin God, ac nga luhlahlfongi ke Kraist tuh kom ac fah moliyucklac; ac nga pruhe nuh sin God tuh Elan fuhlweoht moul lom an, in liye fohlohk luhn mwet inge nuh Yohrohl, kuh kuhnausyucklac lalos; tuh nga etuh lah elos enenuh in misac fin elos tiac auliyak ac fohlohk nuh Yohrohl.\n\n23 Ac elos fin misac ac oacna nuh sin mwet Jared, ke srihpen kwekweiyacn insiaclos, in suk srah ac fohlohksahk.\n\n24 Ac elos fin misac, kuht etuh lah puhs sin mwet wiyacsr tuh som welah mwet Laman, ac mwet pucspucs oacyacpac fah som weluhloslyang; ohinge, suhmuhslah ke kuhtuh ma puh, kom fin painmoullac ac nga misac ac tiac liye kom; tuhsruhk nga luhlahlfongi muh nga kuh in liye kom ke pacl na sa; tuh oasr ma sihmlac muhtahl sihk ma nga ac usot nuh sum.\n\n25 Wen nuhtihk, luhlahlfongi ke Kraist; ac nimet lwelah ma nga sihmihs nuh sum uh in ahksuhpwacrye kom, in ahktoasrye kom nuh ke misac; tuhsruhk lwelah tuh Kraist Elan sruhkkomyak, ac lwelah tuh kweok ac misac Lal, ac ahkkahlwemye luhn mahnol nuh sin pahpah tuhmwacsr, ac pahkotwen ac mongfihsrwacsr Lal, ac finsrak ke wolacna Lal ac ke moul ma pahtpaht, in oan na ke nuhnak lom an ne tok ma pahtpaht.\n\n26 Ac lwelah tuh luhng kuhlwacng luhn God suc Pahpah, suc tron lal oasr lucng inkuhsrao, ac Leum lasr Jisus Kraist, suc muhta ke lacpo lacyot ke kuh Lal, ne ke na ma nuhkwewa fah oan ye kuh Lal, in, ac wi kom ne tok ma pahtpaht. Amen.\n\n", "moro 10": "[center][font_size=26]Sapta 10[/font_size][/center]\n\n[i]Sie kahs in luhlahlfongi ke Puk luhn Mormon tuhkuh ke kuh luhn Nguhn Muhtahl—Mwe sang luhn Nguhn uh ituckyang nuh sin mwet oaru—Mwe sang luhn Nguhn uh kwacna wi luhlahlfongi—Kahs lal Moroni sramsram tuhkuh infohk uh me—Tuhkuh nuh yurun Kraist, ahksuwohsyeyucklac in El, ac ahkmuhtahlyelah nguhnuwos. Sahp ke yac 421 Tukun Kraist.[/i]\n\n1 Inge nga, Moroni, suhmuhslah kuhtuh ma nga motko muh wo; ac nga sihm nuh sin mwet wiyuck, mwet Laman; ac nga kena tuh elos in etuh lah puhs liki yac ahngfoko ac longoul somlah ke akucl se tuh utuckuh ke tuhkuh luhn Kraist.\n\n2 Ac nga siliyac ma sihmlac inge, tukun nga sruhmuhn kuhtuh kahs puh ke ohiyacn kwacfe nuh suwos.\n\n3 Liye, nga kwacfe nuh suwos tuh ke kowos ac fah riti ma inge, fin ac ma lahlmwetmwet se sin God tuh kowos in riti ma inge, tuh kowos in esam luhpan pahkotwen luhn Leum nuh sin tuhlihk nuhtin mwet, e ke oreklac lal Adam finne nuh ke pacl se ma kowos fah eis ma inge, ac motko ma inge ke insiowos.\n\n4 Ac ke kowos fah eis ma inge, nga kena kwacfe nuh suwos tuh kowos in siyuck sin God, Pahpah Ma Pahtpaht, ke inen Kraist, fin ma inge tiac pwacye; ac fin kowos siyuck ke inse pwacye, kena in etuh na pwacye, luhlahlfongi Kraist, El fah ahkkahlwemye pwacyeiyacn ma inge nuh suwos, ke kuh luhn Nguhn Muhtahl.\n\n5 Ac ke kuh luhn Nguhn Muhtahl kowos kuh in etuh ma pwacye ke ma nuhkwewa.\n\n6 Ac kuhtwena ma wo uh ma suwohs ac pwacye; ohinge, wacngihn ma wo ma lahfwekihn Kraist, tuhsruhk akihlen lah El moul.\n\n7 Ac kowos in kuh in etuh lah El moul, ke kuh luhn Nguhn Muhtahl; ohinge nga kena kwacfe nuh suwos in tiac lahfwekihn kuh luhn God; tuh El orekma ke kuh, in fal nuh ke luhlahlfongi luhn tuhlihk nuhtin mwet, oacna sie mihsenge ac litu, ac ne tok ma pahtpaht.\n\n8 Ac sifilpac, nga kwacfe suwos, mwet wiyuck, tuh kowos in tiac lahfwekihn mwe sang luhn God, tuh ma inge puhslacna; ac ma inge tuhkuh sin God sepacna inge. Ac oasr ohiyac pucspucs ma mwe sang inge utuckuh; tuhsruhk God sepacna inge pa suc oruh ma inge nuhkwewa; ac ma inge utuckuh ke ahkkahlwemyeyuck luhn Nguhn luhn God nuh sin mwet, in ahkinsewowoyaclos.\n\n9 Tuh liye, nuh sin sie ituckyang ke Nguhn luhn God, tuh elan kuh in luti kahs luhn lahlmwetmwet;\n\n10 Ac nuh sin siepac, tuh elan kuh in luti kahs luhn etwacack ke Nguhn se ingacn pacna.\n\n11 Ac nuh sin siepac, luhlahlfongi yohk na pwacye; ac nuh sin siepac, mwe sang luhn unwelah ke Nguhn se ingacn pacna.\n\n12 Ac sifilpac, nuh sin siepac, tuh elan kuh in oruh ma usrnguck wolacna.\n\n13 Ac sifilpac, nuh sin siepac, tuh elan kuh in palye ma nuhkwewa inge;\n\n14 Ac sifilpac, nuh sin siepac, in liye lipufacn ac nguhn ma orekma;\n\n15 Ac sifilpac, nuh sin siepac, kain in kahs nuhkwewa;\n\n16 Ac sifilpac, nuh sin siepac, luhngasyucklac luhn kahs ac kain in kahs pucspucs.\n\n17 Ac mwe sang inge nuhkwewa tuhkuh ke Nguhn luhn Kraist; ac ma inge tuhkuh nuh sin kais sie mwet nuhkwewa, fal nuh ke luhngse lal.\n\n18 Ac nga kena kwacfe kowos, mwet sacohk wiyuck, tuh kowos in esam lah mwe sang wo nuhkwewa tuhkuh sin Kraist.\n\n19 Ac nga kena kwacfe kowos, mwet sacohk wiyuck, tuh kowos in esam lah El oacna sie ekweah, mihsenge, ac ne tok ma pahtpaht, ac lah mwe sang nuhkwewa inge ma nga sramsramkihn, suc nguhnnguhn, ac fah tiac wacngihnlac, wi na ke facluh ac fah tu na, a oacna nuh ke suhlahlahlfongi luhn tuhlihk nuhtin mwet.\n\n20 Ohinge, enenuh in oasr luhlahlfongi; ac fin oasr luhlahlfongi enenuh pac in oasr finsrak; ac fin oasr finsrak na enenuh pac in oasr luhngse muhtahl.\n\n21 Ac fin wacngihn luhngse muhtahl yuruwos kowos tiac kuh in moliyucklac ke tohkohsrahi luhn God; kowos tiac pac kuh in moliyucklac ke tohkohsrahi luhn God fin wacngihn luhlahlfongi lowos; kowos tiac pac kuh fin wacngihn finsrak lowos.\n\n22 Ac fin wacngihn finsrak lowos kowos enenuh in fuhlweack finsrak; ac fuhlweack finsrak uh tuhkuh ke srihpen ma koluk.\n\n23 Ac pwacyena Kraist El fahk nuh sin pahpah tuhmwacsr: Kowos fin luhlahlfongi kowos kuh in oruh ma nuhkwewa ma fal wo nuh Sihk.\n\n24 Ac inge nga sramsram nuh suwos mwet nuhkwewa fin facluh—tuh fin pacl se tuhkuh tuh kuh ac mwe sang luhn God ac fah wacngihnlac liki inmahsrlowos, ma ke srihpen suhlahlahlfongi.\n\n25 Ac we nuh sin tuhlihk nuhtin mwet fin ac ohinge; tuh ac fah wacngihn kuhtwena mwet suc ac oruh ma wo inmahsrlowos, tiac siefanna. Tuh fin oasr siefanna inmahsrlowos ma oruh ma wo, el fah orekma ke kuh ac mwe sang luhn God.\n\n26 Ac we nuh selos suc fah tulokihnyac ma inge ac misac, tuh elos misac ke ma koluk lalos, ac elos tiac kuh in moliyucklac ke tohkohsrahi luhn God; ac nga sramsramkihn ma inge fal nuh ke kahs luhn Kraist; ac nga tiac kikiacp.\n\n27 Ac nga kwacfe kowos in esam ma inge; tuh pacl uh sa na tuhkuh ke kowos fah etuh lah nga tiac kikiacp, tuh kowos fah liyeyuc ke nien nuhnuhnkuh luhn God; ac Leum God El fah fahk nuh suwos: Yac Nga tiac fahkwack kahs Luhk nuh suwos, ma tuh sihmihsyucklac sin mukul se inge, oacna sie suc wowoyak liki misac, ahok, finne in oacna sie mwet ma sramsram tuhkuh liki infohk uh.\n\n28 Nga fahkwack ma inge nuh ke ahkpwacyeiyacn kahs in pahluh. Ac liye, ma inge fah fahlac liki oalin God ma pahtpaht; ac kahs Lal fah sulkackihnyuck sin fihl nuh ke fihl.\n\n29 Ac God El fah ahkkahlwemye nuh suwos, lah ma nga suhmuhslah uh pwacye.\n\n30 Ac nga sifilpac kwacfe kowos tuh kowos in tuhkuh nuh yurun Kraist, ac sruokyac mwe sang wo nuhkwewa, ac nikmet kahl kuhtwena ma koluk, kuh ma fohkfohk.\n\n31 Ac nguhtwaclihk, ac tuyak liki infohk uh, O Jerusalem; ahok, ac nokomwacng nuknuk oaskuh lowos an, O acn nuhtin Zion; ac ahkfokokoye stek lowos ac ahkyohkye inmahsrol lowos an ne tok ma pahtpaht, tuh kowos in kuh in tiac sifilpac kaiyuck, tuh wuhlweacng luhn Pahpah Ma Pahtpaht ma El tuh oraclah nuh suwos, O mwet Israel, in ahkpwacyeiyucklac.\n\n32 Ahok, tuhkuh nuh yurun Kraist, ac ahksuwohsyeyucklac Kacl, ac lahfwekihn kowos sifacna ke ma koluk nuhkwewa; ac kowos fin lahfwekihn kowos sifacna ke ma koluk nuhkwewa, ac luhngse God ke insiowos, nuhnak lowos ac kuhiyowos nohfohn, na luhng kuhlwacng Lal ac fal wo nuh suwos, tuh ke luhng kuhlwacng Lal kowos kuh in ahksuwohsyeyucklac ke Kraist; ac fin ke luhng kuhlwacng luhn God kowos ahksuwohsyeyucklac ke Kraist, kowos tiac kuh in lahfwekihn kuh luhn God.\n\n33 Ac sifilpac, fin ke luhng kuhlwacng luhn God kowos ahksuwohsyeyucklac ke Kraist, ac tiac lahfwekihn kuh Lal, na kowos ahkmuhtahlyeyucklac in Kraist ke luhng kuhlwacng luhn God, ke kahklah luhn srah luhn Kraist, ma oasr ke wuhlweacng luhn Pahpah nuh ke iyucklac luhn ma koluk lowos, tuh kowos in eklac muhtahl, tiac fohkfohk.\n\n34 Ac inge nga wihlkacs nuh sin mwet nuhkwewa, fahsr in wo. Ke pacl na sa nga ac som monglac ke pacruhtais luhn God, ne ke na nguhnihk ac monuk ac fah sifilpac fahsrweni nuh sie, ac nga utuckuh kuhtanglah yen engyeng uh, in ohsun nuh suwos ye muhtuhn nien nuhnuhnkuh luhn Jehovah kuhlacna, Mwet Nuhnuhnkuh Ma Pahtpaht luhn kwewana mwet moul ac mwet misac. Amen.\n\nSahflah\n\n"}