{"title-page 0": "[center][font_size=26]Мормоны Ном[/font_size][/center]\n\nЕсүс Христийн өөр нэгэн Гэрээ\n\nЕсүс Христийн Хожмын Үеийн Гэгээнтнүүдийн Сүмээс хэвлэв\n\nАНУ, Юта, Солт Лэйк Сити\n\nАнхны англи хувь нь 1830 онд АНУ-ын Нью-Йоркийн Палмирад хэвлэгджээ.\n\n© 2021 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]Мормоны Ном[/font_size][/center]\n\nНифайн ялтаснуудаас авагдаж, Мормоны гараар ялтаснууд дээр бичигдсэн Шастир оршвой\n\nИймийн тул, энэ нь Нифайн хүмүүсийн, мөн түүнчлэн леменчүүдийн цэдгийн хураангуйлал юм—Израилын угсааны үлдэгдэл болох леменчүүдэд мөн түүнчлэн Иудей болон харийнханд бичигдсэн болой—Зарлигийн замаар, мөн түүнчлэн бошиглолын мөн илчлэлийн суу билгээр бичигдсэн бөлгөө—Бичигдэн, лацдагдаж, мөн тэдгээр нь устгагдахгүй байж болохын тулд Их Эзэнд далд хадгалагдсан бөлгөө—Энэ нь Бурханы бэлэг болон хүчээр орчуулагдахын тулд авчрагдах болно—Моронайн гараар лацдагдан, мөн зохих цагтаа харийнхнаар дамжин авчрагдахын тул Их Эзэнд далд хадгалагдсан буюу—Үүний орчуулга нь Бурханы бэлгээр болой.\n\nТэднийг тэнгэрт хүрэх цамхаг барьж байхад нь, Их Эзэн хүмүүсийн хэл яриаг будилуулсан тэр цагт тараагдсан тэдгээр, Жаредын хүмүүсийн цэдэг болох, Иферийн номоос түүнчлэн авагдсан хураангуйлал бөлгөө—Их Эзэний гэрээнүүдийг тэд мэдэж болохын тул, тэд үүрд хаягдахгүй байхын тул Их Эзэн тэдний өвөг дээдэст ямар агуу зүйлсийг хийж өгснийг Израилын угсааны үлдэгдэлд үзүүлэхийн тулд болой—Мөн түүнчлэн өөрийгөө бүх үндэстэнд үзүүлэх Есүс бол Христ, Мөнхийн Бурхан гэдгийг иудейчүүдэд болон харь үндэстнийхэнд итгүүлэхийн тулд болой—Мөн эдүгээ, хэрэв буруу буй бөгөөс тэдгээр нь хүмүүсийн алдаа бөлгөө; иймийн тул, та нар Христийн шүүлтийн суудлын өмнө толбогүй байж болохын тулд Бурханы зүйлсийг бүү шүүмжил.\n\nБага Иосеф Смит ялтаснуудаас англи хэл рүү орчуулсан эх орчуулга\n\n", "introduction 0": "[center][font_size=26]Удиртгал[/font_size][/center]\n\nМормоны Ном бол Библитэй харьцуулахуйц ариун судрын боть юм. Энэ нь Америкийн эртний оршин суугчидтай хийсэн Бурханы үйлүүдийн цэдэг бөгөөд үүрдийн сайн мэдээг бүрнээр нь агуулдаг бөлгөө.\n\nУг ном нь бошиглол болон илчлэлийн суу билгийн дагуу эртний олон бошиглогчоор бичиглэгдсэн болой. Алтан ялтаснууд дээр бичиглэгдсэн тэдний үгс, Мормон хэмээн нэрлэгдсэн бошиглогч-түүхчээр эш татагдан мөн хураангуйлагдсан билээ. Уг цэдэг нь хоёр агуу их соёл иргэншлийн шастирыг өгүүлэх бөлгөө. Нэг нь МЭӨ (Манай Эриний Өмнөх) 600 онд Иерусалимаас ирсэн бөгөөд хожим нь нифайчууд мөн леменчүүд гэгдэх хоёр үндэстэн болон хуваагджээ. Нөгөө нь үүнээс ихэд эрт Их Эзэн Бабелын цамхагт хэл яриаг будилуулсан тэр үед иржээ. Энэ бүлгийг жаредчууд гэдэг байв. Мянга мянган жилийн дараа леменчүүдээс бусад нь бүгд устгагдсан ба леменчүүд нь Америкийн индианчуудын өвөг дээдсийн нэг хэсэг юм.\n\nМормоны Номд цэдэглэгдсэн тэргүүн чухал үйл явдал нь Их Эзэн Есүс Христ амилалтынхаа дараахан нифайчуудын дунд Өөрийн биеэр тохинуулсан явдал юм. Энэ нь сайн мэдээний сургаалуудыг тайлбарлаж, авралын төлөвлөгөөг тоймлон, мөн энэ амьдралд амар амгаланг, ирэх амьдралд мөнх авралыг олохын тулд тэдний юу хийх ёстойг хүмүүст хэлж өгдөг.\n\nМормон бичиглэлүүдээ гүйцээсний дараа хүү Моронайдаа шастирыг гардуулсан ба хүү нь өөрийн цөөн үгсийг нэмж, мөн уг ялтаснуудыг Кумора гүвээнд нуусан юм. 1823 оны 9-дүґээр сарын 21-нд, чухам тэрхүү Моронай, сүр жавхлант, амилуулагдсан нэгэн, бошиглогч Иосеф Смитэд үзэгдэж, эртний цэдгийн тухай, мөн энэ нь англи хэлэнд орчуулагдах ёстойг зааварлан хэлжээ.\n\nУг ялтаснууд нь Бурханы бэлэг болон хүчээр тэдгээрийг орчуулсан Иосеф Смитэд зохих үедээ хүргэгджээ. Уг цэдэг нь Есүс Христ бол амьд Бурханы Хүү болохыг мөн Түүнд ирж Түүний сайн мэдээний хуулиудыг болон ёслолуудыг дагасан бүхэн, хэн боловч аврагдаж болохыг гэрчилдэг шинэ бөгөөд нэмэлт гэрч болон эдүгээ олон хэл дээр хэвлэгдээд байна.\n\nЭнэ цэдгийн талаар бошиглогч Иосеф Смит: “Мормоны Ном бол энэ дэлхий дээрх бусад бүх номоос хамгийн зөв нь, мөн манай шашны тулґуур чулуу, түүнчлэн бусад ямар ч номоос илүүгээр, үүний зааврыг мөрдсөнөөр хүмүүн Бурханд илүү ойртох болно гэж би ах нарт хэлсэн” гэжээ.\n\nИх Эзэн Иосеф Смитээс гадна, бусад арван нэгд, алтан ялтаснуудыг нүдээрээ харж мөн Мормоны Номын тэнгэрлэг чанар болон үнэн бодит байдлын онцгой гэрчүүд болох боломжийг олгосон болой. Тэдний бичиглэсэн гэрчлэлүүд энд “Гурван гэрчийн гэрчлэл” мөн “Найман гэрчийн гэрчлэл” хэмээн хавсаргагдсан буй.\n\nБид хаа газрын бүх хүнийг Мормоны Номыг уншиж, үүний агуулсан захиасыг зүрх сэтгэлдээ тунгааж, мөн тэгээд Бурхан, Мөнхийн Эцэгээс, Есүс Христийн нэрээр энэ ном үнэн эсэхийг асуухад урьж байна. Үүнчлэн үйлдсэн мөн итгэлтэйгээр асуусан хэн боловч Ариун Сүнсний хүчээр үүний үнэн бодит байдал мөн тэнгэрлэг чанарын гэрчлэлийг олж авах болно. (Моронай 10:3–5-ыг үз).\n\nАриун Сүнснээс энэ бурханлаг гэрчийг авсан тэд нь мөнхүү хүчээр Есүс Христ бол энэ дэлхийн Аврагч гэдгийг, эцсийн энэ өдрүүдэд Иосеф Смит бол Түүний илчлэгч мөн бошиглогч гэдгийг, мөн Есүс Христийн Хожмын Үеийн Гэгээнтнүүдийн Сүм бол Мессиагийн Хоёр дахь Ирэлтийн бэлтгэл болж, энэ газар дэлхий дээр нэгэнтээ дахин байгуулагдсан Их Эзэний хаант улс юм гэдгийг мэдэж авах болно.\n\n", "three 0": "[center][font_size=26]Гурван гэрчийн гэрчлэл[/font_size][/center]\n\nЭнэ ажил очих бүх үндэстэн, ястан, хэлтэн болон ард түмэн мэдтүгэй: Бурхан Эцэгийн мөн бидний Их Эзэн Есүс Христийн ач ивээлээр дамжуулан, Нифайн хүмүүсийн, мөн түүнчлэн тэдний ах нар болох леменчүүдийн, мөн түүнчлэн өмнө нь яригдсан цамхгаас ирсэн тэр, Жаредын хүмүүсийн цэдэг болох энэ цэдгийг агуулсан уг ялтаснуудыг бид харсан гэдгийг буюу. Мөн бид түүнчлэн тэдгээр нь Бурханы бэлэг болон хүчээр орчуулагдсаныг мэднэ, учир нь түүний дуу хоолой бидэнд үүнийг тунхагласан бөлгөө; иймийн тул бид уг ажил үнэнийг лавтай мэднэ. Мөн түүнчлэн ялтаснууд дээрх тэр сийлбэрүүдийг харсан хэмээн бид гэрчилж байна; мөн тэдгээр нь хүний биш, харин Бурханы хүчээр бидэнд үзүүлэгдсэн билээ. Мөн Бурханы тэнгэр элч тэнгэрээс доош бууж ирэн, мөн тэрээр авчирч мөн бидний нүдний өмнө тавьснаар, бид ялтаснуудыг бас түүн дээрх сийлбэрүүдийг үзэж басхүү харснаа чанд үгсээр тунхаглаж байна; мөн бид үзэж мөн эдгээр зүйл үнэн гэдгийг гэрчилж байгаа нь Эцэг Бурханы, мөн Их Эзэн Есүс Христийн ач ивээлээр гэдгийг бид мэднэ. Мөн энэ нь бидний нүдэнд гайхамшигт болой. Гэсэн хэдий ч, Их Эзэний дуу хоолой бид үүнийг гэрчлэн мэдүүлэх ёстой хэмээн бидэнд зарлигласан бөлґөө, иймийн тул, Бурханы зарлигуудад дуулгавартай байхын тулд, бид эдгээр зүйлийн талаар гэрчилж байна. Мөн хэрэв бид Христэд үнэнч аваас өмсгөлөө бүх хүний цуснаас ангижруулж, мөн Христийн шүүлтийн суудлын өмнө толбогүй байж, түүнчлэн тэнгэрт түүнтэй хамт мөнхөд орших болно гэдгийг бид мэднэ. Мөн нэг Бурхан болох Эцэг, мөн Хүү, мөн Ариун Сүнсний алдар бадартугай. Амен.\n\nОливер Каудери\n\nДавид Витмер\n\nМартин Харрис\n\n", "eight 0": "[center][font_size=26]Найман гэрчийн гэрчлэл[/font_size][/center]\n\nЭнэ ажил очих бүх үндэстэн, ястан, хэлтэн болон ард түмэн мэдтүгэй: Энэ ажлын орчуулагч Бага Иосеф Смит нь яригдаж асан, алт мэт үзэгдэх тэдгээр ялтсыг бидэнд үзүүлсэн гэдгийг буюу; мөн сайхь Смитийн орчуулсан хуудас болгоныг бид өөрсдийн гараар гардаж барьсан бөлгөө; мөн түүнчлэн бид тэдгээрийн дээрх сийлбэрүүдийг харсан, энэ бүгд нь эртний зүйл, мөн уран хийцтэй гэдэг нь харагдаж байв. Мөн сайхь Смит бидэнд үзүүлснийг бид чанд үгсээр гэрчилж байна, учир нь, бид харж мөн өргөж үзсэн, мөн сайхь Смитэд бидний ярьсан тэрхүү ялтаснууд байгаа гэдгийг лавтай мэднэ. Мөн бид харсан тэдгээр зүйлээ энэ дэлхийнхэнд гэрчлэн, дэлхийд өөрсдийн нэрийг үлдээе. Мөн бид худал хэлээгүй, Бурхан үүнийг гэрчлэг.\n\nКристиан Витмер\n\nИаков Витмер\n\nПетр Витмер, Бага\n\nЖон Витмер\n\nХайрам Пейж\n\nИосеф Смит, Ахмад\n\nХайрум Смит\n\nСамуел Х.Смит\n\n", "js 0": "[center][font_size=26]Бошиглогч Иосеф Смитийн гэрчлэл[/font_size][/center]\n\nМормоны Ном хэрхэн авчрагдсан тухай бошиглогч Иосеф Смитийн өөрийнх нь үгс:\n\n“Есдүгээр сарын хорин нэгний орой [1823] … би Бүхнийг Чадагч Бурханд хандсан залбирал мөн даруухан гуйлтад өөрийгөө зориулав. …\n\n“Тийнхүү Бурханыг дуудах зуураа би өрөөнд маань нэгэн гэрэл үзэгдэхийг олж мэдэв, мөн энэ нь тэрхүү өрөөг үд дундынхаас илүү гэрэлтэй мэт болтол үргэлжлэн нэмэгдэж, нэгэн хүмүүн бие тэр даруй миний орны дэргэд, агаарт тогтон үзэгдэв, учир нь түүний хөл шаланд хүрэхгүй байлаа.\n\n“Тэрээр туйлын цагаан, элбэг орхимжтой байв. Энэ нь миний урьд үзсэн, газар дэлхийн бүхнээс үлэмж цагаан байсан бөлгөө; бас би газар дэлхийн нэгээхэн ч зүйл ийм үлэмжийн цагаан мөн туяаран харагдахаар болгогдож чадна гэж бодохгүй байна. Түүний гар нь, мөн түүнчлэн бугуйнаас ялимгүй дээгүүр шуу хүртлээ ил байв; түүнчлэн, үүний нэгэн адил, түүний хөл нь, мөн шагайнаасаа ялимгүй дээгүүр шилбэ хүртлээ нүцгэн байлаа. Түүний толгой мөн хүзүү нь түүнчлэн ил байв. Би ил цухуйж буй түүний цээжийг хараад, тэрбээр энэ орхимжноос өөр хувцас өмсөөгүйг мэдэв.\n\n“Түүний орхимж үлэмжийн цагаан байсан төдийгүй, бас түүний бүхий л бие нь үгээр дүрслэхийн аргагүй гэрэлтэн, мөн түүний дүр төрх үнэхээр цахилгаан мэт байв. Өрөө үлэмж гэрэлтэй байсан хэдий ч тэр хүмүүний эргэн тойрон дахь шиг тийм хурц байсангүй. Би түүнийг анх хармагцаа айв; гэвч тун удалгүй тэр айдас намайг орхилоо.\n\n“Тэрээр намайг нэрээр минь дуудаад, мөн надад хандан тэр Бурханы оршихуйгаас надад илгээгдсэн элч гэдгийг, мөн түүний нэр Моронай гэдгийг хэлж; надаар хийлгэх нэгэн ажил Бурханд бий гэдгийг; мөн миний нэр бүх үндэстэн, ястан болон хэлтнүүдийн дунд сайнаар бас муугаар дурсагдаж, өөрөөр хэлбэл миний нэр бүх ард түмний дунд сайн болон муу, аль алинаар нь яригдах болно гэдгийг хэлэв.\n\n“Алтан ялтаснууд дээр бичиглэгдсэн, энэ тивийн эртний оршин суугчдын тухай, мөн тэд хаанаас үүсэж бий болсон эх сурвалжийн шастирыг агуулсан нэгэн ном хадгалагдсаныг тэрээр хэлэв. Түүнчлэн Аврагчаар эртний оршин суугчдад хүргэгдсэн үүрдийн Сайн мэдээний бүрэн байдал үүнд агуулагдсаныг тэр хэлэв;\n\n“Түүнчлэн, мөнгөн хүрээнд суулгагдсан хоёр чулуу нь—мөн энэ чулуунууд цээжний хуягт бэхлэгдэж, Урим ба Туммим гэгчийг бүрдүүлдэг—ялтаснуудтай хамт хадгалагддаг хэмээн; мөн эртний буюу хуучин цагт эдгээр чулууг эзэмшин мөн хэрэглэсэн нь “үзмэрчид” гэгддэг байсныг; мөн Бурхан тэдгээрийг уг номыг орчуулах зорилгын тулд бэлтгэснийг буюу. …\n\n“Түүнчлэн, тэр надад, би түүний ярьсан уг ялтаснуудыг авах үедээ—учир нь тэдгээрийг авах цаг хараахан бүрдээгүй байв—би тэдгээрийг; мөн Урим ба Туммимтай цээжний хуягийг нэг ч хүнд үзүүлэх ёсгүй хэмээн хэлэв; үүнийг үзүүлэхийг надад зарлигласан зөвхөн тэднээс бусад хэнд ч буюу; хэрэв тэгвээс би устгагдах болно хэмээв. Уг ялтаснуудын тухай түүнийг надтай ярилцаж байх зуур миний оюунд үзэгдэл нээгдэн, би уг ялтаснуудын хадгалагдсан газрыг, мөн би тэнд очихдоо уг газрыг дахин танихуйц маш илэрхий бас тодорхойгоор харж чадав.\n\n“Энэхүү харилцааны дараа, өрөөн дэх гэрэл надад ярьж байсан түүний биеийн эргэн тойронд хуралдахыг би харсан ба энэ нь түүнийг хүрээлснээс бусдаар, өрөө дахин харанхуй болтол үргэлжлэв; би тэр даруйд, шууд тэнгэр өөд дээш одох суваг мэт зүйлийг харж, мөн тэрээр үзэгдэхгүй болтлоо дээшлэн одов, мөн өрөө энэхүү тэнгэрлэг гэрэл үзэгдэхээс өмнө байсан янзаараа үлдэв.\n\n“Би уг явдлын өвөрмөц байдлыг бодон, мөн энэ ер бусын элчээр надад хэлэгдсэн зүйлд үлэмж ихээр гайхширан хэвтэж байв; ийнхүү бодлогошрон байх зуураа, өрөө маань дахин гэрэлтэж эхлэхийг би гэнэтхэн ажиглав, мөн агшин зуурын дотор мэтэд, мөнөөх тэнгэрлэг элч дахин орны минь дэргэд байв.\n\n“Тэрээр ярьж эхлэн, мөн өөрийн эхний айлчлалын үед ярьсантайгаа адил зүйлсийг өчүүхэн ч өөрчлөлтгүйгээр дахин өгүүлэв; үүнийг үйлдээд, тэрээр газар дэлхий дээр ирж буй агуу шүүлтүүдийн тухай, өлсгөлөн, илд мэс мөн өвчин тахлаар ирэх агуу сүйрлүүдийн талаар надад мэдүүлэв; мөн энэ хатуу шүүлтүүд энэ үеийнхэнд дэлхийд ирнэ хэмээн буюу. Эдгээр зүйлийг өгүүлээд, тэрээр дахин урьдын адил дээшлэн одов.\n\n“Энэ үед, миний оюунд маш гүнзгий сэтгэгдэл төрснөөс нойр минь хулжин, мөн би харсан болон сонссон түүний тухайд гайхалдаа эзэмдүүлэн хэвтэж байв. Гэвч би мөнөөх элч орны минь дэргэд байхыг дахин хараад, мөн тэрээр надад урьдын адил зүйлсийг давтан өгүүлэхийг сонсоод хэчнээн их гайхсан гээч; мөн надад сэрэмжлүүлэг болгон нэмж, (эцгийн минь гэр бүлийн ядуу тарчиг амьдралын үр дагавар болгон) ялтаснуудыг баяжих зорилгын тулд авахад Сатан намайг уруу татахыг хичээх болно гэдгийг хэлэв. Үүнд тэрээр надад хориг тавин, би уг ялтаснуудыг авахдаа Бурханыг алдаршуулахаас өөр ямар ч зорилготой байх ёсгүй хэмээв, мөн түүний хаант улсыг байгуулахаас өөр ямар нэгэн хүслийн нөлөөлөлд автагдах ёсгүйг; өөрөөр бол би тэдгээрийг авч чадахгүйг хэлэв.\n\n“Энэхүү гурав дахь айлчлалын дараа, тэрээр дахин урьдын адил тэнгэрт дээшлэн одов, мөн би дөнгөж тохиолдсон зүйлийн хачныг гайхаж тунгаан, дахин ганцаараа үлдэв; мөнөөх тэнгэрлэг элч намайг гурав дахь удаагаа орхин дээшилсний дараа бараг тэр даруй, азарган тахиа донгодов, мөн би өдөр ойртож буйг, иймээс бидний уулзалт бүхэл шөнийг эзэлснийг мэдэв.\n\n“Би үүний дараа удалгүй орноосоо босож, мөн ердийн байдлаараа өдрийн зайлшгүй хийх ажилдаа гарлаа; гэвч ердийнхөөрөө ажиллахыг хичээх зуур, ажиллах боломжгүй болтлоо хүч минь шавхагдсаныг олж мэдэв. Надтай хамт ажиллаж байсан миний эцэг, миний жирийн бус байдлыг ажиглаад, гэртээ харь гэж надад хэлэв. Би байшин руугаа очих санаатай явж эхлэв; гэвч бидний байсан талбайгаас гарахаар хашаа давахаар оролдох үед, миний бүх хүч шавхагдан, би өөрийн эрхгүй газарт унаж, мөн хэсэг хугацаанд юу ч мэдэхгүй ухаан алдсан байлаа.\n\n“Миний юун түрүүнд санаж байгаа зүйл нь надад хандан ярьж, намайг нэрээр минь дуудах дуу хоолой байлаа. Би дээш харж, мөн мөнөөх элч миний толгойн тус газар, урьдын адил гэрлээр хүрээлүүлэн зогсож байхыг үзэв. Тэгээд тэрээр урьд шөнө надад ярьсан зүйлээ бүгдийг дахин ярьж, мөн намайг аав дээрээ очиж бас түүнд өөрийн хүлээн авсан тэр үзэгдэл мөн зарлигуудын тухай хэлэхийг надад зарлиг болов.\n\n“Би дуулгавартай даган; талбайд аавдаа буцаж очоод, мөн бүхий л болсон явдлыг түүнд давтан хэлэв. Энэ нь Бурханаас байсан хэмээн тэрээр надад хариулж, мөн уг элчээр зарлиг болгогдсоны дагуу явж мөн хий гэж надад хэлэв. Би талбайг орхин, мөнхүү элчийн уг ялтаснууд хадгалагдан байгааг надад хэлсэн тэр газар луу явлаа; мөн үүний талаар би үзэгдэлд тодорхой харсан учраас тэнд очсон даруйдаа уг газрыг танив.\n\n“Нью-Йоркийн Онтарио гүнлэгийн Манчестер тосгоны ойролцоо, орчин тойрондоо хамгийн өндөр болох нилээд томоохон гүвээ байдаг. Энэ гүвээний баруун талд, оройноос нь холгүй, томоохон чулууны дор, чулуун хайрцганд хадгалагдсан ялтаснууд байв. Энэ чулуу нь төв рүүгээ дээш товойсон зузаан, харин захаараа нимгэвтэр учир төв хэсэг нь газраас дээш харагдахаар, харин эргэн тойрон бүх захын хэсэг нь шороонд булагдсан байлаа.\n\n“Шороог нь зайлуулаад, би хөшүүрэг олж аван, түүнийг би чулууны зах доогуур ивж, мөн бага зэрэг хүчлээд үүнийг дээш өргөв. Би дотогш харж, мөн тэрхүү элчийн дурдсан уг ялтаснуудыг, бас Урим ба Туммим мөн цээжний хуягийг үнэхээр харав. Тэдгээр зүйл дотор нь байсан уг хайрцаг нь чулуунуудыг ямар нэг зуурмагаар тогтоон барьсан байлаа. Уг хайрцагны ёроолд, хоёр чулууг хэрээс болгон хөндөлдүүлэн тавьж, мөн эдгээр чулуун дээр ялтаснууд болон тэдгээртэй хамт бусад зүйл тавигдсан байв.\n\n“Би тэдгээрийг гаргахаар завдсан боловч, элчээр хориглогдож, мөн тэдгээрийг урагш авчрах цаг нь хараахан болоогүй бөгөөд тэр цагаас дөрвөн жилийг улиртал энэ нь тохиохгүй хэмээн дахин сануулагдав; харин тэр намайг тэр цагаас яг нэг жилийн дараа уг газарт ирвэл зохино гэдгийг, мөн тэр тэнд надтай уулзана гэдгийг, мөн би уг ялтаснуудыг авах цагийг иртэл тийн үйлдэх ёстойг тэрээр надад хэлсэн бөлгөө.\n\n“Надад тийн зарлигласны дагуу, би нэг жил өнгөрөх тутам очиж, мөн тухай бүрд би мөнөөх элчтэй тэнд уулзаж, мөн түүнтэй уулзах бүрдээ, Их Эзэн юу хийх гэж буй тухай, мөн түүний хаант улс хэрхэн бас ямархуу маягаар эцсийн өдрүүдэд удирдагдах ёстой тухайд заавар ба мэдлэгийг түүнээс хүлээн авч байлаа. …\n\n“Эцэст нь уг ялтаснуудыг, Урим ба Туммим, мөн цээжний хуягийг авах цаг болов. Нэг мянга найман зуун хорин долоон оны есдүгээр сарын хорин хоёрны өдөр, ердийн адил тэдгээрийн хадгалагдсан газарт, жил болсны дараа ирэхэд, урьд уулзсан тэнгэрлэг элч тэдгээрийг надад гардуулан, энэ үүргийг хүлээлгэв: Би тэдгээрийн төлөө хариуцлага хүлээх ёстой; хэрэв би тэдгээрийг өөрийн хайнга эсвээс хайхрамжгүйгээс алдвал, би тусгаарлагдах ёстой болно; гэвч хэрэв би өөрийн бүх хүчээр тэдгээрийг хадгалахыг чармайх аваас, уг элч тэдгээрийг авахыг хүсэх хүртэл, тэдгээр нь хамгаалагдах болно хэмээн буюу.\n\n“Би яагаад тэдгээрийг аюулгүй байдалд хадгалах тийм хатуу чанд үүрэг хүлээн авч, мөн миний гарт даалгагдсаныг хийж гүйцэтгэсний дараа, тэрээр тэдгээрийг буцааж авах болно хэмээн уг элч юуны учир хэлсний шалтгааныг удалгүй олж мэдсэн бөлгөө. Тэдгээрийг надад байгаа гэдэг нь мэдэгдмэгц, тэдгээрийг надаас авахын тулд хамгийн шаргуу оролдлогууд хэрэглэгдэж байв. Уг зорилгын тулд хүний санаанд орж болох бүхий л заль мэх сэдэгдэн хэрэглэгдэж байлаа. Хавчлага урьдынхаасаа улам харгис бас хүнд болж, мөн бүлэг хүмүүс, хэрэв боломж олдвол тэдгээрийг надаас авахаар үргэлж бэлэн байдалд байв. Гэвч Бурханы мэргэн ухаанаар, гарт минь даалгасан түүнийг биелүүлтэл тэдгээр нь миний гарт аюулгүй байдалд үлдсэн юм. Тохиролцсоны дагуу, уг элч тэдгээрийг хүсэхэд би түүнд тэдгээрийг өгсөн билээ; мөн тэрээр тэдгээрийг өөрийн мэдэлд, энэ өдөр болох нэг мянга найман зуун гучин найман оны тавдугаар сарын хоёр дахь өдрийг хүртэл байлгаж буй болой.”\n\nБүрэн дүүрэн шастирыг, Агуу Үнэт Сувд дээрх Иосеф Смит—Түүхээс үзнэ үү.\n\nБулшнаас яригч хүмүүний дуу хоолой болж газраас ийн авчрагдсан тэрхүү эртний цэдэг, Тэнгэрлэг тунхаглал нотолсны дагуу, Бурханы бэлэг болон хүчээр одоогийн хэлэнд орчуулагдаж, мөн The Book of Mormon хэмээгдэн 1830 онд англи хэлээр энэ дэлхийд анх хэвлэгдсэн бөлгөө.\n\n", "explanation 0": "[center][font_size=26]Мормоны Номын тухай товч тайлбар[/font_size][/center]\n\nМормоны Ном бол төмөрлөг ялтаснууд дээр сийлэгдсэн, эртний Америк дахь хүмүүсийн ариун нандин цэдэг билээ. Энэхүү цэдгийг эмхэтгэн нийлүүлэхэд дараах эх сурвалжуудыг ашиглажээ:\n\nНифайн ялтаснууд, үүнд бага ялтаснууд мөн их ялтаснууд гэсэн хоёр төрөл байдаг. Эхнийх нь сүнслэг хэрэг явдлууд мөн бошиглогчдын тохинуулал болон сургамжуудад илүү онцгойлон зориулагдсан бол, харин сүүлийнх нь ихэвчлэн уг хүмүүсийн төрийн түүхийг агуулдаг бөлгөө (1 Нифай 9:2–4). Хэдий тийм ч, Мозаягийн цагаас эхлэн, их ялтаснууд нь түүнчлэн сүнслэг чухал ач холбогдолтой зарим зүйлийг багтаасан ажгуу.\n\nМормоны ялтаснууд нь Нифайн их ялтаснуудаас Мормоны хийсэн хураангуйлал бөгөөд үүнд тэр өөрийн олон тайлбарыг багтаажээ. Эдгээр ялтас нь түүнчлэн Мормоны хийсэн мөн түүний хүү Моронайн нэмэлт хийсэн түүхийн үргэлжлэлийг агуулдаг бөлгөө.\n\nИферийн ялтаснууд жаредчуудын түүхийг толилуулдаг. Энэ цэдэг нь Моронайгаар хураангуйлагдсан бөгөөд тэр өөрийн тайлбарыг хавсарган, “Иферийн Ном” гэсэн нэрийн дор ерөнхий түүхийг цэдэгтэй нэгтгэсэн билээ.\n\nГуулин ялтаснуудыг МЭӨ 600 онд Иерусалимаас Лихайн хүмүүс авчирчээ. Эдгээр нь “Мосеґийн таван номыг, … мөн түүнчлэн иудейчүүдийн эхлэлээс нь, … Иудагийн хаан Зедикиагийн хаанчлалын эхлэлийг хүртэл цэдгийг; мөн түүнчлэн ариун бошиглогчдын бошиглолуудыг” агуулдаг бөлгөө (1 Нифай 5:11–13). Исаиагаас мөн Библийн сударт дурдагдсан болон дурдагдаагүй бусад бошиглогчоос эш татагдсан эдгээр ялтасны олон эшлэл Мормоны Номд орсон билээ.\n\nМормоны Ном нь арван таван үндсэн хэсэг буюу ангиллаас бүрддэг бөгөөд нэгээс бусад нь ерөнхийдөө гол бичиглэгчийнхээ нэрээр онцгойлогдон, ном хэмээн нэрлэгддэг. Эхний хэсэг нь (Омнайгаар төгсгөл болох эхний зургаан ном) Нифайн бага ялтаснуудын орчуулга юм. Омнайн болон Мозаягийн номуудын хооронд Мормоны Үгс гэж нэрлэгдсэн хавсралт байдаг. Энэ хавсралт бага ялтаснууд дээр сийлэгдсэн цэдгийг, их ялтаснуудаас Мормоны хийсэн хураангуйлалтай холбодог.\n\nХамгийн урт хэсэг болох Мозаягаас Мормоны долоодугаар бүлгийг дуусталх хэсэг нь Нифайн их ялтаснуудаас хийсэн Мормоны хураангуйллын орчуулга юм. Сүүлчийн хэсэг буюу Мормоны наймдугаар бүлгээс уг ботийн төгсгөл хүртэлх хэсгийг Мормоны хүү Моронай сийлбэрлэсэн ба тэрээр эцгийнхээ амьдралын цэдгийг төгсгөсний дараа, жаредчуудын цэдгийн хураангуйллыг (Иферийн ном) хийж мөн хожим нь Моронайн ном хэмээн нэрлэгдсэн хэсгүүдийг нэмсэн болой.\n\nМЭ 421 оны үед, нифайчуудын эцсийн бошиглогч-түүхч Моронай уг ариун нандин цэдгийг битүүмжлэн, Бурханы дуу хоолойгоор Түүний эртний бошиглогчдоор дамжуулагдан угтан хэлэгдсэний дагуу, хожмын өдрүүдэд авчрагдахын тулд Их Эзэний төлөө нуун далдалсан буюу. МЭ 1823 онд амилуулагдсан хүмүүн бие болсон мөнөөх Моронай, бошиглогч Иосеф Смитэд айлчилж мөн дараа нь түүнд сийлбэрлэгдсэн ялтаснуудыг хүргэсэн билээ.\n\nЭнэ хэвлэлийн тухайд: Гарчгийн өмнөх нүүр хуудас нь ялтаснуудаас авагдсан бөгөөд ариун нандин бичиглэлийн хэсэг юм. 1 Нифай болон Мозая 9-р бүлгийн өмнөх зэрэг бичмэлээр бичигдээгүй оршил хэсгүүд нь мөн түүнчлэн ариун бичиглэлийн хэсэг билээ. Бүлгийн удиртгал гэх мэт бичмэлээр бичсэн удиртгал хэсгүүд нь эх бичмэл биш бөгөөд уншихдаа суралцах тусламж болгон ашиглах хэсгүүд юм.\n\nМормоны Номын англи хэл дээрх өмнөх хэвлэлүүдэд зарим жижиг алдаа гарсаар ирсэн. Энэ удаагийн хэвлэлд материалаа, хэвлэлийн өмнөх гар бичмэлтэй мөн бошиглогч Иосеф Смитийн хянан засварласан эхний засваруудтай нийцүүлэн, өөрчлөлт засварыг оруулсан билээ.\n\n", "1-ne 1": "[center][font_size=26]Нифайн Нэгдүгээр ном[/font_size][/center]\n\nТүүний хаанчлал ба тохинуулал\n\nЛихай болон түүний эхнэр Сариа, мөн (ахмадаас дэслэн) Лемен, Лемүел, Сэм болон Нифай хэмээн нэрлэгдэх түүний дөрвөн хөвгүүний шастир оршвой. Лихай хүмүүст тэдний алдаст байдлын тухай бошиглосноос тэд түүний амийг бүрэлгэхээр эрэлхийлэн буй тул Иерусалим нутгаас одохыг Их Эзэн түүнд сэргийлэн сануулжээ. Тэр гэр бүлийнхээ хамт гурав хоногийн турш аглаг буйдад аялав. Нифай ах нараа аваад иудейчүүдийн цэдгийг олж авахаар Иерусалим нутагт буцаж ирсэн болой. Тэдний зүдгүүрүүдийн шастир оршвой. Тэд Ишмэил гэгчийн охидыг эхнэр болгон авав. Тэд гэр бүлээ авч аглаг буйд тийш одов. Аглаг буйд дахь тэдний зовлон ба зүдгүүр. Тэдний аялсан замнал. Тэд их усанд ирэв. Нифайн ах нар түүний эсрэг босов. Тэрээр тэднийг мадлан, мөн усан онгоц босгов. Тэд уг нутгийг Өгөөмөр хэмээн нэрлэв. Тэд их усыг гатлан амлагдсан нутагт хүрсэн зэрэг түүхийг өгүүлдэг. Энэ нь Нифайн шастирын дагуу; эсвээс өөрөөр хэлбэл, Нифай би энэхүү цэдгийг бичиглэв.\n\n[center][font_size=26]Бүлэг 1[/font_size][/center]\n\n[i]Нифай өөрийн ард түмний цэдгийг бичиглэж эхлэв—Лихай үзэгдлээр галан баганыг харж мөн бошиглолын номоос уншив—Тэрээр Бурханыг магтан, Мессиагийн ирэлтийг зөгнөн, мөн Иерусалимын устгалыг бошиглов—Тэрбээр иудейчүүдээр хавчигдав. Ойролцоогоор МЭӨ 600 он[/i]\n\n1 Нифай би, буянт сайн эцэг эхээс мэндэлсний учир, тиймийн тул миний бие эцгийнхээ бүхий л эрдэм мэдлэгт зарим талаар сургагдсан байв; бас амьдралынхаа турш өчнөөн зүдгүүрийг үзсэн хэдий ч амьдралынхаа бүхий л өдрүүдэд Их Эзэний их тааллыг хүртсэний учир, тийм ээ, Бурханы нууцууд болон сайн сайхны талаар агуу их мэдлэгийг олсны учир, тиймийн тул би өөрийн өдрүүдэд үзэж үйлдсэнээ цэдэглэх бөлгөө.\n\n2 Тийм ээ, би иудейчүүдийн эрдмээс мөн египетчүүдийн хэлнээс боловсорсон эцгийнхээ хэл дээр цэдгийг үйлдэх ажгуу.\n\n3 Мөн миний үйлдэх энэхүү цэдэг үнэн гэдгийг би мэднэ; басхүү би үүнийг өөрийн гараар үйлдэж; басхүү би үүнийг өөрийн мэдлэгээр үйлдэх бөлгөө.\n\n4 Учир нь улиран тохиох дор Иудагийн хаан Зедикиа засаглан суусан анхны жилийн эхэнд (миний эцэг Лихай, амьдралынхаа бүх өдрүүдэд Иерусалимд суурьшин байсан ажгуу); мөн чухамхүү тэр л онд олон бошиглогч ирж, тэд наманчлах ёстойг, эс бөгөөс их хот Иерусалим устгагдах ёстойг хүмүүст бошиглосон ажгуу.\n\n5 Иймийн тул улиран тохиох дор миний эцэг Лихай урагш одон Их Эзэнд хандан, тийм ээ, бүр бүхий л сэтгэл зүрхээрээ ард түмнийхээ төлөө залбирав.\n\n6 Мөнхүү улиран тохиох дор түүнийг Их Эзэнд хандан залбирах үед, галан багана тодорч мөн түүний өмнөх чулуун дээр тогтов; мөн тэрээр ихийг үзэж бас сонсов; басхүү тэрбээр өөрийн үзэж, сонссон зүйлсийн улмаас үлэмж ихээр дагжин чичрэв.\n\n7 Мөнхүү улиран тохиох дор тэрбээр Иерусалим дахь гэртээ буцав; мөн Сүнсэнд ба өөрийн үзсэн зүйлсэд автагдан тамирдсаны учир тэрээр орон дээрээ хэвтээд өгсөн ажээ.\n\n8 Мөн ийнхүү Сүнсэнд автагдан тамирдсан үедээ тэрбээр үзэгдэлд эзэгнэгдэж, тэнгэр нээгдэхийг үзсэн буюу, мөн Бурханаа магтан дуулах тоо томшгүй олон тэнгэр элчээр хүрээлүүлэн Бурхан сэнтийдээ залран буйг харсан гэж тэрээр боджээ.\n\n9 Мөнхүү улиран тохиох дор тэрбээр Нэгэн бие тэнгэрийн дундаас доошлон буухыг болгоов, басхүү тэрээр түүний туяаран гэрэлтэх нь үдийн нарнаас ч хурц болохыг харсан ажээ.\n\n10 Мөнхүү тэрбээр түүнчлэн түүнийг дагаж буй өөр бусад арван хоёрыг харав, басхүү тэдний гэрэлтэх нь огторгуй дахь оддынхоос ч давуутай байсан болой.\n\n11 Мөн тэд доошлон ирж басхүү дэлхийн гадаргуугаар урагшлан одов, мөн тэргүүлэн буй нь ирж, басхүү эцгийн минь өмнө зогсоод, мөн нэгэн номыг түүнд өгөөд, түүнчлэн тэрбээр үүнийг уншвал зохилтой хэмээн тушаажээ.\n\n12 Мөнхүү улиран тохиох дор тэрээр унших зуураа Их Эзэний Сүнсээр дүүргэгдсэн ажгуу.\n\n13 Мөнхүү тэрээр уншаад өгүүлрүүн: Ай халаг, Иерусалимд халаг, учир нь би чиний жигшүүрт хэргүүдийг харсан бөлгөө! Тийм ээ, мөн миний эцэг Иерусалимын тухай олон зүйлийг уншсан—энэ хот, бас тэндхийн оршин суугчид устгагдахыг; олон нь илдэнд эрсдэхийг, мөн олон нь олзлогдож Вавилонд хүргэгдэхийг болой.\n\n14 Мөнхүү улиран тохиох дор миний эцэг олон агуу болон гайхамшигт зүйлсийг харж бас уншаад, тэрээр Их Эзэнд хашхирч хэлрүүн: Таны үйлдэхүй агуу болон гайхамшигтай билээ, ай Их Эзэн, Бүхнийг Чадагч Бурхан минь! Таны сэнтий тэнгэрийн дээдэд буй, мөн таны хүч, сайн сайхан мөн нигүүлсэл тань газар дэлхийн бүх оршин суугчдын дээр буй; мөн та нигүүлсэнгүй учир, танд ирэх тэднийг мөхөхийг та үл зөвшөөрөх буйза! гэх мэт олон зүйлийг хэлэв.\n\n15 Мөн эцгийн минь Бурханаа магтан дуулах хэл иймэрхүү байлаа; учир нь түүний бодгаль баясан басхүү бүх сэтгэл зүрх нь дүүргэгдсэн байв; түүний үзсэн зүйлсийн, тийм ээ, Их Эзэний түүнд үзүүлсэн зүйлсийн улмаас бөлгөө.\n\n16 Мөн эдүгээ, Нифай би эцгийнхээ бичсэн зүйлсийн бүрэн шастирыг үйлдэхгүй, учир нь тэрээр өөрийн харсан үзэгдлүүд болон зүүднээс олон зүйлийг бичиглэсэн, басхүү тэрбээр хүүхдүүддээ бошиглон мөн ярьсан олон зүйлийг бичиглэснийх нь бүрэн шастирыг би үйлдэхгүй буюу.\n\n17 Харин би өөрийн өдрүүдийн үйл явдлын шастирыг үйлдэх болой. Болгоогтун, би өөрийн гараар бүтээсэн ялтаснууд дээр эцгийнхээ цэдгийг хураангуйлан бичиж буй; иймийн тул, бибээр эцгийнхээ цэдгийг хураангуйлсныхаа дараа өөрийн амьдралын шастирыг үйлдэх бөлгөө.\n\n18 Тиймийн тул, Их Эзэн үлэмж олон ер бусын гайхамшигт зүйлсийг, тийм ээ, Иерусалимын устгалын тухай миний эцэг Лихайд үзүүлсний дараа, болгоогтун, тэрбээр хүмүүсийн дунд явж, мөн өөрийн үзсэн бас сонссон зүйлсийн талаар тэдэнд бошиглож мөн тунхаглаж эхэлснийг та нар мэдээсэй хэмээнэ би.\n\n19 Мөнхүү улиран тохиох дор тэдний талаар түүний гэрчлэн мэдүүлсэн зүйлсийн учир иудейчүүд түүнийг доромжлон элэглэв; учир нь тэрээр тэдний жигшүүрт хэргүүд болон тэдний ёс бусын үйлийг үнэхээр гэрчилж, мөн тэрээр үзсэн бас сонссон зүйлс нь болон түүнчлэн номоос уншсан зүйлс нь, Мессиагийн ирэлтийг мөн түүнчлэн дэлхийн гэтэлгэлийг тодорхой харуулсан гэдгийг гэрчилсэн болой.\n\n20 Мөн иудейчүүд эдгээр зүйлийг дуулаад түүнд уурлав; тийм ээ, тэд зайлуулж, чулуугаар шидэн хороосон, хөнөөж егүүтгэсэн тэрхүү эрт цагийн бошиглогчдод уурласны адилаар буюу; бас тэрчлэн тэд түүний амийг авахаар эрэлхийлсэн ажгуу. Гэвч болгоогтун, итгэлийнх нь учир, Их Эзэний сонгосон бүгдийн дээр, тэднийг бүр аюулаас ангижрах чадалтай болтол нь хүчтэй болгох түүний энэрэнгүй нигүүлсэл байдгийг Нифай би, та нарт үзүүлэх болно.\n\n", "1-ne 2": "[center][font_size=26]Бүлэг 2[/font_size][/center]\n\n[i]Лихай гэр бүлээ Улаан тэнгисийн дэргэдэх аглаг буйд тийш авч явав—Тэд хөрөнгө хогшлоо орхив—Лихай Их Эзэнд тахил өргөн мөн зарлигуудыг сахихыг хөвгүүддээ сургамжлав—Лемен, Лемүел хоёр эцгийнхээ эсрэг бувтналдав—Нифай дуулгавартай байж басхүү итгэлтэйгээр залбирав; Их Эзэн түүнд ярьж, мөн тэр ах нараа захиран удирдахаар сонгогдов. Ойролцоогоор МЭӨ 600 он.[/i]\n\n1 Учир нь болгоогтун, улиран тохиох дор Их Эзэн эцэгт минь, тийм ээ, бүр зүүд нойронд нь ярьж, мөн түүнд өгүүлсэн нь: Үйлдсэн зүйлсийнхээ учир Лихай чи адислагдсан болой; бас чи итгэлтэй байж мөн миний чамд зарлигласан зүйлсийг энэ хүмүүст тунхагласны учир, болгоогтун, тэд амийг чинь авахаар эрэлхийлж буй болой.\n\n2 Мөнхүү улиран тохиох дор Их Эзэн миний эцэгт, бүр зүүд нойронд нь, түүнийг гэр бүлээ авч мөн аглаг буйд тийш одвол зохино хэмээн зарлиглажээ.\n\n3 Мөнхүү улиран тохиох дор тэрбээр Их Эзэний үгэнд дуулгавартай хандсан буюу, иймийн тул тэр Их Эзэн өөрт нь зарлигласны дагуу үйлдсэн ажгуу.\n\n4 Мөнхүү улиран тохиох дор тэрбээр аглаг буйд тийш одов. Мөн тэр өөрийн гэр, бас өв газраа, бас алт болон мөнгөө, бас үнэт зүйлсээ орхин, мөн өөрийн гэр бүл, хоол хүнс, бас майхнуудаас өөр юуг ч эс аван аглаг буйд тийш одсон ажгуу.\n\n5 Мөнхүү тэрээр Улаан тэнгисийн хөвөөнд ойр орших хил хязгаарт уруудан ирэв; бас тэрээр Улаан тэнгисийн зэргэлдээх хил хязгаарыг дагаж аглаг буйдад аялсан авай; басхүү тэрээр миний эх Сариа болон миний ах нар Лемен, Лемүел мөн Сэмээс бүрдсэн гэр бүлтэйгээ аглаг буйдад аялсан ажгуу.\n\n6 Мөнхүү улиран тохиох дор тэрээр гурав хоног аглаг буйдад аялаад нэгэн хөндийд, уст голын дэргэд майхнаа босгов.\n\n7 Мөнхүү улиран тохиох дор тэрээр чулуугаар тахилын ширээ барьж, Их Эзэнд өргөл үйлдэн, бас Их Эзэн бидний Бурханд талархлаа өргөсөн авай.\n\n8 Мөнхүү улиран тохиох дор тэрээр уг голыг Лемен хэмээн нэрийдэв, мөн тэр нь Улаан тэнгист цутгадаг байв; мөн уг хөндий нь голын цутгаланд ойр орших хил дээр байсан болой.\n\n9 Мөн эцэг минь тэр голын ус Улаан тэнгисийн эх булаг руу цутгагдахыг хараад Леменд хандаж, өгүүлрүүн: Ай чи энэ гол мэт бүхий л зөв шударгын эх булаг тийш зогсолтгүй тэмүүлэх болоосой!\n\n10 Мөн түүнчлэн тэрбээр Лемүелд хандан хэлрүүн, Ай чи Их Эзэний зарлигуудыг сахихдаа энэ хөндий мэт тууштай, гуйвшгүй бас хөдөлшгүй байгаасай!\n\n11 Эдүгээ тэрээр эдгээрийг Лемен, Лемүел хоёрын гөжүүдийн учир өгүүлсэн ажгуу; учир нь болгоогтун тэд эцгийнхээ эсрэг олон зүйлд дургүйцэн бувтналдсан буюу, тэрбээр үзэгдлийг үзэгч хүн байсны учир, мөн өв газраа, алт болон мөнгөө, бас үнэт зүйлсээ орхиход, мөн аглаг буйдад мөхөхөд хүргэн тэднийг Иерусалим нутгаас дагуулан явсны учир буюу. Мөн тэд түүнийг зүрх сэтгэлийнхээ мунхаг төсөөллийн улмаас ийнхүү үйлдэв хэмээсэн болой.\n\n12 Мөн ахмад нь болох Лемен, Лемүел хоёр эцгийнхээ эсрэг ийн бувтналдсан ажээ. Мөн тэд өөрсдийг нь бүтээсэн Бурханы үйлсийг мэдээгүйн улмаас бувтналдсан болой.\n\n13 Тэд бас Иерусалим, тэрхүү их хот, бошиглогчдын үгсийн дагуу устгагдаж болно гэдэгт үнэмшсэн нь үгүй. Мөн тэд Иерусалимд эцгийн минь амийг авахаар эрэлхийлсэн иудейчүүдийн адил байсан бөлгөө.\n\n14 Мөнхүү улиран тохиох дор миний эцэг Лемүелийн хөндийд Сүнсээр дүүргэгдэж, өөрийн өмнө тэдний бие нь чичиртэл тэдэнд хүчтэйгээр ярив. Мөн тэрээр тэднийг мадалснаас тэд түүний эсрэг дуугарч зүрхэлсэнгүй; иймийн тул, тэд түүний өөрсдөд нь зарлигласнаар үйлдэв.\n\n15 Мөн, эцэг минь майханд амьдарч байв.\n\n16 Мөн улиран тохиох дор, Нифай би үлэмж залуухан хэдий ч, бие ханхар бөгөөд бас Бурханы нууцуудыг мэдэх асар их хүсэлтэй байсны учир, иймийн тул, би Их Эзэнд хандаж гуйн залбирав; мөн болгоогтун тэрбээр надад зочлов, бас зүрх сэтгэлийг минь зөөллөсний учир би эцгийнхээ ярьсан бүх үгэнд итгэсэн авай; иймийн тул би ах нарынхаа адил түүний эсрэг боссонгүй.\n\n17 Мөн би Сэмд ярьж, Их Эзэний Ариун Сүнсээрээ надад үзүүлсэн зүйлсийг түүнд мэдэгдэв. Мөнхүү улиран тохиох дор тэрбээр миний үгсэд итгэв.\n\n18 Гэвч болгоогтун, Лемен, Лемүел хоёр миний үгсийг анхаарсангүй; мөн би тэдний зүрх сэтгэлийн хатуугийн улмаас гашуудсаны учир тэдний төлөө Их Эзэнд гуйн залбирав.\n\n19 Мөнхүү улиран тохиох дор Их Эзэн надад хандаж, өгүүлрүүн: Итгэлийнхээ учир адислагдсан буюу, Нифай чи, зүрх сэтгэлийн номхон байдалтайгаар намайг хичээнгүйлэн эрэлхийлснийхээ улмаас болой.\n\n20 Та нар миний зарлигуудыг сахихынхаа хэрээр дэгжиж, бас амлалтын нутаг тийш удирдагдах бөлгөө; тийм ээ, бүр та нарт зориулан миний бэлтгэсэн тэр нутаг; тийм ээ, нутаг бүгдээс дээгүүр сонгомол нутаг тийш буюу.\n\n21 Мөн ах нар чинь чиний эсрэг босохын хэрээр, тэд Их Эзэний оршихуйгаас тусгаарлагдах болно.\n\n22 Мөн чи миний зарлигуудыг сахихын хэрээр, ах нарынхаа захирагч болон багш болгогдох ажгуу.\n\n23 Учир нь болгоогтун, ах нар чинь миний эсрэг босох тэр өдөр, би тэднийг бүр зовлонт зүхлээр зүхнэ, мөн түүнчлэн чиний үр удам миний эсрэг босоогүй цагт чиний үр удмыг давамгайлах хүч тэдэнд байхгүй байх болно.\n\n24 Мөн хэрэв чиний үр удам миний эсрэг босвол, ах нарын чинь үр удам тэдэнд цээрлэл болж, тэднийг дурсан сануулахаар өдөөн хатгах болно.\n\n", "1-ne 3": "[center][font_size=26]Бүлэг 3[/font_size][/center]\n\n[i]Лихайн хөвгүүд гуулин ялтаснуудыг олж авахаар Иерусалимд буцаж очив—Лебен ялтаснуудыг өгөхөөс татгалзав—Нифай ах нараа ухуулан бас зоригжуулав—Лебен тэдний эд хөрөнгийг хулгайлж мөн тэднийг хөнөөхийг оролдов—Лемен, Лемүел хоёр Нифай болон Сэмийг цохиж мөн тэнгэр элчээр зэмлүүлэв. Ойролцоогоор МЭӨ 600–592 он.[/i]\n\n1 Мөнхүү улиран тохиох дор, Нифай би Их Эзэнтэй яриад, эцгийнхээ майханд буцаж ирэв.\n\n2 Мөнхүү улиран тохиох дор тэрбээр надад хэлж, өгүүлрүүн: Болгоогтун чамайг болон ах нарыг чинь Иерусалимд буцахыг Их Эзэн надад зарлиг болгосон нэг зүүдийг би зүүдлэв.\n\n3 Учир нь болгоогтун, иудейчүүдийн цэдэг мөн түүнчлэн миний эцэг өвгөдийн удмын бичиг Лебенд буй бөгөөд тэдгээр нь гуулин ялтаснууд дээр сийлбэрлэгдсэн ажгуу.\n\n4 Иймийн тул чамайг болон ах нарыг чинь Лебений гэрт очиж, тэгээд ялтаснуудыг эрэлхийлж, мөн аглаг буйд руу нааш авчирвал зохино хэмээн Их Эзэн надад зарлигласан бөлгөө.\n\n5 Мөн эдүгээ, болгоогтун ах нар чинь бувтналдаж, тэднээс миний шаардсан зүйлийг хүнд бэрх гэцгээв; гэвч болгоогтун тэднээс үүнийг шаардсан нь би биш, харин энэ бол Их Эзэний зарлиг болой.\n\n6 Тиймийн тул яв, хүү минь, мөн чи бувтнаагүй учир Их Эзэний тааллыг хүртэх болно.\n\n7 Мөнхүү улиран тохиох дор, Нифай би эцэгтээ хандаж хэлрүүн: Би явж бас Их Эзэний зарлигласан зүйлсийг хийх болно, учир нь Их Эзэн өөрийн зарлигласан тэрхүү зүйлийг биелүүлж болох замыг тэдэнд бэлтгэж өгөлгүйгээр, тэрээр хүмүүсийн үрсэд зарлигуудыг үл өгдөг гэдгийг би мэднэ.\n\n8 Мөнхүү улиран тохиох дор миний эцэг эдгээр үгийг сонсоод туйлаас баярлав, тэрээр намайг Их Эзэнээр адислагдсаныг мэдсэний учир болой.\n\n9 Мөнхүү Нифай би, басхүү миний ах нар Иерусалим нутаг өөд явахаар майхнуудаа авч, аглаг буйдад аяндаа гарав.\n\n10 Мөнхүү улиран тохиох дор бид Иерусалим нутаг өөд очоод, би болон ах нар маань өөр хоорондоо зөвшилцсөн болой.\n\n11 Мөн бид шавга орхин, Лебений гэрт хэн нь орвол зохихыг шодов. Мөнхүү улиран тохиох дор шавга Леменд тусав; тэгээд Лемен Лебений гэрт орж, түүнийг гэртээ сууж байхад нь тэрээр түүнтэй ярилцсан болой.\n\n12 Мөнхүү тэрээр миний эцгийн удмын бичгийг агуулсан, гуулин ялтаснууд дээр сийлэгдсэн тэр цэдгүүдийг Лебенээс хүссэн ажгуу.\n\n13 Мөн болгоогтун, улиран тохиох дор Лебен уурлаж түүнийг дэргэдээсээ хөөн гаргав; мөн тэрээр уг цэдгүүдийг түүнд өгөхийг хүссэнгүй. Иймийн тул, тэрээр түүнд хандан: Болгоогтун, чи бол дээрэмчин, мөн би чамайг хөнөөнө гэв.\n\n14 Гэвч Лемен түүний дэргэдээс зугтан гарч, мөн бидэнд Лебений хэрхсэнийг хэлэв. Мөн бид ихэд гуниглаж эхлэн, мөн ах нар маань аглаг буйдад буй эцэгтээ буцахыг завдав.\n\n15 Гэвч болгоогтун, би тэдэнд хандан ийнхүү өгүүлэв: Их Эзэн амьдын адил, мөн бид амьдын адил, Их Эзэний бидэнд зарлигласан зүйлийг биелүүлэх хүртлээ бид аглаг буйдад буй эцэг рүүгээ очихоор явахгүй.\n\n16 Иймийн тул, Их Эзэний зарлигуудыг сахихдаа итгэлтэй байцгаая; тиймийн тул эцгийнхээ өвийн газрыг зорьё, учир нь болгоогтун, тэрбээр алт болон мөнгө, бас бүх төрлийн баялгуудыг орхисон буюу. Мөн энэ бүхнийг тэрбээр Их Эзэний зарлигуудын улмаас үйлдсэн болой.\n\n17 Учир нь тэрбээр хүмүүсийн ёс бусын учир, Иерусалим устгагдах ёстойг мэдсэн ажгуу.\n\n18 Учир нь болгоогтун, тэд бошиглогчдын үгсийг эсэргүүцсэн. Иймийн тул эцэг минь тэр нутгаас зугтан гар хэмээн зарлиглуулсныхаа дараа уг нутагт үлдсэн бол, болгоогтун, тэр ч бас эрсдэх байсан буйза. Иймийн тул тэрээр эл нутгаас зайлшгүй зугтан гарах ёстой болсон ажгуу.\n\n19 Мөн болгоогтун, бид эцэг өвгөдийнхөө хэлийг үр хүүхдүүддээ хадгалуулан үлдээж болохын тулд бид эдгээр цэдгийг олж авах нь Бурханы мэргэн ухаан буюу;\n\n20 Мөн түүнчлэн бид энэ дэлхийн эхлэлээс бүр эдүгээ цагийг хүртэл, бүх ариун бошиглогчдын амаар хэлэгдсэн, тэдэнд Бурханы Сүнс болон хүч чадлаар хүргэгдсэн, тэдгээр үгийг хүүхдүүддээ өвлүүлэн үлдээж болохын тулд болой.\n\n21 Мөнхүү улиран тохиох дор тэд Бурханы зарлигуудыг сахихдаа итгэлтэй байж болохын тул би иймэрхүү маягийн хэлээр ах нараа ятгав.\n\n22 Мөнхүү улиран тохиох дор бид өөрсдийн өв нутаг руугаа очиж, мөн бид алт болон мөнгөө мөн үнэт зүйлсээ нэгтгэн цуглуулав.\n\n23 Мөн эдгээр зүйлийг цуглуулж авсныхаа дараа, бид Лебений гэр өөд буцаж очсон болой.\n\n24 Мөнхүү улиран тохиох дор бид Лебенд очиж, мөн уг гуулин ялтаснууд дээр сийлэгдсэн цэдгүүдийг бидэнд өгөхийг түүнээс хүсээд, үүний төлөө түүнд өөрсдийн алт болон мөнгөө, мөн бүх үнэт зүйлээ өгье хэмээв.\n\n25 Мөнхүү улиран тохиох дор Лебен бидний эд хөрөнгийг, басхүү тэдгээрийн үлэмж агуу болохыг хараад, тэрээр тэдгээрт шунаж, үүний хэрээр биднийг хөөж гарган, мөн тэр өөрөө эд хөрөнгийг маань эзэмшихийн тулд биднийг хороолгохоор зарц нараа илгээв.\n\n26 Мөнхүү улиран тохиох дор бид Лебений зарц нараас зугтан, мөн өөрсдийн эд хөрөнгийг ардаа орхихоос аргагүйд хүрсэн буюу, ингээд энэ нь Лебений гарт орсон ажгуу.\n\n27 Мөнхүү улиран тохиох дор бид аглаг буйд тийш зугтаж, тэгээд Лебений зарц нар биднийг гүйцсэнгүй, мөн бид өөрсдийгөө хадны хөндийд далдлан нуув.\n\n28 Мөнхүү улиран тохиох дор Лемен надад, мөн түүнчлэн эцэгт минь уурлав; мөн түүнчлэн Лемүел ч уурлав, учир нь тэрээр Лемений үгсийг анхаарсан ажгуу. Иймийн тул Лемен, Лемүел хоёр бидэнд, дүү нартаа, олон хатуу үгийг хэлж, биднийг бүр саваагаар цохив.\n\n29 Мөнхүү улиран тохиох дор тэд биднийг саваагаар цохиж байхад, болгоогтун, Их Эзэний тэнгэр элч хүрэлцэн ирж тэдний өмнө зогсоод, мөн тэрээр тэдэнд хандаж өгүүлсэн нь: Та нар юуны учир дүүгээ саваагаар цохино вэ? Та нарын алдсын учир Их Эзэн түүнийг та нарын захирагчаар сонгосныг та нар мэдэхгүй гэж үү? Болгоогтун, та нар Иерусалим өөд дахин одох болно, мөн Их Эзэн Лебенийг та нарын гарт оруулах болно.\n\n30 Мөн тэнгэр элч бидэнд ярьсныхаа дараа, тэрээр одов.\n\n31 Мөн эл тэнгэр элчийг одсоны дараа Лемен, Лемүел хоёр дахин бувтналдаж эхлэв, өгүүлрүүн: Их Эзэн Лебенийг бидний гарт оруулна гэдэг нь яахан боломжтой байх билээ? Болгоогтун, тэр чадалтай хүн, мөн тэр тавьд тушаал буулгаж чадах, тийм ээ, бүр тавийг хөнөөж чадах нэгэн; тэгвэл биднийг ч бас тэгэхгүй гэж үү?\n\n", "1-ne 4": "[center][font_size=26]Бүлэг 4[/font_size][/center]\n\n[i]Нифай Их Эзэний зарлигаар Лебенийг хөнөөж, мөн тэгээд гуулин ялтаснуудыг арга мэхээр гартаа оруулав—Зорам аглаг буйд дахь Лихайн гэрийнхэнтэй нэгдэхээр шийдэв. Ойролцоогоор МЭӨ 600–592 он.[/i]\n\n1 Мөнхүү улиран тохиох дор би ах нартаа хандаж, хэлрүүн: Иерусалим өөд дахин явцгаая, мөн Их Эзэний зарлигуудыг сахихдаа итгэлтэй байцгаая; учир нь болгоогтун тэрээр бүхий л дэлхийнхнээс илүү чадалтай атал яахан Лебен болон түүний тавиас, тийм ээ, эсвэл бүр түүний хэдэн арван мянгаас илүү чадалтай биш байх билээ?\n\n2 Тиймийн тул бүгдээрээ өгсөн явцгаая; Мосегийн адил хүчтэй байцгаая; учир нь тэрбээр үнэхээр Улаан тэнгисийн усанд хандан ярьсан бөгөөд тэр нь нааш цааш хуваагдан, ингээд бидний эцэг өвгөд дарангуйллаас ангижирч, хуурай газар дээгүүр хөндлөн гарсан бөгөөд Фараоны их цэрэг дагаж орон, мөн Улаан тэнгисийн усанд живсэн буюу.\n\n3 Эдүгээ болгоогтун, энэ нь үнэнийг та нар мэднэ; мөн түүнчлэн тэнгэр элч та нарт хандан ярьсныг та нар мэднэ; та нар яахан эргэлзэж чадна вэ? Бүгдээрээ өгсөн явцгаая; Их Эзэн биднийг, бүр эцэг өвгөдийг минь чөлөөлсний адилаар чөлөөлж, бүр египетчүүдийг устгасны нэгэн адил Лебенийг устгах чадалтай бөлгөө.\n\n4 Эдүгээ намайг энэ үгсийг ярьсны дараа, тэд бас хилэгнэсээр, мөн үргэлжлэн бувтналдсаар байв; гэсэн хэдий ч Иерусалимын хэрмийн гадна иртэл тэд намайг дагасан буюу.\n\n5 Мөнхүү энэ нь шөнийн цаг байв; мөн би тэднийг хэрмийн гадна өөрсдийгөө далдлан нуух болгов. Мөн тэд өөрсдийгөө далдлан нуусны дараа, Нифай би, хотод сэм гэтэж ороод, Лебений гэрийг чиглэн явав.\n\n6 Мөн би хийвэл зохих зүйлсээ урьдаас мэдэхгүй байсны улмаас Сүнсээр удирдуулж байсан болой.\n\n7 Гэсэн хэдий ч би урагшлан явж, мөн бибээр Лебений гэрт дөхөж ирэх үедээ нэгэн хүнийг болгоов, мөн тэрээр дарсанд согтсоны учир миний өмнө газар унасан байв.\n\n8 Мөн би түүн рүү хүрч очоод энэ нь Лебен байсныг олж мэдсэн бөлгөө.\n\n9 Мөнхүү бибээр түүний илдийг хараад, мөн би үүнийг хуйнаас нь сугалав; мөн бариул нь шижир алт, бас ур хийц нь үлэмж сайн, бас ир нь хамгийн үнэт ган байсныг би харсан буюу.\n\n10 Мөнхүү улиран тохиох дор бибээр Лебенийг албал зохино хэмээн Сүнсээр албадуулав; гэвч би зүрх сэтгэлдээ хэлрүүн: Хэзээ ч, ямар ч цагт би хүний цус урсгасан нь үгүй. Мөн би халшран бас түүнийг хөнөөхгүй байж болохсон болоосой хэмээн хүсэв.\n\n11 Мөн Сүнс дахин надад хандаж: Болгоогтун, Их Эзэн түүнийг чиний гарт оруулсан болой хэмээв. Тийм ээ, мөн түүнчлэн тэрээр миний амийг авахаар эрэлхийлснийг; тийм ээ, мөн тэр Их Эзэний зарлигуудыг анхаарахгүй байсныг; мөн тэр бидний эд хөрөнгийг булааж авсныг би мэдэж байв.\n\n12 Мөнхүү улиран тохиох дор Сүнс надад дахин хэлрүүн: Их Эзэн түүнийг чиний гарт оруулсан учир түүнийг хөнөө;\n\n13 Болгоогтун, Их Эзэн зөв шударга зорилгоо гүйцэлдүүлэхийн тулд ёс бус тэднийг хөнөөдөг бөлгөө. Нэгэн үндэстэн итгэлээ алдан доройтож мөхсөнөөс нэг хүн эрсэдсэн нь дээр буюу хэмээв.\n\n14 Мөн эдүгээ, Нифай би, эдгээр үгийг сонссоныхоо дараа, аглаг буйдад Их Эзэний надад хандан: Чиний үр сад миний зарлигуудыг сахихын хэрээр тэд амлалтын нутагт дэгжих болно хэмээн ярьсан үгсийг саналаа.\n\n15 Тийм ээ, мөн түүнчлэн тэдэнд Мосегийн хууль байхгүй л бол, тэд Их Эзэний зарлигуудыг Мосегийн хуулийн дагуу сахиж чадахгүйд хүрнэ хэмээн би бодов.\n\n16 Мөн түүнчлэн уг хууль гуулин ялтаснууд дээр сийлэгдсэн байсныг би мэдэж байсан бөлгөө.\n\n17 Мөн үүнээс гадна, Их Эзэн Лебенийг энэ шалтгааны улмаас миний гарт оруулж өгснийг би мэдсэн ажгуу—түүний зарлигуудын дагуу би цэдгүүдийг олж авч болохын тулд буюу.\n\n18 Тиймийн тул би Сүнсний дуу хоолойг дагаж, мөн Лебенийг толгойн үснээс нь татан, мөн би өөрийнх нь илдээр түүний толгойг тас цавчив.\n\n19 Мөнхүү би түүний толгойг өөрийнх нь илдээр цавчсаныхаа дараа, Лебений хувцсыг авч, мөн өөрийн биед өмсөв; тийм ээ, бүр нэг бүрчлэн; мөн би түүний хуягийг авч биедээ агсав.\n\n20 Мөн би үүнийг хийсний дараа, Лебений сан хөмрөгийг чиглэн явлаа. Мөн би Лебений сан хөмрөгийн зүг явж байхдаа, болгоогтун, сангийн түлхүүрийг баригч, Лебений зарцыг харав. Мөн би түүнд Лебений дуугаар, түүнийг надтай хамт санд очих ёстой хэмээн тушаалаа.\n\n21 Мөн тэр миний хувцсыг болон түүнчлэн миний хэвлийнхээ тус бүсэлсэн илдийг харсан учир тэрбээр намайг өөрийн эзэн Лебен хэмээн бодсон ажгуу.\n\n22 Мөн тэрээр надад иудейчүүдийн ахлагчдын тухай ярьж байв, тэрээр түүний эзэн Лебен шөнөөр тэдний дунд байсныг мэдэж байсны учир болой.\n\n23 Мөн би түүнд хандан Лебен байсан мэтээр ярьж байлаа.\n\n24 Мөнхүү түүнчлэн би гуулин ялтаснууд дээр хийгдсэн тэр сийлбэрүүдийг хэрмийн гадна буй ах нартаа аваачих ёстой хэмээн би түүнд ярьсан болой.\n\n25 Мөн түүнчлэн намайг дагах ёстой хэмээн би түүнд тушаасан буюу.\n\n26 Мөн тэрээр намайг сүмийн ах нарын тухай ярьж буй бөгөөд намайг үнэхээр миний алсан тэрхүү Лебен хэмээн бодсоны учир, иймийн тул тэрбээр намайг дагасан авай.\n\n27 Мөн намайг хэрмийн гадна буй ах нарынхаа зүг явах зуур, тэрбээр надад иудейчүүдийн ахлагчдын талаар олон удаа ярьсан бөлгөө.\n\n28 Мөнхүү улиран тохиох дор Лемен намайг хараад машид айв, мөн Лемүел болон Сэм ч бас айв. Мөн тэд миний дэргэдээс зугтав; тэд намайг Лебен гэж, мөн тэр намайг алаад бас түүнчлэн өөрсдийнх нь амийг авахаар эрэлхийлж буй хэмээн таамагласны улмаас болой.\n\n29 Мөнхүү улиран тохиох дор би тэдний араас дуудав, мөн тэд намайг сонсов; иймийн тул тэд миний дэргэдээс зугтахаа болив.\n\n30 Мөнхүү улиран тохиох дор Лебений зарц, ах нарыг минь хараад дагжиж эхлэв, мөн тэрээр миний хажуугаас зугтан бас Иерусалим хот руу буцахыг завдав.\n\n31 Мөн эдүгээ, Нифай би, бие томтойн учир, мөн түүнчлэн Их Эзэнээс ихээхэн чадлыг авсан байсны улмаас, тиймийн тул би Лебений зарцыг барин авч, түүнийг зугтаалгахгүйн тулд барьж байсан болой.\n\n32 Мөнхүү улиран тохиох дор би түүнд, хэрэв тэрээр миний үгсийг анхаарваас, Их Эзэн амьдын адил мөн би ч амьд буйн адилаар, тэрчлэн хэрэв тэрээр бидний үгсийг анхааран сонсвол, бид түүний амийг өршөөнө хэмээн өгүүлэв.\n\n33 Мөн би түүнд хандан, түүнийг айх хэрэггүйг; хэрэв тэр бидэнтэй хамт аглаг буйд руу явбал бидний адил чөлөөт хүн байхыг бүр тангараглан хэлэв.\n\n34 Мөн түүнчлэн би түүнд хандаж хэлрүүн: Их Эзэн энэ зүйлийг хийхийг бидэнд зарлигласан нь дамжиггүй; мөн бид Их Эзэний зарлигуудыг сахихдаа хичээнгүй байх ёсгүй гэж үү? Тиймийн тул, хэрэв та аглаг буйд тийш, эцэгт минь очвол бидний дунд орших байр танд байх болно.\n\n35 Мөн улиран тохиох дор Зорам миний ярьсан үгэнд зоригжив. Эдүгээ Зорам гэдэг нь уг зарцын нэр байсан ажгуу; мөн тэрээр аглаг буйд тийш одож бидний эцэгт очно хэмээн амлав. Тийм ээ, мөн түүнчлэн тэр цагаас хойш бидэнтэй үлдэнэ хэмээн тэр бидэнд тангараг тавив.\n\n36 Эдүгээ иудейчүүд аглаг буйд тийш бидний дүрвэснийг мэдэхгүй байж болохын тул, тэд биднийг мөшгөж мөн биднийг устгах вий хэмээсний учир, бид түүнийг өөрсөдтэйгөө хамт үлдээсэй хэмээн хүссэн бөлгөө.\n\n37 Мөнхүү улиран тохиох дор Зорамыг бидэнд тангараг тавихад, түүний талаарх бидний айдас замхрав.\n\n38 Мөнхүү улиран тохиох дор бид гуулин ялтаснуудыг бас Лебений зарцыг авч, мөн аглаг буйд тийш одож, мөн эцгийнхээ майханд очтолоо аялав.\n\n", "1-ne 5": "[center][font_size=26]Бүлэг 5[/font_size][/center]\n\n[i]Сариа Лихайн эсрэг үглэн гомдоллов—Хөвгүүдийнхээ эргэж ирсэнд хоёул баясав—Тэд тахил өргөв—Уг гуулин ялтаснууд Мосегийн болон бошиглогчдын бичиглэлүүдийг агуулжээ—Уг ялтаснууд Лихайг Иосефын үр удам гэдгийг харуулав—Лихай өөрийн үр удмын талаар мөн ялтаснууд хадгалагдан хамгаалагдах талаар бошиглов. Ойролцоогоор МЭӨ 600–592 он.[/i]\n\n1 Мөнхүү улиран тохиох дор бид аглаг буйдад эцэгтээ ирсний дараа, болгоогтун, тэрбээр баяр хөөрөөр дүүргэгдэв, мөн түүнчлэн миний эх Сариа үлэмжийн баяртай байв, учир нь тэрээр бидний төлөө үнэхээр гашуудаж байсан ажгуу.\n\n2 Учир нь тэр биднийг аглаг буйдад үрэгдсэн хэмээн бодсон ажээ; мөн тэрээр эцгийн минь эсрэг үглэн гомдоллож, түүнийг үзэгдэл үзэгч хүн байсныг нь түүнд дурдан; хэлсэн нь: Болгоогтун та биднийг өв газраас маань удирдан гаргасан буюу, ингээд хөвгүүд минь үгүй болов, мөн бид аглаг буйдад үрэгдэх болой.\n\n3 Мөн эх минь эцгийн минь эсрэг иймэрхүү маягийн хэлээр гомдоллосон байв.\n\n4 Мөнхүү улиран тохиох дор эцэг минь түүнд хандаж, хэлсэн нь: Би үзэгдлийг үзэгч хүн гэдгээ мэднэ; учир нь би Бурханы зүйлсийг үзэгдэлд хараагүйсэн бол Бурханы сайн сайхныг мэдэхгүй байх байсан, харин Иерусалимд үлдэн, ах дүүстэйгээ хамт хөнөөгдөх байсан биз ээ.\n\n5 Гэвч болгоогтун, би амлалтын нутгийг хүлээн авлаа, би эдгээр зүйлд баясна; тийм ээ, мөн Их Эзэн хөвгүүдийг минь Лебений гараас чөлөөлнө гэдгийг, мөн тэднийг аглаг буйдад бидэнд дахин авчирна гэдгийг би мэднэ.\n\n6 Мөн иймэрхүү маягийн хэлээр миний эцэг Лихай, эх Сариаг минь бидний тухайд тайтгаруулан байв, биднийг иудейчүүдийн цэдгийг олж авахаар, Иерусалим нутаг өөд аглаг буйдад аялах зуур болой.\n\n7 Мөн биднийг эцгийнхээ майханд эргэж ирэхэд, болгоогтун тэдний баяр хөөр дүүрч, мөн эх минь тайтгарав.\n\n8 Мөн ээж минь ярьж, хэлсэн нь: Эдүгээ Их Эзэн миний эр нөхөрт аглаг буйд тийш зугтахыг зарлигласныг би баттай мэднэ; тийм ээ, мөн түүнчлэн Их Эзэн хөвгүүдийг минь хамгаалсныг, бас тэднийг Лебений гараас чөлөөлснийг мөн Их Эзэн тэдэнд зарлигласан зүйлийг гүйцэлдүүлж чадах хүчийг тэдэнд өгснийг би баттай мэднэ. Мөн тэрээр иймэрхүү маягийн хэлээр ярив.\n\n9 Мөнхүү улиран тохиох дор тэд үлэмж ихээр баясан, бас Их Эзэнд тахил мөн шатаалт өргөлийг өргөв; мөн тэд Израилын Бурханд талархал илэрхийлсэн болой.\n\n10 Мөн тэд Израилын Бурханд талархал илэрхийлсний дараа, миний эцэг Лихай гуулин ялтаснууд дээр сийлэгдсэн тэрхүү цэдгүүдийг авч, мөн тэдгээрийг эхнээс нь судалсан авай.\n\n11 Мөн тэрээр тэдгээрт дэлхийн үүслийн тухай, мөн түүнчлэн бидний анхны эцэг эх байсан Адам, Ева хоёрын тухай шастирыг өгүүлсэн Мосегийн таван ном агуулагдсаныг болгоов;\n\n12 Мөн түүнчлэн эхлэлээс бүр Иудагийн хаан Зедикиагийн хаанчлалын эхлэл хүртэлх иудейчүүдийн цэдгийг буюу;\n\n13 Мөн ариун бошиглогчдын бошиглолууд нь эхлэлээс бүр Зедикиагийн хаанчлалын эхлэлийг хүртэл; мөн түүнчлэн Иеремиагийн амаар яригдсан олон бошиглолыг түүнчлэн багтаасан байв.\n\n14 Мөнхүү улиран тохиох дор миний эцэг Лихай түүнчлэн гуулин ялтаснууд дээрээс эцэг өвгөдийнхөө удмын бичгийг олов; иймийн тул тэрээр өөрийгөө Иосефын удам байсныг олж мэдсэн ажээ; тийм ээ, Иаковын хүү асан тэр, Египетэд худалдагдсан тэр, мөн өөрийн эцэг Иаков, түүний бүхэл өрх гэрийг өлсгөлөнгөөр эрсдэхээс хамгаалж болохын тулд Их Эзэний мутраар хадгалагдан хамгаалагдсан бүр тэрхүү Иосефын болой.\n\n15 Мөн түүнчлэн тэднийг хадгалан хамгаалсан мөнхүү тэр Бурханаар тэд түүнчлэн дарангуйллаас мөн Египет нутгаас удирдуулан гарсан бөлгөө.\n\n16 Мөнхүү тийн миний эцэг Лихай, эцэг өвгөдийнхөө удмын бичгийг мэдэж авсан ажгуу. Мөн түүнчлэн Лебен ч бас Иосефын удам байв, иймийн тул тэрээр мөн түүний эцэг өвгөд уг цэдгүүдийг хадгалж байжээ.\n\n17 Мөн эдүгээ эцэг минь эдгээр бүх зүйлийг хараад, тэрээр Сүнсээр дүүргэгдэв, мөн үр удмынхаа талаар бошиглож эхлэв—\n\n18 Энэ гуулин ялтаснууд өөрийнх нь үр удам болох бүх үндэстэн, ястан, хэлтэн мөн ард түмэнд очно гэдгийг болой.\n\n19 Иймийн тул, эдгээр гуулин ялтас хэзээ ч үрэгдэх учиргүй; цаг хугацааны туршид илүү бүдгэрэх нь ч бас үгүй хэмээн тэр хэлэв. Мөн тэрээр үр удмынхаа талаар олон зүйлийг бошиглов.\n\n20 Мөнхүү улиран тохиох дор өдий хүртэл бидэнд зарлигласан Их Эзэний зарлигуудыг миний эцэг, бид хоёр дагасаар ирсэн болой.\n\n21 Мөн Их Эзэний бидэнд зарлигласнаар цэдгүүдийг бид олж аван, мөн тэдгээрийг судлан, мөн тэдгээр нь хүсүүштэй болохыг олж мэдэв; тийм ээ, бидэнд бүр агуу үнэ цэнэтэй болохыг олж мэдэв, үүний хэрээр бид үр хүүхдүүддээ Их Эзэний зарлигуудыг хадгалан үлдээж чадахаар болов.\n\n22 Иймийн тул, амлалтын нутгийг зорин аглаг буйдад зорчихдоо бид эдгээрийг өөрсөдтэйгөө авч явах нь Их Эзэний мэргэн ухаан байсан буйза.\n\n", "1-ne 6": "[center][font_size=26]Бүлэг 6[/font_size][/center]\n\n[i]Бурханы зүйлсийн тухай Нифай бичиглэв—Нифайн зорилго нь Абрахамын Бурханд ирж мөн аврагдахыг хүмүүст ятгах байв. Ойролцоогоор МЭӨ 600–592 он.[/i]\n\n1 Мөн эдүгээ Нифай би, цэдгийнхээ энэ хэсэгт эцэг өвгөдийнхөө удмын бичгийг өгүүлэх нь үгүй; хожим нэгэн цагт би өөрийн бичиглэн буй энэ ялтаснууд дээр үүнийг өгүүлэх нь ч үгүй болой; учир нь энэ нь миний эцгийн хадгалж байсан тэрхүү цэдэгт өгүүлэгдсэн болой; иймийн тул би энэ цэдэгт үүнийг бичиглэхгүй бөлгөө.\n\n2 Учир нь бид Иосефын үр удам гэдгийг хэлэх нь миний хувьд хангалттай.\n\n3 Мөн бибээр эцгийнхээ бүхий л зүйлийн бүрэн шастирыг нэг бүрчлэн өгөх нь надад чухал биш болой, учир нь тэдгээр нь энэ ялтаснууд дээр бичигдэж чадахгүй, учир нь Бурханы зүйлсийн тухай бичих зайг би хүснэм.\n\n4 Учир нь, хүмүүсийг Абрахамын Бурхан, Исаакын Бурхан, мөн Иаковын Бурханд ирж, мөн аврагдахыг ятгах нь миний бүхий л зорилго бөлгөө.\n\n5 Иймийн тул, би дэлхийд таалагдах зүйлсийг бус, харин Бурханы таалалд мөн дэлхийн бус тэдний таалалд нийцэх зүйлсийг бичиглэх болой.\n\n6 Иймийн тул, хүмүүсийн үрсэд үнэт бус зүйлсээр эдгээр ялтсыг дүүргэх ёсгүй хэмээн би үр удамдаа зарлиг буулгах болно.\n\n", "1-ne 7": "[center][font_size=26]Бүлэг 7[/font_size][/center]\n\n[i]Лихайн хөвгүүд Иерусалим руу буцаж мөн Ишмэил болон түүний гэрийнхнийг өөрсдийн аянд нэгдэхийг урив—Лемен болон зарим нь эсэргүүцэв—Нифай Их Эзэнд итгэлтэй байхыг ах нартаа ухуулав—Тэд түүнийг олсоор хүлж, мөн түүнийг бүрэлгэхээр төлөвлөв—Тэрээр итгэлийн хүчээр суллагдав—Ах нар нь уучлал гуйв—Лихай болон түүний аяныхан тахил мөн шатаалт өргөлийг өргөв. Ойролцоогоор МЭӨ 600–592 он.[/i]\n\n1 Мөн эдүгээ, миний эцэг Лихай үр удмынхаа талаар бошиглосны дараа, мөнхүү улиран тохиох дор Их Эзэн түүнд хандан дахин ярьж, тэрээр зөвхөн өөрийн гэр бүлийг авч аглаг буйд тийш зорчих нь Лихайн хувьд зохистой биш болохыг; харин тэд амлалтын нутагт Их Эзэний төлөө үр удмаа өсгөж болохын тулд, хөвгүүд нь охидыг эхнэр болгон авбал зохилтой хэмээн хэлснийг та нар мэдээсэй хэмээнэ би.\n\n2 Мөнхүү улиран тохиох дор, Нифай би түүнчлэн миний ах нар Иерусалим нутаг тийш дахин буцаж, тэгээд Ишмэил болон түүний гэр бүлийг аглаг буйд руу авчирвал зохилтой хэмээн Их Эзэн түүнд зарлигласан болой.\n\n3 Мөнхүү улиран тохиох дор, Нифай би, ах нарынхаа хамт Иерусалимыг зорин, аглаг буйд тийш дахин аялав.\n\n4 Мөнхүү улиран тохиох дор бид Ишмэилийн гэрт очоод, бид Ишмэилийн зүгээс тааллыг олж, үүнийхээ хэрээр бид түүнд хандан Их Эзэний үгсийг ярьсан ажгуу.\n\n5 Мөнхүү улиран тохиох дор Их Эзэн Ишмэилийн, мөн түүнчлэн түүний гэрийнхнийх нь ч зүрх сэтгэлийг зөөллөсөн буюу, үүний хэрээр тэд бидэнтэй хамт эцгийн маань майхныг зорин, аглаг буйд тийш аянд гарав.\n\n6 Мөнхүү улиран тохиох дор бид аглаг буйдад зорчих зуур, болгоогтун, Лемен болон Лемүел, мөн Ишмэилийн охидоос хоёр нь, мөн Ишмэилийн хоёр хүү болон тэдний гэр бүлийнхэн бидний эсрэг босов; тийм ээ, Нифай миний эсрэг болон Сэм, мөн тэдний эцэг Ишмэил, мөн түүний эхнэр, мөн түүний бусад гурван охины эсрэг бөлгөө.\n\n7 Мөнхүү улиран тохиох дор уг эсэргүүцэл нь тэд Иерусалим нутагт буцахыг хүссэнээс болой.\n\n8 Мөн эдүгээ, Нифай би тэдний зүрх сэтгэлийн хатуугийн улмаас гашуудаж байв, тиймийн тул би тэдэнд хандан ярьж, тийм ээ, бүр Леменд мөн Лемүелд хандан хэлрүүн: Болгоогтун, та нар миний ах нар мөн би та нарын дүү атал, та нарт хандан ярих ёстой болж, тийм ээ, мөн та нарт үлгэрлэх хэрэгтэй болох хүртэл та нар яахан зүрх сэтгэлээрээ ийм хатуу, мөн оюун ухаан тань ийм харалган байна вэ?\n\n9 Та нар Их Эзэний үгийг яахан эс анхаарна вэ?\n\n10 Та нар Их Эзэний тэнгэр элчийг харснаа яахан мартана вэ?\n\n11 Тийм ээ, мөн Их Эзэн биднийг Лебений гараас чөлөөлж, мөн түүнчлэн бидэнд уг цэдгийг эзэмшүүлэхээр, бидний тул хийсэн үлэмж агуу зүйлсийг та нар яахан мартана вэ?\n\n12 Тийм ээ, мөн хэрэв хүмүүсийн үрс итгэлээ хэрэгжүүлбэл Их Эзэн өөрийн хүслийн дагуу бүх зүйлийг тэдний төлөө хийж чадна гэдгийг та нар яахан мартана вэ? Иймийн тул түүнд үнэнч байцгаая.\n\n13 Мөн хэрэв бид түүнд үнэнч байх аваас, бид амлалтын нутгийг эзэмших болно; мөн та нар ирээдүйн нэгэн үед Иерусалимын устгалын талаарх Их Эзэний үг биелэгдсэн байхыг мэдэх болно; учир нь Иерусалимын устгалын талаар Их Эзэний ярьсан тэр бүх зүйл биелэгдэх ёстой.\n\n14 Учир нь болгоогтун, Их Эзэний Сүнс тэдэнд нөлөөлөхийг хичээхээ удахгүй болино; учир нь болгоогтун, тэд бошиглогчдыг эсэргүүцэж мөн Иеремиаг тэд шоронд хаясан болой. Мөн тэд эцгийн минь амийг авахаар эрэлхийлж, үүний хэрээр тэд түүнийг уг нутгаас явахад хүргэсэн буюу.\n\n15 Эдүгээ болгоогтун, хэрэв та нар Иерусалим руу буцвал та нар ч бас тэдэнтэй хамт эрсдэх болно хэмээн би та нарт хэлж байна. Мөн эдүгээ, хэрэв та нар тэгэхээр сонгоно гэвэл, тэр газар өөд явцгаа, мөн хэрэв явбаас та нар ч түүнчлэн эрсдэнэ хэмээн та нарт миний ярьсан үгсийг санагтун; учир нь Их Эзэний Сүнс намайг тэгж ярихыг албадаж байгаа буюу.\n\n16 Мөнхүү улиран тохиох дор, Нифай намайг эдгээр үгийг ах нартаа хандан ярихад, тэд надад уурлав. Мөнхүү улиран тохиох дор тэд намайг барьж авав, учир нь болгоогтун, тэд үлэмж их хилэгнэн, мөн тэд намайг олсоор хүлэв, тэд намайг зэрлэг араатанд тасчуулахаар аглаг буйдад орхиж болно хэмээн амийг минь хөнөөхөөр эрэлхийлсний учир болой.\n\n17 Гэвч улиран тохиох дор би Их Эзэнд залбирч, хэлсэн нь: Ай Их Эзэн, танд итгэх миний итгэлийн дагуу, та намайг ах нарын минь гараас чөлөөлөөч; тийм ээ, намайг хүлсэн энэ хүлээсийг тасар татах тэрхүү хүчийг надад өгөөч.\n\n18 Мөнхүү улиран тохиох дор намайг эдгээр үгийг хэлмэгц, болгоогтун, хүлээс гар болон хөлөөс минь алдуурав, мөн би ах нарынхаа өмнө зогсож, бас тэдэнд хандан дахин ярив.\n\n19 Мөнхүү улиран тохиох дор тэд дахин надад уурлаж, мөн надад гар хүрэхийг завдав; гэвч болгоогтун, Ишмэилийн охидоос нэг нь, тийм ээ, мөн түүнчлэн түүний эх, мөн Ишмэилийн хөвгүүдийн нэг нь, ах нараас маань хичээнгүйлэн гуйхын хэрээр тэдний зүрх сэтгэл зөөлрөв; мөн тэд амийг минь авахаар оролдохоо болив.\n\n20 Мөнхүү улиран тохиох дор тэд өөрсдийн ёс бусын улмаас гашуудаж байв, үүний хэрээр тэд миний өмнө бөхийж, мөн миний эсрэг үйлдсэн зүйлийн төлөө өөрсдийг нь уучлахыг тэд надаас гуйв.\n\n21 Мөнхүү улиран тохиох дор тэдний хийсэн бүгдийг би даруй уучилж, мөн тэд Их Эзэн Бурхандаа хандан өршөөлийн тул залбирахыг би тэдэнд ухуулав. Мөнхүү улиран тохиох дор тэд тийн үйлдэв. Мөн тэднийг Их Эзэнд залбирч дууссаны дараа бид дахин эцгийнхээ майхныг зорин аяндаа гарсан буюу.\n\n22 Мөнхүү улиран тохиох дор бид эцгийнхээ майханд хүрч ирэв. Мөн би болон ах нар маань бас Ишмэилийн бүх гэрийнхэн эцгийн маань майханд ирсний дараа, тэд Их Эзэн Бурхандаа талархал илэрхийлэв; мөн тэд түүнд тахил мөн шатаалт өргөлийг өргөв.\n\n", "1-ne 8": "[center][font_size=26]Бүлэг 8[/font_size][/center]\n\n[i]Лихай амьдралын модыг үзэгдэлд харав—Тэрээр жимснээс нь хүртэж мөн өөрийн гэр бүлийг тэрчлэн үйлдээсэй хэмээн хүсэв—Төмөр бариул, давчуу бөгөөд нарийн зам, мөн хүмүүсийг бүрхэх харанхуй мананг тэр харав—Сариа, Нифай, Сэм нар жимснээс хүртэж, харин Лемен, Лемүел хоёр татгалзав. Ойролцоогоор МЭӨ 600–592 он.[/i]\n\n1 Мөнхүү улиран тохиох дор бид бүхий л төрлийн үрийг янз бүрээр, төрөл бүрийн үр тарианы, мөн түүнчлэн төрөл бүрийн жимсний үрийг аль алиныг нь бөөгнүүлэн цуглуулсан байв.\n\n2 Мөнхүү улиран тохиох дор эцэг минь аглаг буйдад түр амьдрах зуураа, тэрээр бидэнд хандан ярьж, өгүүлсэн нь: Болгоогтун, би зүүд зүүдлэв; эсвээс, өөрөөр хэлбэл, би үзэгдэл үзэв.\n\n3 Мөн болгоогтун, би үзсэн зүйлийнхээ учир Их Эзэнд баясах шалтгаан надад буй нь Нифайн болон түүнчлэн Сэмийн улмаас бөлгөө; учир нь тэд болон тэдний үр удмаас олон нь аврагдана гэж бодох шалтгаан надад буй.\n\n4 Гэвч болгоогтун, Лемен, Лемүел хоёр оо, би та хоёрын төлөө үлэмж их зовнино; учир нь болгоогтун, миний ухаарснаар би зүүдэндээ баргар мөн дүнсгэр аглаг буйдыг харсан болой.\n\n5 Мөнхүү улиран тохиох дор би нэгэн хүмүүнийг харав, мөн тэрээр цагаан орхимж өмссөн байв; мөн тэрбээр ирж, бас миний өмнө зогсов.\n\n6 Мөнхүү улиран тохиох дор тэрбээр надад хандан ярьж, мөн өөрийг нь дагахыг надад тушаав.\n\n7 Мөнхүү улиран тохиох дор би түүнийг дагахдаа өөрийгөө баргар мөн дүнсгэр зэлүүдэд байгааг болгоов.\n\n8 Мөн би харанхуйд олон цагийн турш зорчсоныхоо эцэст нигүүлслийнхээ дагуу намайг нигүүлсээсэй хэмээн залбирч эхэлсэн буюу.\n\n9 Мөнхүү улиран тохиох дор Их Эзэнд хандан залбирсныхаа дараа би уудам болоод цэлгэр талбарыг болгоов.\n\n10 Мөнхүү улиран тохиох дор хүмүүнийг жаргалтай болгох хүсэл татам жимстэй нэгэн модыг би харсан бөлгөө.\n\n11 Мөнхүү улиран тохиох дор би урагшлан мөн үүний жимснээс хүртэв; мөн энэ нь урьд өмнө миний амсаж байсан бүхнээс дээгүүр тэргүүн амтат байсныг би болгоосон бөлгөө. Тийм ээ, мөн түүний жимс нь цагаан, урьд өмнө миний үзсэн бүхнээс үлэмж цагаан байсныг би болгоов.\n\n12 Мөн би үүний жимснээс хүртэх үед энэ нь миний бодгалийг үлэмж агуу баяраар дүүргэв; иймийн тул, гэр бүлийнхэн маань үүнээс түүнчлэн хүртээсэй хэмээн би хүсэж эхлэв; энэ нь бусад бүхий л жимснээс илүү хүсэл татам болохыг бибээр мэдсэний учир буюу.\n\n13 Мөн түүнчлэн би гэр бүлийнхнийгээ олж магад хэмээн эргэн тойронд хараа бэлчээх зуураа нэгэн голыг олж харав; мөн энэ нь жимснээс нь миний хүртэж буй тэр модны дэргэдүүр урсах ажгуу.\n\n14 Мөн би үүнийг хаанаас эхтэйг нь олж мэдэхээр харав; мөн үүний эх нь ялимгүй цаана байхыг үзэв; мөн би үүний эхэн дээр та нарын эх Сариа, мөн Сэм болон Нифайг харав; мөн тэд хааш явах ёстойгоо мэдэхгүй мэт зогсож байсан болой.\n\n15 Мөнхүү улиран тохиох дор би тэднийг даллав; мөн түүнчлэн би тэдэнд хандан өндөр дуугаар, тэднийг надад ирж, мөн бусад бүхий л жимснээс илүү хүсэл татам тэр жимснээс хүртвэл зохино хэмээн хэлсэн бөлгөө.\n\n16 Мөнхүү улиран тохиох дор тэд надад ирж мөн жимснээс түүнчлэн хүртсэн авай.\n\n17 Мөнхүү улиран тохиох дор Лемен, Лемүел хоёрыг ирж мөн түүнчлэн жимснээс хүртээсэй хэмээн би хүсэж байв; иймийн тул, би тэднийг харж магад хэмээн голын эхэн тийш хараа бэлчээв.\n\n18 Мөнхүү улиран тохиох дор би тэднийг харав, гэвч тэд над руу ирж мөн жимснээс хүртэхээс татгалзав.\n\n19 Мөн би нэгэн төмөр бариулыг болгоов, мөн энэ нь голын эргийн дагуу үргэлжилсэн бөгөөд дэргэд нь миний зогсож буй тэр мод руу хөтөлж байв.\n\n20 Мөн түүнчлэн уг төмөр бариулыг даган, бүр миний дэргэд нь зогсож буй тэр модонд хүргэх давчуу бөгөөд нарийн замыг би болгоов; мөн түүнчлэн энэ нь голын эхийн дэргэдүүр өнгөрч, дэлхий мэт уужим бөгөөд цэлгэр талбарт хүргэх ажээ.\n\n21 Мөн би тоо томшгүй олон хүнийг харав, дэргэд нь миний зогсож буй тэр модонд хүргэх замыг олж болохын тулд тэднээс олон нь урагш тэмүүлж байгааг би харав.\n\n22 Мөнхүү улиран тохиох дор тэд урагшлан ирж мөн мод руу хөтлөх замаар явж эхэлсэн буюу.\n\n23 Мөнхүү улиран тохиох дор харанхуй манан, тийм ээ, бүр үлэмжийн их харанхуй манан татав; үүний хэрээр замд гарсан тэд зүг чигээ алдсанаас тэд төөрөлдөн мөн алдагдсан ажгуу.\n\n24 Мөнхүү улиран тохиох дор урагш тэмүүлж буй бусдыг би болгоов, мөн тэд урагшлан ирж мөн төмөр бариулын үзүүрээс барьж авав; мөн тэд хүрч очоод мөн бүр уг модны жимснээс хүртэх хүртлээ төмөр бариулаас барьсаар харанхуй манан дундуур урагш тэмүүлж байсан ажгуу.\n\n25 Мөн тэд уг модны жимснээс хүртсэнийхээ дараа ичингүйрхсэн мэт нүд бэлчээн харж байв.\n\n26 Мөн түүнчлэн би эргэн тойронд хараа бэлчээн, бас уст голын нөгөө эрэг дэх агуу бөгөөд нүсэр барилгыг болгоов; мөн энэ нь газраас дээгүүр, агаарт тогтсон мэт байв.\n\n27 Мөн энэ нь өтөл болоод залуу, эрэгтэй болоод эмэгтэй хүмүүсээр дүүрэн байв; мөн тэдний хувцасласан маяг нь үлэмж тансаг байв; мөн тэд, ирж бас жимснээс хүртэж байсан тэднийг хуруугаараа занган басхүү элэглэх байдалтай байв.\n\n28 Мөн тэд жимснээс амссаныхаа дараа өөрсдийг нь тохуурхаж байсан тэднээс ичингүйрхсэн болой; мөн тэд хориглогдсон зам руу орж мөн алдагдсан бөлгөө.\n\n29 Мөн эдүгээ, Нифай би эцгийнхээ бүх үгийг ярих нь үгүй.\n\n30 Гэвч товчлон бичвээс, болгоогтун, урагш тэмүүлж буй бусад олныг тэрээр харав; тэд ирж бас төмөр бариулын үзүүрээс барьж авав; мөн тэд ирж бас доош унаад мөн уг модны жимснээс хүртэх хүртлээ, төмөр бариулаас үргэлж тууштай зуурсаар урагш тэмүүлсэн бөлгөө.\n\n31 Мөн түүнчлэн тэрбээр, уг агуу бөгөөд нүсэр барилгын зүг замаа тэмтрэн алхаж буй бусад олныг харсан бөлгөө.\n\n32 Мөнхүү улиран тохиох дор олон нь голын гүнд живэв; мөн олон нь этгээд замуудаар хэрэн тэнэсээр түүний хараанаас алдрав.\n\n33 Мөн уг этгээд барилга руу орогсод агуу олон байв. Мөн тэд тэр барилга дотор орсныхоо дараа, жимснээс хүртэж буй над руу болон түүнчлэн тэдний зүг хуруу занган тохуурхаж байв; гэвч бид тэднийг анхаарсан нь үгүй болой.\n\n34 Эдгээр нь миний эцгийн үгс буюу: Өөрөөр хэлбэл, тэднийг анхаарсан болгон нь замаа алдсан ажгуу.\n\n35 Мөн Лемен, Лемүел хоёр жимснээс хүртсэнгүй хэмээн эцэг минь хэлэв.\n\n36 Мөнхүү улиран тохиох дор миний эцэг өөрийн зүүд буюу үзэгдлийн талаар олон болох, тэрхүү бүх үгийг ярьсныхаа дараа, тэрээр үзэгдэлд харсан энэхүү зүйлсийн учир, Лемен, Лемүел хоёрын төлөө үлэмж зовниж байгаагаа бидэнд хэлэв; тийм ээ, тэднийг Их Эзэний оршихуйгаас зайлуулагдах болуузай хэмээн тэр зовниж байв.\n\n37 Мөн тэгээд Их Эзэн тэдэнд нигүүлсэнгүй хандан, тэднийг хаяхгүй байж болохын тулд, тэд өөрийнх нь үгсийг анхаарч болохын тулд, эцэг минь элэгсэг хайрт эцгийн бүхий л сэтгэлээр ухуулав; тийм ээ, эцэг минь тэдэнд номлов.\n\n38 Мөн тэрбээр тэдэнд номлосны, мөн түүнчлэн тэдэнд олон зүйлийн тухай бошиглосныхоо дараа Их Эзэний зарлигуудыг сахихыг тэдэнд хэлэв; мөн тэр тэдэнд ярихаа төгсгөл болгов.\n\n", "1-ne 9": "[center][font_size=26]Бүлэг 9[/font_size][/center]\n\n[i]Нифай хоёр тусдаа цэдгийг бүтээв—Тус бүр нь Нифайн ялтаснууд хэмээн нэрлэгдэв—Их ялтаснууд нь шашнаас ангид түүхийг; бага ялтаснууд нь ариун нандин зүйлсийг голчлон агуулав. Ойролцоогоор МЭӨ 600–592 он.[/i]\n\n1 Мөнхүү миний эцэг Лемүелийн хөндийд, майханд аж төрөн байхдаа эдгээр бүхий л зүйлийг, мөн түүнчлэн эдгээр ялтас дээр бичигдэж эс чадах илүү агуу олон зүйлийг харж, сонсож мөн ярьсан бөлгөө.\n\n2 Мөн эдүгээ, би эдгээр ялтасны талаар ярьсанчлан, болгоогтун тэдгээр нь өөрийн ард түмний түүхийн бүрэн шастирыг дээр нь хийх тэр ялтаснууд биш болой; учир нь би өөрийн ард түмний бүрэн шастирыг дээр нь хийх тэр ялтаснуудад бибээр Нифайн хэмээх нэрийг өгсөн буюу; иймийн тул тэдгээр нь Нифайн ялтаснууд хэмээн өөрийн минь нэрээр нэршив, мөн энэ ялтаснууд түүнчлэн Нифайн ялтаснууд хэмээн нэрлэгддэг бөлгөө.\n\n3 Гэсэн хэдий ч, би эдгээр ялтсыг өөрийн ард түмний тохинууллын шастирыг сийлэх онцгой зорилгын улмаас бүтээвэл зохино хэмээн Их Эзэнээс зарлиг хүлээн авсан болой би.\n\n4 Нөгөө ялтаснууд дээр хаадын засаглал, мөн өөрийн ард түмний дайн, зөрчилдөөнүүдийн шастир сийлэгдэх ёстой ажгуу; иймийн тул эдгээр ялтас нь тохинууллын тухайд илүүтэй зориулагдах буюу; мөн нөгөө ялтаснууд нь миний хүмүүсийн дайнууд болон тэмцлүүд бас хаадын засаглалын тухайд илүүтэй зориулагдах болой.\n\n5 Иймийн тул, Их Эзэн эдгээр ялтсыг өөрийнх нь мэргэн зорилгын тулд бүтээхийг надад зарлигласан, миний мэдэх нь үгүй тэрхүү зорилгын тулд буюу.\n\n6 Харин Их Эзэн бүх зүйлийг эхлэлээс нь мэддэг буюу; иймийн тул, тэрээр хүмүүсийн үрсийн дунд өөрийн бүхий л үйлүүдийг биелүүлэх замыг бэлтгэдэг ажээ; учир нь болгоогтун, тэрбээр өөрийн бүх үгийг гүйцэлдүүлэх бүхий л хүчийг эзэмшдэг ажгуу. Мөн энэ нь ийм болой. Амен.\n\n", "1-ne 10": "[center][font_size=26]Бүлэг 10[/font_size][/center]\n\n[i]Иудейчүүд вавилончуудад олзлогдох болно хэмээн Лихай зөгнөн хэлэв—Тэрээр нэгэн Мессиа, Аврагч, Гэтэлгэгч иудейчүүдийн дунд ирэх талаар өгүүлэв—Лихай түүнчлэн Бурханы Хурганд баптисм хүртээх тэр нэгэн ирэх талаар өгүүлэв—Лихай, Мессиагийн үхэл болон амилалтын талаар өгүүлэв—Тэрээр Израилын тараагдахыг болон цугларахыг чидуны модтой зүйрлэв—Нифай Бурханы Хүүгийн талаар, Ариун Сүнсний бэлгийн талаар болон зөв шударга байдлын хэрэгцээний тухай ярив. Ойролцоогоор МЭӨ 600–592 он.[/i]\n\n1 Мөн эдүгээ, Нифай би, эдгээр ялтас дээр өөрийн үйлдлийн талаар, мөн өөрийн засаглал болон тохинууллын тухай шастирыг үргэлжлүүлэн өгүүлэх буюу, иймийн тул, өөрийн шастирыг үргэлжлүүлэхийн тулд би эцгийнхээ тухай мөн түүнчлэн ах нарынхаа тухай зарим зүйлсийг ярих ёстой бөлгөө.\n\n2 Учир нь болгоогтун, улиран тохиох дор миний эцэг зүүднийхээ тухай ярихаа мөн түүнчлэн тэднийг байдгаараа хичээнгүйлэхийг ухуулахаа дуусгасны дараа, тэрээр тэдэнд иудейчүүдийн талаар ярив—\n\n3 Тэд, бүр агуу хот Иерусалим устгагдан, мөн олон нь олзлогдон Вавилонд хүргэгдсэний дараа, Их Эзэний тогтоосон цагийн дагуу, тэд дахин буцаж ирэх, тийм ээ, бүр дарангуйллаас гаргагдан, буцаан авчрагдах бөлгөө; мөн тэд дарангуйллаас гаргагдан, буцаж ирээд тэд өвийн нутгаа дахин эзэмших талаар буюу.\n\n4 Тийм ээ, бүр миний эцэг Иерусалимыг орхисон цагаас зургаан зуун жилийн хойно, Их Эзэн Бурхан иудейчүүдийн дунд нэгэн бошиглогчийг—бүр нэгэн Мессиаг буюу, өөрөөр хэлбэл, дэлхийн Аврагчийг төрүүлэх болно.\n\n5 Мөн түүнчлэн тэрбээр бошиглогчдын талаар, хэчнээн олон нь түүний тухайлан ярьсан тэрхүү Мессиагийн буюу дэлхийн Гэтэлгэгчийн талаар гэрчилж байсан талаар ярьсан бөлгөө.\n\n6 Иймийн тул, бүх хүмүүн алдагдсан бас унасан байдалд байсан болой, мөн тэд энэхүү Гэтэлгэгчид тулгуурлахгүй аваас үргэлжид тийм байх бөлгөө.\n\n7 Мөн түүнчлэн тэрээр Мессиагийн өмнө, Их Эзэний замыг бэлтгэхээр ирэх нэгэн бошиглогчийн талаар өгүүлсэн ажгуу.\n\n8 Тийм ээ, бүр тэрээр урагшлан мөн аглаг буйдад: Та нар Их Эзэний замыг бэлтгэцгээ, мөн түүний харгуйг шулуутгацгаа; учир нь та нарын мэдэхгүй нэгэн дунд чинь зогсож буй; басхүү тэрээр надаас илүү хүчтэй, түүний шаахайн үдээсийг тайлах зохистой нь би биш хэмээн хашхирах бөлгөө. Мөн миний эцэг энэ зүйлийн талаар ихийг өгүүлсэн буюу.\n\n9 Мөн Иорданы цаад талд Бетабарад тэр баптисм хүртээх болно хэмээн миний эцэг хэлэв; мөн түүнчлэн тэрээр усаар баптисм хүртээх болно; бүр тэрээр Мессиад усаар баптисм хүртээх болно хэмээн тэр хэлэв.\n\n10 Мөн тэр Мессиад усаар баптисм хүртээсний дараа, тэрээр бүх дэлхийнхний нүглийг үүрэн холдуулах тэрхүү Бурханы Хурганд баптисм хүртээснээ харж мөн гэрчлэх болно.\n\n11 Мөнхүү улиран тохиох дор эцэг минь эдгээр үгийг ярьсныхаа дараа миний ах нарт хандан тэрээр иудейчүүдийн дунд номлогдох сайн мэдээний талаар, мөн түүнчлэн иудейчүүдийн итгэлээ алдан доройтох талаар ярьсан бөлгөө. Мөн ирэх тэрхүү Мессиаг тэд алсны дараа, мөн тэрээр алагдсаныхаа дараа үхлээс босох болно, мөн Ариун Сүнсээр өөрийгөө харийнханд үзүүлэх болно.\n\n12 Тийм ээ, эцэг минь харийнхны талаар, мөн түүнчлэн Израилын угсааны талаар, тэд мөчрүүд нь хугалагдан мөн бүх дэлхийн гадаргуугаар тараагдах тэрхүү чидуны модтой адилтгахуйц талаар бүр ихийг өгүүлсэн билээ.\n\n13 Иймийн тул, тэрээр бид бүх дэлхийн гадаргуугаар тараагдах болно хэмээсэн Их Эзэний үг гүйцэлдэхийн тулд бид амлалтын нутгийн зүг нэгдмэл байдалтайгаар удирдагдах нь гарцаагүйг хэлсэн ажгуу.\n\n14 Мөн Израилын угсаа тараагдсаны дараа тэд дахин хамтдаа нэгдэн цуглуулагдана; өөрөөр дүгнэж хэлбэл, харийнхан Сайн мэдээний бүрэн байдлыг хүлээн авсны дараа, чидуны модны унаган мөчрүүд буюу Израилын угсааны үлдэгдэл нь үүнд залгагдах болно, өөрөөр хэлбэл үнэн Мессиагийн, Их Эзэнийхээ болон Гэтэлгэгчийнхээ мэдлэгт ирэх болно.\n\n15 Мөн миний эцэг иймэрхүү маягийн хэлээр, мөн түүнчлэн миний энэ номд эс бичиглэх өөр олон зүйлийг ах нарт маань хандан бошиглож бас ярьсан бөлгөө; тодруулбал бибээр тэдгээрээс миний хувьд зохистой болгоныг нь өөрийн нөгөө номд бичиглэсэн бөлгөө.\n\n16 Мөн миний тухайлан өгүүлсэн эдгээр бүхий л зүйл эцэг минь Лемүелийн хөндийд майханд аж төрж байсан үед үйлдэгдэв.\n\n17 Мөнхүү улиран тохиох дор, Нифай би, эцгийнхээ бүх үгийг, түүний үзэгдэлд харсан тэдгээр зүйлийн талаар, мөн түүнчлэн тэрээр Бурханы Хүүд—мөн Бурханы Хүү нь ирэх тэрхүү Мессиа байсан бөлгөө—итгэлтэй байснаар хүлээн авсан тэрхүү хүч болох Ариун Сүнсний хүчээр түүний ярьсан тэдгээр зүйлийн талаар сонссоны дараа, Нифай би, Ариун Сүнсний хүчээр эдгээр зүйлийг түүнчлэн өөрөө харж бас сонсож, түүнчлэн мэдэхийг хүсэж байлаа, хуучны цагт ч мөн хүмүүсийн үрсэд тэрээр өөрийгөө харуулах тэр цагт ч, түүнийг хичээнгүйлэн хайгч хэн бүхэнд өгөгдөх Бурханы бэлэг болох тэрхүү хүчээр буюу.\n\n18 Учир нь тэр өчигдөр, өнөөдөр бас үүрд адил байдаг буюу; мөн хэрэв бүх хүн наманчилж мөн түүнд ирвээс, тэдэнд энэ дэлхийн үүслээс зам бэлтгэгдсэн байдаг бөлгөө.\n\n19 Учир нь хичээнгүйлэн хайдаг тэр олох болно; мөн хуучин цагийн адилаар энэ цагт ч, мөн ирэх цагийн адилаар хуучин цагт ч, Бурханы нууцууд нь тэдэнд Ариун Сүнсний хүчээр илчлэгдэх ажгуу; иймийн тул, Их Эзэний замнал нэгэн мөнхийн эргэлт авай.\n\n20 Тиймийн тул санагтун, ай хүмүүн, та нар өөрсдийн бүхий л үйлд шүүлтэд хүргэгдэх бөлгөө.\n\n21 Иймийн тул, хэрэв та нар сорилтынхоо өдрүүдэд ёс бусыг үйлдэхийг эрэлхийлсэн аваас, тэгвэл та нар Бурханы шүүлтийн суудлын өмнө цэвэр бус нь тогтоогдоно; мөн цэвэр бус нэгээхэн ч зүйл Бурхантай хамт оршиж эс чадна; иймийн тул, та нар үүрд хаягдах ёстой болно.\n\n22 Мөн эдгээр зүйлийг харамгүйгээр ярих эрх мэдлийг Ариун Сүнс надад өгсөн бөлгөө.\n\n", "1-ne 11": "[center][font_size=26]Бүлэг 11[/font_size][/center]\n\n[i]Нифай Их Эзэний Сүнсийг харж мөн амьдралын мод үзэгдэлд харуулагдав—Тэрбээр Бурханы Хүүгийн эхийг харж мөн Бурханы буун ирэлтийн тухай олж мэдэв—Бурханы Хурганы баптисмыг, тохинууллыг мөн цовдлолтыг нь тэрбээр харав—Тэрбээр түүнчлэн Хурганы Арван хоёр Төлөөлөгчийн дуудлага болон тохинууллыг харав. Ойролцоогоор МЭӨ 600–592 он.[/i]\n\n1 Учир нь улиран тохиох дор би эцгийнхээ үзсэн тэр зүйлсийг мэдэхийг хүссэнийхээ дараа, мөн Их Эзэн тэдгээрийг надад мэдүүлэх чадалтай гэдэгт итгэн, би зүрх сэтгэлдээ тунгаан суух зуураа Их Эзэний Сүнсэнд зөөгдөн, тийм ээ, миний урьд өмнө нь хэзээ ч хараагүй, мөн миний урьд өмнө нь хэзээ ч дээр нь хөл тавьж байгаагүй үлэмж өндөр ууланд аваачигдсан болой.\n\n2 Мөн Сүнс надад хандан: Болгоогтун, юуг хүснэм, чи? хэмээв.\n\n3 Мөн би: Эцгийнхээ үзсэн тэр зүйлсийг би харахыг хүснэм гэв.\n\n4 Мөн Сүнс надад хандан: Эцгийнхээ өгүүлсэн тэрхүү модыг тэрээр харсан хэмээн чи итгэдэг үү? хэмээв.\n\n5 Мөн би хэлэв: Тийм ээ, эцгийнхээ бүх үгэнд миний итгэдгийг та мэдэх буй за.\n\n6 Мөн би эдгээр үгийг хэлэхэд Сүнс өндөр дуугаар хашхирч, өгүүлсэн нь: Бүхний дээд Бурхан Их Эзэнд Хосанна; учир нь тэр бүх дэлхийн Бурхан, тийм ээ, бүр бүхнээс дээгүүр ажгуу. Мөн Нифай чи бүхний дээд Бурханы Хүүд итгэдгийнхээ учир адислагдсан болой; иймийн тул чи хүссэн зүйлсээ харах болно.\n\n7 Мөн болгоогтун, энэ зүйл тэмдгээр чамд өгөгдөх болно, эцгийн чинь амссан тэр жимсийг өгөгч модыг болгоосныхоо дараа чи түүнчлэн тэнгэрээс доошлон буух нэгэн хүнийг болгоон, мөн түүнийг харах болно; мөн түүнийг харсныхаа дараа энэ бол Бурханы Хүү гэдгийг чи гэрчлэх болно.\n\n8 Мөнхүү улиран тохиох дор Сүнс надад хандан: Харагтун! хэмээв. Мөн би хараад, нэгэн модыг болгоов; мөн энэ нь миний эцгийн үзсэн модтой адил байсан бөлгөө; мөн үүний үзэсгэлэн нь хэмжээлшгүй, тийм ээ, бүх үзэсгэлэнтээс үлэмж байв; мөн түүний цагаан нь шинэхэн цасны цагаанаас ч илүү байсан бөлгөө.\n\n9 Мөнхүү улиран тохиох дор би уг модыг харсныхаа дараа, Сүнсэнд хандан: Та надад бүхнээс эрхэм дээд тэр модыг үзүүлснийг би болгоов хэмээн хэлэв.\n\n10 Мөн тэрээр надад: Юуг хүснэм чи? хэмээв.\n\n11 Мөн би түүнд: Түүний чухам ямар утгатайг мэдэхийг хүснэм хэмээв—учир нь би түүнтэй хүнтэй ярихын адилаар ярив; учир нь, тэрээр хүмүүний хэлбэртэй байсныг би болгоосон; тийм хэдий ч, тэр Их Эзэний Сүнс байсныг би мэдсэн бөлгөө; мөн тэр надтай, нэг хүн нөгөөтэйгөө ярихын адил ярьсан буюу.\n\n12 Мөнхүү улиран тохиох дор тэр надад хандан: Харагтун! хэмээв. Мөн би түүн рүү харахаар эргэв, мөн би түүнийг үзсэнгүй; учир нь тэрээр миний дэргэдээс холдон одсон байлаа.\n\n13 Мөнхүү улиран тохиох дор би харж басхүү их хот Иерусалимыг, мөн түүнчлэн бусад хотуудыг болгоов. Мөн би Назар хотыг болгоов; бас Назар хот дахь онгон бүсгүйг би болгоов, мөн тэрбээр үлэмж үзэсгэлэнтэй мөн цагаан байлаа.\n\n14 Мөнхүү улиран тохиох дор би тэнгэр нээгдэхийг үзэв; мөн тэнгэр элч доош буун ирж мөн миний өмнө зогсов; мөн тэрээр надад хандан: Нифай, юуг болгооном чи? хэмээв.\n\n15 Мөн би түүнд хандан: Бусад бүх онгон бүсгүйчүүдээс илүү хамгийн үзэсгэлэн гоо бас ариухан онгон бүсгүйг хэмээв.\n\n16 Мөн тэр надад хандан: Бурханы буун ирэлтийг мэдэх үү, чи? хэмээв.\n\n17 Мөн би түүнд хандан: Тэрбээр хүүхдүүддээ хайртайг нь мэднэ би; гэхдээ, бүх зүйлийн утгыг мэдэх нь үгүй би хэмээв.\n\n18 Мөн тэр надад хандан: Болгоогтун, чиний харж буй тэр онгон бүсгүй бол маханбодын биеийн дагуу, Бурханы Хүүгийн эх бөлгөө хэмээв.\n\n19 Мөнхүү улиран тохиох дор тэр бүсгүйг Сүнсэнд эзэгнэгдэхийг би болгоов; мөн уг бүсгүйг хэсэг хугацаагаар Сүнсэнд эзэгнэгдсэний дараа тэнгэр элч надад хандан: Харагтун! хэмээв.\n\n20 Мөн би сайхь онгон бүсгүйг дахин харж, гар дээрээ хүүхэд тэвэрсэн байхыг болгоов.\n\n21 Мөн тэнгэр элч надад хандан: Бурханы Хургыг, тийм ээ, бүр Мөнхийн Эцэгийн Хүүг болгоогтун! Чи эцгийнхээ харсан тэр модны утга учрыг мэдэх үү? хэмээв.\n\n22 Мөн би түүнд хариулж, өгүүлсэн нь: Тийм ээ, энэ бол хүмүүсийн үрсийн зүрхэнд хааяагүй түгэх Бурханы хайр; иймийн тул, энэ нь бүх зүйлээс илүүгээр, хамгийн ихээр хүсэл татам буюу.\n\n23 Мөн тэрээр надад хандан ярьж, өгүүлрүүн: Тийм ээ, мөн бодгальд хамгийн их баясгалант болой.\n\n24 Мөн тэрээр эдгээр үгийг ярьсныхаа дараа надад хандан: Харагтун! хэмээв. Мөн би харав, мөн Бурханы Хүү хүмүүсийн үрсийн дунд явж байхыг болгоов; мөн олон нь түүний хөлд унан бас түүнийг бишрэхийг би үзэв.\n\n25 Мөнхүү улиран тохиох дор миний эцгийн үзсэн тэр төмөр бариул нь Бурханы үг байсныг би ухаарав; тэр нь тасралтгүй урсах усны эх булаг руу буюу амьдралын мод руу удирдах ажгуу; тэр ус нь Бурханы хайрын бэлгэдэл; мөн түүнчлэн уг амьдралын мод Бурханы хайрын бэлгэдэл байсныг би ухаарав.\n\n26 Мөн тэнгэр элч надад дахин хандаж: Харагтун мөн Бурханы буун ирэлтийг болгоогтун! хэмээв.\n\n27 Мөн би харж бас эцгийнхээ ярьсан дэлхийн Гэтэлгэгчийг болгоов; мөн түүнчлэн түүний өмнө замыг нь бэлтгэх тэр бошиглогчийг би болгоов. Мөн Бурханы Хурга урагш явж мөн түүнээс баптисм хүртэв; мөн түүнийг баптисм хүртсэний дараа, тэнгэр нээгдэж мөн Ариун Сүнс тэнгэрээс тагтаа хэлбэртэйгээр бууж мөн түүн дээр тогтнохыг би болгоов.\n\n28 Мөн тэрээр хүмүүст их хүч бас агуу их сүр жавхлангаар тохинуулж урагшлан явахыг би болгоов; мөн ард олон түүнийг сонсохоор нэгдэн цугларч байв; мөн тэд түүнийг өөрсдийн дундаас зайлуулан хөөхийг би болгоов.\n\n29 Мөн түүнчлэн түүнийг дагах бусад арван хоёрыг би болгоов. Мөнхүү улиран тохиох дор тэд Сүнсэнд эзэгнэгдэн, миний өмнөөс одов, мөн тэд харагдахаа болив.\n\n30 Мөнхүү улиран тохиох дор тэнгэр элч надад хандан дахин ярьж өгүүлсэн нь: Харагтун! Мөн би харав, мөн тэнгэр дахин нээгдэхийг би болгоов, мөн тэнгэр элч нар хүмүүсийн үрсийн дээр бууж ирэхийг би үзэв; мөн тэд тэдэнд тохинуулсан бөлгөө.\n\n31 Мөн тэрээр дахин надад хандаж, хэлрүүн: Харагтун! хэмээв. Мөн би харав, бас Бурханы Хурга хүмүүсийн үрсийн дунд урагшлан явахыг би болгоов. Мөн өвчтэй, бас төрөл бүрийн өвчний улмаас, мөн чөтгөрүүдтэй болон бузар сүнстэйн улмаас зовж шаналсан олныг би болгоов; мөнхүү тэнгэр элч ярьж, бас эдгээр бүх зүйлийг надад үзүүлсэн авай. Мөн тэд Бурханы Хурганы хүчээр эдгээгдэв; мөн чөтгөрүүд болон бузар сүнснүүд зайлуулагдав.\n\n32 Мөнхүү улиран тохиох дор сайхь тэнгэр элч надад хандан дахин ярьж: Харагтун! хэмээв. Мөн би харж бас Бурханы Хургыг, тэрээр хүмүүст баригдсаныг нь болгоов; тийм ээ, үүрдийн Бурханы Хүү дэлхийнхнээр шүүгдэхийг буюу; мөн би харсан бөгөөд бас гэрчлэх болой.\n\n33 Мөн Нифай би, түүнийг энэ дэлхийнхний нүглүүдийн төлөө загалмайд өргөгдөн мөн алагдахыг үзсэн бөлгөө.\n\n34 Мөн түүнийг алагдсаны дараа би газар дэлхийн олныг Хурганы төлөөлөгчдийн эсрэг тулалдахаар хамтран цугларсныг үзэв; учир нь уг арван хоёр нь Их Эзэний тэнгэр элчээр ийн нэрлэгдсэн байв.\n\n35 Мөн газар дэлхийн олон нь хамтран цугларав; мөн тэд миний эцгийн үзсэн барилгын адил асар том бөгөөд нүсэр барилгад байсныг би үзэв. Мөн Их Эзэний тэнгэр элч надад хандан дахин ярьж, хэлрүүн: Дэлхийнхэн болон тэдний мэргэн ухааныг болгоогтун; тийм ээ, Хурганы арван хоёр төлөөлөгчийн эсрэг тэмцэхээр Израилын угсаа хамтран цугларсныг болгоогтун.\n\n36 Мөнхүү улиран тохиох дор тэр агуу бөгөөд нүсэр барилга нь дэлхийн бардамнал байсныг би үзсэн бас гэрчилж байна; мөн энэ нь унав, мөн түүний уналт үлэмж агуу байсан буюу. Мөн Их Эзэний тэнгэр элч дахин надад ярьж: Хурганы арван хоёр төлөөлөгчийн эсрэг тэмцэх бүх үндэстэн, ястан, хэлтэн болон ард түмний устгал ийм байх болой хэмээв.\n\n", "1-ne 12": "[center][font_size=26]Бүлэг 12[/font_size][/center]\n\n[i]Нифай амлалтын нутгийг; үүний оршин суугчдын зөв шударга байдал, алдас, мөн уналтыг; Бурханы Хурганы тэдний дундах айлчлалыг; Арван хоёр шавь бас Арван хоёр Төлөөлөгч Израилыг хэрхэн шүүхийг; мөн итгэлээ алдан доройтох тэдний жигшим болоод бузар байдлыг үзэгдэлд харав. Ойролцоогоор МЭӨ 600–592 он.[/i]\n\n1 Мөнхүү улиран тохиох дор сайхь тэнгэр элч надад хандан: Харагтун, мөн үр удмаа, мөн түүнчлэн ах нарынхаа удмыг болгоогтун хэмээв. Мөн би харж, амлалтын нутгийг болгоов; мөн би цугласан олон хүнийг болгоов, тийм ээ, бүр тоогоороо тэнгисийн элсний ширхэг мэт байсан ажгуу.\n\n2 Мөнхүү улиран тохиох дор нэг нэгнийхээ эсрэг тулалдахаар нэгдэн цугларсан олныг би болгоов; мөн миний ард түмний дунд дайнууд, мөн дайны цуурхлууд, мөн илдээр хядагдах нь асар их байхыг би болгоов.\n\n3 Мөнхүү улиран тохиох дор тэр нутагт олон үе дайн тулаанууд мөн тэмцэл зөрчилдөөний байдалд улиран өнгөрөхийг би ажиглав; мөн олон хотыг, тийм ээ, бүр миний бие тоолоогүй тийм олныг бибээр болгоов.\n\n4 Мөнхүү улиран тохиох дор амлалтын нутгийн гадаргуу дахь харанхуй мананг би үзэв; мөн би цахилгаан гялбахыг харав, бас тэнгэр дуугаран мөн газар хөдлөхийг, бас олон янзын нүргээнт чимээг би сонсов; мөн газар болон хад чулууг, тэдгээр нь хагаран цуурахыг би үзэв; мөн уулс хэдэн хэсэг болон нурж унахыг би харав; мөн би тал газруудыг, тэдгээр нь ан цав гаран эвдрэхийг би үзэв; мөн би олон хот, тэдгээр нь живснийг харав; мөн түймэрт шатаагдсан тэдгээр олныг би үзэв; мөн доргин хөдлөхийн учир нуран унасан олныг би үзэв.\n\n5 Мөнхүү улиран тохиох дор эдгээр зүйлийг үзсэнийхээ дараа би харанхуйлах мананг, энэ нь газрын гадаргуугаас тунаран арилахыг би үзэв; мөн болгоогтун, Их Эзэний агуу бөгөөд аймшигт шүүлтийн учир унаагүй олон хүнийг би үзэв.\n\n6 Мөн тэнгэр нээгдэж мөн Бурханы Хурга тэнгэрээс бууж ирэхийг би үзэв; мөн тэрбээр бууж ирээд мөн тэдэнд өөрийгөө үзүүлсэн бөлгөө.\n\n7 Мөн Ариун Сүнс бусад арван хоёр дээр бууж ирэхийг; мөн тэд Бурханаас томилогдон мөн сонгогдохыг би түүнчлэн үзсэн, басхүү гэрчилнэ.\n\n8 Мөн сайхь тэнгэр элч надад хандан ярьж: Чиний үр удамд тохинуулахаар сонгогдсон, Хурганы арван хоёр шавийг болгоогтун хэмээв.\n\n9 Мөн тэрбээр надад хэлрүүн: Чи Хурганы арван хоёр төлөөлөгчийг санаж байна уу? Болгоогтун, тэд бол Израилын арван хоёр овгийг шүүх тэдгээр бөлгөө; иймийн тул, чиний үр удмын арван хоёр тохинуулагч нь тэднээр шүүгдэх болно; та нар Израилын угсааных учраас болой.\n\n10 Мөн чиний болгоож буй эдгээр арван хоёр тохинуулагч нь чиний үр удмыг шүүх болно. Мөн болгоогтун, тэд үүрд зөв шударга бөлгөө; учир нь Бурханы Хурганд итгэх тэдний итгэлийн улмаас тэдний өмсгөл түүний цусанд цагаан болгогдсон бөлгөө.\n\n11 Мөн сайхь тэнгэр элч надад хандан: Харагтун! хэмээв. Мөн би харж, бас гурван үе зөв шударгаар улиран өнгөрөхийг болгоов; мөн тэдний өмсгөл бүр Бурханы Хурганы адил цагаан байсан болой. Мөн сайхь тэнгэр элч надад хандан: Тэд түүнд итгэлтэйнхээ улмаас Хурганы цусанд цагаан болгогджээ хэмээв.\n\n12 Мөн Нифай би түүнчлэн дөрөв дэх үеийн олон нь зөв шударга байдалд улиран өнгөрөхийг харсан бөлгөө.\n\n13 Мөнхүү улиран тохиох дор газар дэлхийн олон түмэн хамтран цугларсныг би харав.\n\n14 Мөн сайхь тэнгэр элч надад: Өөрийн үр удмыг, мөн түүнчлэн ах нарынхаа үр удмыг болгоогтун хэмээв.\n\n15 Мөнхүү улиран тохиох дор би харж бас миний үр удам олон олноороо ах нарын маань үр удмын эсрэг хамтран цугларсан байхыг болгоов; мөн тэд тулалдахаар нэг дор цугларсан байхыг буюу.\n\n16 Мөн сайхь тэнгэр элч надад хэлрүүн: Эцгийнхээ үзсэн тэр бохир усны эхийг; тийм ээ, бүр түүний тухайлан ярьсан тэр голыг болгоогтун; мөн түүний гүн нь тамын гүн бөлгөө.\n\n17 Мөн харанхуй манан нь чөтгөрийн уруу таталтууд болой, хүмүүсийн үрсийн нүдийг сохолж, зүрх сэтгэлийг хатууруулж, мөн тэднийг өргөн замууд руу оруулан хөтөлдөг билээ, тэгснээр тэд мөхөж мөн алдагдах бөлгөө.\n\n18 Мөн эцгийн чинь харсан тэр асар том бөгөөд нүсэр барилга нь хүмүүсийн үрсийн ихэмсэг төсөөлөл болоод бардамнал болой. Мөн гүнзгий бөгөөд аймшигтай ангал тэднийг тусгаарлах бөлгөө; тийм ээ, бүр энэ дэлхийн эхлэлээс эдүгээг хүртэл, мөн энэ цаг үеэс хойшид мөн үүрд Ариун Сүнсний гэрчлэх Мөнхийн Бурханы болон Бурханы Хурга болох Мессиагийн шударга ёсны үг тусгаарладаг буюу хэмээв.\n\n19 Мөн тэнгэр элч эдгээр үгийг ярих зуур, би болгоож мөн тэнгэр элчийн хэлсэнчлэн ах нарын маань үр удмынхан, миний үр удмынхны эсрэг тэмцэхийг үзэв; мөн миний үр удмын бардам зангаас, мөн чөтгөрийн уруу таталтаас болж ах нарын маань үр удам, миний үр удмын хүмүүсийг ялан дийлэхийг би болгоов.\n\n20 Мөнхүү улиран тохиох дор би харж мөн ах нарын маань үр удмын хүмүүс миний үр удмыг ялсан байхыг болгоов; мөн тэд нутгийн гадаргуу дээр олшрон тархсан бөлгөө.\n\n21 Мөн тэд хэсэг бүлгээрээ нэгдэн цугларсан байхыг би үзэв; мөн би тэдний дундах дайн тулааныг болон дайны цуурхлуудыг үзэв; мөн дайн тулааны болон дайны цуурхлуудын дунд олон үе улиран өнгөрөхийг би харав.\n\n22 Мөн уг тэнгэр элч надад хандан: Болгоогтун, тэд итгэлээ алдан доройтох болно хэмээв.\n\n23 Мөнхүү улиран тохиох дор тэд итгэлээ алдан доройтсоны дараа тэд харанхуй бас зэвүүцэм, басхүү бузар ард түмэн болж, залхаг бөгөөд зүйл бүрийн жигшүүрт хэргээр дүүрснийг би болгоосон бөлгөө.\n\n", "1-ne 13": "[center][font_size=26]Бүлэг 13[/font_size][/center]\n\n[i]Харийнхны дунд чөтгөрийн сүм байгуулагдахыг, Америкийг нээж бас эзэмшилдээ авахыг, Библийн судраас олон тодорхой болон эрхэм үнэт хэсгүүд нь алдагдахыг, харийнхны урвалтын үр дагаврыг, сайн мэдээний сэргээлтийг, хожмын үеийн судар гарч ирэхийг, мөн Сион тогтнон бэхжихийг Нифай үзэгдэлд харав. Ойролцоогоор МЭӨ 600–592 он.[/i]\n\n1 Мөнхүү улиран тохиох дор тэнгэр элч надад ярьж: Харагтун! хэмээв. Мөн би харж бас олон үндэстнийг болон хаант улсуудыг болгоов.\n\n2 Мөн сайхь тэнгэр элч надад: Юуг болгооном чи? хэмээв. Мөн би: Миний бие олон үндэстнийг болон хаант улсуудыг болгооно хэмээв.\n\n3 Мөн тэрээр надад: Эдгээр нь харийнхны үндэстнүүд болон хаант улсууд бөлгөө хэмээв.\n\n4 Мөнхүү улиран тохиох дор би харийнхны үндэстнүүдийн дунд агуу сүм байгуулагдсаныг харав.\n\n5 Мөн сайхь тэнгэр элч надад: Бусад бүх сүмээс хамгийн жигшүүрт, Бурханы гэгээнтнүүдийг хороогч, тийм ээ, тэднийг тарчилгаж бас тэднийг хазаарлан, мөн төмөр буулганд тэднийг хөллөн, мөн тэднийг дарангуйлалд хүргэгч тэрхүү сүм байгуулагдахыг болгоогтун хэмээв.\n\n6 Мөнхүү улиран тохиох дор би энэхүү агуу бөгөөд жигшүүрт сүмийг болгоов; мөн үүнийг үүсгэгч нь чөтгөр байсныг би харав.\n\n7 Мөн түүнчлэн алт, мөнгө, торго, гал улаан нөмрөг, бас нарийн нэхээст эд, бас бүх төрлийн тансаг хувцсыг би харав; мөн олон садар эмсийг би харсан бөлгөө.\n\n8 Мөн сайхь тэнгэр элч надад хандан ярьж, өгүүлсэн нь: Алт, мөнгө, торго, гал улаан нөмрөг, бас нарийн нэхээст эд, тансаг хувцас, бас садар эмс нь энэ агуу бөгөөд жигшүүрт сүмийн хүслэн болохыг болгоогтун.\n\n9 Мөн түүнчлэн тэд дэлхийн магтаалын төлөө Бурханы гэгээнтнүүдийг устгаж, мөн тэднийг дарангуйлалд оруулах бөлгөө.\n\n10 Мөнхүү улиран тохиох дор би харж мөн их усыг болгоов; мөн тэдгээр нь харийнхныг миний ах нарын үр удмаас тусгаарлаж байв.\n\n11 Мөнхүү улиран тохиох дор сайхь тэнгэр элч надад хандан хэлэв: Болгоогтун Бурханы хилэгнэл ах нарын чинь үр удам дээр байгаа буюу.\n\n12 Мөн би харж бас ах нарын маань үр удмаас их усаар тусгаарлагдсан, харийнхны дунд буй нэгэн хүнийг болгоов; мөн би Бурханы Сүнс доош бууж мөн тэр хүнд нөлөөлөхийг болгоов; мөн тэрбээр их усаар аялж, бүр амлагдсан нутагт байсан ах нарын маань үр удамд хүрэв.\n\n13 Мөнхүү улиран тохиох дор өөр бусад харийнханд Бурханы Сүнс нөлөөлөхийг би болгоов; мөн тэд дарангуйллаас гарч, их усанд одсон болой.\n\n14 Мөнхүү улиран тохиох дор амлалтын нутаг дахь харийнхны олон ард түмнийг би болгоов; мөн Бурханы хилэгнэл ах нарын маань үр удмын дээр байсныг; мөн тэд харийнхны өмнө тараагдаж бас бут цохигдохыг би болгоов.\n\n15 Мөн би Их Эзэний Сүнсийг, тэр нь харийнхан дээр байсныг, мөн тэд дэгжиж өв залгамжлан эзэмших нутагтай болсныг болгоов; мөн тэд миний хүмүүс хөнөөгдөхөөсөө өмнө байсантай адил цагаан, бас үлэмж үзэсгэлэнтэй мөн царайлаг байсныг би болгоов.\n\n16 Мөнхүү улиран тохиох дор, Нифай би, дарангуйллаас ангижран гарсан харийнхан Их Эзэний өмнө өөрсдийгөө даруусгасныг болгоов; мөн Их Эзэний хүч тэдэнтэй хамт байсан буюу.\n\n17 Мөн эх газрынх нь болох тэр харийнхан тэдний эсрэг тулалдахаар усан дээр, түүнчлэн газар дээр ч нэгдэн цугларсан байхыг би болгоов.\n\n18 Мөн Бурханы хүч тэдэнтэй хамт байж, мөн түүнчлэн Бурханы хилэгнэл тэдний эсрэг тулалдахаар нэгдэн цугларсан тэд бүгдийн дээр байхыг би болгоов.\n\n19 Мөн Нифай би, дарангуйллаас гарсан байсан харийнхан, Бурханы хүчээр бусад бүх үндэстний гараас чөлөөлөгдөхийг болгоов.\n\n20 Мөнхүү улиран тохиох дор, Нифай би, тэд уг нутагт дэгжсэнийг болгоов, мөн тэдний дунд зөөгдсөн нэгэн номыг би болгоов.\n\n21 Мөн сайхь тэнгэр элч надад: Уг номын учрыг мэдэх үү чи? хэмээв.\n\n22 Мөн би түүнд: Миний бие мэдэх нь үгүй хэмээв.\n\n23 Мөн тэрбээр: Энэ нь нэгэн Иудейн амнаас гарахыг болгоогтун. Мөн Нифай би үүнийг болгоов; мөн тэрээр надад хэлэв: Чиний болгоож буй ном нь Их Эзэний Израилын угсаатай хийсэн гэрээг агуулсан иудейчүүдийн цэдэг бөлгөө; мөн энэ нь түүнчлэн ариун бошиглогчдын олон бошиглолыг агуулах буюу; мөн энэ нь гуулин ялтаснууд дээр сийлэгдсэн тэдгээртэй адил цэдэг, харин гуулин ялтаснууд шиг олон биш болой; тийм боловч, тэдгээр нь Израилын угсаатай хийсэн Их Эзэний гэрээнүүдийг агуулдаг; иймийн тул, тэдгээр нь харийнханд агуу их үнэт билээ.\n\n24 Мөн Их Эзэний сайхь тэнгэр элч надад хандан хэлэв: Уг ном Иудейн амнаас гарсныг чи болгоосон буюу; мөн энэ нь Иудей хүний амнаас гарахдаа арван хоёр төлөөлөгчийн гэрчлэх тэр Их Эзэний сайн мэдээний бүрэн байдлыг агуулж байв; мөн тэд Бурханы Хурганд орших үнэний дагуу гэрчлэх буюу.\n\n25 Иймийн тул, эдгээр зүйл нь Бурханд орших үнэний дагуу иудейчүүдээс одож харийнханд цэврээрээ хүргэгдэх бөлгөө.\n\n26 Мөн тэдгээр нь Хурганы арван хоёр төлөөлөгчийн гараар иудейчүүдээс харийнханд хүргэгдсэний дараа, бусад бүх сүмээс хамгийн жигшүүрт болох агуу бөгөөд жигшүүрт сүм байгуулагдахыг чи үзэж буй бөлгөө; учир нь болгоогтун, тэд Хурганы сайн мэдээнээс олон тодорхой болон хамгийн эрхэм үнэт хэсгүүдийг арилгасан; мөн түүнчлэн Их Эзэний олон гэрээг тэд арилгасан болой.\n\n27 Мөн тэд Их Эзэний зөв замуудыг гажуудуулж болохын тулд, тэд хүмүүсийн үрсийн мэлмийг сохолж, бас зүрх сэтгэлийг хатууруулж болохын тулд тэд энэ бүгдийг үйлдсэн болой.\n\n28 Иймийн тул, тэр ном агуу бөгөөд жигшүүрт сүмийн гараар дамжсаны дараа, олон тодорхой болон эрхэм үнэт зүйлс Бурханы Хурганы ном болох тэрхүү номоос арилгагдсаныг чи харах бөлгөө.\n\n29 Мөн эдгээр тодорхой болон эрхэм үнэт зүйл арилгагдсаны дараа энэ нь харийнхны бүх үндэстэнд очих болно; мөн, тийм ээ, бүр чиний харсан тэр их усыг гатлан, дарангуйллаас гарч одсон харийнхны авчирсан энэ нь харийнхны бүх үндэстэнд очсоны дараа,—Бурханы Хурган дахь тодорхой байдлын дагуу хүмүүсийн үрсэд ойлгоход амархан бас тодорхой болох, уг номоос арилгагдсан олон тодорхой болон эрхэм үнэт зүйлийн учир—Хурганы сайн мэдээнээс арилгагдсан эдгээр зүйлийн учир, үлэмж агуу олон нь бүдрэхийг, тийм ээ, үүний хэрээр Сатан тэднийг агуу хүчээр эзэмдэхийг чи үзэж буй нь энэ болой.\n\n30 Хэдий тийм ч, дарангуйллаас гарч явж мөн Их Эзэн Бурхан чиний эцэгтэй, түүний үр удам өв залгамжлан эзэмших болно хэмээн гэрээ байгуулсан тэр нутаг болох, бусад бүх нутгаас дээгүүр сонгомол энэ нутгийн гадаргуу дээр Бурханы хүчээр бүх үндэстний дээгүүр өргөмжлөгдсөн харийнхныг чи болгоох буюу; иймийн тул, ах нарын чинь дунд буй чиний үр удмын цусыг бүрмөсөн устгахыг Их Эзэн Бурхан харийнханд үл зөвшөөрөхийг чи харж байна.\n\n31 Тэрбээр, харийнханд ах нарын чинь үр удмыг устгахыг ч басхүү үл зөвшөөрөх бөлгөө.\n\n32 Чиний болгоож байгаагаар харийнхан аймшигт сохор байдалд орсон буй хэдий ч Бурхан Их Эзэн тэднийг ийм байдалд үүрд үлдэхийг эс зөвшөөрөх билээ. Үүслийг нь чиний харсан тэр жигшүүрт сүмээр далдлагдсан тэрхүү, Хурганы сайн мэдээний тэрхүү тодорхой мөн хамгийн эрхэм үнэт хэсгүүдийн учир харийнхан тийм байдалд орсон ажгуу.\n\n33 Иймийн тул Бурханы Хурга хэлэв: Би Израилын угсааны үлдэгдэлд агуу их шүүлтээр зочилсноор харийнханд нигүүлсэнгүй хандах болно.\n\n34 Мөнхүү улиран тохиох дор Их Эзэний тэнгэр элч надад хэлэв: Болгоогтун, Бурханы Хурга өгүүлрүүн, намайг Израилын угсааны үлдэгдэлд зочилсны дараа—мөн миний ярьж буй энэ үлдэгдэл нь эцгийн чинь үр удам юм—иймийн тул, би тэдэнд шүүлтээр зочилж, мөн харийнхны гараар тэднийг цохисны дараа, мөн садар эмсийн эх болсон жигшүүрт сүмээр далдлагдсан тэрхүү, Хурганы сайн мэдээний хамгийн тодорхой болон эрхэм үнэт тэрхүү хэсгүүдийнх нь учир харийнхан үлэмж ихээр бүдэрсний дараа, Хурга өгүүлрүүн—тэр өдөр би харийнханд нигүүлсэнгүй хандах болно, үүний хэрээр би тэдэнд өөрийн хүчээр, тодорхой болон эрхэм үнэтэй байх миний сайн мэдээнээс ихийг илчлэх болно хэмээн Хурга хэлэв.\n\n35 Учир нь болгоогтун, Хурга хэлсэн нь: Би өөрийгөө чиний үр удамд үзүүлэх учир, миний тэдэнд тохинуулах, тодорхой болон эрхэм үнэт олон зүйлийг тэд бичиглэх болно; мөн чиний үр удам, мөн түүнчлэн ах нарын чинь үр удам устгагдан, итгэлээ алдан доройтсоны дараа, болгоогтун, эдгээр зүйл харийнханд Хурганы хүч болон бэлгээр авчрагдахын тул далдлан хадгалагдах болно.\n\n36 Мөн миний хад болон миний аврал, миний сайн мэдээ тэдгээрт бичиглэгдэх болно гэдгийг Хурга хэллээ.\n\n37 Мөн тэр өдөр миний Сионыг байгуулахыг эрэлхийлэх тэд адислагдсан болой; учир нь, тэдэнд Ариун Сүнсний бэлэг болон хүч байх буюу; мөн хэрэв тэд эцсээ хүртэл тэвчвээс тэд эцсийн өдөр өргөмжлөгдөх ажгуу, мөн Хурганы үүрдийн хаант улсад аврагдах болно; мөн амар амгаланг, тийм ээ, агуу их баярт мэдээг зарлах хэн боловч, уулсын дээр тэд хэчнээн үзэсгэлэнтэй байх билээ.\n\n38 Мөнхүү улиран тохиох дор би ах нарынхаа үр удмын үлдэгдлийг, мөн түүнчлэн Иудейн амнаас гарч ирсэн Бурханы Хурганы номыг, тэр нь харийнхнаас ах нарын маань үр удмын үлдэгдэлд авчрагдахыг болгоов.\n\n39 Мөн энэ нь тэдэнд авчрагдсаны дараа, харийнханд болон ах нарын маань үр удмын үлдэгдэлд, мөн түүнчлэн дэлхийн гадаргуугаар тархсан байсан иудейчүүдэд бошиглогчдын мөн Хурганы арван хоёр төлөөлөгчийн цэдгүүд үнэн гэдэгт итгүүлэх, харийнхнаас Хурганы хүчээр тэдэнд ирсэн, бусад номыг би болгоов.\n\n40 Мөн тэнгэр элч надад хандан ярьж, хэлсэн нь: харийнхны дунд чиний харсан тэр эцсийн цэдгүүд нь, Хурганы арван хоёр төлөөлөгчийнх болох эхний цэдгүүдийн үнэнийг баталж, мөн эдгээрээс авагдсан тодорхой болон эрхэм үнэт зүйлсийг мэдүүлэх бөлгөө; мөн бүх ястан, хэлтэн болон ард түмэнд Бурханы Хурга бол Мөнхийн Эцэгийн Хүү бөгөөд дэлхийн Аврагч; мөн бүх хүн түүнд ирэх ёстой, эс бөгөөс тэд аврагдаж чадахгүй гэдгийг мэдүүлэх болно.\n\n41 Мөн тэдгээр нь Хурганы амаар тогтоогдох үгсийн дагуу ирэх ёстой; мөн Хурганы үгс чиний үр удмын цэдгүүдэд мөн түүнчлэн Хурганы арван хоёр төлөөлөгчийн цэдгүүдэд мэдүүлэгдэх бөлгөө; иймийн тул тэд хоёул нэгдмэл байдлаар ашиглагдах болно; учир нь бүх дэлхий даяар нэг Бурхан мөн нэг Хоньчин буй.\n\n42 Мөн тэрбээр бүх үндэстэнд, иудейчүүдэд мөн түүнчлэн харийнханд аль алинд нь өөрийгөө үзүүлэх тэр цаг ирэх болно; мөн тэрээр иудейчүүдэд түүнчлэн харийнханд өөрийгөө үзүүлсний дараа, тэгээд тэрээр харийнханд түүнчлэн иудейчүүдэд өөрийгөө үзүүлэх болно, мөн эцсийнх нь эхэнд байх болно, мөн эхнийх нь эцэст байх болно.\n\n", "1-ne 14": "[center][font_size=26]Бүлэг 14[/font_size][/center]\n\n[i]Харийнхан дээр буух адислалуудын болон зүхлүүдийн тухай тэнгэр элч Нифайд хэлэв—Зөвхөн хоёр сүм буй: Бурханы Хурганы сүм мөн чөтгөрийн сүм болой—Бүх үндэстэн дэх Бурханы гэгээнтнүүд агуу бөгөөд жигшүүрт сүмд хавчигдав—Төлөөлөгч Иохан дэлхийн төгсгөлийн тухай бичиглэх болно. Ойролцоогоор МЭӨ 600–592 он.[/i]\n\n1 Мөнхүү улиран тохиох дор, Бурханы Хурга өөрийгөө үгээр, мөн түүнчлэн хүчээр, бодит үйлэнд үзүүлэн, тэдний тээглэх чулууг зайлуулах тэр өдөр, хэрэв харийнхан Бурханы Хургыг анхаарах аваас—\n\n2 Мөн Бурханы Хурганы эсрэг зүрх сэтгэлээ үл хатууруулах аваас, тэд чиний эцгийн үр удмын дунд тоологдох болно; тийм ээ, тэд Израилын угсааныхны дунд тоологдох болно; мөн тэд амлагдсан нутагт үүрд адислагдсан ард түмэн байх болно; тэд дахин хэзээ ч дарангуйлалд оруулагдахгүй; мөн Израилын угсаа дахин хэзээ ч шившиглэгдэхгүй.\n\n3 Мөн хүмүүсийн сүнсийг доош тамд удирдаж болохын тулд чөтгөр болон түүний хүүхдүүдийн үндэслэсэн, агуу бөгөөд жигшүүрт сүмээр хүмүүст зориулагдан ухагдсан тэр агуу нүх—тийм ээ, хүмүүсийн устгалын тулд ухагдсан тэр агуу нүх нь ухсан тэднээрээ, тэдний бүрмөсөн устгалыг хүртэл дүүргэгдэх болно хэмээн Бурханы Хурга хэлдэг; төгсгөл үгүй тамд хаягдахаас бусдаар сүнс устгагдах нь үгүй болой.\n\n4 Учир нь болгоогтун, энэ нь чөтгөрийн дарангуйллын дагуу, мөн түүнчлэн Бурханы өмнө ёс бусыг болон жигшүүрт хэргийг үйлдэх тэд бүгдийн дээрх Түүний шударга ёсны дагуу буюу.\n\n5 Мөнхүү улиран тохиох дор сайхь тэнгэр элч, Нифай надад хандаж, хэлрүүн: Хэрэв харийнхан наманчлах аваас тэдэнд сайн болохыг чи болгоосон билээ; мөн түүнчлэн Израилын угсаан дахь Их Эзэний гэрээнүүдийн тухай чи мэдэх бөлгөө; мөн түүнчлэн наманчлахгүй хэн боловч эрсдэх ёстойг чи сонссон билээ.\n\n6 Тиймийн тул, хэрэв тэд Бурханы Хурганы эсрэг зүрх сэтгэлээ хатууруулах аваас харийнханд халаг тохиох буюу.\n\n7 Учир нь би хүмүүсийн үрсийн дунд агуу болон гайхамшигт ажлыг үйлдэх цаг ирэх болно хэмээн Бурханы Хурга хэлэв; аль аль талаас үзэхэд үүрдийнх болох тэрхүү үйлийг буюу, нэг талаас тэднийг энх амгалан болон мөнх амьдралд ороход ятгах, эсвээс өөрсдийнх нь зүрх сэтгэлийн хатуу мөн санаа бодлын харалган байдлаас нь болж зуурдын биеийн болон сүнслэг байдлаар, миний өгүүлсэн чөтгөрийн дарангуйллын дагуу тэднийг доош дарангуйлалд, мөн түүнчлэн устгалд хүргэх болно.\n\n8 Мөнхүү улиран тохиох дор уг тэнгэр элч эдгээр үгийг ярьсныхаа дараа, тэрбээр надад хандан: Израилын угсаатай хийсэн Эцэгийн гэрээнүүдийг чи санаж байна уу? хэмээв, би түүнд хандан, тийм ээ гэв.\n\n9 Мөнхүү улиран тохиох дор тэрбээр надад хандан: Харагтун, мөн жигшүүрт хэргүүдийн эх, үндэслэгч нь чөтгөр болох тэр агуу бөгөөд жигшүүрт сүмийг болгоогтун хэмээв.\n\n10 Мөн тэрээр надад хандан ийн хэлэв: Зөвхөн хоёр сүм буйг болгоогтун; нэг нь Бурханы Хурганы сүм, мөн нөгөө нь чөтгөрийн сүм бөлгөө; иймийн тул, Бурханы Хурганы сүмд эс харьяалагдах хэн боловч жигшүүрт хэргүүдийн эх болох тэр агуу сүмд харьяалагдана, мөн тэр нь бүх дэлхийн янхан эм билээ.\n\n11 Мөнхүү улиран тохиох дор би харж бас бүх дэлхийн янхан эмийг болгоов, мөн тэрээр их усан дээр сууж байв: мөн тэр нь бүх үндэстэн, ястан, хэлтэн болон ард түмний дунд, бүх дэлхийг ноёрхох бөлгөө.\n\n12 Мөнхүү улиран тохиох дор би Бурханы Хурганы сүмийг болгоов, мөн энэ нь их усан дээр суугч янхан эмийн тэрхүү ёс бус болон жигшүүрт хэргүүдийн учир тоогоороо цөөн байв; хэдий тийм ч, Бурханы гэгээнтнүүд байсан Хурганы сүмийнхэн түүнчлэн бүх дэлхийн гадаргуугаар оршин байхыг би болгоов; мөн тэдний ноёрхол нь дэлхийн гадаргуугаар бага байв, миний харсан тэр агуу янхан эмийн ёс бусын учир болой.\n\n13 Мөнхүү улиран тохиох дор жигшүүрт хэргүүдийн агуу эх, харийнхны бүх улсын дундаас олон ардыг Бурханы Хурганы эсрэг тулалдуулахаар, бүх дэлхийн гадаргуу даяар нэгтгэн цуглуулахыг би болгоов.\n\n14 Мөнхүү улиран тохиох дор, Нифай би, Хурганы сүмийн гэгээнтнүүдийн дээр, мөн дэлхийн гадаргуугаар тархсан байсан Их Эзэний гэрээт хүмүүс дээр Бурханы Хурганы хүч буусныг болгоов; мөн тэд ялгуусан сүр жавхланд зөв шударга байдлаар болон Бурханы хүчээр зэвсэглэсэн байв.\n\n15 Мөнхүү улиран тохиох дор Бурханы хилэгнэл тэрхүү агуу бөгөөд жигшүүрт сүмийн дээр цутгагдаж, үүний хэрээр дэлхийн бүх үндэстэн, ястны дунд дайнууд болон дайны цуурхлууд байгааг би болгоов.\n\n16 Мөн дайн болон дайны цуурхлууд жигшүүрт хэргүүдийн эхийн эзэгнэсэн бүх үндэстний дунд гарч эхэлсэн учраас, сайхь тэнгэр элч надад хандаж, хэлрүүн: Болгоогтун, Бурханы хилэгнэл садар эмсийн эх дээр буй; мөн болгоогтун, чи эдгээр бүх зүйлийг харж буй—\n\n17 Мөн бүх дэлхийн агуу бөгөөд жигшүүрт сүм, түүний үндэслэгч нь чөтгөр болох, садар эмсийн эх дээр Бурханы хилэгнэл цутгагдах тэрхүү өдөр ирэхэд, тийн тэр өдөр, Израилын угсааны ард түмэнтэй өөрийн хийсэн тэр гэрээнүүдийг биелүүлэх замыг бэлтгэхээр Эцэгийн ажил эхлэх болно.\n\n18 Мөнхүү улиран тохиох дор сайхь тэнгэр элч надад хандан ярьж: Харагтун! хэмээв.\n\n19 Мөн би харж бас нэгэн хүнийг болгоов, мөн тэрээр цагаан орхимж өмссөн байв.\n\n20 Мөн сайхь тэнгэр элч надад хандан: Хурганы арван хоёр төлөөлөгчийн нэгийг болгоогтун хэмээв.\n\n21 Болгоогтун, тэрээр эдгээр зүйлийн үлдэгдлийг; тийм ээ, мөн түүнчлэн тохион байсан олон зүйлийг харж бас бичиглэх болно.\n\n22 Мөн түүнчлэн тэрээр дэлхийн төгсгөлийн талаар бичиглэх болно.\n\n23 Иймийн тул, түүний бичиглэх зүйлс шударга бөгөөд үнэн бөлгөө; мөн тэдгээр нь Иудейн амнаас гарсныг нь чиний болгоосон тэр номд бичиглэгдсэнийг болгоогтун; мөн тэдгээр нь Иудейн амнаас үүссэн тэр цагт, өөрөөр хэлбэл, уг ном Иудейн амнаас үүссэн тэр цагт, бичиглэгдсэн тэр зүйлс нь тодорхой болон хольцгүй, мөн бүх хүмүүнд ойлгоход хялбар бас эрхэм үнэт байв.\n\n24 Мөн болгоогтун, Хурганы энэ төлөөлөгчийн бичиглэх зүйлс нь чиний харсан олон зүйл байх бөлгөө; мөн болгоогтун, үлдсэнийг нь чи харах болно.\n\n25 Гэвч үүнээс хожим чи өөрийн үзэх зүйлсийг бичиглэхгүй; учир нь тэдгээрийг тэр бичиглэвэл зохино хэмээн Бурханы Хурганы төлөөлөгчийг Их Эзэн Бурхан томилсон бөлгөө.\n\n26 Мөн түүнчлэн байсан өөр заримд, тэдэнд бүх зүйлийг тэрээр үзүүлж, мөн тэд тэдгээрийг бичиглэсэн буюу; мөн тэдгээр нь Хурган дахь үнэний дагуу Израилын угсаанд Их Эзэний тогтоосон цагт хольцгүй цэвэр байдлаараа авчрагдахын тулд лацдагдсан болно.\n\n27 Мөн Нифай би, Хурганы төлөөлөгчийн нэр нь, тэнгэр элчийн хэлснээр, Иохан гэдэг болохыг сонссон бөгөөд ийн гэрчлэх бөлгөө.\n\n28 Мөн болгоогтун, Нифай надад өөрийн үзсэн болоод сонссон зүйлсийн үлдэгдлийг бичих нь хориглогдсон билээ; иймийн тул миний бичсэн зүйлс надад хангалттай; мөн би үзсэн зүйлсээсээ зөвхөн багахан хэсгийг бичиглэсэн ажгуу.\n\n29 Мөн би эцгийнхээ харсан зүйлсийг харсан хэмээн би гэрчилж буй бөгөөд Их Эзэний тэнгэр элч тэдгээрийг надад мэдүүлсэн бөлгөө.\n\n30 Мөн эдүгээ би Сүнсэнд эзэгнэгдсэн үедээ харсан тэдгээр зүйлийн талаар ярихаа төгсгөл болгоё; мөн миний харсан бүх зүйл бичигдээгүй хэдий ч, миний бичсэн зүйлс үнэн бөлгөө. Мөн энэ нь ийм болой. Амен.\n\n", "1-ne 15": "[center][font_size=26]Бүлэг 15[/font_size][/center]\n\n[i]Хожмын өдрүүдэд Лихайн үр удам харийнхнаас сайн мэдээг хүлээн авах болно—Израилын цугларалт, унаган мөчрүүд нь дахин залгагдах чидуны модтой адилтгагдсан бөлгөө—Нифай амьдралын модны тухай үзэгдлийг тайлбарлаж мөн ёс бусыг үйлдэгчдийг зөв шударгыг үйлдэгчдээс салгахад үзүүлэгдэх Бурханы шударга ёсны тухай ярив. Ойролцоогоор МЭӨ 600–592 он.[/i]\n\n1 Мөнхүү улиран тохиох дор Нифай би, Сүнсэнд эзэгнэгдэж, мөн эдгээр бүх зүйлийг үзсэний дараа эцгийнхээ майханд эргэж ирэв.\n\n2 Мөнхүү улиран тохиох дор би ах нараа болгоов, мөн тэд миний эцгийн тэдэнд ярьсан зүйлсийн талаар өөр хоорондоо маргалдаж байв.\n\n3 Учир нь хүмүүн Их Эзэнээс эс асуух аваас ойлгоход бэрх олон агуу зүйлийг тэдэнд тэрбээр үнэнээр ярьсан болой; мөн тэд зүрх сэтгэлдээ хатуурхсаны учир, тиймийн тул тэд Их Эзэнд зохих ёсоор найдсан нь үгүй.\n\n4 Мөн эдүгээ Нифай би, тэдний зүрх сэтгэл хатуугийн учир, мөн түүнчлэн, өөрийн үзсэн зүйлсийн, мөн хүмүүсийн үрсийн агуу ёс бусын тул тэдгээр нь зайлшгүй улиран тохиох ёстойг мэдсэний учир гашуудан байсан бөлгөө.\n\n5 Мөнхүү улиран тохиох дор би зүдгүүртээ автан дарагдсан байв, миний ард түмний устгалын учир, би тэдний уналтыг харсан болохоор миний зүдгүүр бүхнээс илүү их хэмээн би бодож байлаа.\n\n6 Мөнхүү улиран тохиох дор би тэнхээ орсныхоо дараа ах нартаа хандан ярьж, тэдний маргалдааны шалтгааныг мэдэхийг тэднээс хүсэв.\n\n7 Мөн тэд: Болгоогтун, эцгийнхээ чидун модны унаган мөчрүүдийн талаар, мөн түүнчлэн харийнхны талаар ярьсан үгсийг бид ойлгож чадахгүй байна хэмээв.\n\n8 Мөн би тэдэнд хандан: Та нар Их Эзэнээс асуусан уу? хэмээв.\n\n9 Мөн тэд надад хэлэв: Бид тэгсэнгүй; учир нь Их Эзэн тийм ямар ч зүйлийг бидэнд мэдүүлдэг нь үгүй.\n\n10 Болгоогтун, би тэдэнд хандан хэлэв: Та нар Их Эзэний зарлигуудыг сахидаггүй чинь ямар учиртай юм бэ? Зүрх сэтгэлийнхээ хатуугаас болж эрсдэх болж байгаа чинь ямар учиртай юм бэ?\n\n11 Их Эзэний хэлсэн зүйлсийг та нар санахгүй байна гэж үү?—Хэрэв та нар зүрх сэтгэлээ үл хатууруулах аваас, мөн миний зарлигуудыг сахихдаа хичээнгүйлэн, мөн та нар хүлээн авна гэж найдан надаас итгэлтэйгээр асуух аваас, эдгээр зүйл та нарт лавтайяа мэдүүлэгдэх болно.\n\n12 Болгоогтун, бидний эцэгт байсан Их Эзэний Сүнсээр Израилын угсаа чидуны модтой зүйрлэгдсэнийг би та нарт хэлж байна; мөн болгоогтун, бид Израилын угсаанаас тасарч салгагдсан биш гэж үү, мөн бид Израилын угсааны мөчир биш гэж үү?\n\n13 Мөн эдүгээ, харийнхны бүрэн байдлаар дамжуулан унаган мөчрүүд нь залгагдах талаар бидний эцгийн өгүүлсний утга нь гэвэл, бидний үр удам итгэлээ алдан доройтсон байх үед, тийм ээ, доройтсоноос олон жилийн дараа, мөн Мессиа өөрийгөө хүмүүсийн үрсэд биеэр үзүүлснээс олон үеийн дараа, хожмын өдрүүдэд Мессиагийн сайн мэдээний бүрэн байдал харийнханд, мөн харийнхнаас бидний үр удмын үлдэгдэлд ирэх болно—\n\n14 Мөн тэр өдөр бидний үр удмын үлдэгдэл, тэд бол Израилын угсааных гэдгээ, мөн тэд Их Эзэний гэрээт хүмүүс гэдгээ мэдэх болно; мөн тэр үед тэд өвөг дээдсийнхээ мэдлэгт мөн түүнчлэн эцэг өвгөдөд нь өөрсдийнх нь Гэтэлгэгчээр тохинуулагдсан түүний сайн мэдээний мэдлэгт ирж мөн мэдэх болно; иймийн тул тэд түүнд хэрхэн ирж бас аврагдахыг мэдэж болохын тулд, тэд өөрсдийн Гэтэлгэгчийн мөн түүний сургаалын хэсэг бүрийн мэдлэгт ирэх болно.\n\n15 Мөн тэгээд тэр өдөр тэд баясаж мөн өөрсдийн хад болон аврал болох, өөрсдийн үүрдийн Бурханыг магтахгүй гэж үү? Тийм ээ, тэр өдөр, тэд үнэн усан үзмийн ороонгоос хүч чадал мөн шим тэжээл хүлээн авахгүй гэж үү? Тийм ээ, тэд Бурханы үнэн сүрэгт нийлэхгүй гэж үү?\n\n16 Болгоогтун, би та нарт хэлье, Тийм ээ; тэд Израилын угсааныхны дунд дахин санагдах болно; чидун модны унаган мөчир учраас, жинхэнэ чидуны модонд тэд залгагдах болно.\n\n17 Мөн эцгийн маань өгүүлсэн нь ийм утгатай болой; мөн тэрээр энэ нь тэд харийнхнаар тараагдахаас нааш улиран тохиохгүй гэсэн утгаар ярьсан бөлгөө; мөн Их Эзэн иудейчүүдээр өөрөөр хэлбэл, Израилын угсааныхнаар эсэргүүцэгдэх учраас тэрээр өөрийн хүчийг харийнханд үзүүлж болохын тулд энэ нь харийнхнаар дамжуулагдан ирнэ гэсэн утгаар тэр ярьсан болой.\n\n18 Иймийн тул, бидний эцэг зөвхөн бидний үр удмын тухай бус, харин хожмын өдрүүдэд биелэгдэх тэрхүү гэрээг дурдан, Израилын бүх угсааны тухай түүнчлэн ярьсан бөлгөө; Их Эзэний бидний эцэг Абрахамтай хийсэн уг гэрээнд: чиний үр удмаар газар дэлхийн бүх үндэстэн адислагдах болно гэсэн болой.\n\n19 Мөнхүү улиран тохиох дор, Нифай би, тэдэнд хандан эдгээр зүйлийн талаар ихийг ярив; тийм ээ, хожмын өдрүүд дэх иудейчүүдийн сэргээлтийн талаар би тэдэнд ярьсан болой.\n\n20 Мөн би тэдэнд Израилын угсааны, өөрөөр хэлбэл иудейчүүдийн сэргээлтийн талаар; мөн тэд сэргээгдсэнийхээ дараа дахин шившиглэгдэхгүй, бас дахин тараагдахгүй талаар ярьсан Исаиагийн үгсийг тоочив. Мөнхүү улиран тохиох дор би ах нартаа хандан олон үгийг ярив, иймээс тэд тайтгарч, Их Эзэний өмнө өөрсдийгөө даруусгав.\n\n21 Мөнхүү улиран тохиох дор тэд надад хандан дахин ярьж: Бидний эцгийн зүүдэндээ үзсэн энэ зүйл ямар утгатай билээ? Түүний харсан тэр мод ямар утгатай билээ? хэмээв.\n\n22 Мөн би тэдэнд хандан энэ нь амьдралын модыг төлөөлсөн бөлгөө хэмээв.\n\n23 Мөн тэд надад хандан: бидний эцгийн үзсэн, уг мод руу хөтлөх тэр төмөр бариул ямар утгатай вэ? хэмээв.\n\n24 Мөн би тэдэнд хандан энэ нь Бурханы үг байсныг хэлэв; мөн Бурханы үгийг анхаарах, мөн үүнээс тууштай зууран барих хэн боловч, тэд хэзээ ч эрсдэх нь үгүй; бас тэднийг устгал руу удирдахаар дайсны уруу таталтууд болон галт сумнууд, тэднийг харалган болтол нь давамгайлах нь ч үгүй.\n\n25 Иймийн тул, Нифай би, Их Эзэний үгэнд анхаарал тавихыг тэдэнд ухуулав; тийм ээ, Бурханы үгэнд анхаарал тавин мөн түүний зарлигуудыг бүх зүйл дээр үргэлж дагахыг сана хэмээн өөрийн бодгалийн бүх эрч хүчээр мөн өөрт буй бүх чадавхаараа би тэдэнд ухуулсан бөлгөө.\n\n26 Мөн тэд надад хандан: бидний эцгийн харсан уст голын утга юу билээ? хэмээв.\n\n27 Мөн би тэдэнд хандан эцгийн минь харсан тэр ус бол бузар байдал хэмээв; мөн түүний оюун санаа өөр зүйлсэд төвлөрсөн байсны улмаас тэр усны бузрыг эс болгоосон буюу.\n\n28 Мөн би тэдэнд хандан энэ нь амьдралын модноос мөн түүнчлэн Бурханы гэгээнтнүүдээс ёс бусчуудыг зааглах нэгэн аймшигт ангал юм хэмээн хэлсэн бөлгөө.\n\n29 Мөн би тэдэнд хандан энэ нь ёс бусчуудад бэлтгэгдсэн болохыг сайхь тэнгэр элчийн надад хэлсэн тэрхүү аймшигт тамыг төлөөлсөн хэмээв.\n\n30 Мөн би тэдэнд хандан, бидний эцэг түүнчлэн Бурханы шударга ёс нь, ёс бусыг үйлдэгчдийг зөв шударгыг үйлдэгчдээс түүнчлэн тусгаарласныг харсан болохыг; мөн үүний гэрэлтэх нь Бурханд үүрд мөн мөнхөд, төгсөлгүйгээр дүрэлзэх галын гэрэлтэх адил байсныг хэлсэн бөлгөө.\n\n31 Мөн тэд надад хандан: Энэ зүйл сорилтын өдрүүд дэх биеийн зовлонг хэлж байна уу, эсвээс зуурдын махбодыг үхсэний дараах сүнсний эцсийн байдлыг хэлж байна уу, эсвэл зуурдын зүйлсийн талаар хэлж байгаа юм уу? хэмээв.\n\n32 Мөнхүү улиран тохиох дор би тэдэнд хандан энэ нь зуурдын биеийн болон сүнсний зүйлсийн аль алиныг нь төлөөлж байсныг хэлэв; учир нь тэд өөрсдийн үйлсээр, тийм ээ, бүр тэдний сорилтын өдрүүдэд зуурдын бие махбодоор үйлдэгдсэн тэрхүү үйлсээр шүүгдэх ёстой өдөр ирнэ.\n\n33 Иймийн тул, хэрэв тэд өөрсдийн ёс бус үйлэнд насан өөд болбоос тэд түүнчлэн зөв шударгад хамаарагдах сүнслэг зүйлсийн хувьд хаягдах ёстой; иймийн тул, тэд өөрсдийн үйлсээр шүүгдэхийн тулд Бурханы өмнө зогсохоор авчрагдах ёстой; мөн хэрэв тэдний үйлс бузар байсан аваас тэд ч бузар байх ёстой нь гарцаагүй; мөн хэрэв тэд бузар аваас тэд Бурханы хаант улсад оршиж чадахгүй байх нь гарцаагүй; хэрэв ингэвээс, Бурханы хаант улс түүнчлэн бузар байх ёстой.\n\n34 Гэвч болгоогтун, би та нарт хэлье, Бурханы хаант улс бол бузар бус, мөн ямар ч цэвэр бус зүйл Бурханы хаант улсад орж чадахгүй; иймийн тул бузар түүнд бузар байр бэлтгэгдсэн байх нь гарцаагүй.\n\n35 Мөн бэлтгэгдсэн нэгэн байр буй, тийм ээ, бүр миний ярьсан тэр аймшигт там, мөн үүний бэлтгэгч нь чөтгөр болой; иймийн тул хүмүүсийн сүнсний эцсийн байдал нь Бурханы хаант улсад орших, эсвэл миний ярьсан шударга ёсны улмаас зайлуулагдах юм.\n\n36 Иймийн тул, ёс бусыг үйлдэгчид нь зөв шударгыг үйлдэгчдээс болон амьдралын модноос тусгаар байх болно, жимс нь бусад бүх жимснээс илүү хамгийн эрхэм үнэт мөн хамгийн хүсэл татам болох тэр модноос болой; тийм ээ, мөн энэ нь Бурханы бүх бэлгээс хамгийн агуу нь билээ. Мөн би ах нартаа ийн ярьсан бөлгөө. Амен.\n\n", "1-ne 16": "[center][font_size=26]Бүлэг 16[/font_size][/center]\n\n[i]Ёс бусыг үйлдэгчдэд үнэн нь хатуу санагддаг—Лихайн хөвгүүд Ишмэилийн охидтой гэрлэв—Лиахона тэдний замыг аглаг буйдад удирдав—Их Эзэнээс ирэх үгс Лиахона дээр цагаас цагт бичигдэж байв—Ишмэил нас барав; түүний гэр бүлийнхэн зовлон зүдгүүрийн улмаас бувтналдав. Ойролцоогоор МЭӨ 600–592 он.[/i]\n\n1 Мөнхүү эдүгээ улиран тохиох дор Нифай намайг ах нартаа хандсан яриагаа төгсгөл болгосны дараа, болгоогтун, тэд надад хандан: Бидний тэвчиж чадахаас хэтэрсэн хатуу зүйлийг чи бидэнд тунхаглалаа хэмээв.\n\n2 Мөнхүү улиран тохиох дор тэдэнд хандан би үнэний дагуу, ёс бусыг үйлдэгчдийн эсрэг хатуу зүйлсийг ярьсан гэдгээ би мэдсэн гэж хэлэв; мөн би зөв шударгыг үйлдэгчдийг зөвтгөн, мөн тэд эцсийн өдөр өргөмжлөгдөнө гэдгийг гэрчилсэн; иймийн тул гэмтнүүдэд, энэ нь тэдний зүрхийг зүсэх учир үнэн нь хатуу санагддаг бөлгөө.\n\n3 Мөн эдүгээ ах нар минь, хэрэв та нар зөв шударга мөн та нар Бурханы өмнө зөв шударгаар алхаж болохын тул үнэнийг дуртайяа анхааран сонсдог бол мөн үүнд анхаарлаа хандуулдагсан бол, та нар үнэнээс болж бувтналдаж: Чи бидний эсрэг хатуу зүйлсийг ярив хэмээхгүй байсан.\n\n4 Мөнхүү улиран тохиох дор Нифай би, Их Эзэний зарлигуудыг сахихыг ах нартаа байдгаараа хичээнгүйлэн ухуулав.\n\n5 Мөнхүү улиран тохиох дор тэд Их Эзэний өмнө өөрсдийгөө даруусгав; үүний хэрээр тэд зөв шударгын замуудаар алхлах болно хэмээн тэдний төлөө баясал мөн их найдлага надад төрөв.\n\n6 Эдүгээ, Лемүел гэж түүний нэрлэсэн тэр хөндийд эцэг минь майханд аж төрөн байхад эдгээр бүх зүйл хэлэгдсэн мөн хийгдсэн бөлгөө.\n\n7 Мөнхүү улиран тохиох дор Нифай би, Ишмэилийн охидын нэгийг эхнэр болгон авав; мөн түүнчлэн, миний ах нар Ишмэилийн охидоос эхнэр болгон авцгаав; мөн түүнчлэн Зорам Ишмэилийн ууган охиныг эхнэр болгон авав.\n\n8 Мөн тийн миний эцэг өөрт нь өгөгдсөн Их Эзэний бүх зарлигийг гүйцэлдүүлсэн байв. Мөн түүнчлэн Нифай би, Их Эзэнээр адислагдсан нь үлэмж бөлгөө.\n\n9 Мөнхүү улиран тохиох дор Их Эзэний дуу хоолой эцэгт минь хандан шөнөөр ярьж, мөн тэр маргааш нь аглаг буйдад аяндаа гарвал зохино хэмээн түүнд зарлигласан бөлгөө.\n\n10 Мөнхүү улиран тохиох дор эцэг минь өглөө босоод мөн майхны үүдэнд ирэхдээ, гайхлыг нь төрүүлэн, газарт буй нарийн хийцтэй бөмбөрцгийг олж харав; мөн энэ нь сайн чанарын гууль байв. Мөн тэр бөмбөрцөг хоёр зүүтэй байв; нэг зүү нь аглаг буйдад бидний хааш явбал зохих замыг зааж байв.\n\n11 Мөнхүү улиран тохиох дор бид аглаг буйд тийш авч явбал зохих бүх зүйлээ, мөн Их Эзэн бидэнд өгсөн хоол хүнсний үлдэгдлийг бүгдийг нь бөөгнүүлэн цуглуулав; мөн бид төрөл бүрийн үрийг аглаг буйдад тээхээр авав.\n\n12 Мөнхүү улиран тохиох дор бид майхнуудаа авч мөн Лемений голыг гатлан аглаг буйд тийш одов.\n\n13 Мөнхүү улиран тохиох дор бид дөрвөн өдрийн турш зүүн урд, урд зүг орчмыг чиглэн аялаад, мөн бид майхнуудаа дахин босгов; мөн бид уг газрыг Шазер хэмээх нэрээр нэрлэв.\n\n14 Мөнхүү улиран тохиох дор бид нум сумаа агсан, мөн гэр бүлийнхэндээ ан агнаж өгөхөөр аглаг буйдад одов; мөн бид гэр бүлийхэндээ зориулж ан агнаад, дараа нь аглаг буйд дахь Шазер нутагт гэр бүлийнхэндээ эргэж ирэв. Тэгээд бид урьдын адил чигийг даган, Улаан Тэнгисийн эрэг дагуу орших аглаг буйдын хамгийн үржил шимтэй хэсгийг даган аглаг буйдад дахин одов.\n\n15 Мөнхүү улиран тохиох дор бид замдаа нум сумаараа болон чулуу бас дүүгүүрээрээ ан хийж, олон өдрийн турш аялав.\n\n16 Мөн бид аглаг буйдын илүү үржил шимтэй хэсгээр нь дагуулах тэр бөмбөрцгийн заах чиглэлийг дагаж явсан бөлгөө.\n\n17 Мөн олон хоногийн турш аялсныхаа дараа бид хэсэг хугацаанд өөрсдийгөө дахин амрааж мөн гэр бүлийнхэндээ хүнс залгуулахаар майхнуудаа босгов.\n\n18 Мөнхүү улиран тохиох дор Нифай би, ан агнахаар явахдаа, болгоогтун, сайн гангаар хийсэн нумаа хугалчихав; мөн намайг нумаа хугалсны дараа, болгоогтун, бид хүнс залгуулаагүй учир, миний нум хугарсны улмаас ах нар минь надад уурлаж байв.\n\n19 Мөнхүү улиран тохиох дор бид гэрийнхэндээ хүнсгүй буцаж ирэв, тэд аяныхаа улмаас ихэд эцэж ядарсан учир хоол хүнсээр гачигдаж ихэд шаналан байв.\n\n20 Мөнхүү улиран тохиох дор Лемен болон Лемүел мөн Ишмэилийн хөвгүүд аглаг буйд дахь зовлон, зүдгүүрүүдийнхээ улмаас үлэмж ихээр бувтналдаж эхлэв; мөн түүнчлэн эцэг минь Их Эзэн Бурханыхаа эсрэг бувтнаж эхлэв; тийм ээ, мөн тэд бүгд бүр Их Эзэний эсрэг бувтналдахаар үлэмжийн уй гашууд автагдсан байв.\n\n21 Эдүгээ улиран тохиох дор, Нифай намайг нумаа алдсаны улмаас ах нар минь зовоож мөн тэдний нум хөвчгүй болсон байсан учир үлэмж хэцүү болж эхлэв, тийм ээ, үүний улмаас бид хүнс залгуулж чадахгүй байв.\n\n22 Мөнхүү улиран тохиох дор ах нар маань зүрх сэтгэлээ дахин хатууруулж, бүр Их Эзэн Бурханыхаа эсрэг гомдоллож байсан учир Нифай би, тэдэнд хандан ихийг ярив.\n\n23 Мөнхүү улиран тохиох дор, Нифай би, модоор нум, шулуун саваагаар сум хийв; иймийн тул, би өөрийгөө нум сум, дүүгүүр бас чулуугаар зэвсэглэв. Мөн би эцэгтээ хандан: Би хүнс залгуулахаар хааш явах билээ? хэмээв.\n\n24 Мөнхүү улиран тохиох дор тэд миний үгсийн учир өөрсдийгөө даруусгасан байсан тул тэрээр Их Эзэнээс асуув; би бодгалийнхаа эрч хүчээр тэдэнд хандан олон зүйлийг ярьсны учир болой.\n\n25 Мөнхүү улиран тохиох дор Их Эзэний дуу хоолой эцэгт минь ирэв; мөн Их Эзэний эсрэг бувтнасныхаа учир тэр үнэхээр зэмлэгдсэн бөлгөө, үүний хэрээр тэр гүнээ харамсалд орсон байв.\n\n26 Мөнхүү улиран тохиох дор Их Эзэний дуу хоолой түүнд хандан: Бөмбөрцгийн дээрхийг хар, мөн бичигдсэн зүйлсийг болгоогтун хэмээв.\n\n27 Мөнхүү улиран тохиох дор эцэг минь бөмбөрцөг дээр бичигдсэн тэр зүйлсийг хараад, тэрээр, мөн түүнчлэн миний ах нар болон Ишмэилийн хөвгүүд мөн бидний эхнэрүүд үлэмж ихээр айж, чичирцгээж байв.\n\n28 Мөнхүү улиран тохиох дор, Нифай би, уг бөмбөрцөгт буй зүүнүүдийг, тэдгээр нь бидний тэдгээрт хандуулсан итгэлийн бас хичээнгүй байдлын болон анхаарлын дагуу ажилладаг байсныг болгоов.\n\n29 Мөн тэдгээрийн дээр түүнчлэн уншихад илэрхий, Их Эзэний замуудын талаар бидэнд ойлголт өгөх шинэ бичиглэл байв; мөн энэ нь түүнд хандах бидний итгэлийн болон хичээнгүй байдлын дагуу цагаас цагт бичигдэж, өөрчлөгдөж байсан ажгуу. Мөн бид өчүүхэн арга замаар Их Эзэн агуу зүйлсийг тохиох болгож чадахыг ийн хардаг буюу.\n\n30 Мөнхүү улиран тохиох дор, Нифай би, бөмбөрцөг дээр өгөгдсөн тэр чиглэлийн дагуу уулын оргил дээр гарлаа.\n\n31 Мөнхүү улиран тохиох дор би зэрлэг амьтныг агнаж, үүний хэрээр би гэр бүлийнхэндээ өгөх хоолтой болов.\n\n32 Мөнхүү улиран тохиох дор би агнасан амьтнаа үүрсээр майхнууддаа эргэж ирэв; мөн эдүгээ тэд намайг хоол олж ирснийг хараад, тэдний баяр хөөр хэчнээн их байсан гээч! Мөнхүү улиран тохиох дор тэд Их Эзэний өмнө өөрсдийгөө даруусган, мөн түүнд талархал өргөв.\n\n33 Мөнхүү улиран тохиох дор бид дахин аяндаа гарч, эхний удаагийнхтай ойролцоо чиглэлд аялав; мөн бид олон хоногийн турш аялсны дараа бид хэсэг хугацаанд буудаллахаар майхнуудаа дахин босгов.\n\n34 Мөнхүү улиран тохиох дор Ишмэил нас барж, мөн Нахом хэмээх газарт түүнийг оршуулав.\n\n35 Мөнхүү улиран тохиох дор Ишмэилийн охид эцгээ алдсан учир, басхүү аглаг буйд дахь зүдгүүрүүдийн учир үлэмж гашуудан байв; мөн тэд эцгийн минь эсрэг, тэр тэднийг Иерусалим нутгаас гарган авчирсны учир бувтналдан, өгүүлсэн нь: Бидний эцэг үхэв; тийм ээ, мөн бид аглаг буйдад ихээр бэдрэв, мөн бид ихэд зовж зүдэрч, өлсөж цанган бас ядрав; мөн эдгээр бүх зовлонгийн эцэст бид энэ аглаг буйдад өлсгөлөнгийн улмаас эрсдэх нь зайлшгүй хэмээв.\n\n36 Мөн тэд тийн эцгийн минь эсрэг, мөн түүнчлэн миний эсрэг бувтналдав; мөн тэд Иерусалим руу дахин буцах хүсэлтэй байлаа.\n\n37 Мөн Лемен нь Лемүелд мөн түүнчлэн Ишмэилийн хөвгүүдэд хандан: Болгоогтун, манай эцгийг мөн түүнчлэн ах нар нь болох бидний захирагч болон багш болох үүргийг өөртөө авсан манай дүү Нифайг бүгдээрээ алцгаая хэмээв.\n\n38 Эдүгээ, тэрээр Их Эзэн өөртэй нь ярьсан, мөн түүнчлэн тэнгэр элч нар өөрт нь тохинуулсан гэж хэлсэн. Гэвч болгоогтун, тэр бидэнд худал хэлж буйг бид мэднэ; мөн тэрээр бидний нүдийг хуурч болохын тулд, магадгүй, биднийг харь этгээд аглаг буйд тийш дагуулан одож болно хэмээн бодоод; мөн тэр биднийг дагуулсныхаа дараа биднээр өөрийн хүсэл болон тааллын дагуу хийлгэж болохын тулд, өөрийгөө бидний хаан мөн захирагч болгоно хэмээн бодоод, эдгээр зүйлийг тэр бидэнд хэлж мөн олон зүйлийг башир аргаар үйлддэг. Мөн миний ах Лемен тэдний зүрх сэтгэлийг уурлуулахаар энэ маягаар өдөөн хатгав.\n\n39 Мөнхүү улиран тохиох дор Их Эзэн бидэнтэй хамт байв, тийм ээ, бүр Их Эзэний дуу хоолой ирж мөн тэдэнд хандан олон үгийг ярив, мөн тэднийг үлэмж зэмлэсэн бөлгөө; мөн тэд Их Эзэний дуу хоолойгоор зэмлүүлснийхээ дараа уурлахаа больж, мөн нүглүүдээ наманчлав, үүний хэрээр Их Эзэн биднийг дахин хоол хүнсээр адисалсан тул бид эрсдээгүй бөлгөө.\n\n", "1-ne 17": "[center][font_size=26]Бүлэг 17[/font_size][/center]\n\n[i]Нифай усан онгоц барихаар зарлигдуулав—Ах нар нь түүнийг эсэргүүцэв—Тэрээр Израилынханд Бурханы үйлдсэн үйл хэргүүдийн түүхийг давтан байж тэднийг ухуулав—Нифай Бурханы хүчээр дүүргэгдэв—Ах нар нь түүнд гар хүрэх нь хориглогдов, тэгэх аваас тэд хатсан зэгс мэт гандах байв. Ойролцоогоор МЭӨ 592–591 он.[/i]\n\n1 Мөнхүү улиран тохиох дор бид аглаг буйдад дахин аяндаа гарав; мөн бид тэр цагаас хойш барагцаалбал дорнодыг чиглэн аялсан бөлгөө. Мөн бид аглаг буйдад аялж бас их зүдгүүрийг туулав; мөн эмэгтэйчүүд маань аглаг буйдад хүүхдүүд төрүүлэв.\n\n2 Мөн бидэн дээрх Их Эзэний адислалууд агуу их байв, иймээс аглаг буйдад бид түүхий махаар амь зогоож байхад манай эмэгтэйчүүд хүүхдүүдээ хөхүүлэн элбэг цатгаж, бас тэд хүч тамиртай, тийм ээ бүр эр хүний адил байв; мөн тэд аяны замаа бувтналдалгүйгээр туулж эхлэв.\n\n3 Мөн бид Бурханы зарлигууд биелэгдэх ёстойг ийн харав. Мөн хүмүүсийн үрс Бурханы зарлигуудыг сахивал тэрээр тэднийг тэжээн мөн тэднийг хүчирхэгжүүлж, бас өөрийн зарлигласан тэрхүү зүйлийг биелүүлэх арга замуудыг тэдэнд хангаж өгдөг бөлгөө; иймийн тул, тэрээр биднийг аглаг буйдад нүүдэллэж байх зуур арга замуудаар хангаж байв.\n\n4 Мөн бид аглаг буйдад олон жилийн турш, тийм ээ, бүр найман жил нүүдлийн байдалд байлаа.\n\n5 Тэгээд жимс, бас зэрлэг зөгийн бал элбэгтэй учир Өгөөмөр хэмээн бидний нэрлэсэн нутагт бид хүрч ирэв; мөн эдгээр бүх зүйл биднийг эрсдүүлэхгүйн тулд Их Эзэнээр бэлтгэгдсэн байлаа. Мөн Иррентум хэмээн бидний нэрлэсэн, орчуулбал их усан гэгдэх тэнгисийг бид болгоов.\n\n6 Мөнхүү улиран тохиох дор бид тэнгисийн эрэгт майхнуудаа босгов; мөн бид их зүдгүүр, олон бэрхшээлийг, тийм ээ, бүр бид бүгдийг нь бичиж чадахааргүй ихийг туулсан, гэсэн хэдий ч, бид тэнгисийн эрэгт ирэх үедээ үлэмж баяртай байв; мөн их жимстэйнх нь улмаас уг нутгийг Өгөөмөр хэмээн бид нэрлэв.\n\n7 Мөнхүү улиран тохиох дор, Нифай би, Өгөөмөр нутагт олон өдөр байсны дараа Их Эзэний дуу хоолой надад ирж, өгүүлсэн нь: Бос, мөн ууланд гарагтун хэмээв. Мөнхүү улиран тохиох дор би босож мөн уулан дээр гараад, Их Эзэнд хандан залбирав.\n\n8 Мөнхүү улиран тохиох дор Их Эзэн надад ярьж, өгүүлсэн нь: Би чиний хүмүүсийг энэ усаар зөөхийн тулд, чамд миний үзүүлэх тэр маягаар, чи усан онгоц барих болно хэмээв.\n\n9 Мөн би хэлэв: Их Эзэн, надад таны үзүүлсэн тэр маягийн дагуу онгоц барих багажуудыг хийж болохын тулд хайлуулах хүдрийг олохоор би хаашаа явах вэ?\n\n10 Мөнхүү улиран тохиох дор би багаж хийж болохын тулд хүдэр олохоор хааш явахыг Их Эзэн надад хэлэв.\n\n11 Мөнхүү улиран тохиох дор, Нифай би амьтны арьсаар гал үлээлгэх хөөрөг хийв; мөн гал хөөргөдөх хэрэгсэлтэй байж болохын тулд би хөөрөг хийсний дараа, гал үүсгэж болохын тулд хоёр чулуу харшуулан цахив.\n\n12 Учир нь, Их Эзэн эдүгээ болтол биднийг аглаг буйдад аялах зуураа гал ихээр түлэхийг зөвшөөрөөгүй байсан билээ; учир нь тэрээр: Би та нарын хоолонд амт оруулах учраас та нар үүнийг гал дээр чанах хэрэггүй;\n\n13 Мөн түүнчлэн би аглаг буйдад та нарын гэрэл байх болно; мөн хэрэв та нар миний зарлигуудыг сахивал, би та нарын өмнө замыг бэлтгэнэ; иймийн тул, та нар миний зарлигуудыг сахихынхаа хэрээр амлагдсан нутгийн зүг удирдагдах болно; мөн та нар надаар удирдагдаж байгаагаа мэдэх болно хэмээсэн болой.\n\n14 Тийм ээ, мөн Их Эзэн түүнчлэн: Та нар амлагдсан нутагт хүрсний дараа, би бол Их Эзэн, Бурхан мөн гэдгийг; мөн Их Эзэн би, та нарыг устгалаас ангижруулсныг; тийм ээ, би та нарыг Иерусалим нутгаас гаргаж авчирсныг та нар мэдэх болно хэмээв.\n\n15 Иймийн тул, Нифай би, Их Эзэний зарлигуудыг сахихаар мэрийж мөн итгэлтэй бас хичээнгүй байхыг би ах нартаа ухуулсан билээ.\n\n16 Мөнхүү улиран тохиох дор би хаднаас хайлуулсан хүдрээр багаж хийв.\n\n17 Мөн ах нар маань намайг усан онгоц барих гэж буйг хараад, тэд миний эсрэг бувтналдаж эхлэн, өгүүлсэн нь: Дүү маань мулгуу юм, учир нь тэр өөрийгөө усан онгоц барьж чадна хэмээн бодно; тийм ээ, мөн түүнчлэн тэр энэ агуу их усыг гаталж чадна гэж бодох ажээ.\n\n18 Мөн ах нар минь миний эсрэг ийн гомдоллож, мөн тэд намайг усан онгоц барьж чадна гэж итгээгүйн учир, тэд хөдөлмөрлөхгүй байх хүсэлтэй байсан буюу; бас тэд намайг Их Эзэнээр зааварлагдаж байсан гэдэгт ч итгэхгүй байв.\n\n19 Мөн эдүгээ улиран тохиох дор, Нифай би, тэдний зүрх сэтгэл хатуугийн учир үлэмж ихээр гуниглан байв; мөн эдүгээ тэд намайг гуниглаж эхлэхийг хараад зүрх сэтгэлдээ баярлаж, үүний хэрээр тэд надаас болон баясаж, өгүүлсэн нь: Бид чамайг усан онгоц барьж чадахгүйг чинь мэдсэн, учир нь дүгнэж цэгнэхдээ мууг чинь бид мэдсэн; иймийн тул, чи ийм агуу үйлийг гүйцэлдүүлж чадахгүй.\n\n20 Мөн чи зүрх сэтгэлийнхээ мунхаг төсөөлөлд хөтлөгдөх бидний эцэгтэй адил юм; тийм ээ, тэр биднийг Иерусалим нутгаас удирдан гаргасан, мөн бид аглаг буйдад өдий олон жил бэдрэн явна; мөн бидний эмэгтэйчүүд бие давхар байж хүнд ажилд зүтгэв; мөн тэд аглаг буйдад хүүхдүүдээ төрүүлж мөн үхэхээс бусдаар бүх зүйлийн зовлонг үзлээ; мөн тэд Иерусалимаас гарч ирэхээсээ өмнө үхсэн бол эдгээр зүдгүүрийг туулснаас дээр байх байсан биз ээ.\n\n21 Болгоогтун, ийм олон жил бид аглаг буйдад зовлоо, бид энэ хугацаанд өөрсдийн эд хөрөнгө болон өв газраа сэтгэл хангалуун эдэлж болох байсан; тийм ээ, мөн бид баяр хөөртэй байж болох байсан.\n\n22 Мөн Иерусалим нутагт байсан тэдгээр хүмүүс зөв шударга хүмүүс байсныг бид мэднэ; учир нь тэд Их Эзэний тогтоолууд болон шүүлтүүдийг мөн түүний бүх зарлигийг Мосегийн хуулийн дагуу сахидаг байсан бөлгөө; иймийн тул, тэд бол зөв шударга хүмүүс гэдгийг бид мэднэ; мөн бидний эцэг тэднийг шүүж, мөн бид түүний үгсийг анхаарах учраас биднийг гарган удирдсан юм; тийм ээ, мөн манай дүү түүнтэй адил юм. Мөн иймэрхүү маягийн хэлээр ах нар маань бидний эсрэг гомдоллон бувтналдав.\n\n23 Мөнхүү улиран тохиох дор, Нифай би, тэдэнд хандан ярьж, хэлрүүн: Израилын хүүхдүүд болох бидний эцэг өвгөд, хэрэв тэд Их Эзэний үгсийг анхаараагүй бол египетчүүдийн гараас гарган удирдагдах байсан гэдэгт та нар итгэдэг үү?\n\n24 Тийм ээ, хэрэв тэднийг боолчлолоос удирдан гаргахыг Их Эзэн Мосед зарлиг болгоогүй бол, тэд боолчлолоос удирдагдан гарах байсан гэж та нар таамаглана уу?\n\n25 Эдүгээ Израилын хүүхдүүд боолчлолд байсныг та нар мэднэ; мөн тэд тэсэхэд хэцүү ажилд дарагдаж байсныг та нар мэднэ; иймийн тул, тэд боолчлолоос гаргагдан авчрагдсан нь тэдэнд сайн зүйл болсон нь гарцаагүйг та нар мэднэ.\n\n26 Мосе тэр агуу үйлийг хийхээр Их Эзэнээр зарлигдуулсан байсныг эдүгээ та нар мэднэ; мөн түүний үгээр Улаан Тэнгисийн ус нааш цааш ярагдан, мөн тэд хуурай газар дээгүүр хөндлөн гарч ирснийг та нар мэднэ.\n\n27 Харин Фараоны их цэрэг болох тэр египетчүүд Улаан тэнгист живснийг та нар мэднэ.\n\n28 Мөн түүнчлэн тэд аглаг буйдад маннагаар тэжээгдэж байсныг та нар мэднэ.\n\n29 Тийм ээ, мөн түүнчлэн Мосе өөрийн үгээр, түүнд байсан Бурханы хүчний дагуу хадыг цохиж, тэндээс ус гарахад Израилын хүүхдүүд цангаагаа тайлж болох болсныг та нар мэдэх бөлгөө.\n\n30 Мөн тэдний Их Эзэн Бурхан, тэдний Гэтэлгэгч өмнө нь явж, өдрөөр тэднийг удирдан дагуулж мөн шөнөөр гэрэл гэгээ өгч, мөн хүнд өгөгдвөл зохих тэдгээр бүх зүйлийг тэдэнд хийж өгч, тэд удирдагдаж байсан атал, тэд зүрх сэтгэлээ хатууруулан мөн оюунаа харалган болгож, Мосегийн эсрэг мөн үнэн болоод амьд Бурханы эсрэг хараан доромжилж байсан билээ.\n\n31 Мөнхүү улиран тохиох дор өөрийн үгийн дагуу тэр тэднийг устгасан бөлгөө; мөн өөрийн үгийн дагуу тэр тэднийг удирдсан бөлгөө; мөн өөрийн үгийн дагуу тэр тэдэнд бүх зүйлийг хийж өгсөн билээ; мөн түүний үгээр бус аваас нэгээхэн ч зүйл эс хийгдсэн бөлгөө.\n\n32 Мөн тэд Иордан голыг гаталсны дараа тэрээр тэднийг уг нутгийн хүүхдүүдийг хөөн зайлуулах, тийм ээ, тэднийг устгалд нь хүртэл тараах хүчтэй болгосон буюу.\n\n33 Мөн эдүгээ, та нар ийн таамаглана уу, амлалтын нутагт байсан, бидний эцэг өвгөдөөр хөөгдөн гаргагдсан, энэ нутгийн хүүхдүүдийг, тэднийг та нар зөв шударга байсан гэж таамаглана уу? Болгоогтун, би та нарт хэлнэ, Үгүй.\n\n34 Хэрэв тэд зөв шударга байсан бол манай эцэг өвгөд тэднээс илүүтэйгээр сонгомол байх байсан гэж та нар таамаглана уу? Би та нарт хэлнэ, Үгүй.\n\n35 Болгоогтун, Их Эзэн бүх маханбодыг адилхан үздэг; зөв шударга тэрээр Бурханы тааллыг хүртдэг. Гэвч болгоогтун, энэ хүмүүс Бурханы үг бүрийг эсэргүүцэж, мөн тэдний алдас боловсорч гүйцээд байв; мөн Бурханы хилэн тэдний дээр үлэмж ихээр ирэв; мөн Их Эзэн уг нутгийг тэдний эсрэг зүхэж, мөн бидний эцэг өвгөдийн төлөө үүнийг адисалсан юм; тийм ээ, тэрээр үүнийг тэдний эсрэг, устгалд нь хүртэл зүхэж, мөн тэрээр бидний эцэг өвгөдийг, үүнийг эзэмших хүчээр тэднийг адисалсан юм.\n\n36 Болгоогтун, Их Эзэн газар дэлхийг эзэмшүүлж болохын тулд бүтээсэн юм; мөн тэд үүнийг эзэмшиж болохын тулд тэрээр өөрийн хүүхдүүдийг бүтээсэн юм.\n\n37 Мөн тэрээр зөв шударга үндэстнийг бий болгон, мөн ёс бус үндэстнүүдийг устгадаг болой.\n\n38 Мөн тэрээр зөв шударгыг үйлдэгчдийг эрхэм сайхан нутгууд тийш удирдаж, мөн ёс бусыг үйлдэгчдийг тэрээр устган, мөн тэдний улмаас, тэдэнд уг нутгийг зүхдэг бөлгөө.\n\n39 Тэрээр тэнгэрийн дээдэд ноёлдог, учир нь энэ бол түүний сэнтий, мөн энэ дэлхий бол түүний хөлийн тавиур юм.\n\n40 Мөн тэрээр өөрийг нь Бурханаа болгогч тэднийг хайрладаг. Болгоогтун, тэрээр бидний эцэг өвгөдийг хайрлаж, мөн тэрээр тэдэнтэй гэрээ хийсэн билээ, тийм ээ, бүр Абрахам, Исаак мөн Иаковтой буюу; мөн тэрээр өөрийн хийсэн гэрээнүүдийг санасан буюу; иймийн тул, тэрээр тэднийг Египет нутгаас гарган авчирсан бөлгөө.\n\n41 Мөн тэрээр өөрийн саваагаар аглаг буйдад тэднийг шийтгэв; учир нь тэд яг та нарын адил зүрх сэтгэлээ хатууруулсан билээ; мөн Их Эзэн тэдний алдсын улмаас тэднийг шийтгэв. Тэрээр нисдэг галт могойнуудыг тэдний дунд илгээсэн бөлгөө; мөн тэднийг хазуулсны дараа тэрээр тэдний эдгэрч болох арга замыг бэлтгэсэн ажгуу; мөн тэдний гүйцэтгэх ажил нь харах байв; мөн уг арга замын энгийн байдал эсвэл үүний амархны учир эрсэдсэн нь олон байв.\n\n42 Мөн тэд цагаас цагт зүрх сэтгэлээ хатууруулж, мөн Мосегийн эсрэг, мөн түүнчлэн Бурханы эсрэг тэд хараан доромжилж байв; гэсэн хэдий ч, түүний зүйрлэшгүй хүчээр амлалтын нутагт тэд удирдагдсаныг та нар мэднэ.\n\n43 Мөн эдүгээ, эдгээр бүх зүйлийн дараа, тэдний ёс бус болсон цаг ирлээ, тийм ээ, бараг л боловсорч гүйцээд байна; мөн энэ өдөр тэд устгагдах гэж байгаа эсэхийг би эс мэднэ; учир нь тэдний дарангуйлалд хүргэгдэх цөөн хэдээс бусад нь устгагдах ёстой тэр өдөр гарцаагүй ирэх ёстойг би мэднэ.\n\n44 Иймийн тул, Их Эзэн эцэгт минь, тэрээр аглаг буйд тийш одвол зохино хэмээн зарлигласан ажгуу; мөн түүнчлэн иудейчүүд түүний амийг авахыг эрэлхийлэв; тийм ээ, мөн та нар ч түүнчлэн түүний амийг авахаар эрэлхийлсэн; иймийн тул, та нар зүрх сэтгэлдээ алуурчид, мөн та нар бас тэдний адил бөлгөө.\n\n45 Та нар алдсыг үйлдэхдээ шаламгай боловч Их Эзэн Бурханаа санахдаа удаан болой. Та нар тэнгэр элчийг харсан, мөн тэрээр та нарт ярьсан; тийм ээ, та нар түүний дуу хоолойг цагаас цагт сонссон; мөн тэрээр намуухан зөөлөн дуугаар та нарт ярьсан, гэвч та нар мэдрэхээс өнгөрсөн байсан, иймээс та нар түүний үгсийг мэдэрч чадсангүй; иймийн тул, дэлхийг салж хуваагдах мэт сэгсрэхэд хүргэсэн аянгын дуугаар тэрээр та нарт ярьсан билээ.\n\n46 Мөн түүнчлэн тэрбээр өөрийн бүхнийг чадагч үгийн хүчээр газар дэлхийг ч үгүй болгож чадахыг та нар мэднэ; тийм ээ, мөн тэр өөрийн үгээр бартаатай газрыг тэгш сайхан, мөн тэгш сайхан газруудыг эвдэж чадахыг та нар мэднэ. Өө, тэгвэл, та нар яагаад зүрх сэтгэлдээ ийм хатуу байж чадна вэ?\n\n47 Болгоогтун, бодгаль минь та нараас болоод шаналалдаа урагдаж, мөн зүрх сэтгэл минь өвднөм; би та нарыг үүрд хаягдах болуузай хэмээн айна. Болгоогтун, би Бурханы Сүнсээр дүүрэн байнам, үүний хэрээр миний бие хүчгүй байна.\n\n48 Мөн эдүгээ улиран тохиох дор намайг эдгээр үгсийг ярихад тэд надад уурлаж, мөн намайг тэнгисийн гүнд хаяхыг хүсэж байв; мөн тэд надад гар хүрэхээр урагшлан ирэхэд би тэдэнд ярьж, өгүүлсэн нь: Бүхнийг Чадагч Бурханы нэрээр, надад бүү хүр хэмээн би та нарт тушааж байна, учир нь бүр бүх биеийг минь эзэгнэх Бурханы хүчээр би дүүргэгдээд байна; мөн хэн надад гар хүрнэв, тэр нь бүр хатсан зэгс адил гандах болно; мөн тэрээр Бурханы хүчний өмнө юухан ч биш байх болно, учир нь Бурхан түүнийг цохих болно.\n\n49 Мөнхүү улиран тохиох дор, Нифай би, тэд эцгийнхээ эсрэг цаашид бувтналдах нь зохисгүй; бас Бурхан намайг усан онгоц баривал зохино хэмээн зарлигласан тул, тэд надаас өөрсдийн хөдөлмөрийг харамлах учиргүй хэмээн тэдэнд хэлэв.\n\n50 Мөн би тэдэнд хэлэв: Хэрэв Бурхан надад бүх зүйлийг хийхийг зарлиглах юм бол би тэдгээрийг хийж чадах бөлгөө. Хэрэв тэр, энэ усанд газар бол гэж хэл хэмээн надад зарлиглах юм бол энэ нь газар болохсон; мөн хэрэв би үүнийг хэлэх юм бол энэ нь биелэх болно.\n\n51 Мөн эдүгээ, хэрэв Их Эзэн ийм агуу их хүчтэй байж, мөн хүмүүсийн үрсийн дунд ийм олон гайхамшгийг гүйцэлдүүлсэн юм бол, усан онгоц барихыг тэрээр надад яахан зааварлаж чадахгүй байх билээ?\n\n52 Мөнхүү улиран тохиох дор, Нифай би, ах нартаа хандан олон зүйлийг хэлэв, үүний хэрээр тэд мадлагдан мөн миний эсрэг маргаж чадсангүй; бүр олон хоногийн турш тэд надад гар хүрж ч, хуруугаа хүргэж ч зүрхэлсэнгүй. Эдүгээ тэд миний өмнө гандах болуузай хэмээснээс ийн үйлдэж эс зүрхэлсэн болой, Бурханы Сүнс тийм хүчтэй байв; мөн энэ нь тэдэнд ийнхүү нөлөөлсөн буюу.\n\n53 Мөнхүү улиран тохиох дор Их Эзэн надад хэлэв: Гараа ах нарынхаа зүг дахин сунга, мөн тэд чиний өмнө гандахгүй, харин би тэднийг цочрооно, мөн би бол Их Эзэн тэдний Бурхан гэдгийг тэд мэдэж болохын тулд би үүнийг үйлдэх болно хэмээн Их Эзэн хэлэв.\n\n54 Мөнхүү улиран тохиох дор би ах нарынхаа зүг гараа сунгавал, мөн тэд миний өмнө гандсангүй; харин Их Эзэн бүр өөрийн хэлсэн тэрхүү үгийн дагуу тэднийг сэгсэрсэн буюу.\n\n55 Мөн эдүгээ, тэд хэлэв: Бид Их Эзэн чамтай буйг гарцаагүй мэдлээ, учир нь биднийг сэгсэрсэн нь Их Эзэний хүч гэдгийг бид мэднэ. Мөн тэд миний өмнө унаж, мөн намайг бишрэн шүтэхийг завдав, гэвч би тэдэнд зөвшөөрөлгүй, ийн хэлэв: Би бол та нарын дүү, тийм ээ, бүр насан бага дүү чинь; иймийн тул, Их Эзэн Бурханаа бишрэн шүт, мөн эцэг эхээ дээдлэн хүндэл, Их Эзэн Бурхан тань та нарт өгөх тэрхүү нутагт та нарын өдрүүд урт байж болохын тулд болой.\n\n", "1-ne 18": "[center][font_size=26]Бүлэг 18[/font_size][/center]\n\n[i]Усан онгоцыг барьж дуусгав—Иаков, Иосеф хоёр төрсөн тухай дурдагдав—Уг бүлгийнхэн амлагдсан нутгийг зорин хөдлөв—Ишмэилийн хөвгүүд мөн тэдний эхнэрүүд наргиан болон эсэргүүцэлд нэгдэв—Нифай хүлэгдэж, мөн усан онгоц аймшигт хуй салхинд буцаан туугдав—Нифай суллагдаж, мөн түүний залбирлаар шуурга зогсов—Уг хүмүүс амлагдсан нутагт хүрэв. Ойролцоогоор МЭӨ 591–589 он.[/i]\n\n1 Мөнхүү улиран тохиох дор тэд Их Эзэнийг бишрэн шүтэж, мөн надтай хамт одов; мөн бид дүнз модыг нарийн хийцээр урлав. Мөн Их Эзэн усан онгоцны дүнз модыг ямар маягаар урлахыг цагаас цагт надад үзүүлж байсан бөлгөө.\n\n2 Эдүгээ Нифай би, дүнз модыг хүмүүний сурсан тэр маягаар урласангүй, бас би усан онгоцыг хүмүүний маягаар ч барьсангүй; харин би Их Эзэний надад үзүүлсэн тэр маягаар барьсан билээ; иймийн тул, энэ нь хүмүүний маягаар байсангүй.\n\n3 Мөн Нифай би, байн байн ууланд гарч, мөн Их Эзэнд үе үе залбирсан бөлгөө; иймийн тул Их Эзэн надад агуу зүйлсийг үзүүлэв.\n\n4 Мөнхүү улиран тохиох дор Их Эзэний үгийн дагуу усан онгоцыг би дуусгасны дараа, ах нар маань энэ нь сайн болсныг, мөн үүний ур хийц үлэмж сайн байсныг болгоосон бөлгөө; иймийн тул, тэд Их Эзэний өмнө өөрсдийгөө дахин даруусгав.\n\n5 Мөнхүү улиран тохиох дор Их Эзэний дуу хоолой эцэгт минь ирж, биднийг босож мөн усан онгоцонд орвол зохино хэмээв.\n\n6 Мөнхүү улиран тохиох дор Их Эзэн бидэнд зарлигласны дагуу бид бүх зүйлийг, аглаг буйдаас ихээхэн жимс бас махыг, мөн арвин их бал, мөн хоол хүнсийг бэлтгэсний дараа, маргааш нь бид өөрсдийн бүх ачаа мөн үр тариаг, мөн бид насны эрэмбээр, авчирсан бүх зүйлээ өөрсдөдөө авч усан онгоцонд оров; иймийн тул, бид бүгд эхнэр, хүүхдүүдийнхээ хамт усан онгоц руу очиж, орсон бөлгөө.\n\n7 Мөн эдүгээ, эцэг минь аглаг буйдад хоёр хөвгүүнтэй болсон байв; ахмад нь Иаков, бага нь Иосеф хэмээгдэх бөлгөө.\n\n8 Мөнхүү улиран тохиох дор бидэнд зарлиг болсон тэр зүйлс мөн хоол хүнсээ өөрсдөдөө авч, бид бүгд усан онгоцонд орсныхоо дараа тэнгист гарч, амлагдсан нутгийг зүглэн салхинд туугдсан болой.\n\n9 Мөн бид олон хоногийн турш салхинд урагш туугдсаны дараа, болгоогтун, ах нар маань бас Ишмэилийн хөвгүүд мөн түүнчлэн тэдний эхнэрүүд өөрсдийгөө зугаацуулж эхлэв, үүний хэрээр тэд бүжиглэж мөн дуулж, бас ихэд бүдүүлгийг ярьж эхлэв, тийм ээ, бүр тэд ямар хүчээр тэнд авчрагдсанаа мартав; тийм ээ, тэд үлэмж бүдүүлэг байдалд автав.\n\n10 Мөн Их Эзэн бидэнд уурлаж, мөн алдсын маань улмаас биднийг цохиж тэгээд бид тэнгисийн гүнд залгигдах буюу хэмээн Нифай би үлэмж айж эхлэв; иймийн тул, Нифай би, тэдэнд ихэд чанд ярьж эхлэв; гэвч болгоогтун тэд надад уурлаж: Бид дүүгээ өөрсдийн захирагч байлгахгүй хэмээв.\n\n11 Мөнхүү улиран тохиох дор Лемен, Лемүел хоёр намайг барьж мөн олсоор хүлээд, мөн тэд надад ихэд хэрцгийгээр хандав; гэсэн хэдий ч Их Эзэн ёс бусыг үйлдэгчдийн талаар өөрийн ярьсан үгийг биелүүлэн, өөрийн хүчийг үзүүлж болохын тулд үүнийг үйлдэхийг зөвшөөрсөн буюу.\n\n12 Мөнхүү улиран тохиох дор тэд намайг хөдөлж чадахгүй болтол нь хүлсний дараа, Их Эзэнээр бэлтгэгдсэн байсан мөнөөх луужин ажиллахаа болив.\n\n13 Иймийн тул, тэд усан онгоцыг хааш залахаа мэдсэнгүй, тэгтэл их шуурга, тийм ээ, агуу бөгөөд аймшигт хуй салхи босов, мөн бид усан дээр гурав хоногийн турш буцаан туугдав; мөн тэд далайд живэх болуузай хэмээн үлэмж айж эхлэв; гэсэн хэдий ч, тэд намайг сулласангүй.\n\n14 Мөн бид буцаж туугдсан дөрөв дэх өдөр, хуй салхи үлэмж ширүүн болж эхлэв.\n\n15 Мөнхүү улиран тохиох дор бид бараг л далайн гүнд залгигдах гэж байв. Мөн бид дөрвөн өдрийн турш усан дээр буцаан туугдсаны дараа, ах нар маань Бурханы шүүлтүүд тэдний дээр байсныг, мөн тэд алдсаа наманчлахгүй аваас эрсдэх ёстой гэдгээ ойлгож эхлэв; иймийн тул, тэд надад ирж, мөн миний бугуйн дахь хүлээсийг тайлав, мөн болгоогтун миний хоёр гарын бугуй үлэмж хавдсан байв; мөн түүнчлэн миний хөлийн шагай ч маш их хавдсан байсан ба өвдөх нь туйлын их байв.\n\n16 Гэсэн хэдий ч, би Бурхандаа түшиглэж, мөн би түүнийг бүх өдрийн турш магтан алдаршуулав; мөн би зүдгүүрүүдийнхээ учир Их Эзэний эсрэг бувтнасан нь үгүй билээ.\n\n17 Эдүгээ миний эцэг Лихай, тэдэнд мөн түүнчлэн Ишмэилийн хөвгүүдэд олон зүйлийг хэлсэн байв; гэвч, болгоогтун, тэд миний төлөө ярьсан хэнийг боловч ихэд заналхийлэн сүрдүүлэв; мөн эцэг эх минь насанд дарагдан, мөн хүүхдүүдийнхээ улмаас уй гашуу болон ихэд шаналсны улмаас, дордож, тийм ээ, тэд бүр хэвтэрт оров.\n\n18 Тэдний уй гашуу болон гүн шаналлын, мөн ах нарын маань алдсын учир, тэд бүр энэ цагийг орхин одож Бурхантайгаа уулзахад ойрхон болсон байв; тийм ээ, тэдний буурал үс газарт булшлагдах дөхөөд байв; тийм ээ, тэд бүр шаналлаа тээн, усан булшинд ороход ойрхон байлаа.\n\n19 Мөн түүнчлэн Иаков, Иосеф хоёр бага байж, тэжээл ихэд хэрэгтэй байснаас, эхийнхээ зүдгүүрүүдийн улмаас шаналж байв; мөн түүнчлэн эхнэрийн минь, бас түүнчлэн миний хүүхдүүдийн нулимс мөн залбирлууд ах нарын минь зүрх сэтгэлийг, тэд намайг суллахаар болтол зөөллөсөнгүй.\n\n20 Мөн тэднийг устгалаар сүрдүүлэх Бурханы хүчнээс өөр тэдний зүрх сэтгэлийг зөөллөж чадах юм юухан ч байсангүй; иймийн тул, тэд далайн гүнд залгигдах гэж буйгаа хараад үйлдсэн зүйлээсээ наманчилж, үүний хэрээр намайг сулласан болой.\n\n21 Мөнхүү улиран тохиох дор тэд намайг сулласны дараа, болгоогтун, би луужинг авав, мөн энэ нь миний хүссэнээр ажилласан болой. Мөнхүү улиран тохиох дор би Их Эзэнд залбирав; мөн намайг залбирсны дараа салхи зогсож, мөн шуурга номхров, мөн ихэд нам тайван болов.\n\n22 Мөнхүү улиран тохиох дор, Нифай би, усан онгоцыг удирдаж, бид амлагдсан нутгийг чиглэн дахин хөвөв.\n\n23 Мөнхүү улиран тохиох дор бид олон хоногийн турш хөвснийхөө дараа амлагдсан нутагт хүрч ирэв; мөн бид урагш газар дээр гарч, майхнуудаа босгов; мөн бид үүнийг амлагдсан нутаг гэж нэрлэсэн бөлгөө.\n\n24 Мөнхүү улиран тохиох дор бид газар боловсруулж эхлэн, мөн үр суулгаж эхлэв; тийм ээ, бид Иерусалим нутгаас авчирсан тэр бүх үрээ газарт суулгав. Мөнхүү улиран тохиох дор тэдгээр нь үлэмж сайн ургав; иймийн тул, бид элбэг дэлбэгээр адислагдав.\n\n25 Мөнхүү улиран тохиох дор бид амлалтын нутагт, аглаг буйдад аялж байх зуураа хүний хэрэгцээнд зориулагдсан ойн бүх төрлийн араатан амьтад, үхэр болон шар, мөн илжиг ба морь, мөн ямаа ба зэрлэг ямаа аль аль нь, мөн бүх төрлийн зэрлэг амьтад байхыг олж мэдсэн бөлгөө. Мөн бид алт, мөнгөний, бас зэсийн хүдрийг бүх төрлөөр нь олов.\n\n", "1-ne 19": "[center][font_size=26]Бүлэг 19[/font_size][/center]\n\n[i]Нифай хүдэр ялтаснуудыг хийж мөн өөрийн ард түмний түүхийг цэдэглэв—Лихай Иерусалимыг орхисон цагаас зургаан зуун жилийн тэртээ Израилын Бурхан ирэх болно—Түүний зүдгүүрүүд болон цовдлолтын талаар Нифай өгүүлэв—Их Эзэндээ эргэж ирэх хожмын өдрүүдийг хүртэл иудейчүүд ад үзэгдэж бас тараагдах болно. Ойролцоогоор МЭӨ 588–570 он.[/i]\n\n1 Мөнхүү улиран тохиох дор Их Эзэн надад зарлигласан бөлгөө, иймийн тул би тэдгээрийн дээр цэдгийг сийлж болохын тулд хүдэр ялтаснуудыг хийсэн бөлгөө. Мөн өөрийн хийсэн ялтаснууд дээр би эцгийнхээ цэдгийг, мөн түүнчлэн аглаг буйд дахь бидний аяныг, мөн эцгийнхээ бошиглолуудыг сийлбэрлэв; мөн түүнчлэн би тэдгээрийн дээр өөрийн бошиглолуудаас олныг сийлсэн билээ.\n\n2 Мөн би тэдгээрийг хийж байх үедээ Их Эзэн эдгээр ялтсыг хий хэмээн надад зарлиг болохыг мэдсэнгүй; иймийн тул, миний эцгийн цэдэг, мөн түүний өвөг дээдсийн удмын бичиг, мөн аглаг буйд дахь бидний явдлуудын ихэнх хэсэг нь миний ярьсан тэр эхний ялтаснууд дээр сийлбэрлэгдсэн билээ; иймийн тул, намайг эдгээр ялтсыг хийхээс урьд тохиолдсон тэдгээр зүйл нь үнэхээр илүү тодорхойгоор эхний ялтаснууд дээр дурдагдсан бөлгөө.\n\n3 Мөн би энэ ялтаснуудыг зарлигийн дагуу хийсний дараа, Нифай би, тохинуулал болон бошиглолуудын илүү тодорхой болон эрхэм үнэт хэсгүүд эдгээр ялтас дээр бичигдвэл зохино; мөн бичигдсэн зүйлс нь уг нутгийг эзэмших миний ард түмэнд заавар болж, мөн түүнчлэн бусад мэргэн зорилгуудын, Их Эзэний мэдэх тэр зорилгуудын улмаас хадгалагдвал зохино хэмээх зарлигийг хүлээн авсан болой.\n\n4 Иймийн тул, Нифай би, миний ард түмний дайнууд болон зөрчилдөөнүүд мөн устгалуудын шастирыг өгсөн, өөрөөр хэлбэл илүү дэлгэрэнгүй шастирыг өгсөн нөгөө ялтаснууд дээр цэдгийг үйлдэв. Мөн би үүнийг хийж бас намайг насан өөд болсны дараа өөрийн ард түмэнд тэд юу хийвэл зохихыг; мөн Их Эзэнээс нэмэлт зарлигуудыг автлаа эдгээр ялтас үеэс үед, өөрөөр хэлбэл нэг бошиглогчоос нөгөөд өвлөгдөн үлдвэл зохихыг зарлиг болгов.\n\n5 Мөн миний эдгээр ялтсыг хийсэн тухай шастир хожим нь өгөгдөх болно; мөн тэгээд, болгоогтун, би ярьсныхаа дагуу үргэлжлүүлнэ; мөн илүү ариун нандин зүйлс нь ард түмний минь мэдлэгийн тулд хадгалагдаж болохын тулд бибээр үүнийг хийх бөлгөө.\n\n6 Гэсэн хэдий ч, би ариун нандин гэж бодсоноос бусдыг ялтаснууд дээр нэгээхнийг ч бичиглэх нь үгүй. Мөн эдүгээ, хэрэв би алдаа гаргах аваас, урьд цагийн тэд ч бас алдаа гаргасан бөлгөө; бусад хүмүүсээс болж би өөрийгөө зөвтгөх гэж байгаа бус, харин маханбодийн дагуу өөрт буй дутагдлаас өөрийгөө би зөвтгөнө.\n\n7 Учир нь зарим хүмүүсийн биеийн болон сүнсний аль алиных нь хувьд агуу үнэ цэнэтэй зүйлсийг, бусад зарим нь үл ойшоож мөн хөл дороо дэвсэлдэг ажгуу. Тийм ээ, бүр Израилын туйлын Бурханыг ч хүмүүс хөл дороо дэвсэлдэг ажээ; би хэлнэ, хөл дороо дэвслэх гэхээс би өөр үгээр хэлье—тэд түүнийг үл ойшоож, мөн түүний зөвлөх дуу хоолойг эс анхаарна.\n\n8 Мөн болгоогтун тэрээр тэнгэр элчийн үгсийн дагуу, миний эцэг Иерусалимыг орхисон цагаас зургаан зуун жилийн тэртээ ирэх болно.\n\n9 Мөн энэ дэлхийнхэн алдсынхаа учир, түүнийг юу ч биш мэтээр шүүх болно; иймийн тул тэд түүнийг ташуурдахад, мөн тэрээр үүнийг хүлцэнэ; мөн тэд түүнийг цохиход, мөн тэрээр үүнийг хүлцэнэ. Тийм ээ, тэд түүн дээр нулимахад, мөн хүмүүсийн үрсийн зүг хандах өөрийн хайрын нинжин сэтгэлийн мөн өөрийн тэсвэр тэвчээрийн учир тэрээр үүнийг хүлцэх болно.\n\n10 Мөн Египетээс боолчлолоос удирдагдан гаргагдсан, мөн түүнчлэн аглаг буйдад түүгээр хадгалагдсан бидний эцэг өвгөдийн Бурхан, тийм ээ, Абрахамын, мөн Исаакийн Бурхан, мөн Иаковын Бурхан хүмүүний адилаар өөрийгөө өгөх болно, Зенокийн үгсийн дагуу дээш өргөгдөхөөр, мөн Неюмийн үгсийн дагуу цовдлогдохоор, мөн далайн арлуудад оршин суух тэдэнд, ялангуяа Израилын угсааныхан болох тэдэнд өгөгдөх түүний үхлийн тэмдэг болох гурав хоногийн харанхуйн талаар ярьсан Зиносын үгсийн дагуу хадан булшинд оршуулагдахаар, тэнгэр элчийн үгсийн дагуу, ёс бус хүмүүсийн гарт өөрийгөө өгөх болно.\n\n11 Учир нь бошиглогч тийн ярив: Тэр өдөр Их Эзэн Бурхан Израилын бүх угсааныханд, заримд нь тэдний зөв шударгын учир тэрээр өөрийн дуу хоолойгоор тэдэнд агуу их баяр хөөр мөн авралыг авчирч, мөн бусад заримд нь түүний хүч болох тэнгэрийн дуу мөн аянга цахилгаан, хуй салхи, түймэр, мөн утаа, харанхуйлах манан, мөн газар хагаран нээгдэх, мөн өргөгдөн зөөгдөх уулсаар зочлох нь гарцаагүй болой.\n\n12 Мөн эдгээр бүх зүйл гарцаагүй тохиох ёстой гэдгийг бошиглогч Зинос хэлсэн билээ. Мөн газрын хад чулуу хагарах ёстой; мөн газар дэлхийн ёолох дууны учир, далайн арлуудын хаадын олон нь: Хорвоогийн Бурхан шаналж байна хэмээн Бурханы Сүнсний нөлөөн дор уулга алдах болно.\n\n13 Мөн Иерусалимд байгаа тэдний хувьд, бошиглогч хэлсэнчлэн, тэд бүх хүнээр цээрлүүлэгдэх болно, учир нь тэд Израилын Бурханыг цовдолж, мөн зүрх сэтгэлээ өөр зүг хандуулж, тэмдгүүдийг болон гайхамшгуудыг, мөн Израилын Бурханы хүч болон сүр жавхланг эсэргүүцсэн бөлгөө.\n\n14 Мөн тэд зүрх сэтгэлээ өөр зүг хандуулсны учир, бошиглогчийн хэлсэнчлэн, мөн Израилын Ариун Нэгэнийг ад үзсэний учир, тэд маханбодод орших үедээ хэрэн бэдэрч, устгагдан, мөн жигшигдэн бас муугийн зүйр болон, мөн бүх үндэстний дунд үзэн ядагдах болно.\n\n15 Гэсэн хэдий ч, бошиглогчийн хэлсэнчлэн, тэд зүрх сэтгэлээ Израилын Ариун Нэгэний эсрэг өөр зүг цаашид хандуулахгүй тэрхүү өдөр ирэхэд, тэгэхэд тэрээр тэдний эцэг өвгөдтэй хийсэн гэрээнүүдээ санах болно.\n\n16 Тийм ээ, тэгээд тэрээр далайн арлуудыг санах болно; тийм ээ, мөн бошиглогч Зиносын үгсийн дагуу Израилын угсааны хүмүүсийг бүгдийг нь би энэ дэлхийн дөрвөн зүгээс цуглуулах болно хэмээн Их Эзэн хэлдэг болой.\n\n17 Тийм ээ, мөн бүх дэлхийнхэн Их Эзэний авралыг үзэх болно хэмээн бошиглогч хэлнэм; бүх үндэстэн, ястан, хэлтэн мөн ард түмэн адислагдах болно.\n\n18 Мөн Нифай би, эдгээр зүйлийг өөрийн хүмүүст хандан бичиглэсэн болой, би тэднийг Их Эзэн өөрсдийн Гэтэлгэгчийг санахад ятгаж болох болуузай хэмээн буюу.\n\n19 Иймийн тул, хэрэв Израилын бүх угсааныхан эдгээр зүйлийг олж авах аваас би тэдэнд ярих буюу.\n\n20 Учир нь болгоогтун, Иерусалим дахь тэдний төлөө, бүр үе мөчөө сульдтал, өөрийгөө цуцтал оюун сэтгэлдээ зовно би; учир нь Их Эзэн бүр хуучны бошиглогчдод үзүүлснийхээ нэгэн адил надад тэдний талаар үзүүлж нигүүлсэнгүй байгаагүй бол би ч түүнчлэн эрсдэх байсан биз ээ.\n\n21 Мөн тэрээр хуучны бошиглогчдод тэдний талаар бүх зүйлийг үзүүлсэн нь гарцаагүй; мөн түүнчлэн тэрээр бидний талаар олонд үзүүлсэн билээ; иймийн тул, тэдгээр нь гуулин ялтаснууд дээр бичиглэгдсэний учир бид тэдний талаар мэдэх нь зайлшгүй бөлгөө.\n\n22 Эдүгээ улиран тохиох дор, Нифай би, эдгээр зүйлийг ах нартаа сургав; мөнхүү улиран тохиох дор өөр нутгууд дахь эртний хүмүүсийн дундах Их Эзэний үйлүүдийн талаар тэд мэдэж болохын тулд гуулин ялтаснууд дээр сийлэгдсэн байсан, олон зүйлийг би тэдэнд уншиж өгсөн бөлгөө.\n\n23 Мөн би Мосегийн номуудад бичигдсэн олон зүйлийг тэдэнд уншиж өгсөн болой; түүнчлэн би тэднийг Их Эзэн өөрсдийн Гэтэлгэгчид итгэхийг илүү бүрэн дүүрнээр ятгаж болохын тулд би тэдэнд бошиглогч Исаиагийн бичиглэснийг уншиж өгөв; учир нь бидэнд тус бас мэдлэг болж болохын тулд би бүх судрыг өөрсөдтэйгөө адилтган үзсэн билээ.\n\n24 Иймийн тул би тэдэнд хандан ярьж, өгүүлсэн нь: Израилын угсааны үлдэгдэл, хугарсан мөчир болох та нар бошиглогчийн үгсийг сонс; Израилын бүх угсаанд бичигдсэн бошиглогчийн үгсийг сонс, мөн та нарын салгагдсан тэрхүү ах дүүсийнхээ нэгэн адил та нар найдвар агуулж болохын тулд тэдгээр үгсийг өөрсөдтэйгөө адилтган үз; учир нь бошиглогч энэ маягаар бичиглэсэн болой.\n\n", "1-ne 20": "[center][font_size=26]Бүлэг 20[/font_size][/center]\n\n[i]Их Эзэн Өөрийн зорилгуудыг Израилд илчлэв—Израил зүдгүүрийн зууханд сонгогдсон мөн Вавилоноос явах бөлгөө—Исаиа 48-тай харьцуул. Ойролцоогоор МЭӨ 588–570 он.[/i]\n\n1 Анхаар мөн үүнийг сонс, Израилын нэрээр нэрлэгдсэн, мөн Иудагийн уснаас, өөрөөр хэлбэл баптисмын уснаас гарч ирсэн, Их Эзэний нэрээр тангарагладаг, мөн Израилын Бурханыг дурддаг, ай Иаковын угсаа, тийм хэдий ч тэд үнэнээр бас зөв шударгаар тангарагладаггүй болой.\n\n2 Гэсэн хэдий ч, тэд өөрсдийгөө ариун хотынхон гэж нэрлэдэг, гэвч тэд өөрсдөө Израилын Бурханд, Түмний Их Эзэн түүнд тулгуурладаггүй; тийм ээ, Түмний Их Эзэн гэдэг нь түүний нэр болой.\n\n3 Болгоогтун, би урьдын зүйлсийг эхлэлээс тунхагласан болой; мөн тэдгээр нь миний амнаас гарч, мөн би тэдгээрийг үзүүлсэн бөлгөө. Би тэдгээрийг гэнэтхэн үзүүлсэн билээ.\n\n4 Мөн би та нарын гөжүүд гэдгийг, мөн та нарын хүзүү төмөр шөрмөс, мөн та нарын магнай гуулин гэдгийг мэддэг учраас би үүнийг хийсэн болой;\n\n5 Мөн би бүр эхлэлээс та нарт тунхагласаар ирсэн; энэ нь улиран тохиохоос урьд би та нарт тэдгээрийг үзүүлсэн; мөн та нар—Миний хиймэл шүтээн тэдгээрийг хийсэн, мөн миний зормол дүрс, мөн миний цутгамал дүрс тэдгээрийг зарлигласан гэж хэлэх болуузай хэмээн эмээсэн учир би тэдгээрийг үзүүлсэн юм.\n\n6 Та нар энэ бүхнийг харж бас сонссон билээ; мөн та нар тэдгээрийг тунхаглахгүй гэж үү? Мөн би та нарт энэ цагаас хойших шинэ зүйлсийг, бүр далдлагдсан зүйлсийг үзүүлсэн, мөн та нар тэдгээрийг мэдээгүй байсан буюу.\n\n7 Тэдгээр нь эдүгээ бүтээгдсэн, мөн эхлэлээс бус, бүр та нар тэдгээрийг сонсоогүй тэр өдрөөс өмнө тэдгээр нь та нарт тунхаглагдсан, та нарыг—Болгоогтун би тэдгээрийг мэдсэн гэж хэлэх болуузай хэмээн буюу.\n\n8 Тийм ээ, мөн та нар сонссон нь үгүй; тийм ээ, та нар мэдсэн нь үгүй; тийм ээ, тэр цагаас сонор тань нээгдээгүй байлаа; учир нь та нар ихэд итгэл эвдэн үйлдэхийг, мөн хэвлийд байхаасаа зөрчигч хэмээн нэрлэгдсэнийг би мэдсэн билээ.\n\n9 Гэсэн хэдий ч, өөрийн алдар суугийн төлөө би өөрийн хилэнг хойшлуулан, мөн өөрийгөө магтуулахын тулд би та нарыг хороохгүйгээр тэвчинэ.\n\n10 Учир нь болгоогтун, би та нарыг цэвэршүүлсэн, би та нарыг зүдгүүрийн зууханд сонгосон бөлгөө.\n\n11 Миний өөрийн тусын тулд, тийм ээ, миний өөрийн тусын тулд би үүнийг хийнэ, учир нь миний нэр гутаагдахыг би үл зөвшөөрнө, мөн би өөрийн алдар сууг өөр нэгэнд өгөхгүй.\n\n12 Намайг анхаарагтун, ай Иаков, мөн миний дуудсан Израил, учир нь би бол тэр; би бол эхнийх, мөн түүнчлэн би бол эцсийнх.\n\n13 Миний мутар түүнчлэн дэлхийн суурийг тавьсан юм, мөн миний баруун мутар тэнгэрүүдийг бүтээсэн бөлгөө. Би тэдгээрийг дуудахад мөн тэдгээр нь нэгдэн зогсох болно.\n\n14 Та нар бүгд, чуулан цуглар, мөн сонс; тэдний дундах хэн эдгээр зүйлийг тэдэнд тунхагласан билээ? Их Эзэн түүнийг хайрласан; тийм ээ, мөн тэрээр тэднээр тунхаглуулсан өөрийн үгийг тэр биелүүлэх болно; мөн тэрээр Вавилонд өөрийн тааллаар үйлдэж, мөн түүний мутар халдеичууд дээр ирэх болно.\n\n15 Түүнчлэн, Их Эзэн хэлнэ; Их Эзэн би, тийм ээ, би ярьсан; тийм ээ, тунхаглуулахын тул би түүнийг дуудсан билээ, би түүнийг авчирсан, мөн тэрээр өөрийн замыг амжилттай болгоно.\n\n16 Та нар надад ойртон ир; би нууцаар яриагүй; эхлэлээс, үүний тунхаглагдсан тэр цагаас би ярьсан; мөн Их Эзэн Бурхан, мөн түүний Сүнс намайг илгээсэн бөлгөө.\n\n17 Мөн Их Эзэн, та нарын Гэтэлгэгч, Израилын Ариун Нэгэн ийн хэлэв; би түүнийг илгээсэн, ашиг тусыг олохыг та нарт сургасан тэр, та нарын явбал зохих тэр замаар та нарыг удирдах тэр Их Эзэн та нарын Бурхан үүнийг үйлдсэн бөлгөө.\n\n18 Ай та нар миний зарлигуудыг анхаарсан ч болоосой—тэгсэн бол амар амгалан чинь гол мэт, мөн зөв шударга байдал чинь далайн давалгаа мэт байхсан буюу.\n\n19 Та нарын үр удам түүнчлэн элс мэт байхсан; хэвлийн үр удам чинь далайн хайрга чулуу мэт байхсан; түүний нэр миний өмнө арилгагдахгүй бас устгагдахгүй байх байсан болой.\n\n20 Та нар Вавилоноос яв, та нар Халдеичуудаас зугт, та нар магтан дуулах дуугаар тунхагла, дэлхийн хязгаарт сонсго, үүнийг хэл; та нар: Их Эзэн өөрийн үйлчлэгч Иаковыг гэтэлгэв хэмээн хэлцгээ.\n\n21 Мөн тэд цангасан нь үгүй; тэрээр тэднийг цөлийг гаталган удирдсан; тэдний төлөө тэрээр хаднаас ус гаргасан; тэрээр түүнчлэн хадыг хагалахад ус олгойдон гарсан билээ.\n\n22 Мөн тэрээр энэ бүгдийг, мөн түүнчлэн илүү агууг хийсэн хэдий ч, Их Эзэн хэлсэнчлэн, ёс бусыг үйлдэгчдэд амар амгалан үгүй болой.\n\n", "1-ne 21": "[center][font_size=26]Бүлэг 21[/font_size][/center]\n\n[i]Мессиа харийнханд гэрэл байж, мөн хоригдлуудыг чөлөөлөх болно—Израил эцсийн өдрүүдэд хүчтэйгээр цуглуулагдах болно—Хаад тэдний асрагч эцэг байх болно—Исаиа 49-тэй харьцуул. Ойролцоогоор МЭӨ 588–570 он.[/i]\n\n1 Мөн үүнчлэн: Анхаарцгаа, ай Израилын угсааныхан та нар, миний хүмүүсийн хоньчдын ёс бус үйлүүдийн улмаас салгагдсан мөн зайлуулагдсан та нар бүгд; тийм ээ, салгагдсан, энгээр нэг тараагдсан миний хүмүүсийнх болох та нар бүгд, ай Израилын угсаа. Намайг сонс, ай арлууд, алс тэртээ дэх хүмүүс та нар анхаарцгаа; Их Эзэн намайг хэвлийд байхаас дуудсан билээ; эхийнхээ хэвлийд байхаас тэр миний нэрийг дурдсан бөлгөө.\n\n2 Мөн тэрээр миний амыг хурц илд мэт болгосон; тэр мутрынхаа сүүдэрт намайг халхалж, мөн намайг өнгөлсөн сум болгосон; тэр саадагтаа намайг далдалсан;\n\n3 Мөн надад хэлэв: Чи бол миний үйлчлэгч, ай Израил, чамаар би алдар суугаа дуурсгуулах буюу.\n\n4 Тэгэхэд би хэлэв, би дэмий хөдөлмөрлөсөн, би хүчээ юунд ч биш, дэмий зүйлд үрсэн; миний шүүлт Их Эзэнтэй хамт, мөн миний ажил миний Бурхантай хамт байгаа нь гарцаагүй буюу.\n\n5 Мөн эдүгээ Их Эзэн хэлэв—хэвлийд байхаас нь Иаковыг түүнд буцааж авчрахын тулд өөрийн үйлчлэгч байхаар намайг бүрдүүлсэн тэр—Израил цуглуулагдаагүй байгаа хэдий ч, гэсэн ч би Их Эзэний мэлмийд хүндлэгдэх болно, мөн миний Бурхан миний хүч байх болно.\n\n6 Мөн тэр хэлэв: Иаковын овгуудыг бий болгоход, мөн Израилын хадгалагдсан тэднийг сэргээхэд чи миний үйлчлэгч байх нь амархан зүйл. Чи түүнчлэн дэлхийн хязгааруудад миний аврал байж болохын тулд, харийнханд гэрэл болгон чамайг би өгөх болно.\n\n7 Их Эзэн, Израилын Гэтэлгэгч, түүний Ариун Нэгэн нь, хүмүүнд ад үзэгдэх түүнд, үндэстнүүдэд жигшигдэх түүнд, захирагчдын үйлчлэгч түүнд: үнэнч Их Эзэний учир, хаад хараад бас босох болно, хунтайжууд түүнчлэн бишрэн шүтэх болно хэмээн хэлэв.\n\n8 Их Эзэн ийн хэлэв: Тохиромжтой цагт би та нарыг сонссон, ай тэнгисийн арлууд, мөн авралын өдөр би та нарт тусалсан билээ; мөн би та нарыг хамгаалж, мөн хүмүүсийн гэрээ болгон өөрийн үйлчлэгчийг та нарт өгөх болно, дэлхийг тогтоох, эзэнгүй өвүүдийг өвлүүлэхийн тулд бөлгөө.\n\n9 Та нар хоригдлуудад: Урагш од; харанхуйд суугаа тэдэнд: Өөрсдийгөө үзүүл хэмээн хэлж болохын тулд бөлгөө. Тэд замдаа идэшлэх болно, мөн тэдний бэлчээр бүхий л өндөр газруудад байх болно.\n\n10 Тэд өлсөхгүй бас цангах ч үгүй, мөн халуунд бас наранд цохиулахгүй; учир нь тэдний дээр нигүүлслийг хайрлах тэрээр тэднийг удирдах болно, бүр тэрээр усны ундаргаар тэднийг дагуулах болно.\n\n11 Мөн би өөрийн бүх уулсыг зам болгож, мөн миний дардан замууд өргөмжлөгдөх болно.\n\n12 Мөн тэгээд, ай Израилын угсаа, болгоогтун, эдгээр нь холоос ирэх болно; мөн харагтун, эдгээр нь умардаас мөн өрнөдөөс; мөн эдгээр нь Синим нутгаас ирэх болно.\n\n13 Дуул, ай тэнгэрүүд; мөн баяс, ай дэлхий; учир нь дорнодод байгчдын хөл бэхжүүлэгдэх болой; мөн дуулцгаа, ай уулс; учир нь тэд цаашид цохигдохгүй; учир нь Их Эзэн өөрийн хүмүүсийг тайтгаруулж мөн өөрийн зовж зүдрэгсдийн дээр нигүүлслийг хайрлах болно.\n\n14 Гэвч, болгоогтун, Сион ийн хэлрүүн: Их Эзэн намайг орхисон, мөн миний Их Эзэн намайг мартсан гэв—гэвч тэрээр тэгээгүй гэдгээ үзүүлэх болно.\n\n15 Учир нь бүсгүй хүн хэвлийнээсээ гарсан хүүгээ өрөвдөн хайрлахгүйгээр хөхүүл хүүхдээ мартаж чадна гэж үү? Тийм ээ, тэд мартаж болох юм, гэвч би та нарыг мартах нь үгүй, ай Израилын угсаа.\n\n16 Болгоогтун, би та нарыг гарынхаа алган дээр сийлсэн; та нарын хананууд миний өмнө үргэлж байх бөлгөө.\n\n17 Хүүхдүүд чинь та нарыг устгагчдын эсрэг яарах болно; мөн та нарыг балгас болгосон тэд та нараас явах болно.\n\n18 Нүдээ өргөн, хараа бэлчээж мөн болгоогтун; эдгээр бүгд өөрсдөө нэгдэн цугларч, мөн тэд та нарт ирэх болно. Мөн би амьдын адил, Их Эзэн хэлнэм, та нар тэр бүгдийг өөртөө чимэглэл мэтээр гоёж, мөн бүр хуримын бэр мэтээр зүүх нь гарцаагүй бөлгөө.\n\n19 Учир нь, та нарын балгас мөн та нарын эзгүйрсэн газрууд, мөн та нарын устгалын нутаг, бүр эдүгээ оршин суугчдын улмаас дэндүү давчуухан байх болно; мөн та нарыг залгисан тэд алс хол байх болно.\n\n20 Та нар эхнийхийгээ алдсаны дараа, та нарын төрүүлэх хүүхдүүд, чихэнд чинь дахин: Уг газар надад дэндүү давчуу байна; миний оршиж болох тэр газрыг надад өг хэмээн хэлэх болно.\n\n21 Тэгээд та нар өөрсдийн зүрхэндээ: Намайг хүүхдүүдээ алдсан мөн хүүхэд гаргадаггүй, олзлогдмол, мөн нааш цааш нүүдэллэгч байсан гэдгийг мэдсэн мөртлөө эдгээрийг хэн надад төрүүлсэн билээ? Мөн хэн эднийг халамжлан өсгөв? Болгоогтун, би ганцаар орхигдсон байсан, тэд хаана байсан бэ? хэмээн хэлэх бөлгөө.\n\n22 Их Эзэн Бурхан ийн хэлэв: Болгоогтун, би мутраа харийнханд өргөх болно, мөн далбаагаа ард түмэнд харуулна; мөн тэд та нарын хөвгүүдийг гар дээрээ авчрах болно, мөн та нарын охид тэдний мөрөн дээр зөөгдөх болно.\n\n23 Мөн хаад та нарын асрагч эцгүүд, мөн тэдний хатад та нарын асрагч эхүүд болно; тэд нүүрээ газарт хандуулан та нарт доош бөхийж, мөн та нарын хөлийн тоосыг долоох болно; мөн би бол Их Эзэн гэдгийг та нар мэдэх болно; учир нь намайг хүлээх тэд ичихгүй байх болно.\n\n24 Өөрөөр хэлбэл чадалтай нэгний олз булаан авагдаж, эсвэл хууль ёсоор олзлогдсон нь чөлөөлөгдөх үү?\n\n25 Харин Их Эзэн ийн хэлэв, бүр чадалтай нэгний олзлогдогсод ч авагдах болно, мөн аймшигт нэгний идэш ч чөлөөлөгдөх болно; учир нь та нартай тэрслэгч түүнтэй би тэрслэх болно, мөн би хүүхдүүдийг чинь аврах болно.\n\n26 Мөн би та нарыг дарамтлах тэднийг өөрсдийнх нь биесээр тэжээх болно; тэд амтат дарсанд адил өөрсдийнхөө цусанд согтсон байх болно; мөн би Их Эзэн, та нарын Аврагч мөн та нарын Гэтэлгэгч, Иаковын Хүчит Нэгэн гэдгийг бүх маханбод мэдэх болно.\n\n", "1-ne 22": "[center][font_size=26]Бүлэг 22[/font_size][/center]\n\n[i]Израил дэлхийн бүх гадаргуугаар тараагдах болно—Харийнхан эцсийн өдрүүдэд сайн мэдээгээр Израилыг асран тэжээх болно—Израил цуглуулагдаж мөн аврагдах болно, мөн ёс бусыг үйлдэгчид тарианы ёзоор адил шатах болно—Чөтгөрийн хаант улс устгагдах болно, мөн Сатан хүлэгдэх болно. Ойролцоогоор МЭӨ 588–570 он.[/i]\n\n1 Мөн эдүгээ улиран тохиох дор, Нифай би, гуулин ялтаснууд дээр сийлэгдсэн эдгээр зүйлийг уншсаны дараа, миний ах нар надад ирж мөн надад хэлэв: Чиний уншсан эдгээр зүйл ямар утгатай билээ? Болгоогтун, тэдгээр нь маханбодоор биш харин сүнсээр улиран тохиох тэрхүү сүнслэг зүйлсийн дагуу ойлгогдох ёстой юу?\n\n2 Мөн Нифай би, тэдэнд хэлсэн нь: Болгоогтун тэдгээр нь Сүнсний дуу хоолойгоор бошиглогчид илчлэгдсэн буюу; учир нь маханбодын дагуу хүмүүсийн үрсийн дээр ирэх тэр бүх зүйл бошиглогчдод Сүнсээр мэдүүлэгддэг бөлгөө.\n\n3 Иймийн тул, миний уншсан тэдгээр зүйл зуурдын болон сүнслэг аль алинд нь хамаарах зүйлс; учир нь Израилын угсаа эрт орой нэгэн цагт, бүх дэлхийн гадаргуугаар мөн түүнчлэн бүх үндэстний дунд тараагдсан байх бололтой.\n\n4 Мөн болгоогтун, Иерусалим дахь тэдгээрийн мэдлэгээс аль хэдийн мартагдсан нь олон буй. Тийм ээ, бүх овгуудын ихэнх хэсэг нь гадагш удирдагдсан байгаа; мөн тэд далайн арлууд дээгүүр энд тэндгүй тараагдсан болой; мөн бид тэдний гадагш удирдагдсаныг мэдэхээс бус, бидний нэг нь ч тэдний хаана буйг үл мэднэ.\n\n5 Мөн тэд гадагш удирдагдсанаас хойш, тэдний талаар, мөн түүнчлэн Израилын Ариун Нэгэний улмаас хойшид тараагдаж мөн шившиглэгдэх тэд бүхний талаар эдгээр зүйл бошиглогдсон буй; учир нь тэд түүний эсрэг зүрхээ хатууруулах болно; иймийн тул, тэд бүх үндэстний дунд тараагдах болно, мөн бүх хүнээр үзэн ядагдах болно.\n\n6 Гэсэн хэдий ч, тэд харийнхнаар асруулж, мөн Их Эзэн мутраа харийнхны дээр өргөж мөн тэднийг далбаа болгон өргөж, мөн тэдний хүүхдүүд тэдний гарт зөөгдөж, мөн тэдний охид тэдний мөрөн дээр зөөгдсөний дараа, эдгээр яригдсан зүйлс бол бодит гэдгийг болгоогтун; учир нь бидний өвөг дээдэстэй Их Эзэний хийсэн гэрээнүүд ийм буюу; мөн энэ нь ирэх өдрүүдэд бидэнд, мөн түүнчлэн Израилын угсааны бидний бүх ах дүүст хамаатай бөлгөө.\n\n7 Мөн энэ нь бүх Израилын угсаа тараагдан мөн шившиглэгдсэний дараа, Их Эзэн Бурхан харийнхны дунд, тийм ээ, бүр энэ нутгийн гадаргуу дээр хүчирхэг үндэстнийг босгох цаг ирэх болно; мөн тэднээр бидний үр удам тараагдах болно гэсэн утгатай.\n\n8 Мөн бидний үр удам тараагдсаны дараа Их Эзэн Бурхан харийнхны дунд, бидний үр удамд агуу үнэт болох гайхамшигт ажлыг хийхээ үргэлжлүүлэх болно; иймийн тул, энэ нь тэд харийнхнаар асруулж мөн тэдний гарт мөн тэдний мөрөн дээр зөөгдөхтэй адилтгагддаг буюу.\n\n9 Мөн түүнчлэн энэ нь харийнханд үнэт байх болно; мөн зөвхөн харийнханд ч биш харин бүх Израилын угсаанд, Абрахамтай хийсэн тэнгэрийн Эцэгийн гэрээнүүдийг мэдүүлэхийн тулд буюу, үүнд хэлсэнчлэн: Чиний үр удмаар дэлхийн бүх ястан адислагдах болно.\n\n10 Мөн ах нар минь, тэрээр мутраа үндэстнүүдийн нүдэнд харуулахгүй аваас газар дэлхийн бүх ястан адислагдаж чадахгүйг та нар мэдээсэй хэмээнэ би.\n\n11 Иймийн тул, Их Эзэн Бурхан өөрийн гэрээнүүд болон сайн мэдээг Израилын угсааны тэдэнд авчрахдаа мутраа бүх үндэстний нүдэнд харуулах болно.\n\n12 Иймийн тул, тэрээр тэднийг дахин дарангуйллаас гарган авчрах болно, мөн тэд өвийн газрууддаа нэгдэн цуглуулагдах болно; мөн тэд бүрхэг байдлаас мөн харанхуйгаас гаргагдах болно; мөн тэд Их Эзэн бол тэдний Аврагч мөн тэдний Гэтэлгэгч, Израилын Хүчит Нэгэн гэдгийг мэдэх болно.\n\n13 Мөн бүх дэлхийн янхан эм болох тэр, агуу бөгөөд жигшүүрт сүмийн цус, тэдний өөрсдийнх нь толгой дээр эргэн буух болно; учир нь тэд өөр хоорондоо дайтах болно, мөн тэдний өөрсдийнх нь гар дахь сэлэм тэдний өөрсдийнх нь толгой дээр буух болно, мөн тэд өөрсдийнхөө цусанд согтсон байх болно.\n\n14 Мөн та нарын эсрэг дайтах үндэстэн бүр, ай Израилын угсаа, нэг нь нөгөөгийнхөө эсрэг эргүүлэгдэх болно, мөн тэд Их Эзэний хүмүүсийг урхидахаар ухсан тэр нүхэндээ өөрсдөө унах болно. Мөн Сионы эсрэг тулалдах тэд бүгд устгагдах болно, мөн Их Эзэний зөв замуудыг гажуудуулсан тэр агуу янхан эм, тийм ээ, тэр агуу бөгөөд жигшүүрт сүм шороонд шурган унах ба үүний уналт агуу байх болно.\n\n15 Учир нь болгоогтун, Сатан хүмүүсийн үрсийн зүрх сэтгэлийг эзэгнэх хүчийг цаашид эзэмшихгүй байх тэр цаг хурдан ирнэ; учир нь бүх бардам болоод ёс бусаар үйлдэгч хэн боловч тарианы ёзоор адил болох өдөр удахгүй ирнэ; мөн тэд шатаагдах ёстой өдөр ч удахгүй ирнэ хэмээн бошиглогч хэлэв.\n\n16 Өөрөөр хэлбэл хүмүүний бүх үрсийн дээр Бурханы хилэгнэл бүхлээрээ цутгагдах цаг удахгүй ирнэ; учир нь ёс бусыг үйлдэгчид зөв шударгыг үйлдэгчдийг устгахыг тэрээр үл зөвшөөрөх ажгуу.\n\n17 Иймийн тул, түүний хилэгнэл бүхлээрээ ирэх ёстой болсон ч, тэрээр зөв шударгыг үйлдэгчдийг өөрийн хүчээр хамгаалах болно, дайснууд нь бүр галаар устгагдан, зөв шударгыг үйлдэгчид хамгаалагдах болно. Иймийн тул, зөв шударгыг үйлдэгчид айхын хэрэггүй; учир нь бошиглогч тийн хэлсэнчлэн, бүр тэрчлэн галаар ч гэсэн тэд аврагдах болно.\n\n18 Болгоогтун, ах дүү нар минь, эдгээр зүйл удахгүй ирэх ёстойг би та нарт хэлнэ; тийм ээ, бүр цус, мөн гал, мөн хөшиглөх утаа ирэх ёстой; мөн тэр нь энэ дэлхийн гадаргуу дээр байх нь зайлшгүй; мөн хэрэв хүмүүс Израилын Ариун Нэгэний эсрэг зүрх сэтгэлээ хатууруулах аваас энэ нь үүнчлэн тэдэнд маханбодын дагуу ирэх буюу.\n\n19 Учир нь болгоогтун, зөв шударгыг үйлдэгчид эрсдэхгүй; өөрөөр хэлбэл Сионы эсрэг тулалдах тэд бүгд тусгаарлагдах цаг гарцаагүй ирэх ёстой.\n\n20 Мосегийн ярьсан дараах үгсийн биелэлт болгон өөрийн хүмүүст замыг Их Эзэн бэлтгэх нь гарцаагүй, хэлрүүн: Миний адил нэгэн бошиглогчийг Их Эзэн та нарын Бурхан та нарт тодруулах ажгуу; түүний та нарт хэлэх юуг боловч бүх зүйлд түүнийг та нар сонсох болно. Мөнхүү улиран тохиох дор тэр бошиглогчийг сонсохгүй тэд бүгд, хүмүүсийн дундаас тусгаарлагдах болно хэмээсэн бөлгөө.\n\n21 Мөн эдүгээ, Нифай би, Мосегийн ярьсан тэр бошиглогч нь Израилын Ариун Нэгэн байсныг та нарт тунхаглаж байна; иймийн тул, тэрбээр шүүлтийг зөв шударгаар гүйцэтгэх болно.\n\n22 Мөн зөв шударгыг үйлдэгчид айх хэрэггүй, учир нь тэд бол устгагдахгүй тэд бөлгөө. Харин устгагдах нь чөтгөрийн хаант улс, хүмүүсийн үрсийн дунд босгогдох тэр, маханбодод буй тэдний дунд байгуулагдсан тэр хаант улс—\n\n23 Өөрөөр хэлбэл тэр цаг хурдан ирэх болно, баяжиж хөлжихөөр баригдсан, мөн маханбодыг давах хүчийг олохоор баригдсан тэдгээр бүгд, мөн дэлхийнхний нүдэнд алдрыг олохоор баригдсан тэдгээр, маханбодын шуналыг, мөн дэлхийн зүйлийг, мөн бүх төрлийн алдсыг үйлдэхийг эрэлхийлдэг тэдгээр бүх сүм; тийм ээ, дүгнэж хэлэхэд, чөтгөрийн хаант улсад харьяалагдах тэд бүгд айж, мөн чичирч, мөн салгалах хэрэгтэй тэр цаг болой; эдгээр сүм бол газарт доош авчрагдах ёстой тэд буюу; тэд бол тарианы ёзоор адил шатаагдах ёстой тэд болой; мөн энэ нь бошиглогчийн үгсийн дагуу буюу.\n\n24 Мөн зөв шударгыг үйлдэгчид пүнзэнд байх тугалууд адил хөтлөгдөх ёстой, мөн Израилын Ариун Нэгэн ноёрхол, хүч, мөн чадал, мөн агуу сүр жавхлангаар хаанчлах ёстой тэрхүү цаг хурдан ирнэ.\n\n25 Мөн тэрээр дэлхийн дөрвөн зүгээс хүүхдүүдээ цуглуулна; мөн тэрээр хонио тоолж, мөн тэд түүнийг таньж мэднэ; мөн нэг сүрэг мөн нэг хоньчин байх болно; мөн тэрээр өөрийн хоньдыг тэжээж, мөн тэд түүнээс тэжээлийг олох болно.\n\n26 Мөн түүний хүмүүсийн зөв шударгын улмаас, Сатан хүчгүй байна; иймийн тул, тэр олон жилийн хугацаанд чөлөөлөгдөж чадахгүй; учир нь Сатан зүрхийг эзэгнэх хүчгүй байна, учир нь тэд зөв шударгад оршиж, мөн Израилын Ариун Нэгэн хаанчлах бөлгөө.\n\n27 Мөн эдүгээ болгоогтун, Нифай би, эдгээр бүх зүйл маханбодын дагуу ирэх ёстойг та нарт хэлж байна.\n\n28 Гэвч болгоогтун, бүх үндэстэн, ястан, хэлтэн болон ард түмэн, хэрэв тэд наманчлах аваас, Израилын Ариун Нэгэнд аюулгүйгээр орших болно.\n\n29 Мөн эдүгээ, Нифай би, төгсгөл болгоё; учир нь би эдгээр зүйлийн талаар одоохондоо илүүг ярьж эс зүрхлэх авай.\n\n30 Иймийн тул, ах нар минь, би та нарыг гуулин ялтаснууд дээр бичигдсэн зүйлс үнэн гэдгийг ухаарахыг хүсэж байна; мөн тэдгээр нь хүмүүн Бурханы зарлигуудад дуулгавартай байх ёстойг гэрчилдэг билээ.\n\n31 Иймийн тул, зөвхөн миний эцэг, бид хоёр л гэрчилж, мөн түүнчлэн тэдгээрийг заасан юм гэж та нар бодох хэрэггүй. Иймийн тул, хэрэв та нар зарлигуудад дуулгавартай байж, мөн эцсийг хүртэл тэвчвээс та нар эцсийн өдөр аврагдах болно. Мөн энэ нь ийм болой. Амен.\n\n", "2-ne 1": "[center][font_size=26]Нифайн Хоёр дахь Ном[/font_size][/center]\n\nЛихайн үхлийн талаарх цэдэг оршвой. Нифайн ах нар түүнийг эсэргүүцэв. Их Эзэн Нифайд аглаг буйд тийш одохыг сэргийлэн сануулав. Түүний аглаг буйд дахь аян зэрэг түүх оршвой.\n\n[center][font_size=26]Бүлэг 1[/font_size][/center]\n\n[i]Лихай эрх чөлөөт нутгийн талаар бошиглов—Хэрэв тэд Израилын Ариун Нэгэнийг эсэргүүцэх аваас түүний үр удам тараагдаж бас бут цохигдох болно—Тэрээр хөвгүүддээ зөв шударгын хуяг өмсөхийг ухуулав. Ойролцоогоор МЭӨ 588–570 он.[/i]\n\n1 Мөнхүү эдүгээ улиран тохиох дор Нифай намайг ах нартаа сургамжлахаа дуусгасны дараа, бидний эцэг Лихай, тэдэнд олон зүйлийг бас ярьж, мөн тэднийг Иерусалим нутгаас гарган авчирснаараа Их Эзэн тэдний төлөө ямар агуу зүйлийг үйлдсэнийг давтан өгүүлэв.\n\n2 Мөн тэрээр тэдэнд хандан тэдний усан дээрх эсэргүүцлийн, мөн далайд живэхээс тэдний амийг хэлтрүүлсэн Бурханы нигүүлслийн талаар ярив.\n\n3 Мөн түүнчлэн тэрээр тэдэнд хандан тэдний эзэмшсэн тэр амлалтын нутгийн талаар—Иерусалим нутгаас зугтан гарахыг бидэнд сэргийлэн сануулснаараа Их Эзэн ямар нигүүлсэнгүй байсныг ярив.\n\n4 Тэрээр хэлэв, учир нь болгоогтун, Иерусалим устгагдсаныг мэдүүлэх нэгэн үзэгдлийг би үзсэн болой; мөн бид Иерусалимд үлдсэн аваас бид ч түүнчлэн сөнөөгдөх байсан.\n\n5 Тэрээр хэлэв, гэвч, бид зовж зүдэрсэн ч, бид амлалтын нутгийг, бусад бүхий л нутгуудаас сонгомол тэр нутгийг эзэмшсэн бөлгөө; миний үр удмын өвийн нутаг болгохоор Их Эзэн Бурханы надтай гэрээлсэн тэр нутгийг бөлгөө. Тийм ээ, Их Эзэн энэ нутгийг надад бас миний хүүхдүүдэд, мөн түүнчлэн Их Эзэний мутраар бусад улс орноос удирдагдах тэд бүгдэд үүрд гэрээлэн өгсөн билээ.\n\n6 Иймийн тул, Лихай би, надад орших Сүнсний нөлөөний дагуу, Их Эзэний мутраар тэд авчрагдахаас бусдаар хэн ч энэ нутагт ирэхгүйг бошиглон хэлж байна.\n\n7 Иймийн тул, түүний авчрах нэгэнд энэ нутаг ариулан адислагдсан буюу. Мөн хэрэв тэд түүний өгсөн зарлигуудын дагуу түүнд үйлчлэх аваас, энэ нь тэдэнд эрх чөлөөний нутаг байх болно; иймийн тул, тэд хэзээ ч дарангуйлалд орохгүй; хэрэв үүнчлэн тохиовол энэ нь алдсуудын улмаас болой; учир нь хэрэв алдас ихээр оршвоос уг нутаг тэдний хувьд зүхэгдэнэ, гэвч зөв шударгыг үйлдэгчдэд энэ нь үүрд адислагдах болно.\n\n8 Мөн болгоогтун, энэ нутаг бусад үндэстнүүдэд одоохондоо мэдэгдэхгүйгээр хадгалагдах нь мэргэн ухаан болой; учир нь болгоогтун, олон үндэстэн уг нутгийг хөндлөн гулд туучих тул, өвийн газар байхгүй байх болно.\n\n9 Иймийн тул, Их Эзэн, Бурханы Иерусалим нутгаас авчрах тэд түүний зарлигуудыг сахихын хэрээр, тэд энэ нутгийн гадаргуу дээр дэгжих болно; мөн тэд энэ нутгийг өөрсдөө эзэмшиж болохын тулд тэд бусад бүх үндэстнээс нууцлагдах болно гэдэг амлалтыг Лихай, би хүлээн авсан билээ. Мөн хэрэв тэд түүний зарлигуудыг сахиваас тэд энэ нутгийн гадаргуу дээр адислагдаж, мөн тэднийг дарамтлах нэгээхэн ч, бас тэдний өвийн нутгийг булаан авах хэн ч үгүй байх болно; мөн тэд үүрд аюулгүй орших болно.\n\n10 Гэвч болгоогтун, газар дэлхийн мөн бүх хүний бүтээгдсэн мэдлэгийг эзэмшээд, ертөнц бүтээгдсэнээс хойших Их Эзэний агуу болон гайхамшигт ажлуудыг мэдээд; итгэлээр бүх зүйлийг үйлдэх хүч тэдэнд өгөгдсөний дараа; эхлэлээс бүх зарлигийг мэдэн, түүний хэмжээлшгүй сайн чанараар энэ эрхэм сайхан амлалтын нутагт авчрагдаад, тэд Их Эзэний мутраас ийм агуу адислалуудыг хүлээн авсныхаа дараа тэд итгэлээ алдан доройтох цаг нь ирэхэд—болгоогтун, би хэлнэ, хэрэв тэд үнэн Мессиа, тэдний Гэтэлгэгч, мөн тэдний Бурхан, Израилын Ариун Нэгэнийг эсэргүүцэх өдөр ирэх аваас, болгоогтун, түүний шударга шүүлтүүд тэдний дээр ирэх ажгуу.\n\n11 Тийм ээ, тэрээр тэдэнд бусад үндэстнүүдийг авчрах болно, мөн тэрээр тэдгээрт хүчийг өгч, мөн тэрээр тэднээс эзэмшил газруудыг нь салган авч, мөн тэрээр тэднийг тараагдан бас бут цохигдоход хүргэх болно.\n\n12 Тийм ээ, нэг үеэс нөгөөд дамжихад цус урсалтууд, мөн агуу цээрлэлүүд тэдний дунд байх болно; иймийн тул, хөвгүүд минь, та нарыг санаасай хэмээнэ би; тийм ээ, та нарыг миний үгсийг анхаараасай хэмээнэ би.\n\n13 Ай та нар сэрээсэй; гүн нойрноос сэрээсэй; тийм ээ, бүр тамын нойрноос, тэгээд та нар хүлэгдсэн тэр аймшигт гинжээ сэгсрэн зайлуулаасай хэмээнэ, зовлон гамшгийн мөнхийн ангалд тэднийг доош олзлон хүргэхийн тулд хүмүүсийн үрсийг хүлэх тэр гинжийг буюу.\n\n14 Сэрэгтүн! Тэгээд газар шорооноос бос, мөн тэндээс нэг ч аянчин буцаж ирж чадахгүй тэрхүү хүйтэн бас чимээгүй булшинд үе мөчийг нь удахгүй та нар хэвтүүлэх ёстой, салгалан чичрэх эцгийн үгсийг сонс; дахиад хэдхэн өдөр, тэгээд би бүх дэлхийн жамаар явна.\n\n15 Гэвч болгоогтун, Их Эзэн сүнсийг минь тамаас гэтэлгэв; би түүний сүр жавхланг болгоож, мөн би түүний хайрын мутраар мөнхөд хүрээлүүлсэн буюу.\n\n16 Мөн та нар Их Эзэний тогтоолуудыг болон шүүлтүүдийг мөрдөхийг санаасай хэмээн хүснэм би; болгоогтун, энэ нь эхнээсээ бодгалийн минь зовнил байсан бөлгөө.\n\n17 Миний зүрх сэтгэл цагаас цагт харамсалдаа хүндэрдэг байв, та нарын зүрх сэтгэл хатуугийн учир Их Эзэн та нарын Бурхан, хилэгнэлээ тэр чигээр нь та нарын дээр гарган та нарыг үүрд яллаж бас устгах вий;\n\n18 Эсвээс, олон үеийн турш зүхэл та нар дээр ирэх вий; мөн та нар илдээр, мөн өлсгөлөн, бас үзэн ядалтаар айлчлагдаж мөн чөтгөрийн хүсэл, дарангуйллын дагуу удирдагдах вий хэмээн эмээхийн учир бөлгөө.\n\n19 Ай хөвгүүд минь, эдгээр зүйл та нарын дээр ирэхгүй байгаасай, харин та нар Их Эзэний сонгомол мөн таалалт хүмүүс байгаасай. Гэвч болгоогтун, түүний тааллаар хийгдэх болно; учир нь түүний замууд үүрд зөв шударга болой.\n\n20 Мөн тэрээр хэлсэн байдаг: Та нар миний зарлигуудыг сахихынхаа хэрээр уг нутагт дэгжих болно; харин та нар миний зарлигуудыг сахихгүй байхынхаа хэрээр миний оршихуйгаас тусгаарлагдах болно.\n\n21 Мөн эдүгээ бодгаль минь та нарт баясаж болохын тулд, мөн миний зүрх сэтгэл энэ ертөнцийг орхихдоо та нарын учир баяртай байж болохын тулд, би уйтгар гунигийг болон харамслыг тээн доош булшинд аваачигдахгүй байж болохын тулд, газар шорооноос бос, хөвгүүд минь, мөн төлөв эрс байцгаа, мөн та нар дарангуйлалд уруудан орохгүйн тул, бүх зүйлд нэгдэж, нэг санаа болон нэг сэтгэлтэйгээр шийдэмгий байгтун;\n\n22 Та нар зовлонт зүхлээр зүхэгдэхгүйн тулд; мөн түүнчлэн, устгалд, тийм ээ, сүнс болон биеийн аль алиных нь мөнхийн устгалд хүргэх, шударга Бурханы дургүйцлийг та нар өөрсдийн дээр авчрахгүй байж болохын тулд буюу.\n\n23 Сэрцгээ, хөвгүүд минь; зөв шударгын хуягийг өмсөцгөө. Та нарыг хүлсэн тэр гинжийг сэгсрэн хая, тэгээд бүрхэг байдлаас гар, мөн газар шорооноос бос.\n\n24 Мөн бид Иерусалимыг орхисон тэр цагаас зарлигуудыг сахисан тэр; мөн биднийг амлалтын нутагт авчрахад Бурханы мутарт зэмсэг болж байсан тэр, үзсэн үзэгдлүүд нь сүр жавхлант болох тэр дүүгийнхээ эсрэг хойшид бүү бос; учир нь тэр байгаагүйсэн бол бид аглаг буйдад өлсгөлөнгөөр эрсдэх байсан биз ээ; гэсэн хэдий ч та нар түүний амийг авахаар эрэлхийлсэн; тийм ээ, мөн тэрээр та нарын улмаас их шаналлыг амссан билээ.\n\n25 Мөн тэрээр дахин зовох болов уу хэмээн би ихэд айж бас дагжих нь та нарын улмаас бөлгөө, учир нь болгоогтун, тэрээр та нарыг давах хүч чадал болон эрх мэдлийг эрэлхийллээ гэж та нар түүнийг буруутгасан билээ; гэвч тэрээр та нарыг давах хүч чадал мөн эрх мэдлийг эрэлхийлээгүй, харин тэрээр Бурханы алдар сууг, мөн та нарын өөрсдийн чинь мөнхийн сайн сайхныг эрэлхийлснийг би мэднэ.\n\n26 Мөн тэрээр та нарт шулуухнаар ярьж байсан учраас та нар бувтналдсан. Та нар түүнийг хурц ширүүн ярилаа гэдэг; та нар түүнийг өөрсдөд чинь ууртай хандсан гэдэг; гэвч болгоогтун, түүний хурц ширүүн нь түүнд байсан Бурханы үгийн хүчний хурц ширүүн байсан болой; мөн та нарын уур гэх тэр нь, тэрээр тэвчиж үл чадан, Бурханд орших үнэний дагуу, та нарын алдсуудын талаар зоригтойгоор нотолсон тэрхүү үнэн билээ.\n\n27 Мөн Бурханы хүч түүнтэй хамт байх ёстой нь зайлшгүй, бүр түүнийг тушаахад та нар дагах ёстой болтол буюу. Гэвч болгоогтун, энэ бол тэр биш, харин энэ бол түүнд оршсон, хамхиж чадахгүй болтол нь түүний амыг нээж яриулах Их Эзэний Сүнс байсан билээ.\n\n28 Мөн эдүгээ миний хүү Лемен, мөн түүнчлэн Лемүел мөн Сэм, мөн түүнчлэн Ишмэилийн хөвгүүд болох хөвгүүд минь, болгоогтун, хэрэв та нар Нифайн хэлснийг анхаарах аваас та нар эрсдэхгүй болой. Мөн хэрэв та нар түүнийг анхаарваас би та нарт адислалыг, тийм ээ, бүр өөрийн эхний адислалыг үлдээнэ.\n\n29 Гэвч хэрэв та нар түүнийг анхаарахгүй бол би өөрийн эхний адислалыг холдуулна, тийм ээ, бүр өөрийн адислалыг, тэгээд энэ нь түүний дээр орших болно.\n\n30 Мөн эдүгээ, Зорам, би чамд хандан ярина; Болгоогтун, чи бол Лебений зарц; гэсэн хэдий ч, чи Иерусалим нутгаас авчрагдсан, мөн чи бол миний хүү Нифайн үүрдийн үнэнч анд гэдгийг би мэднэ.\n\n31 Иймийн тул, чи үнэнч байсан тул үр удам чинь түүнийхтэй хамт энэ нутгийн гадаргуу дээр удаан хугацаанд дэгжин оршихоор адислагдах болно; мөн тэдний дундах алдсаас өөр юу ч, тэднийг энэ нутгийн гадаргуу дээр үүрд дэгжин хөгжихөд хор хөнөөл үзүүлж мөн саад болохгүй.\n\n32 Иймийн тул, хэрэв чи Их Эзэний зарлигуудыг сахих аваас, миний хүүгийн үр удамтай хамт чиний үр удмын аюулгүй байдлын тулд энэ нутгийг Их Эзэн ариулан адисалсан болой.\n\n", "2-ne 2": "[center][font_size=26]Бүлэг 2[/font_size][/center]\n\n[i]Гэтэлгэл Ариун Мессиагаар ирдэг—Сонгох эрх чөлөө нь оршин тогтнолд болон дэвшил хөгжилд зайлшгүй—Хүмүүс нь байж болохын тулд Адам унасан—Хүмүүс эрх чөлөө болон мөнх амьдралыг сонгох эрхтэй. Ойролцоогоор МЭӨ 588–570 он.[/i]\n\n1 Мөн эдүгээ, Иаков, би чамд ярья: Чи бол аглаг буйд дахь миний зовлонт өдрүүдэд төрсөн ууган хүү минь билээ. Мөн болгоогтун, чи хүүхэд ахуй үедээ ах нарынхаа балмадын учир их зүдгүүр мөн шаналлыг туулсан билээ.\n\n2 Гэсэн хэдий ч, Иаков, аглаг буйдад төрсөн ууган хүү минь, чи Бурханы агуу ихийг мэддэг бөлгөө; мөн тэрээр зүдгүүрүүдийг чинь чиний ашиг тусын тул ариулан адислах болно.\n\n3 Иймийн тул, бодгаль чинь адислагдах болой, мөн чи ах Нифайнхаа хамт аюулгүй орших болно; мөн чиний өдрүүд өөрийн Бурханд үйлчлэхэд зориулагдсан байх болно. Иймийн тул, Гэтэлгэгчийнхээ зөв шударгын улмаас чи гэтэлгэгдсэнийг би мэднэ; учир нь хүн төрөлхтөнд авралыг авчрахаар тэрээр цаг хугацааны бүрэн байдалд ирэхийг нь чи ойлгосон билээ.\n\n4 Мөн түүний сүр жавхланг залуу насандаа чи болгоосон билээ; иймийн тул, тэрээр бүр өөрийн маханбодод тохинуулах тэдний нэгэн адил адислагдсан болой, чи; учир нь Сүнс өчигдөр, өнөөдөр бас үүрд нэгэн адил бөлгөө. Мөн хүмүүний уналтаас эхлэн зам нь бэлтгэгдсэн, бас аврал бол үнэгүй бөлгөө.\n\n5 Мөн хүмүүс нь сайныг муугаас ялгаж мэдэхээр хангалттай зааварлагдсан буюу. Мөн хууль нь хүмүүнд өгөгдсөн болой. Мөн хуулийн дагуу зөвтгөгдөх маханбод гэж үгүй; өөрөөр хэлбэл, хуулиар хүмүүс тусгаарлагдсан байна. Тийм ээ, зуурдын хуулиар тэд тусгаарлагдсан; мөн түүнчлэн, сүнслэг хуулиар тэд сайнаас хагацаж эрсдэн, мөн үүрд гаслант болох бөлгөө.\n\n6 Иймийн тул, гэтэлгэл нь Ариун Мессиагийн улмаас мөн Түүгээр дамжуулагдан ирэх болой; учир нь тэрээр ач ивээл болон үнэнээр дүүрэн буюу.\n\n7 Болгоогтун, харууссан зүрх, гэмшсэн сэтгэлтэй бүгдийн төлөө хуулийн шаардлагуудыг хангахаар, тэрээр нүглийн оронд өөрийгөө тахил болгон өргөх ажгуу; мөн өөр хэн ч хуулийн шаардлагуудыг хангаж чадахгүй билээ.\n\n8 Иймийн тул, хамгийн эхэнд тэрээр амилсан учраас, нас барагсдын амилуулалтыг улируулан тохиолдуулж болохын тулд, өөрийн амийг маханбодын дагуу өгч, Сүнсний хүчээр үүнийгээ дахин авах тэрхүү Ариун Мессиагийн гавьяат үйлс мөн нигүүлсэл, мөн ач ивээлээр биш болбоос нэг ч маханбод Бурханы оршихуйд амьдарч чадахгүйг тэд мэдэж болохын тулд, эдгээр зүйлийг газар дэлхийн оршин суугчдад мэдүүлэх нь хэчнээн их чухал билээ.\n\n9 Иймийн тул, тэрээр Бурханд эхний жимс билээ, иймийн учир тэрээр бүх хүний үрсийн төлөө өмгөөллийг үйлдэх болой; мөн түүнд итгэх тэд аврагдах болно.\n\n10 Мөн бүгдэд зориулагдсан өмгөөллийн учир, бүх хүн Бурханд ирнэ; иймийн тул, түүнд байх үнэн болон ариун байдлын дагуу түүгээр шүүгдэхийн тулд тэд түүний оршихуйд зогсох болно. Иймийн тул, тогтоогдсон шийтгэлийг оногдуулснаар Ариун Нэгэний өгсөн хуулийн шаардлагуудыг гүйцэлдүүлдэг билээ, харин уг шийтгэлийн сөрөг талд орших аз жаргалыг эдлүүлснээр цагаатгалын зорилгыг биелүүлдэг билээ—\n\n11 Учир юун хэмээвээс бүх зүйлд сөрөг тал байх нь зайлшгүй. Хэрэв тийм бус аваас, аглаг буйдад төрсөн ууган хүү минь, зөв шударга нь бас ёс бус ч, ариун нандин болон зовлон шаналал ч, сайн бас муу ч улиран тохиохгүй болой. Иймийн тул, бүх зүйл нэгэнд нийлэн байх нь зайлшгүй; иймийн тул, хэрэв энэ нь нэгдмэл байдалд оршвоос энэ нь үхмэл байдалд үлдэх нь зайлшгүй, үхэл үгүй бас амьдрал ч үгүй, ялзрал үгүй бас муудашгүй байдал ч үгүй, жаргал үгүй бас зовлон ч үгүй, мөн мэдрэмжтэй бас мэдрэмжгүй гэж байх нь үгүй буюу.\n\n12 Иймийн тул, энэ нь хэрэггүй зүйл болж бүтээгдэх нь зайлшгүй болох байсан; иймийн тул, үүний бүтээлт нь зорилго ч үгүй, зорилт ч үгүй байх байсан. Иймийн тул, энэ зүйл нь Бурханы мэргэн ухаан мөн түүний мөнхийн зорилгууд, мөн түүнчлэн Бурханы хүч, мөн нигүүлсэл, мөн шударга ёсыг зайлшгүй устгах бөлгөө.\n\n13 Мөн хэрэв та нар хууль үгүй хэмээвээс, та нар түүнчлэн нүгэл гэж үгүй гэх болно. Хэрэв та нар нүгэл үгүй хэмээн хэлэх аваас, та нар түүнчлэн зөв шударга гэж үгүй гэх болно. Мөн хэрэв зөв шударга гэж үгүй аваас аз жаргал үгүй байх буюу. Мөн хэрэв зөв шударга бас аз жаргал үгүй бол шийтгэл бас зовлон үгүй бөлгөө. Мөн хэрэв эдгээр зүйл байхгүй аваас Бурхан гэж үгүй. Мөн хэрэв Бурхан үгүй бөгөөс бид ч, мөн дэлхий ч үгүй байх байсан; учир нь юмсын бүтээл байхгүй, үйлдэх нь ч, үйлдүүлэх нь ч бас үгүй бөлгөө; иймийн тул, бүх зүйл алга болох ёстой буюу.\n\n14 Мөн эдүгээ, хөвгүүд минь, би та нарт хандан та нарын тус болон мэдлэгийн тулд эдгээр зүйлийг ярилаа; учир нь Бурхан буй, мөн тэрээр бүх зүйлийг, тэнгэр мөн дэлхийг аль алиныг нь, мөн тэнд орших бүх зүйлийг, үйлдэх зүйлс болон үйлдүүлэх зүйлсийг, аль алиныг нь бүтээсэн болой.\n\n15 Мөн өөрийн мөнхийн зорилгуудыг хүмүүний зорилтонд гүйцэлдүүлэхээр, тэрээр бидний анхны эх эцгийг мөн газарт араатан амьтад бас агаарт жигүүртнийг, мөн дүгнэж хэлэхэд, бүтээгдсэн тэдгээр бүх зүйлийг бүтээсний дараа сөрөг талууд нь зайлшгүй байх ёстой болжээ; бүр хориглогдсон жимс нь амьдралын модны эсрэг зүйл юм; нэг нь амттай мөн нөгөө нь гашуун бөлгөө.\n\n16 Иймийн тул, хүмүүнд өөрийн төлөө үйлдэх чадварыг Их Эзэн Бурхан өгсөн болой. Иймийн тул, тэрээр нэгд эсвэл нөгөөд татагдсан байхаас бусдаар хүн өөрийн төлөө үйлдэж чадахгүй байх байв.\n\n17 Мөн Лихай би, уншсан зүйлсийнхээ дагуу, Бурханы нэгэн тэнгэр элч, бичигдсэний дагуу тэнгэрээс унасан хэмээн төсөөлөхөөс өөр аргагүй; иймийн тул, тэрээр Бурханы өмнө хилэнцтийг эрэлхийлсний учир чөтгөр болсон бөлгөө.\n\n18 Мөн тэрээр тэнгэрээс унасны, мөн үүрд гаслант болсны учир, тэрээр түүнчлэн бүх хүн төрөлхтний зовлонг эрэлхийлдэг болсон болой. Иймийн тул, тэрээр, тийм ээ, чөтгөр болох, худал бүгдийн эцэг болох тэр, бүр хөгшин могой, иймийн тул тэрээр Евад хэлж: Хориглогдсон жимснээс хүрт, мөн та нар үхэхгүй, харин та нар Бурханы адил сайн болон мууг мэдэх болно хэмээв.\n\n19 Мөн Адам Ева хоёр хориглогдсон жимснээс хүртсэнийхээ дараа Едений цэцэрлэгээс, газар боловсруулахаар зайлуулагдсан билээ.\n\n20 Мөн тэд хүүхдүүдийг; тийм ээ, бүр бүх дэлхийн гэр бүлийг төрүүлэв.\n\n21 Мөн маханбодод байхдаа тэд наманчилж болохын тулд, хүмүүсийн үрсийн өдрүүд Бурханы тааллын дагуу уртасгагджээ; иймийн тул, Их Эзэн Бурханы хүмүүсийн үрсэд өгсөн тэрхүү зарлигуудын дагуу тэдний байдал сорилтын байдал болж, мөн тэдний хугацаа уртасгагдсан бөлгөө. Өөрөөр хэлбэл бүх хүн наманчлах ёстой гэсэн зарлигийг тэрээр өгчээ; учир нь тэрээр бүх хүнд өөрсдийнх нь эцэг эхийн зөрчлийн улмаас тэд алдагдсан байсныг үзүүлсэн юм.\n\n22 Мөн эдүгээ, болгоогтун, хэрэв Адам зөрчил үйлдээгүй аваас тэрээр унахгүй байх байсан, харин тэр Едений цэцэрлэгт үлдэх байсан билээ. Мөн бүтээгдсэн бүх зүйл бүтээгдсэнийхээ дараа байсан тэр байдлаараа хэвээр үлдэх ёстой байсан бөлгөө; мөн тэд үүрд, мөн төгсгөлгүйгээр үлдэх ёстой байсан бөлгөө.\n\n23 Мөн тэд хүүхдүүдгүй байх байсан; иймийн тул тэд зовлонг мэдээгүйн учир, баяр баясал үгүй, гэм зэмгүй гэнэн байдалдаа үлдэх байсан; тэд нүглийг мэдэхгүй учир сайныг эс үйлдэх байсан билээ.\n\n24 Гэвч болгоогтун, бүх зүйл, бүхнийг мэдэгч түүний мэргэн ухаанд хийгдсэн билээ.\n\n25 Адам, хүмүүс оршиж болохын тулд унасан; мөн баяр баясгалантай байж болохын тул хүмүүс орших бөлгөө.\n\n26 Мөн хүмүүсийн үрсийг уналтаас гэтэлгэж болохын тулд Мессиа цаг хугацааны бүрэн байдалд ирэх болно. Мөн тэд уналтаас гэтэлгэгдсэний учир сайныг муугаас ялгаж мэдэн, тэд үүрдийн чөлөөт болсон; өөрсдийн төлөө үйлдэх болж мөн Бурханы өгсөн зарлигуудын дагуу, агуу бөгөөд эцсийн өдөр хуулийн шийтгэл биш аваас өөрсөд дээрээ үйлдүүлэх нь үгүй болой.\n\n27 Иймийн тул, хүмүүс нь маханбодын хувьд чөлөөт болой; мөн хүнд хэрэгтэй болох бүх зүйл тэдэнд өгөгдсөн билээ. Мөн тэд бүх хүмүүний агуу их Зуучаар дамжуулан, эрх чөлөөг болон мөнх амьдралыг сонгох, эсвэл чөтгөрийн хүч мөн дарангуйллын дагуу, дарангуйлал болон үхлийг сонгох эрхтэй; учир нь тэрээр бүх хүн өөрийнх нь адил гаслант байж болохыг эрэлхийлдэг бөлгөө.\n\n28 Мөн эдүгээ, хөвгүүд минь, та нарыг агуу их Зуучид найдан, мөн түүний агуу зарлигуудыг анхаараасай; мөн түүний үгсэд үнэнч байж, мөн түүний Ариун Сүнсний тааллын дагуу, мөнх амьдралыг сонгоосой хэмээнэ би;\n\n29 Мөн чөтгөр өөрийн хаант улсад та нарын дээр засаглаж болохын тулд, та нарыг доош тамд авчран дарангуйлах хүчийг түүний сүнсэнд өгөх маханбодын тааллын мөн түүнд байх тэр хилэнцийн дагуу мөнхийн үхлийг бүү сонгоосой хэмээнэ.\n\n30 Би эдгээр хэдэн үгийг өөрийн хөвгүүд та бүгдэд хандан, өөрийн сорилтын эцсийн өдрүүдэд ярьсан билээ; мөн би бошиглогчийн үгсийн дагуу сайныг сонгож авсан. Мөн та нарын бодгалиудын үүрдийн сайн сайхнаас өөр эрмэлзэл надад байхгүй болой. Амен.\n\n", "2-ne 3": "[center][font_size=26]Бүлэг 3[/font_size][/center]\n\n[i]Египет дэх Иосеф нифайчуудыг үзэгдэлд харсан болой—Тэрээр хожмын үеийн үзмэрч Иосеф Смитийн талаар; Израилыг чөлөөлөх Мосегийн талаар; мөн Мормоны Ном ирэх тухай бошиглосон буюу. Ойролцоогоор МЭӨ 588–570 он.[/i]\n\n1 Мөн эдүгээ отгон хүү Иосеф минь, би чамд хандан ярья. Чи миний зовлон зүдрэлийн аглаг буйдад төрсөн билээ; тийм ээ, миний хамгийн их зовж шаналсан тэр өдрүүдэд эх чинь чамайг төрүүлсэн билээ.\n\n2 Мөн хэрэв чи Израилын Ариун Нэгэний зарлигуудыг сахих аваас, чиний үүрдийн аюулгүй байдлын тулд, чиний өв мөн ах нарынхтай чинь хамт үр удмын чинь өв болгон, хамгийн эрхэм үнэт нутаг болох энэ нутгийг түүнчлэн Их Эзэн чамд ариулан адислах болтугай.\n\n3 Мөн эдүгээ, Иосеф, зүдрэлийнхээ аглаг буйдаас миний авчирсан отгон хүү минь, Их Эзэн чамайг үүрд адислаг, өөрөөр хэлбэл чиний үр удам бүрмөсөн устгагдахгүй.\n\n4 Учир нь болгоогтун, чи бол миний хэвлийн үр билээ; мөн бибээр олзлогдон Египетэд хүргэгдсэн Иосефын удам бөлгөө. Мөн Иосефтэй хийсэн Их Эзэний гэрээнүүд агуу байсан юм.\n\n5 Иймийн тул, Иосеф үнэхээр бидний үеийг харсан болой. Мөн Их Эзэн Бурхан Израилын угсааны төлөө түүний хэвлийн үрсээс нэгэн зөв шударга мөчрийг өсгөнө гэсэн Их Эзэний амлалтыг тэрээр хүлээн авсан буюу; Мессиа бус, харин хугарсан байх нэгэн мөчрийг, хожмын өдрүүдэд Мессиа тэдэнд хүч чадлын суу билгээр, тэднийг харанхуйгаас гэрэлд—тийм ээ, нуугдмал харанхуйгаас мөн дарангуйллаас эрх чөлөөнд авчрахын тулд тэдэнд мэдүүлэгдэнэ хэмээн Их Эзэний гэрээнүүдэд дурсагдах нэгэн мөчрийг болой.\n\n6 Учир нь Иосеф үнэхээр гэрчилж, өгүүлсэн болой: Их Эзэн Бурхан минь миний хэвлийн үрсэд сонгомол үзмэрч байх тэрхүү үзмэрчийг тодруулах болно.\n\n7 Тийм ээ, Иосеф үнэхээр хэлэв: Их Эзэн надад ийн хэллээ: Бибээр чиний хэвлийн үрсээс нэгэн сонгомол үзмэрчийг тодруулна; мөн тэрээр чиний хэвлийн үрсийн дунд өндрөөр хүндлэгдэх болно. Мөн тэрээр өөрийн ах дүү нар болох чиний хэвлийн үрсийн төлөө, тэдэнд агуу үнэт болох, бүр чиний эцэг өвгөдтэй миний хийсэн тэр гэрээнүүдийн мэдлэгт тэднийг авчрах тэр ажлыг үйлдэхийг би түүнд зарлиг болгоно.\n\n8 Мөн миний түүнд зарлиглах тэр ажлаас өөр нэгээхэн ч ажлыг хийх ёсгүйг би түүнд зарлиг болгон өгөх болно. Мөн би түүнийг өөрийн мэлмийд агуу болгох болно; учир нь тэрээр миний ажлыг хийх бөлгөө.\n\n9 Мөн тэрээр, ай Израилын угсаа, миний ард түмнийг чөлөөлөхөөр, би та нарт тодруулна гэж миний хэлсэн тэр Мосегийн адил агуу байх болно.\n\n10 Мөн чиний ард түмнийг Египет нутгаас гаргахын тулд би Мосег тодруулах болно.\n\n11 Гэвч би чиний хэвлийн үрсээс нэгэн үзмэрчийг тодруулна; мөн хэвлийн чинь үрд миний үгийг авчрах хүчийг би түүнд өгнө—мөн зөвхөн миний үгийг авчрах төдийгүй, Их Эзэн хэлрүүн, бас аль хэдийн тэдний дунд очсон байх тэдгээр, миний үгэнд итгүүлэх хүчийг буюу.\n\n12 Иймийн тул, хэвлийн чинь үрс бичиглэх болно; мөн Иудагийн хэвлийн үрс бичиглэх болно; мөн чиний хэвлийн үрсээр бичигдэх тэр нь, Иудагийн хэвлийн үрсээр бичигдэх түүнтэй хамтран нэгдсэнээр, буруу сургаалуудыг няцааж мөн маргаан тэмцлийг намжаан, мөн хэвлийн чинь үрсийн дунд амар амгаланг тогтоох болно, мөн хожмын өдрүүдэд эцэг өвгөдийнх нь мэдлэгт, мөн түүнчлэн миний гэрээнүүдийн мэдлэгт тэднийг авчирна хэмээн Их Эзэн хэлэв.\n\n13 Мөн чамайг сэргээхээр, ай Израилын угсаа, миний ажил миний бүх хүний дунд эхлэн үүсэх тэр өдөр тэрээр сул доройгоос чадалтай болгогдох болно хэмээн Их Эзэн өгүүлэв.\n\n14 Мөн тэрчлэн Иосеф бошиглож, хэлсэн нь: Болгоогтун, уг үзмэрчийг Их Эзэн адислах болно; мөн түүнийг устгахыг эрэлхийлэх тэд бут цохигдох болно; учир нь хэвлийн минь үрсийн талаар, Их Эзэнээс миний хүлээн авсан энэ амлалт гүйцэлдэх болно. Болгоогтун, энэ амлалтын биелэлтийн талаар би огт эргэлзэхгүй байна;\n\n15 Мөн түүний нэр минийхээр нэрлэгдэх болно; мөн энэ нь түүний эцгийн нэр байх болно. Мөн тэрээр надтай адил байх болно; учир нь Их Эзэний хүчээр, түүний гараар Их Эзэний авчрах уг зүйл нь миний ард түмнийг авралд хүргэх болно.\n\n16 Тийм ээ, Иосеф ийн бошиглосон болой: бүр Мосегийн тухай амлалтад би эргэлзээгүй шиг би үүнд эргэлзэхгүй байна; учир нь би чиний удмыг үүрд хадгалах болно хэмээн Их Эзэн надад хэлсэн бөлгөө.\n\n17 Мөн Их Эзэн хэлэв: Би Мосе гэгч нэгнийг тодруулах болно; мөн би түүнд саваанд хүчийг өгнө; мөн би түүнд бичиглэх чадварыг өгнө. Гэвч түүний хэлийг тэрээр ихийг ярихуйц тийм уран хэлтэй болгохгүй, учир нь би түүнийг ярихдаа чадамгай болгохгүй. Харин мутрынхаа хуруугаар би түүнд өөрийн хуулийг бичих болно; мөн би түүний өмнөөс яригчийг томилох болно.\n\n18 Мөн Их Эзэн надад түүнчлэн хэлэв: Би хэвлийн чинь үрсийн төлөө тодруулах болно; мөн би түүний өмнөөс яригч нэгнийг томилно. Мөн би, болгоогтун, би түүнд хэвлийн чинь үрсэд, чиний хэвлийн үрсийн бичиглэлийг бичих эрхийг өгөх болно; мөн чиний хэвлийн удмын өмнөөс яригч нэгэн үүнийг тунхаглах болно.\n\n19 Мөн түүний бичих үгс нь хэвлийн чинь үрсэд очих ёстой хэмээн миний мэргэн ухаандаа үзэх тэрхүү үгс байх болно. Мөн энэ нь хэвлийн чинь үрс газар шорооноос тэдэнд хашхирсан мэт байх болно; учир нь би тэдний итгэлийг мэднэ.\n\n20 Мөн тэд газар шорооноос хашхирах болно; тийм ээ, бүр олон үе тэдний дараа өнгөрсөн хойно, бүр өөрсдийн ах дүүст наманчлалыг хашхирах болой. Мөнхүү улиран тохиох дор бүр тэдний үгсийн энгийн хялбарын дагуу, тэдний хашхирах дуу хадах болно.\n\n21 Тэдний итгэлийн учир тэдний үгс миний амнаас гараад тэдний ах дүү нар болох хэвлийн чинь үрсэд очих болно; мөн миний эцэг өвгөдтэй чинь хийсэн гэрээг минь санатал нь би тэдний үгсийн сул доройг итгэлд нь хүчтэй болгоно.\n\n22 Мөн эдүгээ, болгоогтун, хүү Иосеф минь, миний эртний өвөг энэ маягаар бошиглосон болой.\n\n23 Иймийн тул, энэ гэрээний учир чи адислагдсан болой; учир нь чиний үр удам устгагдахгүй, учир нь тэд уг номын үгсийг анхаарах бөлгөө.\n\n24 Мөн Бурханы мэлмийд агуу их болох тэр зүйлийг хийн, мөн хүчит гайхамшгуудыг үйлдсэнээр Израилын угсааныханд мөн чиний ах нарын үр удамд машид их сэргээлтийг улируулан авчрах, мөн Бурханы мутарт үлэмжийн их итгэлтэй зэмсэг байснаар, үгээр болон үйлээр, аль алинаар нь ихэд сайныг үйлдэх тэрхүү хүчит нэгэн тэдний дунд тодрох болно.\n\n25 Мөн эдүгээ, адислагдсан болой чи, Иосеф. Болгоогтун чи бол бага; иймийн тул ах Нифайнхаа үгсийг анхааран сонс, мөн энэ нь бүр миний ярьсан тэдгээр үгийн дагуу гүйцэтгэгдэх болно. Насан эцэслэж буй эцгийнхээ үгсийг сана. Амен.\n\n", "2-ne 4": "[center][font_size=26]Бүлэг 4[/font_size][/center]\n\n[i]Лихай өөрийн удамд сургамжилж мөн тэднийг адислав—Тэрээр нас эцэслэж бас оршуулагдав—Нифай Бурханы сайн сайханд баясав—Нифай Их Эзэнд найдвараа үүрд тавив. Ойролцоогоор МЭӨ 588–570 он.[/i]\n\n1 Мөн эдүгээ, Нифай би, Египетэд аваачигдсан Иосефын талаар, эцгийнхээ ярьсан тэрхүү бошиглолуудын талаар өгүүлье.\n\n2 Учир нь болгоогтун, тэрээр үнэхээр өөрийн бүх үр удмын талаар бошиглосон болой. Мөн түүний бичсэн бошиглолуудаас илүү чухал олон нь үгүй бөлгөө. Мөн тэрээр бидний тухай, мөн бидний ирээдүйн үеүдийн талаар бошиглов; мөн тэдгээр нь гуулин ялтаснууд дээр бичигдсэн болой.\n\n3 Иймийн тул, миний эцэг Иосефын талаарх бошиглолуудын тухай яриагаа төгсгөл болгосны дараа, тэрээр Лемений хүүхдүүдийг, түүний хөвгүүд, мөн түүний охидыг дуудаж, мөн тэдэнд хандан хэлсэн болой: Болгоогтун, миний ууган хүүгийн хөвгүүд болон охид болох хөвгүүд минь, мөн охид минь, та нарыг миний үгсийг анхаарал тавин сонсоосой хэмээнэ би.\n\n4 Учир нь Их Эзэн Бурхан ийн хэлэв: Та нар миний зарлигуудыг сахихынхаа хэрээр уг нутагт дэгжих болно; мөн та нар миний зарлигуудыг сахихгүй байхынхаа хэрээр миний оршихуйгаас тусгаарлагдах болно.\n\n5 Гэвч болгоогтун, хөвгүүд минь мөн охид минь, би та нарт адислал үлдээлгүйгээр булшиндаа орж чадахгүй; учир нь болгоогтун, хэрэв та нар өөрсдийн явбал зохих тэр зам дээр өсгөгдөх юм бол та нар үүнээс хагацахгүйг би мэдэж байна.\n\n6 Иймийн тул, хэрэв та нар зүхэгдэх аваас, болгоогтун, тэр зүхэл та нараас зайлуулагдаж мөн та нарын эцэг эхийн толгой дээр хариулагдана хэмээн би адислалаа та нарт үлдээж байна.\n\n7 Иймийн тул, миний адислалын учир Их Эзэн Бурхан та нарыг мөхөхийг зөвшөөрөхгүй; иймийн тул, тэрээр та нарт мөн та нарын үр удамд үүрд нигүүлсэнгүй хандах болно.\n\n8 Мөнхүү улиран тохиох дор миний эцэг Лемений хөвгүүд, охидод ярьснаа төгсгөл болгосны дараа, тэрээр Лемүелийн хөвгүүд, охидыг өөрийнхөө өмнө ирүүлэв.\n\n9 Мөн тэрээр тэдэнд хандан, өгүүлсэн нь: Болгоогтун, миний хоёр дахь хүүгийн хөвгүүд, охид болох хөвгүүд минь, мөн охид минь; болгоогтун, Лемений хөвгүүд, охидод үлдээсний адил адислалыг би та нарт үлдээе; иймийн тул, та нар бүрмөсөн устгагдахгүй байх болно; харин эцэст нь та нарын үр удам адислагдах болно.\n\n10 Мөнхүү улиран тохиох дор эцэг минь тэдэнд ярьснаа төгсгөл болгоод, болгоогтун, тэрээр Ишмэилийн хөвгүүдэд, тийм ээ, мөн бүр түүний гэрийнхэнд бүгдэд нь хандан ярив.\n\n11 Мөн тэрээр тэдэнд хандан ярьснаа төгсгөл болгосны дараа, тэрээр Сэмд хандан ярьж, өгүүлсэн нь: Чи болон чиний үр удам адислагдсан болой; чи дүү Нифайнхаа адил уг нутгийг өвлөхийн учир буюу. Мөн чиний үр удам түүний үр удамтай хамт тоологдох болно; мөн чи дүүгийнхээ нэгэн адил, мөн чиний үр удам түүний үр удмын адил байж; мөн чи өөрийн бүх өдөрт адислагдах болно.\n\n12 Мөнхүү улиран тохиох дор миний эцэг, Лихай, түүнд орших Их Эзэний Сүнс мөн өөрийн зүрх сэтгэлийн бодлын дагуу, өөрийнхөө гэрийнхэнд бүгдэд нь ярьсны дараа, тэрээр өндөр настай болжээ. Мөнхүү улиран тохиох дор тэрээр нас нөгчиж, оршуулагдсан болой.\n\n13 Мөнхүү улиран тохиох дор түүнийг нас нөгчсөнөөс хойш хэдхэн хоногийн дараа, Лемен, Лемүел хоёр бас Ишмэилийн хөвгүүд Их Эзэний зэмлэлийн улмаас надад уурлаж байлаа.\n\n14 Учир нь, Нифай би, түүний үгийн дагуу, тэдэнд хандан ярихаар албадуулсан билээ; учир нь би, мөн түүнчлэн миний эцэг нас нөгчихийнхөө өмнө тэдэнд олон зүйлийг ярьсан буюу; хэлсэн тэдгээрээс олон нь миний нөгөө ялтаснууд дээр бичигдсэн билээ; учир нь миний нөгөө ялтаснууд дээр илүү түүхэн хэсэг нь бичигдсэн болой.\n\n15 Мөн эдгээрийн дээр өөрийн бодгалийн зүйлсийг мөн гуулин ялтаснууд дээр сийлэгдсэн тэдгээр судрын олныг би бичиглэж буй болой. Учир нь бодгаль минь судруудад баясна, мөн зүрх минь тэдгээрийг тунгаан, мөн хүүхдүүдийнхээ мэдлэг болон тусын тулд тэдгээрийг бичиглэх бөлгөө.\n\n16 Болгоогтун, бодгаль минь Их Эзэний зүйлсэд баясаж; мөн зүрх минь өөрийн үзсэн мөн сонссон зүйлсийг үргэлж тунгаадаг.\n\n17 Гэсэн хэдий ч, өөрийн агуу болон гайхамшигт ажлуудыг надад үзүүлэх Их Эзэний агуу сайн сайхан байлаа ч, зүрх минь хашхирч: Ай золгүй хүн юм би! Тийм ээ зүрх минь маханбодынхоо улмаас шимширч; бодгаль минь миний алдсуудын учир гашуудах ажгуу.\n\n18 Би, намайг туйлын амархнаар түгшээх тэр уруу таталтууд болон нүглүүдэд хүрээлэгдсэн нэгэн болой.\n\n19 Мөн намайг баясахыг хүсэх үед, миний нүглүүдийн учир зүрх минь ёолно; гэсэн хэдий ч, би хэнд найдсан болохоо мэдэж байна.\n\n20 Миний Бурхан миний тулгуур байсан; тэрээр аглаг буйд дахь зүдгүүрүүдийн минь дундуур намайг удирдсан; мөн тэрээр гүн далай дээр намайг хамгаалсан билээ.\n\n21 Тэрээр намайг хайраараа дүүргэсэн, бүр бүх бие минь төөнөгдтөл буюу.\n\n22 Тэрээр миний дайснуудыг, миний өмнө салгалах хүртэл нь тэднийг шившиглэсэн буюу.\n\n23 Болгоогтун, тэрээр өдрөөр гуйлтыг минь сонсож, мөн тэрээр надад шөнийн цагт үзэгдлүүдээр мэдлэг өгсөн болой.\n\n24 Мөн би өдрөөр түүний өмнөх хүчит залбиралдаа зоригждог байв; тийм ээ, дуу хоолойгоо би дээдэд илгээсэн; мөн тэнгэр элч нар доош ирж, надад тохинуулсан бөлгөө.\n\n25 Мөн түүний Сүнсний далавчнууд дээр миний бие үлэмж өндөр уулсын дээр аваачигдсан болой. Мөн нүд минь агуу зүйлсийг, тийм ээ, бүр хүмүүнд ахадхуйц агуу ихийг болгоосон буюу; тиймийн тул надад тэдгээрийг бичих нь хориглогдсон болой.\n\n26 Ай тэгээд, хэрэв би тийм агуу их зүйлийг харж байсан юм бол, хэрэв Их Эзэн хүмүүсийн үрс дэх буун ирэлтдээ тийм их нигүүлслээр айлчилсан юм бол, яагаад зүрх сэтгэл минь шаналж, сүнс минь гунигийн хөндийд хоргодон, мөн маханбод минь туйлдан, бас хүч чадал минь зүдгүүрүүдийнхээ улмаас сулрах билээ?\n\n27 Мөн өөрийн маханбодын улмаас яагаад би нүгэлд бууж өгөх билээ? Тийм ээ, миний амгаланг устган мөн сүнсийг минь зовоох тэр хилэнцэт нэгнийг зүрх сэтгэлдээ байрлуулан, уруу таталтад би яагаад зам тавих билээ? Би яагаад дайсныхаа улмаас уурлаж байгаа билээ?\n\n28 Сүнс минь, сэр! Цаашид нүглээс болж бүү шантар. Баяс, ай зүрх сэтгэл минь, мөн бодгалийн минь дайсанд дахин битгий зай тавь.\n\n29 Миний дайснуудын улмаас дахин битгий уурла. Зүдгүүрүүдийнхээ улмаас хүчээ битгий сулруул.\n\n30 Баяс, ай зүрх сэтгэл минь, мөн Их Эзэнд залбиран гуй, мөн хэл: Ай Их Эзэн, би таныг үүрд магтан дуулах болно; тийм ээ, миний Бурхан, мөн авралын хад тандаа миний сүнс баясна.\n\n31 Ай Их Эзэн, та сүнсийг минь гэтэлгэнэ үү? Та дайснуудын минь гараас намайг чөлөөлнө үү? Та намайг нүглийг хараад чичрэх нэгэн болгоно уу?\n\n32 Зүрх сэтгэл минь харуусаж мөн сэтгэл минь гэмшсэний учир, миний өмнө тамын хаалга үргэлж хаалттай байгаасай! Ай Их Эзэн, би гүн хөндийн замаар алхаж болохын тулд, би тэгш зам дээр болгоомжтой байж болохын тулд, та зөв шударгынхаа хаалгануудыг миний өмнө бүү хаагаач!\n\n33 Ай Их Эзэн, зөв шударгын орхимжоороо намайг ороогооч! Ай Их Эзэн, дайснуудынхаа өмнө зугтах замыг минь бэлтгээч! Та өмнөх замыг минь надад шулуутгаж өгөөч! Та замд минь тээглэх чулуу бүү байрлуулаач—харин өмнөх замын минь бартааг холдуулж, мөн миний замд биш, харин дайсны минь замд саад босгооч.\n\n34 Ай Их Эзэн, би танд найдсан билээ, мөн би танд үүрд найдах болно. Би найдлагаа маханбодын гарт тавих нь үгүй; учир нь найдлагаа маханбодын гарт тавьдаг тэрээр зүхэгддэгийг би мэднэ. Тийм ээ, найдлагаа хүмүүнд тавьдаг буюу маханбодыг гараа болгох тэрбээр зүхэгддэг болой.\n\n35 Тийм ээ, гуйсан түүнд Бурхан өгөөмрөөр өгөх болно гэдгийг би мэднэ. Тийм ээ, хэрэв би буруу бусыг гуйх аваас миний Бурхан надад өгөх болно; тиймийн тул би дуу хоолойгоо танд хандан өргөх болно; тийм ээ, Бурхан минь, миний зөв шударгын хад, би танд хандан залбиран гуйх болно. Болгоогтун, дуу хоолой минь үүрд танд, миний хад мөн миний үүрдийн Бурханд хандан дээш одох болно. Амен.\n\n", "2-ne 5": "[center][font_size=26]Бүлэг 5[/font_size][/center]\n\n[i]Нифайчууд өөрсдийгөө леменчүүдээс тусгаарлаж, Мосегийн хуулийг даган, мөн ариун сүм барив—Итгэлгүйнхээ учир, леменчүүд Их Эзэний оршихуйгаас тусгаарлагдаж, зүхэгдэж, мөн нифайчуудад цээрлэл болов. Ойролцоогоор МЭӨ 588–559 он.[/i]\n\n1 Болгоогтун, улиран тохиох дор би Нифай, Их Эзэн Бурхандаа ихэд залбиран гуйв, өөрийн ах нарын уур омгийн улмаас бөлгөө.\n\n2 Гэвч болгоогтун, тэдний уур хилэн миний эсрэг нэмэгдэв, үүнийхээ хэрээр тэд миний амийг авахаар эрэлхийлсэн болой.\n\n3 Тийм ээ, тэд миний эсрэг бувтналдаж, өгүүлсэн нь: Дүү маань биднийг захиран удирдахыг бодож байна; мөн бид түүнээс болж их бэрхшээлийг туулсан; иймийн тул, түүний үгсийн учир дахин зовохгүй байж болохын тулд эдүгээ түүнийг хөнөөе. Учир нь болгоогтун, бид түүнийг захирагчаа болгохгүй; учир нь энэ хүмүүсийг захирах нь, ах нар нь болох бидний эрх юм.\n\n4 Эдүгээ би миний эсрэг бувтналдсан тэдний бүх үгийг эдгээр ялтас дээр бичихгүй. Харин тэд амийг минь авахаар эрэлхийлж байсныг хэлэх нь надад хангалттай.\n\n5 Мөнхүү улиран тохиох дор, Нифай би, мөн надтай явах тэд бүгд, тэднээс салан явж мөн аглаг буйд тийш зугтахыг Их Эзэн надад сэрэмжлүүлсэн билээ.\n\n6 Иймийн тул, улиран тохиох дор, Нифай би, өөрийн гэр бүлийг, мөн түүнчлэн Зорам болон түүний гэр бүлийг, мөн миний ах Сэм болон түүний гэр бүлийг, мөн түүнчлэн миний дүү нар болох Иаков бас Иосеф, мөн түүнчлэн миний эгч нар, мөн надтай явах тэд бүгдийг дагуулав. Мөн надтай хамт явах тэд бүгд, Бурханы илчлэлүүд болон сэрэмжлүүлэгт итгэсэн тэд байв; иймийн тул, тэд миний үгсийг анхааран сонссон болой.\n\n7 Мөн бид майхнуудаа мөн бидэнд боломжтой байсан бүх зүйлийг авч, мөн аглаг буйдад олон өдрийн турш зорчив. Мөн олон өдрийн турш аялсныхаа дараа бид майхнуудаа босгосон болой.\n\n8 Мөн миний хүмүүс уг газрыг Нифай гэж нэрлэхийг хүсэв; иймийн тул, бид үүнийг Нифай гэж нэрлэв.\n\n9 Мөн надтай байсан тэд бүгд өөрсдийгөө Нифайн ард түмэн гэж дуудахаар шийдэв.\n\n10 Мөн бид Их Эзэний шүүлтүүд мөн тогтоолуудыг, бас зарлигуудыг бүх зүйлд, Мосегийн хуулийн дагуу дагахаар мэрийж байсан бөлгөө.\n\n11 Мөн Их Эзэн бидэнтэй хамт байв, мөн бид үлэмж дэгжин байв; учир нь бид үр тарьж, мөн бид эргээд элбэг их ургац хурааж байв. Мөн бид бог, мөн бод мал, бас төрөл бүрийн амьтдыг өсгөж эхлэв.\n\n12 Мөн Нифай би, түүнчлэн гуулин ялтаснууд дээр сийлэгдсэн тэдгээр цэдгийг, мөн түүнчлэн бичиглэгдсэний дагуу, Их Эзэний мутраар миний эцэгт зориулан бэлтгэгдсэн тэр бөмбөрцгийг өөрөөр хэлбэл луужинг авчирсан байсан буюу.\n\n13 Мөнхүү улиран тохиох дор бид үлэмж дэвжиж, мөн уг нутагт өнөржиж эхлэв.\n\n14 Мөн Нифай би, леменчүүд гэж эдүгээ нэрлэгдсэн тэр ард түмэн бидэн рүү довтолж мөн биднийг устгах вий хэмээснээс Лебений илдийг авч, үүний загвараар олон илд хийв; учир нь намайг мөн хүүхдүүдийг минь мөн миний хүмүүс гэж нэрлэгдсэн тэднийг тэдгээр хүмүүс үзэн яддаг байсныг би мэдэж байсан бөлгөө.\n\n15 Мөн барилгуудыг барихад, мөн бүх төрлийн модны ажилд, мөн төмөр, зэс, гууль, ган, мөн алт, бас мөнгөний, бас машид элбэг дэлбэг байх үнэт төмөрлөгүүдийн ажилд би өөрийн хүмүүсийг сургасан билээ.\n\n16 Мөн Нифай би, ариун сүм барив; мөн би үүнийг тийм олон үнэт зүйлээр барихаас бусдаар бол Соломоны ариун сүмийн маягаар дуурайлган барив; учир нь тэдгээр нь уг нутгаас олдсонгүй, иймийн тул, энэ нь Соломоны ариун сүм шиг баригдаж чадсангүй. Гэвч барьсан арга нь Соломоны ариун сүмтэй адил байв; мөн үүний ур хийц үлэмж сайн байсан бөлгөө.\n\n17 Мөнхүү улиран тохиох дор, Нифай би, өөрийн ард түмнийг хөдөлмөрч байлгаж, мөн өөрсдийнх нь гараар ажиллуулж байлаа.\n\n18 Мөнхүү улиран тохиох дор тэд намайг хаанаа болгох гэв. Гэвч Нифай би тэднийг хаангүй байгаасай гэж хүсэж байлаа; гэсэн хэдий ч, би тэдний төлөө хүч хүрэх бүхнээ хийсэн билээ.\n\n19 Мөн болгоогтун, намайг тэдний захирагч мөн тэдний багш байна хэмээн Их Эзэн ах нарын минь талаар ярьсан тэдгээр үг тэдний хувьд гүйцэлдсэн болой. Иймийн тул, би Их Эзэний зарлигуудын дагуу, тэд миний амийг авахаар эрэлхийлсэн цагийг хүртэл, би тэдний захирагч мөн тэдний багш байсан билээ.\n\n20 Иймийн тул, надад хандан ярьсан Их Эзэний үг гүйцэлдсэн бөлгөө, өгүүлсэн нь: Тэд чиний үгийг анхаарахгүй байхынхаа хэрээр Их Эзэний оршихуйгаас тусгаарлагдах болно. Мөн болгоогтун, тэд түүний оршихуйгаас тусгаарлагдсан болой.\n\n21 Мөн тэрээр тэдний алдсын улмаас зүхлийг, тийм ээ, бүр зовлонт зүхлийг тэдний дээр ирүүлжээ. Учир нь болгоогтун, тэд зүрх сэтгэлээ түүний эсрэг хатууруулсны учир, тэд цахиур чулуу мэт болсон байв; иймийн тул, тэд цагаан мөн ихэд үзэсгэлэнт мөн тааламжит байсан бол, тэд миний ард түмний дурыг булаахгүй байж болохын тулд, Их Эзэн Бурхан тэдний арьсыг харлуулжээ.\n\n22 Мөн Их Эзэн Бурхан ийн хэлэв: Тэд алдсуудаа наманчлахаас бусдаар би тэднийг чиний хүмүүсийн хувьд зэвүүцэм муухай болгох болно.\n\n23 Мөн тэдний үр удамтай холилдогч түүний үр удам зүхэгдэх болно; учир нь тэд бүр нэгэн адил зүхлээр зүхэгдэх болно. Мөн Их Эзэн үүнийг хэлсэн, мөн энэ нь хийгдсэн болой.\n\n24 Мөн тэдний дээр байсан тэдний тэрхүү зүхлийн учир, тэд аюулт болон зальт аргаар дүүрэн, залхуу ард түмэн болоод мөн аглаг буйдад идэшний амьтад эрдэг болов.\n\n25 Мөн Их Эзэн Бурхан надад хандан: Тэд чиний үр удамд намайг сануулахаар өдөөн хатгах цээрлэл болно; мөн чиний үр удам намайг санахгүй мөн миний үгсийг анхаарахгүй байх учир, тэднийг бүр устгалд нь хүртэл тэд цээрлүүлэх болно хэмээв.\n\n26 Мөнхүү улиран тохиох дор, Нифай би, миний ард түмний нутаг даяар тэд прист мөн багш нар байхын тулд Иаков, Иосеф хоёрыг томилон адислав.\n\n27 Мөнхүү улиран тохиох дор бид аз жаргалтай байдлаар амьдарч байлаа.\n\n28 Мөн бид Иерусалимыг орхисон цагаас хойш гучин жил улирч одов.\n\n29 Мөн Нифай би, өөрийн хийсэн ялтаснууд дээр өдийг хүртэл өөрийн ард түмний цэдгүүдийг үлдээсээр байлаа.\n\n30 Мөнхүү улиран тохиох дор Их Эзэн Бурхан надад хандан хэлэв: Өөр ялтаснуудыг хий; мөн чи тэдний дээр миний мэлмийд сайн гэгдэх олон зүйлийг, өөрийн ард түмний тусын тулд сийлбэрлэх болно.\n\n31 Иймийн тул, Нифай би, Их Эзэний зарлигуудад дуулгавартай байхын тулд, явж мөн эдгээр зүйлийг би дээр нь сийлсэн энэ ялтаснуудыг хийсэн болой.\n\n32 Мөн би Бурханы таалалд нийцэх тэдгээрийг сийлбэрлэсэн бөлгөө. Мөн хэрэв миний ард түмэн Бурханы зүйлсэд таалалтай байх аваас, эдгээр ялтас дээрх миний сийлбэрүүд тэдэнд таалагдах болно.\n\n33 Мөн хэрэв миний ард түмний түүхийн илүү тодорхой хэсгийг мэдэхийг миний ард түмэн хүсвэл, тэд миний нөгөө ялтаснуудыг судлах ёстой.\n\n34 Мөн дөчин жил улиран өнгөрч мөн бид хэдийн ах нартайгаа дайнууд мөн зөрчилдөөнүүдтэй байсныг хэлэх нь миний хувьд хангалттай буюу.\n\n", "2-ne 6": "[center][font_size=26]Бүлэг 6[/font_size][/center]\n\n[i]Иаков иудейчүүдийн түүхийг хүүрнэв: Вавилонд дарангуйлалд оршиж мөн эргэж ирсэн нь; Израилын Ариун Нэгэний тохинуулал мөн цовдлуулалт; харийнхнаас авсан тусламж; мөн Мессиад итгэсэн үед тохиох иудейчүүдийн хожмын өдрийн сэргээлт. Ойролцоогоор МЭӨ 559–545 он.[/i]\n\n1 Нифайн дүү болох Иаковын Нифайн ард түмэнд хандан ярьсан үгс:\n\n2 Болгоогтун, хайрт ах дүү нар минь, Иаков би Бурханаар дуудагдаж, мөн түүний ариун жаягийн дагуу томилогдсон, мөн та нарын хаан буюу хамгаалагч хэмээн үздэг тэр, мөн та нарын аюулгүй байдлаа даатгадаг тэр, өөрийн ах Нифайгаар томилон адислагдсаны учир, болгоогтун би та нарт хандан үлэмж олон зүйл ярьж байсныг та нар мэднэ.\n\n3 Гэсэн хэдий ч, би та нарт хандан дахин ярья; учир нь би та нарын бодгалиудын сайн сайхныг хүснэм. Тийм ээ, би та нарын төлөө асар их зовниж байна; мөн үргэлж ийм байсныг та нар өөрсдөө мэднэ. Учир нь би та нарт байдгаараа хичээнгүйлэн ухуулсан болой; мөн би та нарт эцгийнхээ үгсийг заасан; мөн би та нарт хандан энэ дэлхийн бүтээлтээс эхлэн бичигдсэн тэдгээр бүх зүйлийн талаар ярьсан болой.\n\n4 Мөн эдүгээ, болгоогтун, би та нарт хандан, тохиож буй мөн хойшид тохиох тэдгээр зүйлийн талаар ярих болно; иймийн тул, би та нарт Исаиагийн үгсийг уншиж өгөх болно. Мөн тэдгээр нь та нарт намайг хандан ярихыг хүссэн ахын минь үгс болой. Мөн та нар Бурханыхаа нэрийг мэдэж мөн алдаршуулж болох хэмээн та нарын тусын тулд би та нарт ярих ажгуу.\n\n5 Мөн эдүгээ, миний унших үгс болох тэдгээр нь бүх Израилын угсааны талаар Исаиагийн ярьсан нь бөлгөө; иймийн тул, та нар Израилын угсааных учир, тэдгээр нь та нартай адилтгагдаж болно. Мөн та нар Израилын угсааныхан учраас Исаиагаар яригдсан олон зүйл нь та нартай адилтгагдаж болох бөлгөө.\n\n6 Мөн эдүгээ, тэрхүү үгс нь эдгээр болой: Их Эзэн Бурхан ийн хэлэв: Болгоогтун, би мутраа харийнханд өргөх болно, мөн далбаагаа ард түмэнд харуулна; мөн тэд та нарын хөвгүүдийг гар дээрээ авчрах болно, мөн та нарын охид тэдний мөрөн дээр зөөгдөх болно.\n\n7 Мөн хаад та нарын асрагч эцгүүд мөн тэдний хатад та нарын асрагч эхүүд болно; тэд нүүрээ газарт хандуулан та нарт доош бөхийж, мөн та нарын хөлийн тоосыг долоох болно; мөн би бол Их Эзэн гэдгийг та нар мэдэх болно; учир нь намайг хүлээх тэд ичихгүй байх болно.\n\n8 Мөн эдүгээ, Иаков би, эдгээр үгийн талаар заримыг ярья. Учир нь болгоогтун, бидний гарч ирсэн, Иерусалимд байсан тэд алагдаж мөн олзлогдон хүргэгдсэнийг Их Эзэн надад үзүүлсэн билээ.\n\n9 Гэсэн хэдий ч, Их Эзэн тэдний буцаж ирэхийг надад үзүүлсэн. Мөн Их Эзэн Бурхан, Израилын Ариун Нэгэн тэдэнд өөрийгөө маханбодод харуулахыг тэрээр түүнчлэн надад үзүүлсэн; мөн тэрээр өөрийгөө тэдэнд харуулсны дараа, тэд түүнийг занчин мөн түүнийг цовдлохыг үзүүлсэн, надад хандан үүнийг ярьсан тэнгэр элчийн үгсийн дагуу буюу.\n\n10 Мөн тэд Израилын Ариун Нэгэний эсрэг зүрх сэтгэлээ хатууруулж мөн гөжүүд зан гаргасны дараа, болгоогтун, Израилын Ариун Нэгэний шүүлтүүд тэдний дээр ирэх болно. Мөн тэд цохигдож мөн зовоогдох тэр өдөр ирэх буюу.\n\n11 Иймийн тул, тэд нааш цааш туугдсаны дараа, учир нь тэнгэр элчийн тийн хэлсэнчлэн, олон нь маханбодод зовоогдсон байна, мөн итгэгчдийн залбирлуудын учир, эрсдэх нь зөвшөөрөгдөхгүй байх болно; тэд тараагдаж, мөн цохигдож, мөн үзэн ядагдах болно, гэсэн хэдий ч, Их Эзэн тэдэнд нигүүлсэнгүй хандаж, тэднийг Гэтэлгэгчийнхээ мэдлэгт ирэх цагт, тэд өвийн нутгууддаа дахин нэгдэн цуглуулагдах болно.\n\n12 Мөн бошиглогчийн бичиглэсэн тэдгээр харийнхан адислагдсан болой; учир нь болгоогтун, хэрэв тэд наманчилж мөн Сионы эсрэг тэмцэхгүй аваас, мөн өөрсдийгөө тэр агуу бөгөөд жигшүүрт сүмд нэгтгэхгүй аваас, тэд аврагдах болно; учир нь Их Эзэн Бурхан хүүхдүүдтэйгээ хийсэн гэрээнүүдээ гүйцэлдүүлэх болно; мөн энэ шалтгааны учир уг бошиглогч эдгээр зүйлийг бичиглэсэн болой.\n\n13 Иймийн тул, Сионы мөн Их Эзэний гэрээт хүмүүсийн эсрэг тэмцэх тэдгээр нь тэдний хөлийн тоосыг долоох болно; мөн Их Эзэний хүмүүс ичихгүй байх бөлгөө. Тодруулбал Их Эзэний хүмүүс бол түүнийг хүлээх тэд болой; учир нь тэд Мессиагийн ирэлтийг хүлээсээр л байх буюу.\n\n14 Мөн болгоогтун, сайхь бошиглогчийн үгсийн дагуу, Мессиа тэднийг буцааж авчрахаар дахин хоёр дахь удаагаа өөрөө зорих болно; иймийн тул, тэд түүнд итгэх тэр өдрийг ирэхэд, тэрээр тэдэнд хүчээр мөн агуу их сүр жавхлангаар, тэдний дайснуудыг устгалд хүргэн өөрийгөө үзүүлэх болно; мөн өөрт нь итгэдэг нэгээхнийг ч тэрээр устгах нь үгүй.\n\n15 Мөн түүнд үл итгэгч тэд галаар бас шуургаар аль алинаар нь, бас газар хөдлөлтөөр бас цус урсалтуудаар, бас өвчин тахлаар бас өлсгөлөнгөөр устгагдах болно. Мөн Их Эзэн бол Бурхан, Израилын Ариун Нэгэн гэдгийг тэд мэдэх болно.\n\n16 Өөрөөр хэлбэл чадалтай нэгний олз булаан авагдаж, эсвэл хууль ёсоор олзлогдсон нь чөлөөлөгдөх үү?\n\n17 Харин Их Эзэн ийн хэлэв: Бүр чадалтай нэгний олзлогдогсод ч авагдах болно, мөн аймшигт нэгний идэш ч чөлөөлөгдөх болно; учир нь Хүчит Бурхан гэрээт хүмүүсээ чөлөөлөх болно. Учир нь Их Эзэн тийн хэлэв: Та нартай тэрслэгч тэдэнтэй би тэрслэх болно—\n\n18 Мөн би та нарыг дарамтлах тэднийг өөрсдийнх нь биесээр тэжээх болно; мөн тэд амтат дарсанд адил өөрсдийнхөө цусанд согтсон байх болно; мөн Их Эзэн би бол та нарын Аврагч мөн та нарын Гэтэлгэгч, Иаковын Хүчит Нэгэн гэдгийг бүх маханбод мэдэх болно.\n\n", "2-ne 7": "[center][font_size=26]Бүлэг 7[/font_size][/center]\n\n[i]Иаков Исаиагаас үргэлжлүүлэн уншив: Исаиа Мессиаг төлөөлөн ярив—Мессиа эрдэмтний хэлтэй байх болно—Тэрээр занчигчдад нуруугаа хандуулах болно—Тэрээр шившиглэгдэхгүй байх болно—Исаиа 50-тай харьцуул. Ойролцоогоор МЭӨ 559–545 он.[/i]\n\n1 Тийм ээ, өөрөөр хэлбэл Их Эзэн ийн хэлэв: Би чамаас салж, эсвэл би чамайг үүрд хаясан гэж үү? Түүнчлэн Их Эзэн ийн хэлэв: Чиний эхийн гэрлэлт цуцлагдсан баримт хаана байна? Би чамайг хэнд зайлуулан өгч, эсвэл ямар зээлдүүлэгчдэдээ би чамайг худалдсан билээ? Тийм ээ, би чамайг хэнд худалдсан билээ? Болгоогтун, алдсуудынхаа төлөө чи өөрийгөө худалдсан, мөн зөрчлүүдийн чинь учир эхээс чинь салсан бөлгөө.\n\n2 Иймийн тул, намайг ирэхэд хүн үгүй байв; намайг дуудахад, тийм ээ, хариулах хэн ч үгүй байв. Ай Израилын угсаа, гэтэлгэж чадахааргүй болтол мутар минь өчүүхэн ч гэсэн татагдсан уу, эсвээс надад чөлөөлөх хүч үгүй гэж үү? Болгоогтун, зэмлэлээрээ би далай тэнгисийг хатааж, би үүний гол мөрнүүдийг нь аглаг буйд болгон мөн ус нь хатсаны учир загас нь өмхийрөх болгож, мөн тэд цангасны учир үхэх болно.\n\n3 Би тэнгэрийг харанхуйгаар бүрхэж, мөн би тэдгээрийг таараар хучина.\n\n4 Их Эзэн Бурхан эрдэмтний хэлийг надад өгсөн нь, би та нарт үгийг зохих цагт нь хэрхэн ярихыг мэдэхийн тулд билээ, ай Израилын угсаа. Та нарыг эцэх үед тэрээр өглөөнөөс өглөөд сэрээх буюу. Эрдэмтэн мэт сонсохын тулд чихийг минь тэрээр сэрээх ажгуу.\n\n5 Их Эзэн Бурхан чихийг минь нээсэн билээ, мөн би эсэргүүцсэн нь, мөн нүүр буруулсан нь ч үгүй.\n\n6 Би нуруугаа занчигчид, мөн хацраа үсийг нь зулгаасан тэдэнд өгсөн билээ. Би нүүрээ ичгүүрээс мөн нулималтаас нуугаагүй.\n\n7 Учир нь Их Эзэн Бурхан надад туслах болно, тиймийн тул би шившиглэгдэхгүй. Тиймийн тул би царайгаа цахиур чулуу адил болгосон буюу, мөн би ичихгүй гэдгээ мэддэг бөлгөө.\n\n8 Мөн Их Эзэн ойрхон байна, мөн тэрээр намайг зөвтгөх болно. Хэн надтай тэрслэх билээ? Хамтдаа нэгдэн зогсоцгооё. Хэн миний дайсан билээ? Тэр миний дэргэд ирэг, мөн би түүнийг үгийнхээ хүчээр цохих болно.\n\n9 Учир нь Их Эзэн Бурхан надад туслах болно. Мөн намайг буруушаах тэд бүгд, болгоогтун, тэд бүгд хувцас адил үжирч хуучран, мөн удган эрвээхэй тэдгээрийг идэх болно.\n\n10 Та нарын дунд хэн чинь Их Эзэнээс эмээж, түүний үйлчлэгчийн дуу хоолойг дагадаг атал харанхуйд мөн гэрэл үгүй алхдаг вэ?\n\n11 Болгоогтун өөрсдийгөө очоор хүрээлүүлэн, гал түлдэг та нар бүгд, галынхаа гэрэлд мөн өөрсдийн асаасан оч дунд алхагтун. Та нар үүнийг миний мутраас авах бөлгөө—та нар харамсалд хэвтэх болно.\n\n", "2-ne 8": "[center][font_size=26]Бүлэг 8[/font_size][/center]\n\n[i]Иаков Исаиагаас үргэлжлүүлэн уншив: Эцсийн өдрүүдэд, Их Эзэн Сионыг тайтгаруулж мөн Израилыг цуглуулах болно—Гэтэлгэгдэгсэд Сионд агуу их баяслын дунд ирэх болно—Исаиа 51 мөн 52:1–2–той харьцуул. Ойролцоогоор МЭӨ 559–545 он.[/i]\n\n1 Зөв шударгын араас дагах та нар, намайг анхаарагтун. Өөрсдийн тэндээс бүтээгдсэн тэр хадыг, мөн өөрсдийн тэндээс ухагдаж гарсан тэр нүхэн ормыг та нар харагтун.\n\n2 Өөрсдийн эцэг Абрахамыг, мөн та нарыг төрүүлсэн Сараг харагтун; тодруулбал, би зөвхөн Абрахамыг дуудсан, мөн түүнийг адисалсан бөлгөө.\n\n3 Өөрөөр хэлбэл, Их Эзэн Сионыг тайтгаруулах болно, тэрээр түүний бүх эзгүй газрыг тайтгаруулах болно; мөн тэрээр түүний аглаг буйдыг Едений адил, мөн түүний цөл газрыг Их Эзэний цэцэрлэг адил болгох болно. Баяр мөн баясал, талархал мөн аялгуут чимээ тэндээс олдох болно.\n\n4 Намайг анхаарагтун, ард түмэн минь; мөн намайг чих тавин сонс, ай миний үндэстэн; учир нь хууль надаас гарах болно, мөн ард түмэнд гэрэл болгон би өөрийн шүүлтийг тогтоох болно.\n\n5 Миний зөв шударга байдал ойрхон; миний аврал өгөгдсөн, мөн миний мутар ард түмнийг шүүх болно. Арлууд намайг найдан хүлээнэ, мөн тэд мутарт минь итгэх болно.\n\n6 Харцаа тэнгэрт хандуулагтун, мөн доош газрыг харагтун; өөрөөр хэлбэл тэнгэр нь утаа мэт замхран, мөн газар дэлхий нь хувцас адил үжрэх болно; мөн түүнд орших тэд ийм байдлаар үхэх болно. Харин миний аврал үүрд байх болно, мөн миний зөв шударга байдал устгагдахгүй байх болно.\n\n7 Намайг анхаарагтун, зөв шударгыг мэддэг та нар, би хуулиа зүрх сэтгэлд нь бичсэн ард түмэн та нар, хүмүүсийн зэмлэлээс бүү эмээгтүн, бас тэдний доромжлолуудаас битгий ай.\n\n8 Учир нь удган эрвээхэй тэднийг хувцас адил идэж дуусгах болно, мөн өт тэднийг ноос адил идэх болно. Харин миний зөв шударга байдал үүрд, мөн миний аврал үеэс үед байх болно.\n\n9 Сэр, сэрэгтүн! Хүчээ авагтун, ай Их Эзэний мутар; эртний өдрүүдийн адил сэр. Рахабыг хэрчиж, мөн лууг шархдуулсан тэр нь та бус уу?\n\n10 Гүнээс гүн ус, далайг хатаасан нь; далайн гүнийг суллагдагсдад гатлах зам болгосон тэр нь та бус уу?\n\n11 Тиймийн тул, Их Эзэнээр гэтэлгэгдэгсэд эргэж ирнэ, мөн Сионд дуулсаар орох болно; мөн үүрдийн баясал мөн ариун байдал тэдний тэргүүн дээр байх болно; мөн тэд баяр мөн баяслыг олж авах болно; харуусал болон гашуудал зайлан одох болно.\n\n12 Би бол тэрбээр; тийм ээ, би бол та нарыг тайтгаруулагч тэр болой. Болгоогтун, үхэх тэр хүнээс мөн өвс адил болгогдох тэр хүний хүүгээс айх чи хэн билээ?\n\n13 Мөн тэнгэрийг асарлан мөн газрын суурийг тавьсан, чамайг бүтээгч Их Эзэнийг мартаж, мөн тэрээр устгахад бэлэн байгаа мэт дарлагчийн уур омгийн учир өдөр бүр үргэлж айх чи хэн билээ? Мөнхүү дарлагчийн уур омог хаана байна?\n\n14 Олзлогдон цөлөгдсөн нь тэрээр суллагдаж болохын тулд, мөн тэрээр нүхэнд үхэхгүй байхын тулд, мөн тэрээр талхнаасаа салах вий хэмээх учир яаран сандрах бөлгөө.\n\n15 Харин би бол давалгаа нь хүрхэрсэн Их Эзэн чиний Бурхан; Түмний Их Эзэн гэдэг нь миний нэр болой.\n\n16 Мөн би үгсээ аманд чинь хийж, мөн мутрын сүүдрээрээ чамайг халхалсан, би тэнгэрийг бүтээж мөн дэлхийн суурийг тавихын тулд мөн Сионд: Болгоогтун, та нар бол миний ард түмэн хэмээн хэлэхийн тулд болой.\n\n17 Сэр, сэр, бос, ай Иерусалим, Их Эзэний мутарт байх түүний хилэгнэлийн аяганаас уусан тэр—чи салгалах аяганаас шаарыг нь ч шавхан, хоослон уусан буюу—\n\n18 Мөн Иерусалимын төрүүлсэн бүх хөвгүүдийн дунд түүнийг удирдах нэгээхэн ч алга; мөн түүний өсгөсөн бүх хөвгүүдээс түүний гараас хөтлөх хэн ч үгүй болой.\n\n19 Чиний төлөө—чиний хоосрол мөн устгал, мөн өлсгөлөн болон илдний төлөө—харамсах энэ хоёр хөвгүүн чам дээр ирэв, мөн хэнээр би чамайг тайтгаруулах билээ?\n\n20 Чиний хөвгүүд, энэ хоёроос бусад нь ухаан алджээ; тэд гудамж бүрийн эхэнд хэвтэнэ; тэд урхинд орсон зэрлэг бух адил, Бурханы тань зэмлэлээр болон Их Эзэний хилэнгээр дүүрэн байна.\n\n21 Тиймийн тул эдүгээ үүнийг сонс, зовсон, мөн дарс бус зүйлд согтсон та нар:\n\n22 Их Эзэн тань ийн хэлж байна, Их Эзэн мөн чиний Бурхан өөрийн хүмүүсийн төлөө өмгөөлөх ажгуу; болгоогтун, би салгалах аягыг, миний хилэнгийн аяганы шаарыг чиний гараас авсан буюу; чи үүнээс хойш үүнийг дахин уухгүй байх болно.\n\n23 Харин би чамайг зовоогч тэдний гарт үүнийг тавих болно; чиний бодгальд: Доош бөхий, бид дээгүүр чинь явж болохын тулд хэмээн хэлсэн тэдэнд буюу—мөн чи өөрийн биеийг дээгүүр тань явсан тэдэнд газар мөн гудамж мэт дэвссэн буюу.\n\n24 Сэрэгтүн, сэрэгтүн, хүчээ авагтун, ай Сион; гоёмсог өмсгөлөө өмс, ай Иерусалим, ариун хот; учир нь үүнээс хойш хөвч хөндүүлээгүй болон цэвэр бус нь чамд орохгүй.\n\n25 Шороо тоосоо сэгсрэн хая; босоод суу, ай Иерусалим; хүзүүн дэх хүлээснээсээ өөрийгөө сулла, ай Сионы олзлогдсон охин.\n\n", "2-ne 9": "[center][font_size=26]Бүлэг 9[/font_size][/center]\n\n[i]Иудейчүүд амлалтын бүх нутагтаа цуглуулагдах болно хэмээн Иаков тайлбарлав—Цагаатгал хүмүүнийг Уналтаас чөлөөлөх ажгуу—Үхэгсдийн биес булшнаас мөн тэдний сүнснүүд тамаас мөн диваажингаас гарч ирэх болно—Тэд шүүгдэх болно—Цагаатгал нь үхлээс, тамаас, чөтгөрөөс мөн төгсгөлгүй тарчлалаас авардаг—Зөв шударгыг үйлдэгчид Бурханы хаант улсад аврагдах болно—Нүглүүдийн шийтгэлүүд нь танилцуулагдав—Израилын Ариун Нэгэн бол хаалганы сахиул мөн. Ойролцоогоор МЭӨ 559–545 он.[/i]\n\n1 Мөн эдүгээ, хайрт ах дүү нар минь, та нар бүх Израилын угсаатай Их Эзэн гэрээлсэн түүний гэрээнүүдийн талаар мэдэж болохын тулд би эдгээр зүйлийг уншлаа—\n\n2 Тэрээр иудейчүүдэд, өөрийн ариун бошиглогчдын амаар бүр эхлэлээс хойш, үеэс үед, тэд Бурханы үнэн сүмд мөн сүрэгт сэргээгдэх тэр цаг ирэх хүртэл ярьсан гэрээнүүдийн талаар буюу; тэр цагт тэд өөрсдийн өвийн нутгууд болох гэртээ цуглуулагдах болно, мөн бүх амлалтын нутгууддаа суурьшигдах болой.\n\n3 Болгоогтун, хайрт ах дүү нар минь, Их Эзэн Бурханы хүүхдүүд дээр тань цутгах адислалуудын улмаас тэргүүнээ ямагт дээр өргөж мөн та нар баясаж болохын тулд би та нарт эдгээр зүйлийг ярьж байна.\n\n4 Та нарын олон тань ирэх зүйлсийн талаар мэдэхийн тулд, ихийг судалсныг би мэднэ; иймийн тул маханбод маань гандаж мөн үхэх ёстойг та нар мэддэгийг би мэднэ; гэсэн хэдий ч, өөрсдийнхөө биед Бурханыг бид харах болно.\n\n5 Тийм ээ, бидний тэндээс ирсэн Иерусалим дахь тэдэнд тэрээр өөрийгөө биеэр үзүүлэхийг та нар мэднэ гэдгийг би мэднэ; учир нь, энэ нь тэдний дунд тохиох нь зайлшгүй болой; өөрөөр хэлбэл, бүх хүмүүн түүний харьяалалд байж болохын тулд, агуу их Бүтээгч өөрийгөө маханбодод хүмүүсийн харьяалалд байлгахаа, бүх хүний төлөө үхэхээ хүлцэх шаардлагатай билээ.\n\n6 Өөрөөр хэлбэл, үхэл бүх хүмүүний дээр улиран ирдэг учир, агуу их Бүтээгчийн нигүүлсэнгүй төлөвлөгөөг гүйцэлдүүлэхийн тулд амилуулалтын хүч байхаас зайлшгүй, мөн амилуулалт нь хүмүүнд уналтын улмаас ирэх ёстой нь зайлшгүй болой; мөн уналт нь зөрчлийн улмаас ирсэн буюу; мөн хүмүүн уналтад орсон учир тэд Их Эзэний оршихуйгаас тусгаарлагдсан билээ.\n\n7 Иймийн тул, хязгааргүй цагаатгал байх нь зайлшгүй—хязгааргүй цагаатгал байхаас бусдаар бол энэ ялзрал нь ялзаршгүй байдлыг өмсөж чадахгүй. Иймийн тул, хүмүүний дээр ирсэн эхний шүүлт төгсгөлгүйгээр үлдэх ёстой нь зайлшгүй байсан бөлгөө. Мөн хэрэв тийм аваас, энэ маханбод дахин хэзээ ч босохгүйгээр эх газартаа ялзран мөн үйрэхээр тавигдах ёстой байсан буюу.\n\n8 Ай Бурханы мэргэн ухаан, түүний нигүүлсэл мөн ач ивээл! Учир нь болгоогтун, хэрэв маханбод дахин хэзээ ч босохгүй аваас, Мөнхийн Бурханы оршихуйгаас дахин хэзээ ч босохгүйгээр унаж тэгээд чөтгөр болсон тэрхүү тэнгэр элчийн харьяалалд бидний сүнс орох ёстой болой.\n\n9 Мөн бидний сүнснүүд түүнтэй адил болж, мөн бид чөтгөрүүд, чөтгөрийн элч нар болж, Бурханыхаа оршихуйгаас таслагдаж, мөн худал бүхний эцэгтэй хамт, түүнтэй адилаар зовлонд үлдэх байсан; тийм ээ, бидний анхны эцэг эхийг мэхэлсэн тэр, өөрийгөө гэрлийн тэнгэр элч мэт болгон хувиргаж мөн аллагын нууц хуйвалдаанд болон харанхуйн бүх төрлийн нууц ажилд хүмүүсийн үрсийг өдөөн хатгадаг түүний адилаар болой.\n\n10 Энэхүү аймшигт мангасын атганаас зугтах бидний замыг бэлтгэх, ай Бурханы маань сайн сайхан хэчнээн агуу билээ; тийм ээ, үхэл болон там гэгдэх тэр мангасаас, биеийн үхэл мөн түүнчлэн сүнсний үхэл гэж миний нэрлэх түүнээс буюу.\n\n11 Мөн бидний Бурхан, Израилын Ариун Нэгэний чөлөөлөх замын улмаас, миний ярьсан, зуурдын биеийнх болох энэ үхэл нь үүнд буй үхэгсдийгээ чөлөөлөх болно; мөнхүү үхэл нь булш болой.\n\n12 Мөн миний ярьсан, сүнсний үхэл болох энэхүү үхэл үхэгсдээ чөлөөлөх болно; мөнхүү сүнсний үхэл нь там болой; иймийн тул, үхэл болон там нь үхэгсдээ чөлөөлөх ёстой, мөн там нь олзлогдсон сүнснүүдээ чөлөөлөх ёстой, мөн булш нь олзлогдсон биесээ чөлөөлөх ёстой, мөн хүмүүсийн биес болон сүнснүүд нэг нэгэндээ дахин нэгдэх болно; мөн энэ нь Израилын Ариун Нэгэний амилуулалтын хүчээр байх буюу.\n\n13 Ай Бурханы маань төлөвлөгөө хэчнээн агуу билээ! Учир нь нөгөө талаас, Бурханы диваажин зөв шударгыг үйлдэгчдийн сүнснүүдийг чөлөөлж, мөн булш зөв шударгыг үйлдэгчдийн биеийг чөлөөлөх ёстой; мөн сүнс болон бие нь өөр хоорондоо дахин нэгдэнэ, мөн бүх хүн ялзаршгүй, мөн үхэшгүй болж, мөн тэд амьд бодгаль байж, маханбодод байгаа бидний адил төгс мэдлэгтэй байна, харин тэр үед бидний мэдлэг төгс байх буюу.\n\n14 Иймийн тул, бид өөрсдийн бүх гэмийн, өөрсдийн бохирын, мөн өөрсдийн нүцгэн байдлын төгс мэдлэгтэй байх болно; мөн зөв шударгыг үйлдэгчид өөрсдийн жаргал, мөн өөрсдийн зөв шударга байдлын төгс мэдлэгтэй байх болно, мөн цэвэр байдлаар хувцасласан байх болно, тийм ээ, бүр зөв шударгын орхимжоор болой.\n\n15 Мөнхүү улиран тохиох дор бүх хүн энэ эхний үхлээсээ амьдралд шилжсэн байх үед, тэд үхэшгүй болсон байх учраас, тэд Израилын Ариун Нэгэний шүүлтийн суудлын өмнө очих ёстой; мөн тэгээд шүүлт нь тохионо, мөн тэр үед тэд Бурханы ариун шүүлтийн дагуу шүүгдэх ёстой.\n\n16 Мөн зөв шударга тэд зөв шударгаараа байх болно, харин бузар тэд бузраараа үлдэх болно; иймийн тул, бузар булай тэд чөтгөр мөн түүний элч нар болой; мөн тэд өөрсдөд нь зориулан бэлтгэгдсэн үүрдийн галд орох болно; мөн тэдний зовлон, дөл нь үүрд мөн мөнхөд, төгсгөлгүйгээр дүрэлзэх галт болон хүхэрт нуур адил болой; мөн энэ нь гарцаагүй Их Эзэн амьдын адил, өөрөөр хэлбэл Их Эзэн Бурхан үүнийг ярьсан, мөн энэ нь хүчингүй болох нь үгүй түүний мөнхийн үг болой.\n\n17 Ай Бурханы маань сүр хүчин мөн шударга ёс! Учир нь тэрээр өөрийн бүх үгийг гүйцэлдүүлнэ, мөн тэдгээр нь түүний амнаас гарсан юм, мөн түүний хууль биелэгдэх ёстой.\n\n18 Гэвч, болгоогтун, зөв шударгыг үйлдэгчид, Израилын Ариун Нэгэний гэгээнтнүүд, Израилын Ариун Нэгэнд итгэсэн тэд, дэлхийн загалмайнуудыг тэвчиж мөн үүний доромжлолыг үл тоосон тэд дэлхийн үүслээс тэдэнд бэлтгэгдсэн тэрхүү Бурханы хаант улсыг өвлөх ажгуу, мөн тэдний баяр үүрд бялхаж байх болно.\n\n19 Ай Израилын Ариун Нэгэн, Бурханы маань нигүүлслийн сүр хүчин! Учир нь тэрээр өөрийн гэгээнтнүүдийг аймшигт мангас болох чөтгөр мөн үхэл, мөн там, мөн төгсгөлгүй зовлон болох тэр галт болон хүхэрт нуураас чөлөөлөх бөлгөө.\n\n20 Ай Бурханы маань ариун байдал хэчнээн агуу их билээ! Учир нь тэрээр бүх зүйлийг мэддэг, мөн түүний мэдэхгүй нэгээхэн ч зүйл үгүй буюу.\n\n21 Мөн хэрэв тэд өөрийнх нь дуу хоолойг анхааран сонсвоос бүх хүнийг аварч болохын тулд тэрээр дэлхийд ирнэ; учир нь болгоогтун, тэрээр бүх хүний өвдөлтийг тэвчинэ, тийм ээ, амьд бүтээл болгоны өвдөлтийг, Адамын гэр бүлд багтах эрэгтэй, эмэгтэйчүүд, мөн хүүхдүүдийн аль алиныхыг нь болой.\n\n22 Бүх хүмүүний дээр амилуулалт тохиож болохын тулд мөн агуу их болон шүүлтийн өдөр бүгд түүний өмнө зогсож болохын тулд, тэрээр үүнийг тэвчих бөлгөө.\n\n23 Мөн тэд наманчилж, мөн түүний нэрээр баптисм хүртэн, Израилын Ариун Нэгэнд төгс итгэлтэй байх ёстойг тэрээр бүх хүнд зарлигласан билээ, эс бөгөөс тэд Бурханы хаант улсад аврагдаж чадахгүй.\n\n24 Мөн хэрэв тэд наманчлахгүй мөн түүний нэрэнд итгэхгүй, мөн түүний нэрээр баптисм хүртэхгүй, мөн эцсээ хүртэл тэвчихгүй аваас, тэд яллагдах ёстой; учир нь Их Эзэн Бурхан, Израилын Ариун Нэгэн үүнийг ярьсан бөлгөө.\n\n25 Иймийн тул, тэрээр хууль өгсөн буюу; мөн хууль өгөгдөөгүй нөхцөлд шийтгэл үгүй байна; мөн шийтгэл үгүй нөхцөлд буруутгал үгүй бөлгөө; мөн буруутгал үгүй нөхцөлд Израилын Ариун Нэгэний нигүүлслүүд нь цагаатгалын учир тэдний дээр эрхтэй байх ажгуу; учир нь тэд түүний хүчээр чөлөөлөгдсөн бөлгөө.\n\n26 Өөрөөр хэлбэл хууль өгөгдөөгүй тэдэнд, бүгдийнх нь дээр түүний шударга ёсны шаардлагыг цагаатгал хангах учир, тэд аймшигт мангас, үхэл мөн там, мөн чөтгөр, мөн төгсгөлгүй зовлон болох тэрхүү галт болон хүхэрт нуураас чөлөөлөгдөх болой; мөн тэдэнд амьсгал өгсөн, Израилын Ариун Нэгэн болох тэрхүү Бурханд тэд сэргээгдэх болно.\n\n27 Гэвч бидэнд байгаагийн адил хууль, тийм ээ, Бурханы бүх зарлиг өгөгдсөн, мөн тэдгээрийг зөрчдөг, мөн сорилтын өдрүүдээ дэмий үрдэг түүнд халаг, учир нь түүний байдал аймшигтай болой!\n\n28 Ай тэр хилэнцэт нэгний зальт төлөвлөгөө! Ай хүмүүний ихэмсэглэл, мөн сул байдал, мөн мунхаглал! Тэд мэдлэгтэй болоод өөрсдийгөө ухаантай хэмээн боддог, мөн тэд Бурханы зөвлөмжийг эс анхаардаг, учир нь тэд үүнийг үл ойшоож, тэд өөрсдөө мэднэ гэж боддог, иймийн тул, тэдний мэргэн ухаан нь тэнэглэл байж мөн энэ нь тэдэнд ашгийг эс өгнө. Мөн тэд мөхөх болно.\n\n29 Гэвч хэрэв тэд Бурханы зөвлөмжийг анхааран сонсох аваас мэдлэгтэй байх нь сайн хэрэг.\n\n30 Харин энэ дэлхийн зүйлсээр баян болох тэрхүү баянд халаг. Учир нь, тэд баян учраас ядууг ад үздэг, мөн тэд номхон даруу хүмүүсийг хавчиж, мөн тэдний зүрх сэтгэл баялаг дээрээ байдаг; иймийн тул, тэдний баялаг нь тэдний бурхан болой. Мөн болгоогтун, тэдний баялаг нь тэдэнтэй хамт түүнчлэн мөхөх болно.\n\n31 Мөн сонсохыг үл хүсэх дүлийд халаг; учир нь тэд мөхөх болно.\n\n32 Харахыг үл хүсэх сохорт халаг; учир нь тэд түүнчлэн мөхөх болно.\n\n33 Зүрх сэтгэл нь хөндөгдөөгүй тэдэнд халаг, учир нь тэдний алдсуудын мэдлэг тэднийг эцсийн өдөр цохих болно.\n\n34 Худалчид халаг, учир нь тэрээр доош тамд хаягдах болно.\n\n35 Санаатайгаар егүүтгэх алуурчинд халаг, учир нь тэрээр үхэх болно.\n\n36 Садар самууныг үйлдэгч тэдэнд халаг, учир нь тэд доош тамд хаягдах болно.\n\n37 Тийм ээ, хиймэл шүтээнийг бишрэгч тэдэнд халаг, учир нь бүх чөтгөрүүдийн чөтгөр тэдэнд баясах бөлгөө.\n\n38 Мөн, дүгнэж хэлэхэд, нүглүүддээ үхэх тэд бүгдэд халаг; учир нь тэд Бурханд эргэж очин, мөн түүний царайг болгоож, мөн нүглүүддээ үлдэх болно.\n\n39 Ай, хайрт ах дүү нар минь, Ариун Бурханы эсрэг зөрчилдөх нь аймшигтайг, мөн түүнчлэн зальт түүний уруу таталтуудад бууж өгөх нь аймшигтайг сана. Дэлхийн зүйлсэд төвлөрөх нь үхэл, мөн сүнслэг зүйлсэд төвлөрөх нь мөнх амьдрал гэдгийг сана.\n\n40 Ай, хайрт ах дүү нар минь, миний үгсэд чих тавьцгаа. Израилын Ариун Нэгэний сүр жавхланг сана. Би та нарын эсрэг хатуу зүйлсийг ярьсан гэж битгий хэл; учир нь хэрэв та нар тэгвэл үнэнийг эсэргүүцэн доромжилсон болно; учир нь би та нарыг Бий Болгогчийн үгсийг ярьсан болой. Бүхий л цэвэр бусын эсрэг үнэн үгс хатуу байдгийг би мэднэ; харин зөв шударгыг үйлдэгчид тэдгээрээс эмээхгүй, учир нь тэд үнэнд дуртай мөн дагжих нь үгүй.\n\n41 Ай тэгээд, хайрт ах дүү нар минь, Ариун Нэгэн, Их Эзэнд ирцгээ. Түүний замууд зөв шударгыг сана. Болгоогтун, хүмүүнд зориулагдсан харгуй нарийн, гэвч энэ нь түүний өмнө шулуунаар зурайна, мөн хаалганы сахиул нь Израилын Ариун Нэгэн болой; мөн тэрээр нэг ч зарцыг тэнд үл ажиллуулдаг; мөн уг хаалганаас өөр орох арга үгүй; учир нь тэрээр мэхлэгдэх боломжгүй, учир нь түүний нэр Их Эзэн Бурхан билээ.\n\n42 Мөн хэн тогшнов, түүнд тэрээр нээх болно; мөн өөрсдийн мэдлэг, цэцэн ухаан, мөн баялгийнхаа учир ихэрхдэг тэрхүү ухаантай, мөн мэдлэгтэй, бас баян тэд—тийм ээ, тэд бол түүний ад үзэх тэд болой; тэд эдгээр зүйлээ хаяж, мөн Бурханы өмнө өөрсдийгөө мунхаг хэмээн бодож, мөн даруу байдлын гүнд доошлон ирэхээс бусдаар бол, тэрээр тэдэнд нээхгүй байх болно.\n\n43 Харин ухаантай мөн сэрэмжтэй хүний зүйлс тэднээс үүрд далдлагдах болно—тийм ээ, гэгээнтнүүдэд бэлтгэгдсэн тэр аз жаргал болой.\n\n44 Ай, хайрт ах дүү нар минь, миний үгсийг сана. Болгоогтун, би өмсгөлүүдээ тайлж, мөн би тэдгээрийг та нарын өмнө сэгсрэе; би авралын Бурхандаа тэрээр намайг бүхнийг халиах мэлмийгээрээ тольдоосой хэмээн залбиръя; иймийн тул, бүх хүн үйлүүдээрээ шүүгдэх тэр эцсийн өдөр би та нарын алдсуудыг өөрийн бодгалиас сэгсэрснийг, мөн би түүний өмнө цэвэр ариун зогсохыг, мөн та нарын цуснаас ангижирсныг Израилын Бурхан гэрчилснийг та нар мэдэх болно.\n\n45 Ай, хайрт ах дүү нар минь, нүглүүдээсээ салцгаа; та нарыг бөх гэгч нь хүлэх хүсэлтэй түүний гинжийг сэгсрэн хая; авралын тань хад болох тэрхүү Бурханд ирцгээ.\n\n46 Та нар аймшигт айдсаасаа болж нугдайхгүй байж болохын тулд, та нар аймшигт гэмээ төгс санахгүй байж болохын тулд; мөн өөрийн эрхгүй дуу алдаж: Ариун, таны шүүлтүүд ариун юм, ай Их Эзэн Бүхнийг Чадагч Бурхан—гэвч би гэмээ мэднэ; би таны хуулийг зөрчсөн, мөн миний зөрчлүүд бол минийх; мөн чөтгөр намайг эзэмшиж, би түүний аймшигт зовлонгийн олз болжээ хэмээхгүй байж болохын тулд та нар өөрсдийн сүнсийг, шударга ёс зөв шударгыг үйлдэгчдэд хүртээгдэх тэр гайхамшигт өдөрт, бүр шүүлтийн өдөрт бэлтгэцгээ.\n\n47 Гэвч болгоогтун, ах дүү нар минь, эдгээр зүйлийн аймшигт бодит байдалд та нарыг би сэрээх нь шаардлагатай гэж үү? Хэрэв та нарын санаа бодол цэвэр байсан аваас би бодгалиудыг тань тарчилгана гэж үү? Хэрэв та нар нүглээс ангижирсан байсан аваас үнэний шулуун байдлын дагуу би та нарт шулуухнаар ярих байсан гэж үү?\n\n48 Болгоогтун, хэрэв та нар ариун байсан аваас би та нарт ариун чанарын тухай ярихсан; гэвч та нар ариун бус учир, мөн та нар багшаа хэмээн надад хандах учир, би та нарт нүглийн уршгуудыг сургах нь зайлшгүй байх ёстой зохист зүйл ажгуу.\n\n49 Болгоогтун, бодгаль минь нүглийг жигшиж, мөн зүрх сэтгэл минь зөв шударгад баясдаг; мөн би Бурханыхаа ариун нэрийг магтан дуулах болно.\n\n50 Ирцгээ, ах дүү нар минь, цангасан бүхэн, та нар усанд ирцгээ; мөн мөнгөгүй тэр нь, ирээд худалдаж ав мөн ид; тийм ээ, ирээд дарс, сүүг мөнгөгүйгээр мөн үнэгүйгээр худалдаж ав.\n\n51 Иймийн тулд, үнэ цэнэгүй зүйлд мөнгө, бас хэрэгцээг чинь хангаж чадахгүй зүйлд хөдөлмөрөө бүү үр. Намайг хичээнгүйлэн анхаар, мөн миний ярьсан эдгээр үгийг сана; мөн Израилын Ариун Нэгэнд ир, мөн мөхөх нь үгүй түүний дээр, бас ялзрах нь үгүй түүний дээр найрла, мөн бодгаль чинь шимт болгонд баясаг.\n\n52 Болгоогтун, хайрт ах дүү нар минь, Бурханыхаа үгсийг сана; түүнд өдрөөр байнга залбирч бай, мөн шөнөөр түүний ариун нэрэнд талархал илэрхийл. Зүрх сэтгэлээ баяртай байлга.\n\n53 Мөн болгоогтун Их Эзэний гэрээнүүд хэчнээн агуу их, мөн хүмүүсийн үрс дэх түүний буун ирэлтүүд хэчнээн агуу билээ; мөн түүний сүр жавхлан, мөн түүний ач ивээл болон нигүүлслийн учир, бидний үр удам маханбодын дагуу бүрмөсөн устгагдахгүй, харин тэрээр тэднийг хадгалан хамгаалах болно хэмээн бидэнд амласан билээ; мөн ирээдүйн үеийнхэнд тэд Израилын угсаанд нэгэн зөв шударга мөчир байх болно хэмээн болой.\n\n54 Мөн эдүгээ, ах дүү нар минь, би та нарт илүүг ярихсан; гэвч маргааш би та нарт үгсийнхээ үлдсэнийг тунхаглах болно. Амен.\n\n", "2-ne 10": "[center][font_size=26]Бүлэг 10[/font_size][/center]\n\n[i]Иудейчүүд Бурханаа цовдлох болно хэмээн Иаков тайлбарлав—Тэд Түүнд итгэж эхлэх хүртлээ тараагдах болно—Америк, ямар ч хаан захирахгүй эрх чөлөөт нутаг байх болно—Өөрсдийгөө Бурхантай эвлэрүүлэн, Түүний ач ивээлээр авралыг ол. Ойролцоогоор МЭӨ 559–545 он.[/i]\n\n1 Мөн эдүгээ, Иаков би, та нарт дахин ярья, хайрт ах дүү нар минь, өөрийн ярьсан зөв шударга энэхүү мөчрийн талаар буюу.\n\n2 Учир нь болгоогтун, бидний хүлээн авсан амлалтууд маханбодын дагуу бидэнд өгөгдсөн амлалтууд юм; иймийн тул, бидний хүүхдүүдээс олон нь итгэлгүйн учир маханбоддоо мөхнө гэдэг нь надад үзүүлэгдсэн хэдий ч, Бурхан олны дээр нигүүлсэнгүй байх болно; мөн тэдний Гэтэлгэгчийн үнэн мэдлэгийг тэдэнд өгөх тэр зүйлд тэд ирж болохын тулд бидний хүүхдүүд сэргээгдэх болно.\n\n3 Иймийн тул, би та нарт хэлсэнчлэн, Христ—өөрөөр хэлбэл, өнгөрсөн шөнө тэнгэр элч надад энэ нь түүний нэр байхыг ярилаа—Иудейчүүдийн дунд ирэх ёстой нь зайлшгүй, дэлхийн илүү ёс бус хэсэг болох тэдний дунд болой; мөн тэд түүнийг цовдолно—тодруулбал ингүүлэх нь бидний Бурханаас шаардагдах, мөн өөрсдийн Бурханыг цовдлох өөр ямар ч үндэстэн энэ дэлхий дээр үгүй.\n\n4 Учир нь бусад үндэстний дунд агуу гайхамшгууд хийгдэх юм бол тэд наманчилж, мөн тэр бол өөрсдийнх нь Бурхан гэдгийг мэдэх бөлгөө.\n\n5 Гэвч санваарын байр суурийг урвуулан ашиглах явдал мөн алдсуудын учир, Иерусалим дахь тэд түүний эсрэг гөжүүдлэх болно, тэгснээр тэр цовдлогдох болно.\n\n6 Иймийн тул, тэдний алдсуудын учир, устгалууд, өлсгөлөнгүүд, тахлууд, мөн цус урсалт тэдний дээр ирэх болно; мөн устгагдахгүй тэд бүх үндэстний дунд тараагдах болно.\n\n7 Гэвч болгоогтун, Их Эзэн Бурхан ийн хэлэв: Би бол Христ хэмээн тэд надад итгэх тэр өдөр ирэхэд, тэгвэл тэд газар дэлхий дээр, өөрсдийн өвийн нутгуудад, маханбодод сэргээгдэх болно хэмээн би тэдний эцэг өвгөдтэй гэрээлсэн болой.\n\n8 Мөнхүү улиран тохиох дор тэд өөрсдийн удаан хугацааны тараагдалтаасаа, далайн арлуудаас, мөн газар дэлхийн дөрвөн зүгээс цуглуулагдах болно; мөн тэднийг өвийн нутгуудад нь аваачихдаа харийнхны үндэстнүүд мэлмийд минь агуу байх болно хэмээн Бурхан хэлсэн болой.\n\n9 Тийм ээ, харийнхны хаад тэдэнд асрагч эцгүүд байх болно, мөн тэдний хатад асрагч эхчүүд нь болох болно; иймийн тул, харийнханд зориулсан Их Эзэний амлалтууд агуу их, учир нь тэрээр үүнийг ярьсан болой, мөн хэн маргаж чадах билээ?\n\n10 Гэвч болгоогтун, энэ нутаг та нарын өвийн нутаг байх болно, мөн харийнхан уг нутаг дээр адислагдах болно хэмээн Бурхан хэлжээ.\n\n11 Мөн энэ нутаг нь харийнханд эрх чөлөөний нутаг байх болно, мөн уг нутаг дээр харийнхны дунд хүчирхэгжих хаад гэж үгүй байх болно.\n\n12 Мөн би энэ нутгийг бусад бүх үндэстний эсрэг бэхлэх болно.\n\n13 Мөн Сионы эсрэг тулалдах тэр нь мөхөх болно хэмээн Бурхан хэлдэг болой.\n\n14 Учир нь миний эсрэг хааныг бэлтгэн томилох тэр мөхөх болно, учир нь бибээр, Их Эзэн, тэнгэрийн хаан, тэдний хаан байх болно, мөн үгсийг минь сонсох тэдэнд би үүрд гэрэл байх болно.\n\n15 Иймийн тул тэднийг маханбодод байхад нь тэдэнд үйлдэх, хүмүүсийн үрсэд миний хийсэн гэрээнүүд гүйцэлдэж болох энэ шалтгааны учир, би харанхуйн, мөн аллагуудын, мөн жигшүүрт хэргүүдийн нуугдмал үйлүүдийг устгах нь зайлшгүй байх ёстой.\n\n16 Иймийн тул, Сионы эсрэг тулалдах тэрээр, Иудей ч мөн харийнх ч бай, хоригдол ч мөн чөлөөт хүн ч бай, эр эм алин боловч мөхөх болно; өөрөөр хэлбэл тэд бүх дэлхийн янхан эм бөлгөө; учир нь миний төлөө бус тэд бол миний эсрэг байдаг хэмээн бидний Бурхан хэлдэг болой.\n\n17 Өөрөөр хэлбэл би тэдэнд маханбодод байхад нь үйлдэх болно хэмээн би хүмүүсийн үрсэд өгсөн тэр амлалтуудаа гүйцэлдүүлэх болно—\n\n18 Иймийн тул, хайрт ах дүү нар минь, бидний Бурхан ийн хэлсэн билээ: Би чиний үр удмыг харийнхны гараар зовоох болно; гэсэн хэдий ч, тэдэнд тэд эцгийн адил байхын тулд би харийнхны зүрх сэтгэлийг зөөллөх болно; иймийн тул, уг харийнхан Израилын угсааныхны дунд тоологдож мөн адислагдах болно.\n\n19 Иймийн тул, би энэ нутгийг чиний удамд, мөн чиний удмын дунд тоологдох тэдэнд, үүрд тэдний өвийн нутаг байлгахаар ариулан адислах болно; өөрөөр хэлбэл, Бурхан надад хэлснээр, энэ нь бусад бүх нутгаас дээгүүр сонгомол нутаг билээ, иймийн тул үүний дээр орших бүх хүн намайг шүтэхийг би шаардах болно хэмээн Бурхан хэлдэг болой.\n\n20 Мөн эдүгээ, хайрт ах дүү нар минь, бидний нигүүлсэнгүй Бурхан бидэнд эдгээр зүйлийн талаар ийм агуу мэдлэг өгснийг мэдэж байгаа болохоор, түүнийг санацгаая, мөн нүглүүдээсээ хагацаж, мөн тэргүүнээ үл гудайлгацгаая, учир нь бид хаягдаагүй билээ; бид өвийн нутгаасаа гаргагдсан хэдий ч; гэвч бид илүү сайхан нутаг тийш удирдагдсан, учир нь Их Эзэн далайг бидний харгуй болгосон бөгөөд бид далайн арал дээр байгаа бөлгөө.\n\n21 Харин далайн арлууд дээрх тэдэнд өгдөг Их Эзэний амлалтууд агуу их билээ; иймийн тул үүнд арлууд хэмээн хэлсний учир, үүнээс илүү олон байгаа нь, мөн түүнчлэн тэдгээр нь бидний ах дүү нараар эзэмшигдэж байгаа нь зайлшгүй.\n\n22 Учир нь болгоогтун, Их Эзэн Бурхан өөрийн хүсэл мөн тааллын дагуу, Израилын угсаанаас цагаас цагт гадагш удирдсан буюу. Мөн эдүгээ болгоогтун, Их Эзэн салгагдсан тэд бүгдийг санадаг, иймийн тул тэрээр түүнчлэн биднийг ч санадаг болой.\n\n23 Тиймийн тул, зүрх сэтгэлээ баясгацгаа, мөн та нар өөрсдийнхөө төлөө үйлдэх—үүрдийн үхлийн замыг, эсвэл мөнх амьдралын замыг сонгох—эрх чөлөөтэй гэдгээ санацгаа.\n\n24 Иймийн тул, хайрт ах дүү нар минь, чөтгөрийн болон маханбодын таалалтай бус, харин Бурханы таалалтай эвлэр; мөн та нар Бурхантай эвлэрснийхээ дараа, та нар зөвхөн Бурханы ач ивээлийн улмаас мөн үүгээр дамжуулан аврагдана гэдгийг санагтун.\n\n25 Иймийн тул, та нар бурханлаг ач ивээлийн дагуу түүнийг магтан дуулж болохын тулд, та нар Бурханы мөнхийн хаант улсад хүлээн зөвшөөрөгдөж болохын тулд, Бурхан та нарыг үхлээс амилуулалтын хүчээр, мөн түүнчлэн үүрдийн үхлээс цагаатгалын хүчээр босгох болтугай. Амен.\n\n", "2-ne 11": "[center][font_size=26]Бүлэг 11[/font_size][/center]\n\n[i]Иаков өөрийн Гэтэлгэгчийг харав—Мосегийн хууль Христийг бэлгэдэж мөн Түүний ирэхийг нотолдог. Ойролцоогоор МЭӨ 559–545 он.[/i]\n\n1 Мөн эдүгээ, Иаков тэр үед илүү олон зүйлийг миний ард түмэнд ярив; гэсэн хэдий ч зөвхөн эдгээр зүйлийг би бичүүлэв, өөрөөр хэлбэл миний бичиглэсэн тэдгээр зүйл нь миний хувьд хангалттай.\n\n2 Мөн эдүгээ, Нифай би, Исаиагийн үгсээс дахиад заримыг нь бичье, учир нь бодгаль минь түүний үгсэд баясах бөлгөө. Өөрөөр хэлбэл би түүний үгсийг өөрийн ард түмэнтэй адилтгана, мөн би тэдгээрийг өөрийн бүх хүүхдэд илгээх болно, учир нь тэрээр миний Гэтэлгэгчийг үнэхээр харсан, бүр би түүнийг харсны адил болой.\n\n3 Мөн би түүнийг харсны адилаар миний дүү Иаков, түүнчлэн түүнийг харсан билээ; иймийн тул, би үгс маань үнэн гэдгийг нотлохын тулд тэдний үгсийг хүүхдүүддээ илгээх болно. Иймийн тул, гурвын үгсээр би өөрийн үгийг тогтоох болно хэмээн Бурхан хэлсэн болой. Гэсэн хэдий ч, Бурхан илүү олон гэрчийг илгээдэг, мөн өөрийн бүх үгийг тэрбээр нотолдог ажгуу.\n\n4 Болгоогтун, Христийн ирэлтийн үнэнийг өөрийн ард түмэнд нотлохдоо бодгаль минь баяснам; учир нь энэ зорилгын тулд Мосегийн хууль өгөгдсөн болой; мөн энэ дэлхийн эхлэлээс Бурханаас хүмүүнд өгөгдсөн тэдгээр бүх зүйл түүнийг бэлгэдэх ажгуу.\n\n5 Мөн түүнчлэн бидний өвөг дээдэстэй Их Эзэний хийсэн түүний гэрээнүүдэд бодгаль минь баяснам; тийм ээ, үхлээс чөлөөлөх агуу болон мөнхийн төлөвлөгөөн дэх түүний ач ивээл, түүний шударга ёс, хүч мөн нигүүлсэлд бодгаль минь баяснам.\n\n6 Мөн Христ ирэхээс бусдаар бол бүх хүн мөхөх ёстойг өөрийн ард түмэнд нотлохдоо бодгаль минь баяснам.\n\n7 Учир нь хэрэв Христ үгүй бол Бурхан гэж үгүй; мөн хэрэв Бурхан үгүй аваас бид эс оршино, учир нь бүтээлт гэж байхгүй байх бөлгөө. Гэвч Бурхан буй, мөн тэр бол Христ, мөн тэрээр өөрийн цаг хугацааны бүрэн байдалд ирэх болно.\n\n8 Мөн эдүгээ миний ард түмнээс эдгээр үгийг уншсан хэн боловч, тэд зүрх сэтгэлдээ баярлаж мөн бүх хүмүүний төлөө баясаж болохын тулд, би Исаиагийн зарим үгийг бичих болно. Эдүгээ эдгээр нь тэрхүү үгс, мөн та нар тэдгээрийг өөрсөдтэйгөө мөн бүх хүнтэй адилтгаж болох ажгуу.\n\n", "2-ne 12": "[center][font_size=26]Бүлэг 12[/font_size][/center]\n\n[i]Исаиа хожмын үеийн ариун сүм, Израилын цугларалт мөн мянган жилийн шүүлтийг болон энх амгаланг харав—Бардамнагчид мөн ёс бусыг үйлдэгчид Хоёр дахь Ирэлтээр даруусгагдах болно—Исаиа 2-той харьцуул. Ойролцоогоор МЭӨ 559–545 он.[/i]\n\n1 Иудагийн болон Иерусалимын талаар үзсэн, Амозын хүү Исаиагийн үг:\n\n2 Мөнхүү улиран тохиох дор эцсийн өдрүүдэд, Их Эзэний өргөөний уул нь уулсын оргил дээр баригдаж, мөн толгодын дээр өргөгдөхөд, мөн бүх үндэстэн үүнд цутгах болно.\n\n3 Мөн олон хүн явж мөн хэлэх болно, Ирэгтүн та нар, мөн Их Эзэний уул өөд, Иаковын Бурханы өргөөнд очицгооё; мөн тэрээр бидэнд өөрийн замуудын талаар сургах болно, мөн бид түүний замуудаар алхах болно; учир нь Сионоос хууль, мөн Иерусалимаас Их Эзэний үг өгөгдөх болой.\n\n4 Мөн тэрээр үндэстнүүдийн дунд шүүж, мөн олон ард түмнийг зэмлэх болно: мөн тэд илдээ анжисны хошуу болгон, мөн жаднуудаа хадуур болгон давтах болно—үндэстэн үндэстнийхээ эсрэг илд далайхгүй, бас тэд хойшид хэзээ ч дайтахад сургагдахгүй байх болно.\n\n5 Ай Иаковын угсаа, та нар ирэгтүн мөн Их Эзэний гэрэлд алхацгаая; тийм ээ, ирэгтүн, учир нь та нар бүгд төөрч одсон, хүн бүр өөрийн ёс бус замуудад буюу.\n\n6 Тиймийн тул, ай Их Эзэн, та өөрийн хүмүүсийг, Иаковын угсааг орхисон, учир юун хэмээвээс тэд филистинчүүдийн адил зөгнөн хэлэгчдийг анхааран сонсож, мөн тэд өөрсдийгөө гадныхны хүүхдүүдэд таацуулдаг мөн дорнын нөлөөгөөр дүүргэгдсэн болой.\n\n7 Тэдний нутаг түүнчлэн мөнгө болон алтаар дүүрэн, бас тэдний эрдэнэсийн сан төгсгөлгүй; тэдний нутаг түүнчлэн морьдоор дүүрэн, бас тэдний морин тэрэгнийх нь тоо төгсгөлгүй билээ.\n\n8 Тэдний нутаг түүнчлэн хиймэл шүтээнүүдээр дүүрэн; тэд өөрсдийн хуруугаар хийсэн тэдгээрийг, өөрсдийн гарын бүтээлээ тэд шүтдэг.\n\n9 Мөн ерийн хүн толгой үл бөхийж, мөн их хүн өөрийгөө үл даруусгадаг, тиймийн тул, түүнийг бүү уучил.\n\n10 Ай ёс бусыг үйлдэгчид та нар, Их Эзэнээс айх айдас мөн түүний сүр хүчний алдар суу та нарыг цохих учир хад чулуунд орогтун мөн өөрсдийгөө шороонд нуу.\n\n11 Мөнхүү улиран тохиох дор хүмүүний ихэмсэг төрх даруусгагдан, мөн хүмүүсийн ихэрхэг байдал доош гудайлгагдах болно, мөн тэр өдөр Их Эзэн ганцаараа өргөмжлөгдөх болно.\n\n12 Учир нь Түмний Их Эзэний өдөр удахгүй бүх үндэстний дээр, тийм ээ, бүгдийн дээр; тийм ээ, бардам болон ихэмсгийн дээр, мөн ихэрхүү болгоны дээр ирнэ, мөн тэрээр доош болгогдох буюу.\n\n13 Тийм ээ, мөн Их Эзэний өдөр Ливаны бүх хуш мод дээр ирэх болно, тэдгээр нь өндөр мөн хөөргөгдсөний учир болой, мөн Башаны бүх царс мод дээр буюу;\n\n14 Мөн бүхий л өндөр уулсын дээр, мөн бүх толгодын дээр, мөн ихэрхүү тэдгээр бүх үндэстний дээр, мөн ард түмэн бүрийн дээр;\n\n15 Мөн өндөр цамхаг бүрийн дээр, мөн хашлагат хана бүрийн дээр;\n\n16 Мөн далайн бүх хөлөг онгоцны дээр, мөн Таршишийн бүх хөлөг онгоц дээр, мөн бүх тааламжтай сайхан газрууд дээр буюу.\n\n17 Мөн хүмүүний ихэмсэглэл доош гудайлгагдаж, мөн хүмүүсийн ихэрхэг байдал доош болгогдох болно; мөн тэр өдөр Их Эзэн ганцаар өргөмжлөгдөх болно.\n\n18 Мөн хиймэл шүтээнүүдийг тэрээр бүрмөсөн үгүй хийх болно.\n\n19 Мөн тэд хадны хонгилд, мөн газрын агуйд хоргодох болно, учир нь Их Эзэн газар дэлхийг аймшигтайгаар сэгсрэхээр босоход түүнээс айх айдас тэдний дээр ирнэ, мөн түүний сүр жавхлангийн алдар суу нь тэднийг цохих болой.\n\n20 Тэр өдөр хүмүүн нь шүтэхийн тулд өөртөө хийсэн өөрийн мөнгөн шүтээнүүдийг, мөн өөрийн алтан шүтээнүүдийг сохор номинд болон сарьсан багваахайд хаях болно;\n\n21 Хадны цуурхайд орж, мөн барзгар хадны оройд очно, учир нь Их Эзэн газар дэлхийг аймшигтайгаар сэгсрэхээр босоход түүнээс айх айдас тэдний дээр ирж мөн түүний алдар суугийн жавхлан нь тэднийг цохих болой.\n\n22 Та нар хамрынхаа нүхээр амьсгалах тэр хүмүүнд хандахаа боль; түүнийг юуны учир хүндэтгэнэ вэ?\n\n", "2-ne 13": "[center][font_size=26]Бүлэг 13[/font_size][/center]\n\n[i]Иуда болон Иерусалим дуулгаваргүй байдлынхаа улмаас шийтгэгдэх болно—Их Эзэн Өөрийн хүмүүсийг өмгөөлж мөн шүүх бөлгөө—Сионы охид дэлхийн байдалд дуртайн улмаас зүхэгдэж бас тарчлагдах болно—Исаиа 3-тай харьцуул. Ойролцоогоор МЭӨ 559–545 он.[/i]\n\n1 Учир нь болгоогтун, Их Эзэн, Түмний Их Эзэн, Иерусалимаас мөн Иудагаас авах болой, түших тулгуурыг мөн таягийг, талх болох бүтэн таягийг нь, мөн ус болох бүтэн тулгуурыг нь буюу—\n\n2 Чадалтай хүнийг, мөн дайнч хүнийг, шүүгч, бошиглогч мөн хашир нэгнийг, мөн ахмад нэгнийг;\n\n3 Тавийн ахмад, хүндэт нэгэн, мөн зөвлөх, уран гартан, мөн уран илтгэгчийг буюу.\n\n4 Мөн би хүүхдүүдийг тэдний ханхүү байхаар тэдэнд өгөх болно, мөн нялхас тэдний дээр захирах болно.\n\n5 Мөн ард түмэн нэг нь нөгөөгөөрөө, мөн хүн бүр хөршүүдээрээ дарамтлуулах болно; хүүхэд өөрөө ахмад нэгний эсрэг бардамнах буюу, мөн бүдүүлэг нь хүндэт нэгний эсрэг болой.\n\n6 Хүн эцгийнхээ отгийнх болох ахаа барьж аваад мөн ийн хэлэх болой: Танд хувцас буй, та бидний захирагч бол, мөн та мутрынхаа дор энэхүү устгалыг бүү ирүүл—\n\n7 Тэр өдөр тэрээр тангараглаж, хэлэх нь: би эдгээгч болохгүй; учир нь миний гэрт талх ч, хувцас ч алга; намайг хүмүүсийн захирагч бүү болго.\n\n8 Өөрөөр хэлбэл Иерусалим балгас болсон, мөн Иуда унасан болой, учир нь Их Эзэний сүр жавхлант оршихуйг сөрөн зогсохоор, тэдний хэл ам, хийсэн үйлүүд түүний эсрэг байсан бөлгөө.\n\n9 Тэдний төрх байдал тэдний эсрэг гэрчилж, мөн тэдний нүгэл бүр Содомын адил болохыг тунхагладаг ажгуу, мөн тэд үүнийгээ нууцалж үл чадах болой. Тэдний сүнсэнд халаг, тэд хилэнцийг өөрсдөдөө шагнал болгосны учир болой!\n\n10 Тэдний хувьд сайн байхыг зөв шударгыг үйлдэгчдэд хэл; учир нь тэд үйлүүдийнхээ жимсийг идэх болно.\n\n11 Ёс бусыг үйлдэгчдэд халаг, учир нь тэд мөхөх болно; учир нь тэдний гарын шагнал тэдний дээр ирэх болно!\n\n12 Мөн хүүхдүүд миний хүмүүсийн дарлагчид байж, эмэгтэйчүүд тэднийг захиран удирдах болно. Ай хүмүүс минь, та нарыг удирдаж буй тэд та нарыг алдаанд хүргэж мөн та нарын замнах замыг устгадаг бөлгөө.\n\n13 Их Эзэн өмгөөлөхөөр босож, мөн хүмүүсийг шүүхээр зогсдог болой.\n\n14 Их Эзэн өөрийн хүмүүсийн ахмадууд мөн тэдний хан хөвгүүдийг шүүх болно; учир нь та нар ядуугийн жимсний талбайг мөн тэднээс дээрэмдсэн олзоо өөрсдийнхөө гэрт идэж дуусгасан билээ.\n\n15 Та нар ямар хүсэлтэй билээ? Та нар миний хүмүүсийг дарамталж, мөн ядуугийн нүүрийг няцалдаг хэмээн Түмний Их Эзэн Бурхан хэлэх буюу.\n\n16 Үүнээс гадна, Их Эзэн хэлдэг: Сионы охид ихэмсэг, мөн хүзүү сунган завхай харц чулуудан алхалж, явахдаа сайварлан, мөн хөлний чимэглэлээ жингэнүүлэн алхдаг—\n\n17 Тиймийн тул Их Эзэн Сионы охидын зулайг яр шарханд бариулж мөн Их Эзэн тэдний нууц хэсгүүдийг нь ил харуулах болно.\n\n18 Тэр өдөр Их Эзэн тэдний жингэнэх чимгүүдийн мөн үсний тор, мөн сар адил дугариг гархинуудын тансаг үзэмжийг нь булаан авах болно;\n\n19 Гинжнүүд мөн бугуйвчнууд, мөн хүзүүний ороолтуудын;\n\n20 Бүчит малгайнууд, хөлийн чимгүүд, мөн толгойн туузнууд, мөн үнэртэнт хайрцгууд, мөн ээмэгнүүдийн;\n\n21 Бөгжнүүд, мөн хамрын гоёлуудын;\n\n22 Сольж өмсөх хувцас, нөмрөг, мөн толгойн бүрх, мөн үс ороогчийн;\n\n23 Шил толинууд, нарийн нэхээст эд, мөн юүдэн, мөн гивлүүрүүдийн буюу.\n\n24 Мөнхүү улиран тохиох дор, сайхан үнэрийн оронд эхүүн үнэр ханхална; мөн бүсний оронд даавууны тасархай; мөн сайхан үсний оронд халзрал; мөн цээживчний оронд таар даавуу; гоо сайхны нь оронд тамга байх буюу.\n\n25 Чиний эрс илдэнд мөн чиний хүчтэнүүд дайнд унах болно.\n\n26 Мөн түүний хаалганууд гаслан чахарч; мөн тэр балгас болон эзгүйрч, мөн тэр газар суух болно.\n\n", "2-ne 14": "[center][font_size=26]Бүлэг 14[/font_size][/center]\n\n[i]Сион болон түүний охид Мянганы өдөр гэтэлгэгдэж мөн цэвэршигдэх болно—Исаиа 4-тэй харьцуул. Ойролцоогоор МЭӨ 559–545 он.[/i]\n\n1 Мөн тэр өдөр, долоон эмэгтэй нэг эрийг барьж, хэлэх нь: бид өөрсдийнхөө талхыг идэж, мөн өөрсдийн хувцсыг өмсөх болно; шившгээ зайлуулахаар таны нэрээр нэрлэгдэхийг л бидэнд зөвшөөрөөч гэцгээх болно.\n\n2 Тэр өдөр Их Эзэний мөчир гоо үзэсгэлэнтэй мөн сүр жавхлантай байх болно; Израилаас оргосон тэдэнд дэлхийн жимс онцгой мөн дур булаам байх болно.\n\n3 Мөнхүү улиран тохиох дор, Сионд хоцорч мөн Иерусалимд үлдсэн тэд ариун гэж нэрлэгдэх болно, Иерусалим дахь амьд хүмүүсийн дунд бичигдсэн хүн бүр буюу—\n\n4 Их Эзэн Сионы охидын бузар буртгийг угаан арилгасны дараа мөн Иерусалимын цусыг түүний дундаас шүүлтийн суу билгээр мөн дүрэлзэх суу билгээр ариутгасны дараа болой.\n\n5 Мөн Их Эзэн Сионы уулын оршин байх нутаг бүрийн дээр, мөн түүний чуулгануудын дээр, өдөр нь үүл манан болон утаа, мөн шөнө нь дүрэлзэх галын гэрлийг бүтээнэ; өөрөөр хэлбэл Сионы сүр жавхлан хүн бүхний дээр хамгаалал байх болно.\n\n6 Мөн өдөр нь халуунаас сүүдэрлэхийн тулд, мөн хоргодох газар байхын тулд, мөн шуурга борооноос халхлахын тулд нэгэн асар байх болно.\n\n", "2-ne 15": "[center][font_size=26]Бүлэг 15[/font_size][/center]\n\n[i]Их Эзэний жимсний талбай (Израил) зэлүүд болж, мөн Түүний хүмүүс тараагдах болно—Тэдний урвасан мөн тараагдсан байдалд, тэдний дээр халаг ирэх болно—Их Эзэн далбаа өргөж мөн Израилыг цуглуулах болно—Исаиа 5-тай харьцуул. Ойролцоогоор МЭӨ 559–545 он.[/i]\n\n1 Мөн тэгээд би өөрийн ихэд хайрлах түүнд, өөрийн хайртын жимсний талбайнх нь тухай Мөн тэгээд би өөрийн ихэд хайрлах түүнд, өөрийн хайртын жимсний талбайнх нь тухай дууг дуулах буюу. Миний ихэд хайрлах түүнд их үржил шимт гүвээнд жимсний талбай буй.\n\n2 Мөн тэрээр үүнийг хүрээлэн хашаа барьж, мөн чулуунуудыг нь цуглуулан зайлуулж, мөн үүнд хамгийн шилмэл усан үзмийн ороонгыг тариалсан, мөн үүний голд нь цамхаг барьж, мөн түүнчлэн тэнд усан үзэм шахагчийг хийсэн; мөн энэ нь усан үзмийг өгөх байх хэмээн тэрээр хүлээсэн, мөн энэ нь зэрлэг усан үзмийг ургуулсан болой.\n\n3 Мөн эдүгээ, ай Иерусалимын оршин суугчид, мөн Иудагийн эрс, би болон миний жимсний талбайн хооронд шүүгээч, би та нараас гуйя.\n\n4 Би өөрийн жимсний талбайд юуг илүүгээр хийж болох байсныг би эс хийсэн билээ? Иймийн тул, энэ нь усан үзэм өгнө хэмээн намайг хүлээж байхад зэрлэг усан үзэм өгсөн билээ.\n\n5 Мөн эдүгээ яв; би жимсний талбайгаа яахыг та нарт хэлье—би үүний хашаа хүрээг зайлуулна, мөн энэ нь дуустлаа идэгдэх болно; мөн би үүний ханыг эвдлэн буулгана, мөн энэ нь хөл доор гишгэгдэх болно;\n\n6 Мөн би үүнийг сүйтгэх болой; энэ нь тайрагдаж бас сийрүүлэгдэхгүй болой; харин тэнд өргөст мөчир мөн хатгуурт бутнууд ургах болно; түүнчлэн би үүлсэд үүний дээр хур бороо оруулахгүй байхыг зарлиглах болно.\n\n7 Өөрөөр хэлбэл Түмний Их Эзэний жимсний талбай нь Израилын угсаа бөлгөө, мөн Иудагийн эрс түүний тааламжит ургамал буюу; мөн тэрээр зөв шударга шийдвэрийг найдан хүлээсэн боловч, харин түрэмгийллийг болгоов; зөв шударгыг хүлээсэн боловч, болгоогтун, гаслан уйлааныг сонсов.\n\n8 Энэ хорвоогийн дунд ганцаар байрлуулагдаж болохын тулд, зайгүй болтол, байр байрыг нэгтгэх тэдэнд халаг!\n\n9 Миний чихэнд Түмний Их Эзэн ийн хэлэв, үнэхээр олон байшин орхигдож, мөн агуу болоод үзэсгэлэнт хотууд оршин суугчидгүй болно хэмээв.\n\n10 Тийм ээ, арван акр жимсний талбай нэг баф ургац өгөх бөлгөө, мөн хомер дүүрэн үрээс ганц эфа ургац авах болно.\n\n11 Хүчит ундааг хайхын тулд, өглөө эртлэн босох мөн шөнө болтол үргэлжлүүлэх тэдэнд, түүнчлэн дарс тэднийг мансууруулах тэдэнд халаг!\n\n12 Мөн босоо ятга, мөн пийпаа, хэц хэнгэрэг, мөн цоор хөгжим бас дарс тэдний найран дээр байдаг; харин тэд Их Эзэний үйлийг үл хүндлэн, бас түүний мутраар үйлдэгдсэнийг анхаарах нь үгүй болой.\n\n13 Тиймийн тул, миний хүмүүс мэдлэггүйнхээ учир дарангуйлалд орсон болой; мөн тэдний хүндэт иргэд ч өлсөж гуринхлан, мөн тэдний ардууд цангаснаас сульдсан буюу.\n\n14 Тиймийн тул, там өөрийгөө томсгож, мөн амаа хэмжээгүй ихээр ангайсан буюу; мөн тэдний язгуур, мөн тэдний ард олон, мөн тэдний сүр жавхлан, мөн баясах тэрээр үүнд доош орох болно.\n\n15 Мөн ерийн хүн унагагдаж, мөн хүчит хүн даруусгагдах болно, мөн ихэмсэг нэгний харц даруусгагдах болно.\n\n16 Гэвч Түмний Их Эзэн шүүлтэд өргөмжлөгдөх болно, түүнчлэн ариун Бурхан зөв шударга ёсонд ариусгагдах болно.\n\n17 Тэгэхэд хурганууд ердийн байдлаараа тэжээгдэн, мөн тэжээгдэж бордогдсон тэдний орхисон нутгуудад гадныхан идээшлэх болно.\n\n18 Дэмий хоосны оосроор алдсыг, мөн ачааны олсоор мэт нүглийг чирэх тэдэнд халаг;\n\n19 Бид үүнийг харж болохын тулд, тэр яараг, ажлаа амжуулаг; мөн бид үүнийг мэдэж болохын тулд Израилын Ариун Нэгэний зөвлөгөө ойртож мөн ирэг хэмээн хэлэх тэдэнд буюу.\n\n20 Сайныг муу гэх, мууг сайн гэх тэдэнд, мөн гэрлийг харанхуйгаар, мөн харанхуйг гэрлээр орлуулах, амттайг гашуунаар, мөн гашууныг амттайгаар орлуулах тэдэнд халаг!\n\n21 Өөрсдийнхөө нүдэнд ухаалаг болох тэдэнд мөн өөрсдийн нүдэнд хашир болох тэдэнд халаг!\n\n22 Дарс уухдаа хүчтэй, мөн хүчит ундааг холихдоо чадалтай хүмүүст халаг;\n\n23 Ёс бусыг үйлдэгчдийг шагнуулахын тулд зөвтгөх, мөн зөв шударга хүмүүний зөв шударга байдлыг түүнээс үгүйсгэх тэдэнд буюу!\n\n24 Тиймийн тул, тарианы ёзоорт гал авалцахын, мөн буудайн хальсанд дөл тархахын адилаар, тэдний үндэс өмхрөх болно, мөн тэдний дэлбээ тоос адил замхрах буюу; учир юун хэмээвээс тэд Түмний Их Эзэний хуулийг хаяж, мөн Израилын Ариун Нэгэний үгийг ад үзсэн болой.\n\n25 Тиймийн тул, Их Эзэний уур өөрийн хүмүүсийн эсрэг дүрэлзэж, мөн тэрээр мутраа тэдний эсрэг сунгаж, мөн тэднийг цохисон бөлгөө; мөн толгод чичирч, мөн тэдний цогцсууд гудамжнуудын голд урж тасдагдсан буюу. Энэ бүгд байсан ч, түүний уур хилэн зайлуулагдаагүй, харин ч түүний мутар сунгагдсан хэвээр бөлгөө.\n\n26 Мөн тэрээр алс холын үндэстнүүдэд далбаа өргөж, мөн тэдэнд дэлхийн хязгаараас исгэрэх болно; мөн болгоогтун, тэд хурдлан яарч ирэх болно; тэдний дунд ядрах, бүдрэх нэгээхэн ч үгүй байх болно.\n\n27 Нэгээхэн ч болов нойрмог унтамхай байхгүй; басхүү тэдний хэвлийдээ бүсэлсэн нь алдуурахгүй, тэдний шаахайн сур нь ч тасрахгүй;\n\n28 Тэдний сум нь хурц мөн бүх нум нь хөвчлөөстэй, мөн тэдний морьдын туурай цахиур чулуу адил тооцогдох болно, мөн тэдний тэрэг нь хар салхи мэт, тэдний архиралт нь арслан адил байх бөлгөө.\n\n29 Тэд залуу арслан адил архирах болно; тийм ээ, тэд архиран, мөн олзыг барьж, тэгээд аюулгүйгээр зайлуулан зөөх болно, мөн хэн ч чөлөөлөхгүй.\n\n30 Мөн тэр өдөр тэд хүрхрэх далай мэт тэдний эсрэг архирах болно; мөн хэрэв тэд газрыг харах аваас, болгоогтун, харанхуйлал бас гуниглал, мөн гэрэл нь тэнгэртээ харласан байх болно.\n\n", "2-ne 16": "[center][font_size=26]Бүлэг 16[/font_size][/center]\n\n[i]Исаиа Их Эзэнийг харав—Исаиагийн нүглүүд өршөөгдөв—Тэрээр бошиглохоор дуудагдсан буюу—Тэрээр Христийн заадаг зүйлсээс иудейчүүд татгалзахыг бошиглов—Үлдэгдэл хэсэг нь эргэж ирэх болно—Исаиа 6-тай харьцуул. Ойролцоогоор МЭӨ 559–545 он.[/i]\n\n1 Уззиа хаан нас нөгчсөн тэр жил, Их Эзэн, өндөрт мөн өргөгдсөн сэнтий дээр залран буйг би түүнчлэн үзсэн, мөн түүний хормой ариун сүмийг дүүргэж байсан болой.\n\n2 Үүний дээгүүр серафимууд зогсож байв; тус бүр нь зургаан далавчтай бөлгөө; тэрээр хоёроор нь нүүрээ халхалж, мөн тэрээр хоёроор нь хөлөө халхалж, мөн тэрээр хоёроор нь нисдэг авай.\n\n3 Мөн нэг нь нөгөөдөө хашхиран, ийн хэлэв: Түмний Их Эзэн ариун, ариун, ариун; бүх дэлхий түүний сүр жавхлангаар дүүрэн болой.\n\n4 Мөн үүдний баганууд түүний хашхирах дуугаар найгаж, мөн өргөө утаагаар дүүрсэн бөлгөө.\n\n5 Чингээд би хэлэв: Надад халаг! Учир нь би сүйрлээ; учир нь би цэвэр бус уруултай хүн; мөн цэвэр бус уруултай ард түмний дунд би оршдог; учир нь миний нүд Хааныг, Түмний Их Эзэнийг харсан бөлгөө.\n\n6 Тэгтэл серафимуудын нэг нь галын хайчаар тахилын ширээн дээрээс өөрийн авсан, ноцож буй цогийг гартаа аван, над руу нисэн ирэв;\n\n7 Мөн тэрээр үүнийг миний аман дээр тавиад, мөн хэлэв: Харагтун, энэ нь таны уруулд хүрсэн; мөн таны алдас зайлуулагдсан, мөн таны нүгэл ариусгагдсан.\n\n8 Түүнчлэн, хэнийг би илгээх билээ; мөн хэн бидний төлөө явах билээ? хэмээх Их Эзэний дууг би сонсов. Тэгэхэд би хэлэв: Би энд байна; намайг илгээ.\n\n9 Мөн тэрээр хэлсэн нь: Яв мөн энэ ард түмэнд хэл—Үнэндээ та нар сонсогтун, гэвч тэд ойлгосонгүй; мөн үнэндээ та нар харагтун, гэвч тэд ухаарсангүй.\n\n10 Энэ ард түмний зүрхийг хөшүүн болго, бас тэдний чихийг хатуу болго, мөн тэдний нүдийг хаа—тэд өөрсдийн нүдээр харахгүй, мөн чихээрээ сонсохгүй, мөн зүрх сэтгэлээрээ ойлгохгүй, мөн хөрвүүлэгдэхгүй мөн эдгээгдэхгүй байхын тулд буюу хэмээв.\n\n11 Чингээд би хэлэв: Их Эзэн, хэр удаан билээ? Мөн тэрээр хэлсэн нь: Хотууд оршин суугчидгүй эзгүйрч, мөн байшингууд хүнгүй, мөн газар нутаг бүрмөсөн зэлүүд болох хүртэл;\n\n12 Мөн Их Эзэн хүмүүсийг алс хол нүүлгэх болтол болой, учир нь агуу их эзгүйрэл уг нутагт байх бөлгөө.\n\n13 Гэвч тэр үед арваас нэг нь үлдэх болно, мөн тэд эргэж ирэх болно, мөн навчсаа гээсэн ч гол нь амьд байх далдуу адил, мөн царс адил идэгдэх болно; тийн ариун үр түүний амь байх болно.\n\n", "2-ne 17": "[center][font_size=26]Бүлэг 17[/font_size][/center]\n\n[i]Ефраим болон Сири, Иудагийн эсрэг дайн өдөөв—Христ онгон бүсгүйгээс төрөх болно—Исаиа 7-той харьцуул. Ойролцоогоор МЭӨ 559–545 он.[/i]\n\n1 Мөнхүү улиран тохиох дор Уззиагийн хүү Иофамын хүү болох Иудагийн хаан Ахазын өдрүүдэд, Сирийн хаан болох тэр Резин, мөн Ремалиагийн хүү болох Израилын хаан Пека, Иерусалимын эсрэг дайтахаар түүний зүг одов, гэвч үүнийг ялж эс чадав.\n\n2 Мөн энэ нь Давидын угсаанд хэлэгдсэн бөлгөө, хэлрүүн: Сири нь Ефраимтай хуйвалдах болой. Мөн түүний зүрх сэтгэл, мөн түүний ард түмний зүрх сэтгэл хөдөлсөн, ургаа мод салхинд хөдөлдөг адил бөлгөө.\n\n3 Чингээд Их Эзэн Исаиад хэлэв: Ахазтай уулзахаар эдүгээ урагш од, чи болон чиний хүү Шиержашуб, угаагчийн талбайн дардан замд байх дээд усан сангийн сувгийн төгсгөл тийш буюу.\n\n4 Мөн түүнд хэл: Сэрэмжтэй бай, мөн нам гүм бай, эдгээр утаа манарах бамбаруудын хоёр үзүүрээс бүү эмээгтүн, бас битгий зүрх алд, Сирийн Резин мөн Ремалиагийн хүү хоёрын догшин хилэнгийн учир бөлгөө.\n\n5 Учир нь Сири, Ефраим мөн Ремалиагийн хүү таны эсрэг хилэнцтээр хуйвалдав, хэлрүүн:\n\n6 Бүгдээр Иудагийн өөд эсрэг явж, мөн түүнийг зовооё, мөн үүнд өөрсдөө эвдэлж оръё, мөн үүний дунд хаан тохооё, тийм ээ, Табиелын хүүг буюу.\n\n7 Их Эзэн Бурхан ийн хэлэв: Энэ нь бүтэхгүй, мөн улиран тохиох нь ч үгүй болой.\n\n8 Өөрөөр хэлбэл Сирийн тэргүүн Дамаск, мөн Дамаскийн тэргүүн Резин; мөн жаран таван жилийн дотор Ефраим үндэстэн байхаа больж эвдлэгдэх бөлгөө.\n\n9 Мөн Ефраимын тэргүүн Самари, мөн Самарийн тэргүүн нь Ремалиагийн хүү билээ. Хэрэв та нар итгэхгүй аваас, та нар тогтнохгүй нь баттай.\n\n10 Үүнээс гадна, Их Эзэн Ахазад дахин ярьж, хэлсэн нь:\n\n11 Их Эзэн, Бурханаасаа нэгэн тэмдэг гуй; гүн гүнзгийд, эсвээс дээр өндөрт үүнийг гуй.\n\n12 Харин Ахаз хэлэв: Би гуйх нь үгүй, бас Их Эзэнийг би сорих нь үгүй.\n\n13 Мөнхүү тэрээр хэлэв: Эдүгээ та нар сонс, ай Давидын угсаа; хүмүүнийг ядраах нь та нарт бага зүйл үү, харин та нар түүнчлэн Бурханыг минь ядраах уу?\n\n14 Тиймийн тул, Их Эзэн өөрөө та нарт тэмдэг өгөх болно—Болгоогтун, онгон бүсгүй хөл хүндтэй болно, мөн хүү төрүүлж, мөн түүний нэрийг Иммануел гэж дуудах болно.\n\n15 Тэрээр цөцгийн тос, бал иднэ, тэр хилэнцтээс татгалзаж мөн сайныг сонгохыг мэдэж болохын тулд буюу.\n\n16 Өөрөөр хэлбэл уг хүүхэд хилэнцтээс татгалзаж мөн сайныг сонгож мэдэхээс урьд, таны жигшдэг тэр нутаг, хоёр хаанд хоёуланд нь хаягдах болно.\n\n17 Их Эзэн таны дээр, мөн таны ард түмний дээр, мөн таны эцгийн отгийн дээр Ефраим Иудагаас явсан тэр өдрөөс хойш ирээгүй тэр өдрүүдийг, Ассирийн хааныг авчрах болно.\n\n18 Мөнхүү улиран тохиох дор Их Эзэн Египетийн хамгийн алс хэсэг дэх ялааг, мөн Ассирийн нутаг дахь зөгийг исгэрэн дуудах болно.\n\n19 Мөн тэд ирэх болно, мөн тэд бүгд зэлүүд хөндийн дээр, мөн хадны хонгилд, мөн бүх өргөс, мөн бүх бутны дээр суух болно.\n\n20 Мөн тэрхүү өдөр Их Эзэн голын цаадах тэднээр, Ассирийн хаанаар хөлслөгдсөн сахлын хутгаар толгойг, мөн хөлийн үсийг хусуулах болно; мөн энэ нь түүнчлэн сахлыг ч хусах болно.\n\n21 Мөнхүү улиран тохиох дор тэр өдөр, нэгэн хүн залуу үнээ мөн хоёр хонийг тэжээх болно.\n\n22 Мөнхүү улиран тохиох дор, тэдгээрийн өгөх элбэг их сүүний тул тэрээр цөцгийн тос идэх болно; өөрөөр хэлбэл цөцгийн тосыг болон балыг уг нутагт үлдсэн хүн бүр идэх болно.\n\n23 Мөнхүү улиран тохиох дор тэр өдөр, мянган мөнгөн зоосны үнэ бүхий, мянган усан үзмийн ороонго байсан тэнд, газар бүрд өргөст мөчир мөн хатгуурт бут байх болно.\n\n24 Хүмүүс нь нум сум агсан тэнд ирэх болно, бүх нутаг өргөст мөчир мөн хатгуурт бут болохын учир болой.\n\n25 Мөн зээтүүнд сэндийлэгдэх бүх толгодод, тэнд өргөст мөчир мөн хатгуурт бутнаас айх айдас байх нь үгүй; харин энэ нь шар үхэр туух газар, мөн бог малын бэлчээр байх болно.\n\n", "2-ne 18": "[center][font_size=26]Бүлэг 18[/font_size][/center]\n\n[i]Христ тээглэх чулуу мэт мөн бүдрэх хад мэт байх болно—Гонгинох илбэчдийг бус, Их Эзэнийг хайцгаа—Удирдамжийн төлөө хуульд мөн гэрчлэлд ханд—Исаиа 8-тай харьцуул. Ойролцоогоор МЭӨ 559–545 он.[/i]\n\n1 Үүнээс гадна, Их Эзэний үг надад хэлсэн нь: Их хуйлмал ботийг ав чи, мөн хүмүүний үзгээр үүн дээр Махер-шалал-хаш-базын талаар бич.\n\n2 Мөн би өөртөө итгэлтэй гэрчүүдийг цэдгүүд хөтлүүлэхээр авсан бөлгөө, прист Уриа, мөн Иеберекиагийн хүү Зехариаг буюу.\n\n3 Мөн би бошиглогч эмэгтэй дээр очив; мөн тэрээр бие давхар болж мөн хүү төрүүлэв. Чингээд Их Эзэн надад хэлэв: Түүний нэрийг Махер-шалал-хаш-баз хэмээн дууд.\n\n4 Учир нь болгоогтун, Дамаскийн баялаг болон Самарийн олз Ассирийн хааны өмнө аваачигдахаас урьд уг хүүхэд аав минь, мөн ээж минь гэж хашхирах мэдлэггүй байх болой.\n\n5 Их Эзэн түүнчлэн надад дахин ярьж, хэлсэн нь:\n\n6 Энэ ард түмэн зөөлөн урсгалт Шилогийн уснаас татгалзаж, Резинд болон Ремалиагийн хүүд баясахын учир буюу;\n\n7 Эдүгээ тиймийн тул, болгоогтун, Их Эзэн тэдний дээр голын хүчит их усыг авчирна, бүр Ассирийн хаан мөн түүний бүх сүр жавхланг буюу; мөн энэ нь бүх суваг шуудуугаа хальж, мөн бүх эргээ даван халих болно.\n\n8 Мөн тэрээр Иудаг гатлах болно, тэрээр үерлэж мөн халих болно, тэрээр бүр хүзүүгээр нь татах болно; мөн түүний далавчаа нээх нь нутгийн чинь энг дүүргэх болно, ай Иммануел.\n\n9 Өөрсдийгөө нэгтгэцгээ, ай ард түмэн та нар, мөн та нар хэдэн хэсэг хуваагдах болно; мөн алс нутгийн та нар бүгд чих тавьцгаа; өөрсдийгөө хуяглацгаа, мөн та нар хэдэн хэсэг хуваагдах болно; өөрсдийгөө хуяглацгаа, мөн та нар хэдэн хэсэг хуваагдах болно.\n\n10 Хамтран зөвлөцгөө, мөн энэ нь юунд ч хүргэхгүй болой; үг хэлэлц, мөн энэ нь бүтэхгүй; учир нь Бурхан бидэнтэй хамт байгаа.\n\n11 Учир нь Их Эзэн ийн надад хүчтэйгээр ярьж мөн би энэ ард түмний замаар алхах ёсгүйг надад зааварлан, хэлсэн нь:\n\n12 Та нар энэ хүмүүсийн хуйвалдаан гэж хэлэх тэр бүгдэд хуйвалдаан хэмээн бүү хэл; тэдний айснаас бүү ай, бас бүү эмээгтүн.\n\n13 Түмний Их Эзэнийг өөрийг нь алдаршуулцгаа, мөн та нарын айдас нь тэр байг, мөн та нарын сүрдэх нь тэр байг.\n\n14 Мөн тэрээр дуган мэт байх болно; харин Израилын хоёр угсаанд хоёуланд нь тээглэх чулуу, мөн бүдрэх хад мэт байх болно, Иерусалимын оршин суугчдад занга мөн урхи байх болно.\n\n15 Мөн тэдний дундаас олон нь тээглэж бас унана, мөн гэмтэж, мөн урхидагдаж бас олзлогдох болно.\n\n16 Миний шавь нарын дунд гэрчлэлийг баталгаажуул, хуулийг лацад.\n\n17 Мөн Иаковын угсаанаас нүүрээ буруулсан тэр Их Эзэнд хандан би хүлээх болно, мөн би түүнийг харуулдах болно.\n\n18 Болгоогтун, би мөн Их Эзэний надад өгсөн хүүхдүүд нь Сионы ууланд орших Түмний Их Эзэнээс Израилд өгсөн тэмдгүүд болон гайхамшгууд буюу.\n\n19 Мөн тэд чамд: Танил сүнс бүхий тэднээс, мөн гонгинох бас бувтнах илбэчид болох тэднээс хай хэмээн хэлэх үед—амьд хүмүүс үхэгсдээс сонсохын тулд Бурханаасаа хайх ёсгүй гэж үү?\n\n20 Хуулиас мөн гэрчлэлээс; мөн хэрэв тэд энэ үгийн дагуу ярихгүй аваас, энэ нь тэдэнд гэрэл үгүйн учир болой.\n\n21 Мөн тэд үүнийг туулахдаа хатуу бэрх бэрхшээл мөн өлсгөлөнг үзнэ; мөнхүү улиран тохиох дор тэд өлсөх үедээ, өөрсдийгөө цухалдуулж, мөн Хаанаа мөн Бурханаа зүхэж мөн дээш харах болно.\n\n22 Мөн тэд дэлхийг харж мөн бэрхшээл, мөн харанхуй, шаналлын мананг харах болно, мөн харанхуй тийш туугдах болно.\n\n", "2-ne 19": "[center][font_size=26]Бүлэг 19[/font_size][/center]\n\n[i]Исаиа Мессиаг төлөөлөн ярив—Харанхуй дахь хүмүүс агуу гэрлийг харах болно—Бидний төлөө хүүхэд төрөх болно—Тэрээр Энх Амгалангийн Ханхүү байх болно, мөн Давидын сэнтий дээр хаанчлах болно—Исаиа 9-тэй харьцуул. Ойролцоогоор МЭӨ 559–545 он.[/i]\n\n1 Гэсэн хэдий ч, эхлээд тэрээр Зебулуны нутаг мөн Нафталийн нутгийг хөнгөн зүдрээж, мөн дараа нь Улаан тэнгисийн замд, Иордан голын цаана Галилд үндэстнүүдийг илүү эмгэнэлтэйгээр зовоосон үеийнх шиг, уг шаналал нь түүний зовлон зүдрэлд байсан адил тийм байхгүй болой.\n\n2 Харанхуйд алхдаг байсан хүмүүс агуу гэрлийг харсан аж; үхлийн сүүдэр татсан нутагт орших тэдний дээр уг гэрэл туссан буюу.\n\n3 Та үндэстнийг үржүүлж мөн баяслыг нэмсэн—тэд таны өмнө ургацын улмаас мэт баясна, мөн эрчүүд олзоо хуваахдаа баярлах адил болой.\n\n4 Учир нь түүний дарангуйллын буулгыг, мөн түүний мөрөн дээрх дөнгийг, түүний дарлагчийн савааг та хэмхэлсэн бөлгөө.\n\n5 Өөрөөр хэлбэл дайчны тулаан бүр нь эмх замбараагүй шуугиантай байж, мөн өмсгөл нь цусанд нэвчсэн байдаг; гэвч энэ нь түймэр мөн галын түлштэй байх болно.\n\n6 Өөрөөр хэлбэл нэгэн хүүхэд бидний төлөө төрсөн, бидэнд хүү өгөгдсөн; мөн засаг захиргаа нь түүний мөрөн дээр байх болно; мөн түүний нэр нь Гайхамшигт, Зөвлөгч, Хүчит Бурхан, Үүрдийн Эцэг, Энх Амгалангийн Ханхүү хэмээн дуудагдах болно.\n\n7 Давидын сэнтий дээр, мөн үүнийг журамлан мөн үүнийг шударга байдал болон шударга ёсоор энэ цагаас эхлэн, бүр үүрд тогтоохын тулд түүний хаант улсын дээр засаглалын мөн амар амгалангийн өсөлт төгсгөлгүй байна. Түмний Их Эзэний хичээл зүтгэл үүнийг гүйцэлдүүлэх болно.\n\n8 Их Эзэн өөрийн үгийг Иаковт илгээж, мөн энэ нь Израилын дээр тогтсон бөлгөө.\n\n9 Мөн бүх хүн мэдэх болно, бүр бардамнал мөн бөх зүрхтэйгээр ийн хэлдэг Ефраим болон Самарийн оршин суугчид буюу:\n\n10 Тоосгонууд доош унасан, гэвч бид зассан чулуугаар барих болно; цагаан агч мод тайрагдан унасан, гэвч бид тэдгээрийг хуш модоор орлуулах болно хэмээдэг тэд буюу.\n\n11 Тиймийн тул Их Эзэн Резиний өрсөлдөгчдийг түүний эсрэг тавих болно, мөн түүний дайснуудыг нэгтгэн хамтатгах буюу;\n\n12 Эхлээд Сирийнхэн тэгээд хойно нь Филистинийхэн; мөн тэд Израилыг ангайсан амаараа үмхлэх болно. Энэ бүгд байсан ч түүний хилэн зайлуулагдаагүй, харин ч түүний мутар сунгагдсан хэвээр бөлгөө.\n\n13 Учир нь хүмүүс өөрсдийг нь жанчих түүнд ханддаггүй, бас тэд Түмний Их Эзэнийг ч хайх нь үгүй бөлгөө.\n\n14 Тиймийн тул Их Эзэн Израилаас нэгэн өдөр толгой мөн сүүлийг, мөчир болон салааг огтлон авах болно.\n\n15 Ахмад нэгэн, тэр нь толгой; мөн худал хуурмагийг сургах бошиглогч, тэр нь сүүл буюу.\n\n16 Өөрөөр хэлбэл энэ ард түмний удирдагчид тэднийг гажуудуулдаг; мөн тэднээр удирдагдсан тэд устгагддаг болой.\n\n17 Тиймийн тул Их Эзэн тэдний залуу эрчүүдэд баясах нь үгүй, бас тэдний эцэггүй болон бэлэвсэнд нигүүлсэл үгүй байх болно; учир нь тэдний хүн бүр нь хоёр нүүртэн мөн хилэнцийг үйлдэгч мөн ам болгон мунхгийг ярьдаг бөлгөө. Энэ бүгд байсан ч түүний хилэн зайлуулагдаагүй, харин ч түүний мутар сунгагдсан хэвээр бөлгөө.\n\n18 Өөрөөр хэлбэл ёс бус нь гал лугаа шатна; энэ нь өргөст мөчир мөн хатгуурт бутыг залгина, мөн ширэнгэ ойд нь асах болно, мөн утаа дээш хөөрөх лугаа тэд замхрах болно.\n\n19 Түмний Их Эзэний хилэнгээр уг нутаг харанхуйлагдан, мөн тэр ард түмэн галын түлш лугаа байх болно; хэн ч ах дүүсээ хэлтрүүлэх нь үгүй болой.\n\n20 Мөн тэрээр баруун гартаа шүүрэх боловч мөн өлсгөлөн байна; мөн тэрээр зүүн гараар идэх болно, мөн тэд ханах нь үгүй; тэд идэх болно, хүн бүр гарын шууныхаа махыг буюу—\n\n21 Манассе, Ефраим; мөн Ефраим, Манассе; тэд хамтдаа Иудагийн эсрэг байх болно. Энэ бүгд байсан ч түүний хилэн зайлуулагдаагүй, харин ч түүний мутар сунгагдсан хэвээр бөлгөө.\n\n", "2-ne 20": "[center][font_size=26]Бүлэг 20[/font_size][/center]\n\n[i]Ассирийн устгал нь Хоёр дахь Ирэлтийн үе дэх ёс бусыг үйлдэгчдийн устгалын бэлгэдэл болой—Их Эзэнийг дахин ирсний дараа цөөн хүн үлдэх болно—Иаковын үлдсэн хүмүүс тэр өдөр эргэж ирэх болно—Исаиа 10-тай харьцуул. Ойролцоогоор МЭӨ 559–545 он.[/i]\n\n1 Шударга бус тогтоолыг тогтоох, мөн өөрсдийн тогтоосонд дарамтыг бичих тэдэнд халаг;\n\n2 Бэлэвсэн нь тэдний олз байж болохын тулд, мөн тэд эцэггүйг дээрэмдэж болохын тулд хэрэгцээтэйд шударга ёсыг үл үзүүлэхээр, мөн миний хүмүүсийн ядуугаас эрхийг нь булаан авахаар буюу!\n\n3 Мөн цээрлэлийн уг өдөр, мөн холоос ирэх тэрхүү сүйрлийн үед та нар юу хийх билээ? Та нар тусламж авахаар хэн рүү зугтан очих билээ? Мөн та нар сүр жавхлангаа хаана орхих билээ?\n\n4 Надгүйгээр тэд хоригдлуудын дор ч бөхөлзөх болно, мөн тэд алагдсаны дор унах болно. Энэ бүгд байсан ч түүний хилэн зайлуулагдаагүй, харин ч түүний мутар сунгагдсан хэвээр бөлгөө.\n\n5 Ай Ассирийн хүн, миний уур хилэнгийн саваа, мөн тэдний гарт байх таяг нь тэдний уур хилэн болой.\n\n6 Би түүнийг хоёр нүүртэн үндэстний эсрэг илгээх болно, мөн би түүнд өөрийн хилэгнэсэн хүмүүсийн эсрэг олзыг авч, мөн идшийг нь булаах, мөн тэднийг гудамжны шавар шавхай адил доороо гишгэчих зааврыг өгөх болно.\n\n7 Хэдий тийм ч, тэрээр ийн зорих нь үгүй, түүний зүрх сэтгэл ч бас тийн бодох нь үгүй; харин тэр зүрх сэтгэлдээ цөөн биш үндэстнийг устгаж мөн тусгаарлах буй за.\n\n8 Өөрөөр хэлбэл тэрээр хэлрүүн: Миний хунтайжууд бүхэлдээ хаад бус уу?\n\n9 Кално нь Кархемиш шиг бус уу? Хамаф нь Арпад шиг бус уу? Самари нь Дамаск шиг бус уу?\n\n10 Зормол дүрсүүд нь Иерусалимын болон Самарийнхаас нэтэд илүү болох тэр хиймэл шүтээнүүдийн хаант улсуудыг миний гар үндэслэсний адилаар;\n\n11 Би Самарид мөн түүний хиймэл шүтээнүүдэд үйлдсэний адилаар, Иерусалимд мөн түүний хиймэл шүтээнүүдэд тийн үйлдэх минь үгүй гэж үү?\n\n12 Иймийн тул улиран тохиох дор Их Эзэн, Сионы Уулан дээр мөн Иерусалим дээр өөрийн бүхий л ажлыг гүйцэтгэсний дараа, би Ассирийн хааны бардам зүрхний үр жимсийг мөн түүний дээгүүр харах алдар сууг нь шийтгэх болно.\n\n13 Тодруулбал тэрээр хэлсэн нь: Өөрийн гарын хүчээр мөн өөрийн ухаанаар би эдгээр зүйлийг хийсэн бөлгөө; учир нь би бол хэрсүү хашир нэгэн; мөн би ард олны хил хязгааруудыг зөөсөн, мөн тэдний баялгийг дээрэмдэж, мөн би баатар хүн адил оршин суугчдыг нь ялан дийлсэн билээ;\n\n14 Мөн миний гар ард түмний баялгийг шувууны үүр мэт олсон болой; мөн үлдсэн өндгүүдийг бөөгнүүлэх нэгэн мэт би бүх дэлхийг бөөгнүүлэв; мөн нэгээхэн нь ч далавчаа хөдөлгөж, эсвээс амаа нээж, эсвээс гонгиносон нь үгүй бөлгөө.\n\n15 Түүгээр цавчих хүний эсрэг сүх өөрөөрөө бардамнах гэж үү? Үүнийг хөдөлгөгч түүний эсрэг хөрөө өөрөө ихэрхэх гэж үү? Саваа өөрөө үүнийг өргөсөн тэдний эсрэг сэгсэрдэг бил үү, эсвээс таяг модон биш юм шиг өөрийгөө өргөдөг бил үү!\n\n16 Тиймийн тул Их Эзэн, Түмний Их Эзэн түүний бордуулагдсан хүмүүсийн дунд, тарчгийг илгээнэ; мөн түүний алдар сууных нь доор тэрээр дүрэлзэх гал лугаа асаах болно.\n\n17 Мөн Израилын гэрэл нь гал, мөн түүний Ариун Нэгэн дөл нь байх болно, мөн түүний хатгуурт бут мөн түүний өргөст мөчрүүдийг нэг өдөрт шатааж мөн цөлмөх болно;\n\n18 Мөн түүний шимт талбайн мөн түүний ойн алдар сууны сүнс болон биеийг аль алиныг нь сөнөөх болно; мөн тэд тугч нь унасан мэт байх болно.\n\n19 Мөн түүний ойгоос үлдсэн модод нь хүүхэд ч тэдгээрийг тоолж бичиж болохоор цөөн байх болно.\n\n20 Мөнхүү улиран тохиох дор тэр өдөр, Иаковын угсаанаас амьд гарсан тэд болон Израилын үлдэгдэл нь, өөрсдийг нь цохисон түүнд хойшид дахин түшиглэхгүй, харин Израилын Ариун Нэгэнд, Их Эзэнд үнэний дагуу түшиглэх болно.\n\n21 Үлдэгдэл нь, тийм ээ, бүр Иаковын үлдсэн хүмүүс нь, хүчит Бурханд эргэж ирэх болно.\n\n22 Өөрөөр хэлбэл таны Израил ард түмэн тэнгисийн элсний ширхэг мэт байх боловч, тийм хэдий ч тэдний үлдэгдэл эргэж ирэх болно; уг тогтоогдсон сөнөөлт нь зөв шударгаар халгилах болно.\n\n23 Тодруулбал Түмний Их Эзэн Бурхан бүрмөсөн сөнөөх болно, бүр бүх нутагт шийдэгдсэн буюу.\n\n24 Тиймийн тул, Түмний Их Эзэн Бурхан ийн хэлнэ: Ай Сионд орших миний хүмүүс ээ, ассиричуудаас битгий ай; тэр та нарыг саваагаар цохих болно, мөн египетчүүдийн нэгэн адилаар, та нарын эсрэг таягаа далайх болно.\n\n25 Өөрөөр хэлбэл багахан хугацааны дараа, тэгээд зэвүүцэл зогсох болно, мөн миний уур хилэн тэдний устгалаар болой.\n\n26 Мөн Түмний Их Эзэн Оребын хадан дээрх Мидианы аллагын дагуу түүний төлөө цээрлэлийг өдөөх болно; мөн түүний саваа тэнгисийн дээр байсан шиг, тэрээр үүнийг Египетэд тэгснийхээ адилаар далайх болно.\n\n27 Мөнхүү улиран тохиох дор тэр өдөрт түүний ачаа чиний мөрөн дээрээс, мөн түүний буулга хүзүүнээс чинь авагдаж, мөн уг буулга тослолтын учир устгагдах буюу.\n\n28 Тэрээр Аиафт ирж, тэр нь Мигронд хүрсэн болой; Михмашт тэр хөсгөө буулгасан болой.\n\n29 Тэд хөтлийг даван одов; тэд Гебад өөрсдөө буудалласан ажгуу; Рамаф эмээж буй; Саулын Гибеа зугтсан буюу.\n\n30 Дуугаа өргө, ай Галлимын охин; Лаишид сонсго, ай хөөрхий Анафоф.\n\n31 Мадмена зайлуулагдсан буюу; Гебимийн оршин суугчид зугтахаар өөрсдөө цуглацгааж байна.\n\n32 Одоохондоо тэр өдөр тэрээр Нобд үлдэх болой; тэрээр мутраа Сионы охины уул, Иерусалимын гүвээний эсрэг сэгсрэх болно.\n\n33 Болгоогтун, Их Эзэн, Түмний Их Эзэн аймшиг төрүүлэн, гишүүг тас цавчих болно; мөн дээд зэрэглэлийн тэд нь доош тас цавчигдах болно; мөн ихэмсгүүд даруусгагдах болно.\n\n34 Мөн тэрээр ширэнгэ ойг төмрөөр тасчин буулгах болно, мөн Ливан хүчит нэгнээр унагаагдах болно.\n\n", "2-ne 21": "[center][font_size=26]Бүлэг 21[/font_size][/center]\n\n[i]Иессийн гол иш (Христ) зөв шударгаар шүүх болно—Бурханы мэдлэг Мянган жилд энэ дэлхийг бүрхэх болно—Их Эзэн далбаа босгож, Израилыг цуглуулах болно—Исаиа 11-тэй харьцуул. Ойролцоогоор МЭӨ 559–545 он.[/i]\n\n1 Мөн Иессийн гол ишнээс салаа ургаж, мөн нэгэн мөчир түүний үндэснээс ургах болно.\n\n2 Мөн Их Эзэний Сүнс түүний дээр байх болно, мэргэн ухаан бөгөөд ойлголтын суу билиг, хүч чадлын ба сургамжийн суу билиг, мэдлэг ба Их Эзэнээс айх айдсын тэрхүү суу билиг түүний дээр байх болой;\n\n3 Мөн түүнийг Их Эзэнээс айх айдаст нь сэргэг ойлголттой болгох болно; мөн тэрээр өөрийн нүдэнд харагдах байдлаар үл шүүнэ, бас өөрийн чихэнд сонсогдох авиагаар үл буруушаах буюу.\n\n4 Харин тэрээр ядуусыг зөв шударгаар шүүх болно, мөн дэлхийн номхон хүлцэнгүй тэдний төлөө шударгаар зэмлэл хүлээлгэх бөлгөө; мөн тэр үгэн саваагаараа дэлхийг цохиж, мөн уруулаасаа гарах амьсгаагаар тэрээр ёс бусыг үйлдэгчдийг егүүтгэх болно.\n\n5 Мөн зөв шударга байдал түүний хэвлийн тус бүслэгдэж, мөн итгэлт байдал түүний ташаан тус бүслэгдэх болно.\n\n6 Чоно хургатай түүнчлэн нэг дор орших болно, мөн ирвэс ишигтэй, мөн тугал болон залуу арслан мөн төл мал хамтдаа хэвтэх болно; мөн бяцхан хүүхэд тэднийг удирдах болно.\n\n7 Мөн үнээ болон баавгай цуг идээшлэх болно; тэдний үр төл хамтдаа хэвтэх болно; мөн арслан нь шар үхэр адил дэрс идэх болно.\n\n8 Мөн хөхүүл хүүхэд загалмайт могойн нүхэн дээр наадах болно, мөн бойжсон хүүхэд гараа хорт могойн үүрэн дээр тавих болно.\n\n9 Тэд миний бүх ариун ууланд гэмтээхгүй бас устгахгүй байх болно, учир нь ус тэнгисийг дүүргэдэг адил, дэлхий Их Эзэний мэдлэгээр дүүрэн байх болно.\n\n10 Мөн тэр өдөр хүмүүсийн далбаа болж зогсох тэрхүү Иессийн үндэс байх болно; үүнийг харийнхан эрэлхийлнэ; мөн түүний амраах газар сүр жавхлантай байх болно.\n\n11 Мөнхүү улиран тохиох дор тэр өдөр Их Эзэн үлдсэн байх өөрийн хүмүүсийн үлдсэнийг Ассири, Египет, Патрос, мөн Куш, Елам, Шинар, мөн Хаматаас, мөн далайн арлуудаас буцаан авчрахын тулд хоёр дахь удаагаа дахин мутраа хөдөлгөх болно.\n\n12 Мөн тэрээр үндэстнүүдэд зориулан далбаа босгож, Израилын цөлөгдөгсдийг чуулуулж, мөн Иудагийн тараагдагсдыг дэлхийн дөрвөн зүгээс нэгтгэн цуглуулах болно.\n\n13 Ефраимын атаа хорсол түүнчлэн үгүй болох болно, мөн Иудагийн дайснууд тусгаарлагдах болно; Ефраим Иудад үл хорсож, мөн Иуда Ефраимыг үл өдөөх болно.\n\n14 Харин тэд филистинчүүдийн мөр лүү өрнө зүг довтлох болно; тэд хамтран дорнын тэднийг тонох болно; тэд өөрсдийн гарыг Едом болон Моабын дээр далайх болно, мөн Аммоны хүүхдүүд тэднийг дуулгавартай дагах болно.\n\n15 Мөн Их Эзэн Египетийн тэнгисийн хойгийг бүрмөсөн устгах болно; мөн өөрийн хүчит салхиар мутраа голын дээгүүр сэгсрэх болно, мөн түүнийг долоон салаан дээр нь цохиж, мөн хүмүүсийг хуурай шаахайтай гатлан явах болгоно.\n\n16 Мөн Египет нутгаас Израилын гарч ирсэн тэр өдөрт байсны адил, Ассиригаас үлдсэн түүний хүмүүст зориулагдсан дардан зам байх болно.\n\n", "2-ne 22": "[center][font_size=26]Бүлэг 22[/font_size][/center]\n\n[i]Мянганы өдөр бүх хүн Их Эзэнийг магтан дуулах болно—Тэрээр тэдний дунд орших болно—Исаиа 12-той харьцуул. Ойролцоогоор МЭӨ 559–545 он.[/i]\n\n1 Мөн тэр өдөр та нар хэлэх болно: Ай Их Эзэн, би таныг магтан дуулна; та надад уурласан байсан ч таны уур хилэн үгүй болсон буюу, мөн та намайг тайтгаруулсан буюу.\n\n2 Болгоогтун, Бурхан бол миний аврал; би найдах болно, мөн айх минь үгүй болой; учир нь Их Эзэн Иехова бол миний хүч мөн миний дуу; тэрээр түүнчлэн миний аврал болсон бөлгөө.\n\n3 Тиймийн тул, та нар авралын худгуудаас баяр хөөртэйгөөр ус татах болно.\n\n4 Мөн тэр өдөр та нар хэлнэ: Их Эзэнийг магтан дуулцгаа, түүний нэрийг дуудацгаа, түүний үйлсийг ард түмний дунд тунхаглацгаа, түүний нэр өргөмжлөгдсөнийг дурдан хэлцгээ.\n\n5 Их Эзэнийг магтан дуул; учир нь тэрээр онц гайхамшигт зүйлсийг хийсэн болой; энэ нь бүх дэлхийд мэдэгдсэн буюу.\n\n6 Хашхир мөн чангаар хэл, Сионы оршин суугчид та нар; учир нь та нарын дунд Израилын Ариун Нэгэн агуу их билээ.\n\n", "2-ne 23": "[center][font_size=26]Бүлэг 23[/font_size][/center]\n\n[i]Вавилоны устгал бол Хоёр дахь Ирэлтийн үе дэх устгалын бэлгэдэл болой—Тэр нь уур хилэн, өшөө авалтын өдөр байх болно—Вавилон (дэлхий) үүрд унах болно—Исаиа 13-тай харьцуул. Ойролцоогоор МЭӨ 559–545 он.[/i]\n\n1 Амозын хүү Исаиагийн харсан Вавилоны мөхлийн мэдээ оршвой.\n\n2 Та нар тугаа өндөр уулан дээр өргө, тэдэнд дуу хоолойгоо сонордуулцгаа, гараа даллацгаа, тэд язгууртны хаалгаар орж болохын тулд буюу.\n\n3 Ариусгагдсан тэдэндээ би зарлигласан, би түүнчлэн өөрийн хүчтэнүүдийг дуудсан, өөрөөр хэлбэл эрхэм дээдэд минь баясах тэдний дээр миний уур үгүй болой.\n\n4 Уулан дахь ардын чимээ агуу их хүмүүсийнх адил, нэгдэн цугларсан үндэстнүүдийн хаант улсуудын шуугиант чимээ адил сонсогдоно, Түмний Их Эзэн тулааны их цэргүүдээ цуглуулж байна.\n\n5 Тэд алсын улсаас, тэнгэрийн хаяанаас ирнэ, тийм ээ, Их Эзэн, мөн түүний хилэнгийн зэр зэвсэг, бүх нутгийг устгахаар буюу.\n\n6 Та нар гасалцгаа, учир нь Их Эзэний өдөр ойрхон байна; энэ нь Бүхнийг Чадагчаас устгал адил ирэх болно.\n\n7 Тиймийн тул гар болгон сульдаж, хүн бүрийн зүрх мохох болно;\n\n8 Мөн тэд айх болно; гэнэтийн өвдөлт болон гашуудал тэднийг эзэмдэн авах болно; тэд нэг нэгэн рүүгээ гайхан харах болно; тэдний царай улалзах дөл мэт байх болно.\n\n9 Болгоогтун, хилэн мөн догшин уур аль алиныг нь агуулсан, Их Эзэний харгис өдөр нутгийг эзгүйрүүлэхээр ирэх болно; мөн тэрээр үүний дээрх нүгэлтнүүдийг тэндээс гарган устгах болно.\n\n10 Өөрөөр хэлбэл тэнгэрийн эрхсүүд мөн одны ордууд гэрлээ өгөхгүй байх болно; нар мандахдаа харанхуйлагдсан байх болно, мөн сар гэрлээ туяаруулахгүй болно.\n\n11 Мөн би дэлхийг нүгэл хилэнцийнх нь учир, мөн ёс бусыг үйлдэгчдийг алдсынх нь тул шийтгэнэ; бардам нэгний ихэрхэг занг төгсгөл болгоно, мөн харгисын их занг зогсооно.\n\n12 Би хүмүүнийг шижир алтнаас илүү эрхэм; бүр хүмүүнийг Офирын алтан ембүүнээс илүү болгоно.\n\n13 Тиймийн тул, Түмний Их Эзэний хилэнд мөн түүний догшин хилэнгийн тэр өдөр би тэнгэрийг сэгсэрч, дэлхий байрнаасаа хөдлөх болно.\n\n14 Мөн энэ нь хөөгдсөн гөрөөс адил байх болно, мөн хариулах хүнгүй хонь мэт байх болно; мөн хүн бүр, тэд төрөл төрөгсдөдөө эргэж ирнэ, мөн аливаа хүмүүн зугтан нутгаа бараадах болно.\n\n15 Бардам зант тэр болгон нэвт сүлбэгдэх болно; тийм ээ, мөн ёс бусыг үйлдэгчдэд нэгдсэн бүхэн илдээр унагаагдах болно.\n\n16 Тэдний хүүхдүүд түүнчлэн тэдний нүдний өмнө хэдэн хэсэг болон няцлагдах болно; тэдний гэр орон тоногдож мөн эхнэрүүд нь хүчирхийлэгдэх болно.\n\n17 Болгоогтун, мөнгө болон алтыг эс үнэлж, бас үүнд үл баясах тэд болох медечүүдийг тэдний эсрэг би өдөөн хатгах болно.\n\n18 Тэдний нумнууд залуу эрчүүдийг ч түүнчлэн хэдэн хэсэг болгон тасдах болно; мөн тэд хэвлий дэх үрсийг эс өрөвдөх болно; тэдний нүд хүүхдүүдийг ч үл хэлтрүүлэх болно.\n\n19 Мөн Вавилон, хаант улсуудаас хамгийн сүр жавхлант, халдеичуудын гайхамшгийн үзэсгэлэн нь, Бурхан Содом, Гоморра хоёрыг устгасан тэр цагийн адил байх болно.\n\n20 Энэ нь хэзээ ч суурьшигчидтай байхгүй, бас үеэс үед энд амьдрах нь ч үгүй; бас арабчууд тэнд хэзээ ч майхан босгохгүй; бас хоньчид тэнд сүргээ хэзээ ч хариулахгүй.\n\n21 Харин цөлийн зэрлэг амьтад тэнд хэвтэх болно; мөн тэдний сууцнууд золгүй амьтдаар дүүрэн байх болно; мөн ууль тэнд орших болно, мөн чөтгөрүүд тэнд бүжиглэх болно.\n\n22 Мөн арлын зэрлэг араатнууд тэдний эзгүй сууцанд, мөн луунууд тэдний тааламжит ордонд архирах болно; мөн түүний цаг нь дөхөж байна, мөн түүний өдөр нь уртасгагдахгүй байх болно. Учир нь би түүнийг даруй устгана; тийм ээ, өөрөөр хэлбэл би өөрийн хүмүүст нигүүлсэнгүй байна, харин ёс бусыг үйлдэгчид мөхөх болно.\n\n", "2-ne 24": "[center][font_size=26]Бүлэг 24[/font_size][/center]\n\n[i]Израил цуглуулагдаж мөн мянган жилийн амгаланг эдлэх болно—Люсифер эсэргүүцлийн улмаас тэнгэрээс зайлуулагдсан билээ—Израил Вавилоныг (дэлхийг) ялан дийлэх болно—Исаиа 14-тэй харьцуул. Ойролцоогоор МЭӨ 559–545 он.[/i]\n\n1 Өөрөөр хэлбэл Их Эзэн Иаковт нигүүлсэнгүй хандана, мөн Израилыг сонгох болно, мөн тэднийг өөрсдийнх нь нутагт суурьшуулах болно; мөн харийн хүмүүс тэдэнтэй нэгтгэгдэх болно, мөн тэд Иаковын угсаатай нийлэх болно.\n\n2 Мөн ард түмэн тэднийг авч мөн өөрсдийнх нь газарт тэднийг авчрах болно; тийм ээ, дэлхийн хязгаарт алс холоос; мөн тэд амлалтын нутгууддаа эргэж ирэх болно. Мөн Израилын угсаа тэднийг эзэмших болно, мөн Их Эзэний нутаг зарц шивэгчингүүдтэй байх болно; мөн тэд өөрсдийг нь дарангуйлж байсан тэднийг олзолж авах болно; мөн тэд өөрсдийн дарлагчдыг эзэгнэн захирах болно.\n\n3 Мөнхүү улиран тохиох дор тэр өдөр Их Эзэн гашуудлаас чинь, мөн айдсаас чинь, мөн чи үйлчлэх болгогдсон тэр хэцүү боолчлолоос чинь амралтыг чамд өгөх болно.\n\n4 Мөнхүү улиран тохиох дор тэр өдөр чи Вавилоны хааны эсрэг энэ зүйр үгийг ярьж, мөн хэлнэ: Дарлагч хэрхэн зогсох болов, алтан хот хэрхэн оршихоо больсон билээ!\n\n5 Их Эзэн ёс бусыг үйлдэгчдийн савааг нь, захирагчдын очирт таягийг хугалсан болой.\n\n6 Ард олныг уур хилэнгээр үргэлжлүүлэн цохисон тэрээр, үндэстнүүдийг уураараа захирсан тэрээр хавчигддаг билээ, мөн нэг нь ч саад үл болдог болой.\n\n7 Бүхэл дэлхий амран, мөн нам гүм байна; тэд гэнэт дуулж эхлэх болно.\n\n8 Тийм ээ, шилмүүст модод, мөн түүнчлэн Ливаны бүх хуш модод танд баясна, хэлрүүн: Та доош унагаагдсанаас хойш нэгээхэн модчин бидний эсрэг ирээгүй болой.\n\n9 Таныг ирэхэд тантай уулзахаар там дороос таны тул хөдөлсөн юм; энэ нь таны төлөө үхэгсдийг, бүр дэлхийн бүх удирдагчийг сэрээсэн; энэ нь үндэстнүүдийн бүх хаадыг хаан сэнтийнээс босгосон бөлгөө.\n\n10 Тэд бүгд ярьж мөн танд хэлнэ: Та бас бидний адил яданги болов уу? Та бидэнтэй ижил болов уу?\n\n11 Таны сүр жавхлан доош булшинд авчрагдсан буюу; таны хийлийн дуу чимээ эс сонсогдох буюу; өтнүүд таны дор тархаж, мөн өтнүүд таныг бүрхэх ажгуу.\n\n12 Чи хэрхэн тэнгэрээс уначихав, ай Люсифер, өглөөний хүү! Үндэстнүүдийг доройтуулсан чи газарт яахан унагаагдав!\n\n13 Учир нь чи зүрхэндээ хэлсэн: Би тэнгэр өөд дээшлэх болно, би өөрийн сэнтийг Бурханы оддоос дээгүүр өргөмжлөх болно; би хойд зүгт орших, их хуралдайн уулан дээр түүнчлэн суух болно;\n\n14 Би үүлсийн өндрөөс дээгүүр дээшлэх болно; би Бүхний Дээдийн адил байх болно.\n\n15 Гэсэн ч чи доош тамд, бүр нүхний ёроолд авчрагдах болно.\n\n16 Чамайг харах тэд чамайг нарийвчлан ажиглах болно, мөн чамайг анхааран үзэж, мөн хэлнэ: Хаант улсуудыг чичиртэл дэлхийг доргиосон хүн нь энэ юм уу?\n\n17 Мөн дэлхийг аглаг буйд мэт болгосон, мөн түүний хотуудыг устгасан, мөн хоригдлуудынхаа байрыг эс нээсэн нь энэ үү?\n\n18 Үндэстнүүдийн бүх хаад, тийм ээ, тэд бүгд, тэдний нэг бүр нь байрандаа алдар суутайгаар хэвтэж буй болой.\n\n19 Гэвч чи жигшүүрт мөчрийн адил мөн илдэнд нэвт сүлбүүлж, чулуун нүхэнд орхигдох, алагдсан тэдний үлдэгдлийн адил булшнаасаа зайлуулагдсан; хөлийн дор дэвслэгдсэн хүүр адил бөлгөө.\n\n20 Чи булшинд тэдэнтэй нэгдэхгүй байх болно, учир юун гэвэл чи өөрийн нутгийг устгаж мөн өөрийн хүмүүсийг хөнөөсөн билээ; хилэнцийг үйлдэгчдийн үр удам хэзээ ч алдарших нь үгүй.\n\n21 Тэдний эцгүүдийн алдсын учир түүний хүүхдүүдийн хөнөөлтөнд бэлтгэцгээ, тэд өсөж өндийхгүй, бас нутаг өмчлөхгүй, дэлхийн гадаргууг хотуудаар дүүргэхгүй байхын тулд буюу.\n\n22 Учир нь би тэдний эсрэг босох болно хэмээн Түмний Их Эзэн өгүүлж, мөн Вавилоноос нэрийг, үлдэгдлийг, хүүг, мөн үеэлийг алах болно хэмээн Их Эзэн хэлнэм.\n\n23 Би түүнчлэн үүнийг бух шувууны эзэмшил мөн цөөрөм болгох болно, мөн би үүнийг устгалын туужуураар шүүрдэнэ хэмээн Түмний Их Эзэн хэлдэг бөлгөө.\n\n24 Түмний Их Эзэн тангараглаж, хэлрүүн: Гарцаагүй миний бодсончлон, тийн улиран тохиох болно; мөн миний зорьсончлон, тийн байх болно—\n\n25 Би Ассири хүнийг нутагтаа авчрах болно, мөн өөрийн уулсын дээр түүнийг хөл дор дэвсэлнэ; тэр үед түүний буулга тэднээс мултарч, мөн түүний ачаа тэдний мөрөн дээрээс зайлах болно.\n\n26 Энэ зорилго нь бүх дэлхийд тавигдсан тэрхүү зорилго бөлгөө; мөн энэ мутар нь бүх үндэстний дээр сунгагдсан тэрхүү мутар бөлгөө.\n\n27 Учир нь Түмний Их Эзэн зорилго тавьсан, мөн хэн цуцлах билээ? Мөн түүний мутар сунгагдсан, мөн хэн буцааж эргүүлэх билээ?\n\n28 Хаан Ахаз нас нөгчсөн тэр жил сайхь мөхлийн мэдээ байжээ.\n\n29 Чамайг цохисон түүний саваа хугарсны учир, бүх Палестин, чи бүү баярла; учир нь могойн үүслээс наж могой гарч ирэх болно, мөн түүний үр нисдэг галт могой байх болно.\n\n30 Мөн ядуугийн ууган нь идэж, мөн тарчиг нэг нь аюулгүй хэвтэх болно; мөн би чиний үндсийг өлсгөлөнгөөр хөнөөнө, мөн тэр нь чиний үлдсэн хүмүүсийг хядах болно.\n\n31 Гасал, ай хаалга; уйл, ай хот; чи, бүхэл Палестин чи сарниж алга болсон; учир нь умардаас утаа суунаглаж, мөн түүний болзсон цагуудад хэн ч ганцаар байхгүй байна.\n\n32 Үндэстнүүдийн элч нар тэгэхэд юу гэж хариулах билээ? Их Эзэн Сионыг үндэслэсэн, мөн түүний хүмүүсийн ядуус үүнд найдах болно хэмээн буюу.\n\n", "2-ne 25": "[center][font_size=26]Бүлэг 25[/font_size][/center]\n\n[i]Нифай энгийн тодорхой байдалд баясав—Исаиагийн бошиглолууд эцсийн өдрүүдэд ойлгогдох болно—Иудейчүүд Вавилоноос эргэн ирнэ, Мессиаг цовдлон, мөн тараагдан мөн цээрлүүлэгдэх болно—Тэд Мессиад итгэх үедээ сэргээгдэх болно—Лихай Иерусалимыг орхисноос зургаан зуун жилийн дараа Мессиа анх удаа ирэх болно—Нифайчууд Мосегийн хуулийг дагаж мөн Израилын Ариун Нэгэн болох Христэд итгэв. Ойролцоогоор МЭӨ 559–545 он.[/i]\n\n1 Эдүгээ Нифай би өөрийн бичсэн, Исаиагийн амаар яригдсан үгсийн талаар зарим зүйлийг ярья. Учир нь болгоогтун, миний ард түмний олонд нь ойлгоход бэрх олон зүйлийг Исаиа ярьсан билээ; учир нь тэд иудейчүүдийн дундах бошиглолын аргын талаар мэдэх нь үгүй.\n\n2 Учир нь Нифай би, тэдэнд иудейчүүдийн заншлын талаар олон зүйлийг заасан минь үгүй; учир нь тэдний ажлууд харанхуйн ажлууд байв, мөн тэдний үйлүүд жигшүүрт үйлүүд байсан бөлгөө.\n\n3 Иймийн тул, би өөрийн ард түмэнд, миний бичих эдгээр зүйлийг хойшид хүлээн авах тэд бүгдэд бичье, Бурханы ярьсан үгийн дагуу, бүх үндэстний дээр түүний шүүлтүүд ирдгийг тэд мэдэж болохын тулд болой.\n\n4 Иймийн тул, анхаарцгаа, ай Израилын угсааных болох ард түмэн минь, мөн миний үгсийг чих тавин сонсоцгоо; өөрөөр хэлбэл Исаиагийн үгс та нарт тодорхой бус байлаа ч, хэдий тийм боловч тэдгээр нь бошиглолын суу билгээр дүүргэгдсэн тэд бүгдэд тодорхой юм. Харин би та нарт өөрт буй сүнсний дагуу бошиглолыг өгье; иймийн тул би Иерусалимаас эцэгтэйгээ гарч ирсэн тэр цагаас надад байгаа тодорхой байдлын дагуу бошиглох болно; учир нь болгоогтун, тэд сурч болохын тулд, өөрийн хүмүүст тодорхойгоор ярихдаа бодгаль минь баяснам.\n\n5 Тийм ээ, мөн бодгаль минь Исаиагийн үгсэд баяснам, учир нь би Иерусалимаас гарч ирсэн, мөн нүд минь иудейчүүдийн зүйлсийг харсан, бас иудейчүүд бошиглогчдын зүйлсийг ойлгодгийг би мэднэ, мөн иудейчүүдийн зүйлсийн заншлын дагуу заалгасан бус аваас иудейчүүдэд яригдсан тэдгээр зүйлийг тэдний адил ойлгох ард түмэн өөр үгүй билээ.\n\n6 Гэвч болгоогтун, Нифай би, иудейчүүдийн заншлын дагуу хүүхдүүддээ заасан минь үгүй; гэвч болгоогтун, би өөрийн биеэр Иерусалимд оршин байсан бөлгөө, иймийн тул би эргэн тойрны нутгийнх нь талаар мэднэ; мөн Исаиагийн ярьсан тэдгээр бүгдийн дагуу, хүүхдүүддээ иудейчүүдийн дунд улиран тохиосон Бурханы шүүлтүүдийн талаар би хүүхдүүддээ дурдсан, мөн би тэдгээрийг үл бичих болой.\n\n7 Гэвч болгоогтун, би өөрийн энгийн тодорхой байдлын дагуу өөрийнхөө бошиглолыг үргэлжлүүлье; ямар ч хүн буруу ойлгохгүйг би мэдэх тийм тодорхой байдлын дагуу буюу; гэсэн хэдий ч, Исаиагийн бошиглолууд биелэгдэх тэрхүү өдрүүдэд хүмүүс гарцаагүй мэдэх болно, тэдгээр нь улиран тохиох тэрхүү цагуудад болой.\n\n8 Иймийн тул, тэдгээр нь хүмүүсийн үрсэд үнэ цэнэтэй билээ, мөн тэдгээрийг тийм бус хэмээн бодох тэдэнд, ялангуяа тэдэнд би ярина, мөн үгсээ өөрийнхөө ард түмнээр хязгаарлая; учир нь тэдгээр нь эцсийн өдрүүдэд тэдэнд агуу үнэ цэнэтэй байх болно гэдгийг би мэднэ; өөрөөр хэлбэл тэр өдөр тэд тэдгээрийг ойлгох болно; иймийн тул, тэдний тусын тулд би тэдгээрийг бичиглэсэн бөлгөө.\n\n9 Мөн алдсын учир иудейчүүдийн дунд нэгэн үеийнхэн устгагдсаны адил, тэрчлэн тэд үеэс үед алдсуудынхаа хэрээр устгагдсаар байгаа буюу; мөн тэдэнд Их Эзэний бошиглогчдоор угтан хэлэгдсэн бус аваас тэднээс нэгээхэн нь ч устгагдсан нь хэзээ ч үгүй билээ.\n\n10 Иймийн тул, миний эцэг Иерусалимыг орхисон тэр даруй, тэдний дээр ирэх ёстой устгалын талаар тэдэнд хэлэгдсэн билээ; гэсэн хэдий ч, тэд зүрх сэтгэлээ хатууруулсан; мөн миний бошиглолын дагуу олзлогдон Вавилонд аваачигдсан тэднээс бусад нь устгагдсан болой.\n\n11 Мөн эдүгээ надад буй сүнсний учир би үүнийг ярьж байна. Мөн тэд аваачигдсан гэлээ ч тэд дахин эргэж ирнэ, мөн Иерусалим нутгийг эзэмших болно; иймийн тул, тэд өвийн нутагтаа дахин сэргээгдэх болно.\n\n12 Гэвч, болгоогтун, тэд дайнууд мөн дайны цуурхлуудтай байх болно; мөн, тийм ээ, бүр тэнгэр болон дэлхийн Эцэг болох Эцэгийн Төрсөн Ганц өөрийгөө тэдэнд маханбодод үзүүлэх тэр өдөр ирэхэд, болгоогтун, тэд өөрсдийн алдсуудын, мөн өөрсдийн зүрх сэтгэлийн хатуугийн, мөн өөрсдийн гөжүүдийн улмаас түүнийг эсэргүүцэх болно.\n\n13 Болгоогтун, тэд түүнийг цовдлох болно; мөн тэрээр хадан булшинд гурав хоногийн турш байрлуулагдсаны дараа тэр жигүүртээ анагаах чадлыг эзэмдэн үхлээс босох болно; мөн түүний нэрэнд итгэх хэн боловч бүгд Бурханы хаант улсад аврагдах болно. Иймийн тул, түүний талаар бошиглохдоо бодгаль минь баясна, учир нь би түүний өдрийг харсан, мөн зүрх сэтгэл минь түүний ариун нэрийг алдаршуулна.\n\n14 Мөн болгоогтун улиран тохиох дор Мессиа үхлээс босож, мөн өөрийгөө өөрийн хүмүүст, түүний нэрэнд итгэх тэр болгонд үзүүлсний дараа, болгоогтун Иерусалим дахин устгагдах болно; өөрөөр хэлбэл Бурханы эсрэг мөн түүний сүмийн хүмүүсийн эсрэг тулалдах тэдэнд халаг.\n\n15 Иймийн тул, иудейчүүд бүх үндэстний дунд тараагдах болно; тийм ээ, мөн түүнчлэн Вавилон устгагдах болно; иймийн тул, иудейчүүд бусад үндэстнээр тараагдах болно.\n\n16 Мөн Бурханы Хүү, Христэд мөн бүх хүн төрөлхтний төлөөх хязгааргүй тэрхүү цагаатгалд итгэхэд ятгуултлаа тэд тараагдаж, мөн Их Эзэн Бурхан тэднийг бусад үндэстнээр олон үеийн турш, тийм ээ, бүр үеэс үед цээрлүүлсний дараа—мөн тэд сэвгүй зүрх сэтгэл мөн цэвэр гартайгаар Христэд итгэн мөн түүний нэрээр Эцэгийг бишрэн шүтэж, мөн өөр ямар ч Мессиаг харуулдан хүлээхгүй тэрхүү өдөр ирэхэд, тийн тэр цагт, тэд эдгээр зүйлд итгэх нь зайлшгүй тэрхүү өдөр ирэх бөлгөө.\n\n17 Мөн Их Эзэн алдагдсан мөн унасан байдлаас нь өөрийн хүмүүсийг сэргээхээр хоёр дахь удаагаа мутраа дахин хөдөлгөх болно. Иймийн тул, тэрээр хүмүүсийн үрсийн дунд ер бусын ажил мөн гайхамшгийг үйлдэхээ үргэлжлүүлэх болно.\n\n18 Иймийн тул, тэрээр өөрийн үгсийг тэдэнд авчрах болно, тэднийг эцсийн өдөр шүүх тэрхүү үгсийг буюу, учир нь тэднээр эсэргүүцэгдсэн үнэн Мессиад тэднийг итгүүлэх зорилгын учир тэдэнд тэдгээр нь өгөгдөх болно; мөн хүмүүсийг залилах тэр хуурамч Мессиагаас өөр ямар нь ч ирэхгүй учир, өөр Мессиа ирэхийг тэд харуулдах хэрэггүй хэмээн тэдэнд итгүүлэхийн тулд бөлгөө; учир нь бошиглогчдоор яригдсан ганцхан Мессиа буй, мөн уг Мессиа нь иудейчүүдээр эсэргүүцэгдэх тэр бөлгөө.\n\n19 Өөрөөр хэлбэл бошиглогчдын үгсийн дагуу, миний эцэг Иерусалимыг орхисон цагаас зургаан зуун жилийн тэртээ Мессиа ирнэ; мөн бошиглогчдын үгсийн мөн түүнчлэн Бурханы тэнгэр элчийн үгийн дагуу, түүний нэрийг Бурханы Хүү, Есүс Христ хэмээх болно.\n\n20 Мөн эдүгээ, ах дүү нар минь, та нар алдаа гаргахын аргагүй тодорхойгоор би ярилаа. Мөн Израилыг Египетийн газар нутгаас гаргаж авчирсан, мөн үндэстнүүдийг тэд хорт могойнуудад хазуулсных нь дараа, хэрэв тэдний өмнө өргөсөн тэр могойг тэд харах аваас анагаах хүчийг Мосед өгсөн, мөн түүнчлэн хадыг хагалан ус гаргах хүчийг түүнд өгсөн Их Эзэн Бурхан амьдын адил; тийм ээ, болгоогтун, би та нарт хэлнэ, Их Эзэн Бурхан амьдын адил, эдгээр зүйл үнэний адил, түүгээр хүмүүн аврагдаж чадах миний ярьсан тэр Есүс Христээс өөр нэр тэнгэрийн доор өгөгдөөгүй болой.\n\n21 Иймийн тул, энэ шалтгааны улмаас миний бичсэн эдгээр зүйл хадгалагдан бас хамгаалагдана, мөн миний үр удамд, үеэс үед гардуулагдах болно хэмээн Их Эзэн Бурхан надад амласан юм, энэ дэлхий тогтнож байгаа цагт түүний үр удам хэзээ ч үл эрсдэнэ гэсэн уг амлалт Иосефт биелэгдэж болохын тулд буюу.\n\n22 Иймийн тул, энэ дэлхий тогтнож байгаа цагт эдгээр зүйл үеэс үед дамжих болно; мөн тэдгээр нь Бурханы хүсэл мөн тааллын дагуу явах болно; мөн тэдгээрийг эзэмших үндэстнүүд, бичигдсэн тэдгээр үгийн дагуу шүүгдэх болно.\n\n23 Учир нь Христэд итгэхийг, мөн Бурхантай эвлэрсэн байхыг хүүхдүүддээ мөн түүнчлэн ах дүүстээ ятгахын тулд бид бичихээр хичээнгүйлэн хөдөлмөрлөдөг; учир нь бид чадах бүхнээ хийсний дараа, ач ивээлээр аврагдана гэдгийг бид мэднэ.\n\n24 Мөн, бид Христэд итгэдэг хэдий ч, бид Мосегийн хуулийг дагадаг, мөн уг хууль гүйцэлдэх хүртэл тууштайгаар Христийг харуулддаг бөлгөө.\n\n25 Өөрөөр хэлбэл, ийм зорилгоор уг хууль өгөгдсөн юм; иймийн тул уг хууль бидэнд үхмэл болсон, мөн итгэлийнхээ учир бид Христээр амьд болгогддог; гэсэн ч зарлигуудын учир бид уг хуулийг дагадаг бөлгөө.\n\n26 Мөн бидний хүүхдүүд нүглээсээ ангижрахын тулд ямар эх сурвалжид хандаж болохыг мэдэж болохын тулд бид Христийн тухай ярьж, бид Христэд баясаж, бид Христийн талаар номлож, бид Христийн тухай бошиглож, мөн бид бошиглолуудынхаа дагуу бичдэг болой.\n\n27 Иймийн тул, бидний хүүхдүүд уг хуулийн үхмэлийг мэдэж болохын тулд бид уг хуулийн талаар ярьдаг; мөн тэд, уг хуулийн үхмэлийг мэдсэнээрээ, Христэд байх тэрхүү амьдралыг харуулдаж болох ажгуу, мөн уг хууль ямар зорилгын тулд өгөгдсөнийг мэдэх бөлгөө. Мөн Христээр уг хууль биелэгдсэний дараа, хууль цуцлагдах ёстой болоход тэд зүрх сэтгэлээ түүний эсрэг хатууруулах хэрэггүйг мэдэх болно.\n\n28 Мөн эдүгээ болгоогтун, ард түмэн минь, та нар гөжүүд хүмүүс; иймийн тул, та нар буруугаар ойлгох аргагүйгээр тодорхойгоор би та нарт ярьсан. Мөн миний ярьсан үгс та нарын эсрэг гэрчлэл болон зогсох болно; учир нь тэдгээр нь ямар ч хүнд зөв замыг заахад хангалттай; учир нь зөв зам нь Христэд итгэх мөн түүнийг үл үгүйсгэх юм; учир нь түүнийг үгүйсгэснээр та нар түүнчлэн бошиглогчдыг мөн хуулийг үгүйсгэх ажгуу.\n\n29 Мөн эдүгээ болгоогтун, зөв зам нь Христэд итгэх, мөн түүнийг үл үгүйсгэх гэдгийг; мөн Христ бол Израилын Ариун Нэгэн гэдгийг би та нарт хэлнэ; иймийн тул та нар түүний өмнө доош бөхийж, мөн түүнийг өөрсдийн бүхий л чадавх, оюун ухаан, мөн хүч чадлаараа, мөн өөрийн бүхэл бодгалиар бишрэн шүтэх ёстой; мөн хэрэв та нар үүнийг хийх аваас та нар яавч зайлуулагдахгүй болой.\n\n30 Мөн, энэ нь зайлшгүй байхын хэрээр, та нар Мосед өгөгдсөн тэрхүү хууль биелэгдэх хүртэл Бурханы ёслолууд болон үйлүүдийг сахих ёстой.\n\n", "2-ne 26": "[center][font_size=26]Бүлэг 26[/font_size][/center]\n\n[i]Христ нифайчуудад тохинуулах болно—Нифай өөрийн ард түмний устгалыг угтан харав—Тэд газар шорооноос ярих болно—Харийнхан хуурамч сүмүүд мөн нууц хуйвалдаанууд байгуулах болно—Их Эзэн санваарын байр суурийг урвуулан ашиглахыг хүмүүст хориглов. Ойролцоогоор МЭӨ 559–545 он.[/i]\n\n1 Мөн Христ үхлээс боссоныхоо дараа өөрийгөө та нарт үзүүлэх болно, хүүхдүүд минь, мөн хайрт ах дүү нар минь; мөн түүний та нарт ярих үгс нь та нарын дагах тэрхүү хууль байх болно.\n\n2 Учир нь болгоогтун, олон үе улиран өнгөрч, мөн миний ард түмний дунд их дайн мөн зөрчилдөөн болохыг би болгоосон хэмээн би та нарт хэлнэ.\n\n3 Мөн Мессиаг ирсний дараа миний ард түмэнд түүний төрөлтийн, мөн түүнчлэн түүний үхлийн мөн амилалтын тэмдгүүд өгөгдөх болно; мөн тэр өдөр ёс бусыг үйлдэгчдэд агуу болоод аймшигт байх болно, учир нь тэд эрсдэх болно; мөн тэд бошиглогчдыг, мөн гэгээнтнүүдийг зайлуулж мөн тэдний зүг чулуу нүүлгэж, мөн тэднийг хөнөөдгийн учир тэд мөхөх болно; иймийн тул гэгээнтнүүдийн цусны хашхирах дуу тэдний эсрэг газар шорооноос дээш Бурханд хүрэх болно.\n\n4 Иймийн тул, ирэх тэр өдөр бардам, мөн ёс бусаар үйлдэгч тэд бүгдийг, Түмний Их Эзэний хэлдэгчлэн, тэднийг шатаах болно, учир нь тэд тарианы ёзоор адил байх болно.\n\n5 Мөн бошиглогчдыг болон гэгээнтнүүдийг хөнөөдөг тэднийг, газрын гүн нь залгих болно хэмээн Түмний Их Эзэн хэлдэг болой; мөн уулс тэднийг бүрхэнэ, мөн хар салхи тэднийг хийсгэн одно, мөн барилгууд тэдний дээр унаж мөн тэднийг жижиг хэсгүүд болгон буталж мөн нунтаг болгон няцлах болно.\n\n6 Мөн аянга, цахилгаан, газар хөдлөлт, мөн бүх төрлийн устгалаар тэд айлчлагдах болно, учир нь Их Эзэний хилэнгийн гал тэдний эсрэг ноцох болно, мөн тэд тарианы ёзоор мэт байх болно, мөн ирэх тэр өдөр тэднийг шатаах болно хэмээн Түмний Их Эзэн хэлдэг болой.\n\n7 Өөрийн ард түмний амь үрэгдэгчдийг алдсаны төлөө сүнсний минь тарчлал бас, ай шаналал! Учир нь Нифай би, үүнийг харсан, мөн энэ нь Их Эзэний оршихуйд намайг бараг л сүйтгэх шахав; гэвч өөрийн Бурханд би: Таны замууд шударга хэмээн залбирах ёстой.\n\n8 Гэвч болгоогтун, бошиглогчдын үгсийг анхааран сонсох, мөн тэднийг үл устгах, харин бүх хавчлагыг үл хайхран, өгөгдсөн тэмдгүүдийн учир гуйвшгүйгээр Христийг харуулдан хүлээх зөв шударгыг үйлдэгчид—болгоогтун, тэд бол мөхөх нь үгүй тэд болой.\n\n9 Харин Зөв Шударгын Хүү тэдэнд үзэгдэх болно; мөн тэрээр тэднийг анагаах болно, мөн тэд түүнтэй гурван үе улиран өнгөртөл амар амгалан байх болно, мөн дөрөв дэх үеийнхнээс олон нь зөв шударгаар улирч одох болно.\n\n10 Мөн эдгээр зүйл улирч өнгөрсний дараа миний ард түмний дээр устгал хурдан ирнэ; өөрөөр хэлбэл, сүнс минь шаналах хэдий ч, би үүнийг харсан; иймийн тул, энэ нь улиран тохиох болно гэдгийг би мэднэ; мөн тэд өөрсдийгөө хоосон зүйлээр арилжина; өөрөөр хэлбэл, өөрсдийн бардам зан мөн өөрсдийн мунхаглалын шагнал болгож тэд устгалыг хадаж авах болно; өөрөөр хэлбэл тэд чөтгөрт бууж өгөн мөн гэрлээс илүүгээр харанхуйн ажлуудыг сонгодог учир, тиймийн тул тэд доош тамд очих ёстой ажгуу.\n\n11 Учир нь Их Эзэний Сүнс хүмүүнд нөлөөлөхөөр үргэлж хичээх нь үгүй. Мөн Сүнс хүмүүнд нөлөөлөхөө хичээхээ болиход, тэгээд устгал хурдан ирдэг болой, мөн энэ нь бодгалийг минь гашуудуулна.\n\n12 Мөн иудейчүүд Есүс бол туйлын Христ гэдэгт үнэмшүүлэгдэх талаар миний ярьсанчлан, харийнхан түүнчлэн Есүс бол Христ, Мөнхийн Бурхан гэдэгт үнэмшүүлэгдэх нь гарцаагүй буюу;\n\n13 Мөн тэрчлэн Ариун Сүнсний хүчээр тэрээр өөрийгөө түүнд итгэх тэд бүгдэд үзүүлнэ гэдэгт; тийм ээ, үндэстэн, ястан, хэлтэн, мөн ард түмэн болгонд, хүчит гайхамшгууд, тэмдгүүд мөн ер бусын явдлуудыг хүмүүсийн үрсийн дунд тэдний итгэлийн дагуу үйлдэнэ гэдэгт бөлгөө.\n\n14 Гэвч болгоогтун, би та нарт эцсийн өдрүүдийн талаар бошиглоё; Их Эзэн Бурхан эдгээр зүйлийг хүмүүсийн үрсэд авчрах тэр өдрүүдийн талаар буюу.\n\n15 Миний үр удам болон ах нарын маань үр удам итгэлээ алдан доройтож, мөн харийнхнаар цохигдсоны дараа; тийм ээ, Их Эзэн Бурхан тэдний эсрэг эргэн тойрон байрлаж, мөн тэдний эсрэг овоо босгон бүслэн сууж, мөн тэдний эсрэг бэхлэлт босгосны дараа; мөн тэд бүр үгүй болтлоо доош, дорд шороонд авчрагдсаны дараа ч зөв шударгыг үйлдэгчдийн үгс бичигдэх болно, мөн итгэгчдийн залбирлууд сонсогдох болно, мөн итгэлээ алдан доройтсон тэд мартагдах нь үгүй болой.\n\n16 Өөрөөр хэлбэл устгагдах тэд газар шорооноос тэдэнд ярих болно, мөн тэдний үгс шорооноос шивнэх болно, мөн тэдний дуу хоолой сүнс дуудагч адил байх болно; өөрөөр хэлбэл тэрээр тэдний талаар шивнэж болохын тулд Их Эзэн Бурхан түүнд хүчийг өгөх болно, бүр газрын дороос байсан адил буюу; мөн тэдний үгс газар шорооноос шивнэх болно.\n\n17 Өөрөөр хэлбэл Их Эзэн Бурхан ийн хэлдэг: Тэдний дунд хийгдэх зүйлсийг тэд бичих болно, мөн тэдгээр нь номд бичигдэн мөн лацдагдах болно, мөн тэдгээрийг итгэлээ алдан доройтсон тэд эзэмшихгүй, учир нь тэд Бурханы зүйлсийг устгахыг эрэлхийлдэг болой.\n\n18 Иймийн тул, устгагдсан тэд хурднаар устгагдсан лугаа юм; мөн аймшигт тэдний хүмүүс гээгдэн үгүй болох буудайн хальс мэт байх болно—тийм ээ, Их Эзэн Бурхан ийн хэлдэг: Энэ нь агшин зуур, гэнэтхэн байх болно—\n\n19 Мөнхүү улиран тохиох дор, итгэлээ алдан доройтсон тэд нь харийнхны гарт цохигдох болно.\n\n20 Мөн харийнхан өөрсдийнхөө нүдний бардамналд хөөрч, мөн тэдний тээглэх чулууны ихийн учир бүдэрсэн, тиймээс тэд олон сүм босгосон буюу; гэсэн хэдий ч тэд Бурханы хүч мөн гайхамшгийг дорд үзэн, мөн тэд хөрөнгө хурааж мөн ядуугийн нүүр дээр няцалж болохын тулд өөрсдөдөө өөрсдийн мэргэн ухаан мөн өөрсдийн суралцсанаа номлодог болой.\n\n21 Мөн атаа жөтөө, мөн хэрүүл маргаан, мөн өшөө хорсол үүсгэх тэдгээр олон сүм босгогдсон билээ.\n\n22 Мөн түүнчлэн бүр хуучин цагт байсны адил, чөтгөрийн хуйвалдаануудын дагуу нууц хуйвалдаанууд байна, өөрөөр хэлбэл чөтгөр бол эдгээр бүх зүйлийн үндэслэгч юм; тийм ээ, аллагын мөн харанхуйн ажлуудын үндэслэгч бөлгөө; тийм ээ, мөн тэрээр тэднийг бөх олсоор үүрд хүлэх хүртлээ, тэднийг маалинган оосроор хүзүүгээр нь оосорлон удирдах бөлгөө.\n\n23 Учир нь болгоогтун, хайрт ах дүү нар минь, Их Эзэн Бурхан харанхуйд ажилладаггүйг би та нарт хэлье.\n\n24 Тэрээр энэ дэлхийн ашиг тусын төлөө бус аваас ямар ч зүйлийг эс хийдэг авай; учир нь тэрээр дэлхийг хайрладаг, бүр тэрээр бүх хүнийг өөртөө ойртуулж болохын тулд тэр амиа өгдөг болой. Иймийн тул, тэрээр хэнд ч өөрийн авралыг бүү хүрт хэмээн үл зарлигладаг билээ.\n\n25 Болгоогтун, тэрээр нэгээхэнд ч болов: Надаас холд хэмээн айлдах уу? Болгоогтун, би та нарт хэлнэ, Үгүй; харин тэр хэлдэг: Дэлхийн хязгаарууд та нар бүгд надад ирэгтүн, мөнгөгүйгээр мөн үнэгүйгээр, сүү болон бал худалдаж авцгаа.\n\n26 Болгоогтун, тэд синагогоос гарч холдохыг, эсвээс шүтлэгийн өргөөнөөс гарахыг нэгээхэнд боловч тэрээр зарлигласан уу? Болгоогтун, би та нарт хэлнэ, Үгүй.\n\n27 Тэрээр өөрийн авралаас тэд хүртэх ёсгүй хэмээн нэгээхэнд боловч зарлигласан уу? Болгоогтун би та нарт хэлнэ, Үгүй; харин тэрээр үүнийг бүх хүний тулд үнэгүйгээр өгсөн билээ; мөн тэд наманчлахыг бүхий л хүмүүст ятгах ёстойг тэрээр өөрийн хүмүүст зарлигласан билээ.\n\n28 Болгоогтун, тэд өөрийнх нь сайн сайхнаас хүртэх ёсгүй хэмээн нэгээхэнд боловч Их Эзэн зарлигласан уу? Болгоогтун би та нарт хэлнэ, Үгүй; харин бүх хүн нэг нь нөгөөгийнхөө адил эрх бүхий бөгөөд нэг нь ч үл хориглогдсон болой.\n\n29 Тэрээр санваарын байр суурийг урвуулан ашиглах нь байх ёсгүй хэмээн зарлигладаг; тодруулбал, болгоогтун, тэд дэлхийн баялаг мөн магтаалыг хурааж болохын тулд номлож, өөрсдийгөө хорвоогийн гэрэл болгох нь санваарын байр суурийг урвуулан ашиглах явдал болой; харин тэд Сионы сайн сайхныг үл эрэлхийлдэг бөлгөө.\n\n30 Болгоогтун, Их Эзэн энэ зүйлийг хориглосон билээ; иймийн тул, Их Эзэн Бурхан бүх хүнд төгс хайр, хайр гэгдэх тэрхүү төгс хайр байх ёстой хэмээх зарлиг өгсөн билээ. Мөн тэдэнд төгс хайр байхгүй бол тэд юу ч биш болой. Иймийн тул, хэрэв тэдэнд төгс хайр буй аваас тэд Сионд хөдөлмөрлөгч эрсдэхийг үл зөвшөөрөх буйза.\n\n31 Гэвч Сионы хөдөлмөрлөгч Сионы төлөө хөдөлмөрлөх болно; учир нь хэрэв тэд мөнгөний төлөө хөдөлмөрлөх аваас тэд эрсдэх болно.\n\n32 Мөн түүнчлэн, хүмүүс нь алах ёсгүй; тэд худал хэлэх ёсгүй; тэд хулгайлах ёсгүй; тэд Их Эзэн Бурханыхаа нэрийг хоосон хэрэглэх ёсгүй; тэд атаархах ёсгүй; тэд хонзогнох ёсгүй; тэд өөр хоорондоо зөрчилдөх ёсгүй; тэд садар самууныг үйлдэх ёсгүй; мөн тэд эдгээр зүйлийн алийг нь ч гэсэн хийх ёсгүй хэмээн Их Эзэн Бурхан зарлигласан ажгуу; учир нь эдгээрийг хийх хэн ч гэсэн эрсдэх болно.\n\n33 Учир нь эдгээр алдсын нэгээхэн нь ч Их Эзэнээс ирдэггүй; учир нь тэрээр хүмүүсийн үрсийн дунд сайн болох түүнийг хийдэг; мөн тэрээр хүмүүсийн үрсэд тодорхойгоос бусдаар юуг ч үл хийдэг; мөн тэрээр тэднийг бүгд өөрт нь ирж мөн өөрийнх нь сайн сайхныг хүртэхийг урьдаг; мөн тэрээр хар ба цагаан, боол ба чөлөөт, эр болон эм, түүнд ирэх хэнээс боловч үл татгалздаг; мөн тэрээр үнэн Бурханыг мэддэггүй хүмүүсийг ч санадаг; мөн Иудей болон Харь аль аль нь, Бурханд бүгд адил буюу.\n\n", "2-ne 27": "[center][font_size=26]Бүлэг 27[/font_size][/center]\n\n[i]Эцсийн өдрүүдэд харанхуй болон урвалт дэлхийг бүрхэх болно—Мормоны Ном авчрагдах болно—Гурван гэрч уг номыг гэрчлэх болно—Эрдэмт хүн тэрээр лацдагдсан номыг уншиж чадахгүй хэмээн хэлэх болно—Их Эзэн ер бусын ажил мөн гайхамшгийг үйлдэх болно—Исаиа 29-тэй харьцуул. Ойролцоогоор МЭӨ 559–545 он.[/i]\n\n1 Гэвч, болгоогтун, эцсийн өдрүүдэд, өөрөөр хэлбэл харийнхны өдрүүдэд—тийм ээ, болгоогтун харийнхны бүх үндэстэн мөн түүнчлэн иудейчүүд, энэ газар дээр ирэх тэд мөн бусад газар дээр байх тэд аль аль нь, тийм ээ, бүр дэлхийн бүх нутаг дээр, болгоогтун, тэд алдсуудад мөн бүх төрлийн жигшүүрт хэрэгт согтсон байх бөлгөө—\n\n2 Мөн тэр өдөр ирэхэд аянга мөн газар хөдлөлт, агуу дуу чимээ, мөн шуурга, хуй салхи, мөн залгигч галтай дөлөөр Түмний Их Эзэн тэдэнд зочлох болно.\n\n3 Мөн Сионы эсрэг тулалдах мөн түүнийг дарамтлах бүх үндэстэн шөнийн үзэгдэлт зүүд адил байх болно; тийм ээ, энэ нь тэдэнд, бүр өлсгөлөн хүний зүүдлэх адил, мөн болгоогтун тэрээр иднэ, гэтэл тэрээр сэрнэ мөн түүний бодгаль хоосон байна, эсвээс цангасан хүний зүүдлэх адил, мөн болгоогтун тэрээр ууна, гэтэл тэрээр сэрнэ, мөн болгоогтун тэр сул дорой, мөн бодгаль нь цангасан хэвээр байх болно; тийм ээ, бүр Сион Уулын эсрэг тулалддаг бүх үндэстний хүмүүс тийн байх болно.\n\n4 Учир нь болгоогтун, алдсыг үйлдэгч та нар бүгд, зогсоцгоо мөн гайхацгаа, учир нь та нар хашхирна, мөн уйлах болно; тийм ээ, та нар согтсон байх болно, гэсэн ч дарсанд бус, та нар хөлчүүрхэх болно, гэсэн ч хүчит ундаанаас болж бус ажгуу.\n\n5 Учир нь болгоогтун, Их Эзэн та нарын дээр гүн нойрны сүнсийг цутган юүлсэн бөлгөө. Учир нь болгоогтун, та нар нүдээ аньж, мөн бошиглогчдыг эсэргүүцсэн; мөн та нарын алдсын учир та нарын захирагчдыг мөн үзмэрчдийг тэрээр халхалсан болой.\n\n6 Мөнхүү улиран тохиох дор Их Эзэн Бурхан нэгэн номын үгсийг та нарт авчрах болно, мөн тэдгээр нь үүрд нойрссон тэдний үгс байх болно.\n\n7 Мөн болгоогтун уг ном лацдагдах болно; мөн уг номд Бурханаас ирсэн нэгэн илчлэл байх болно, энэ дэлхийн эхлэлээс түүний төгсгөлийг хүртэлх буюу.\n\n8 Иймийн тул, лацдагдсан зүйлсийн учир, ард түмний ёс бус мөн жигшүүрт хэргийн өдөрт уг лацдагдсан зүйлс нь өгөгдөхгүй бөлгөө. Иймийн тул уг ном тэднээс нууцлагдах болно.\n\n9 Гэвч уг ном нэгэн хүнд хүргэгдэнэ, мөн тэрээр газар шороонд нойрссон тэдний үгс болох тэр номын үгсийг хүргэж, мөн тэрээр эдгээр үгийг өөр нэгэнд хүргэх болно;\n\n10 Гэвч номыг хүргэхгүй бас лацдагдсан үгсийг тэрээр хүргэх нь үгүй. Учир нь уг ном Бурханы хүчээр лацдагдах болно, мөн лацдагдсан илчлэл нь, тэдгээр нь авчрагдаж болохын тулд Их Эзэний өөрийнх нь тогтоосон цагийг хүртэл уг номд хадгалагдах болно; учир нь болгоогтун, тэдгээр нь дэлхийн үүслээс түүний төгсгөл хүртэлх бүх зүйлийг илчлэх болно.\n\n11 Мөн тэр номын лацдагдсан байсан үгс дээвэр дээрээс уншигдах тэрхүү өдөр ирнэ; мөн тэдгээр нь Христийн хүчээр уншигдах болно; мөн хүмүүсийн үрсийн дунд байсан тэдгээр, мөн бүр дэлхийн төгсгөлийг хүртэл байх тэдгээр бүх зүйл хүмүүсийн үрсэд илчлэгдэх болно.\n\n12 Иймийн тул, миний ярьсан тэр хүнд уг ном хүргэгдэх тэр өдөр, уг ном дэлхийн нүднээс далдлагдсан байх болно, тиймээс гурван гэрч үүнийг Бурханы хүчээр болгоохоос бусдаар нэг ч нүд үүнийг үзэх нь үгүй, уг ном хүргэгдэх түүнээс гадна буюу; мөн тэд уг номын мөн түүнд буй зүйлсийн үнэнийг гэрчлэх болно.\n\n13 Мөн түүний үгийг хүмүүсийн үрсэд гэрчлэн өгүүлэх, Бурханы тааллын дагуух цөөн хэдээс өөр үүнийг харах бусад нь үгүй; өөрөөр хэлбэл итгэгчдийн үгс нь нас барагсдаас мэт ярих болно хэмээн Их Эзэн Бурхан хэлсэн болой.\n\n14 Иймийн тул, Их Эзэн Бурхан уг номын үгсийг урагш авчрахыг зорих болно; мөн тэрээр өөрийн үгийг, өөрийн хүссэн тооны гэрчүүдийн амаар нотлуулах болно; мөн Бурханы үгийг эсэргүүцэх түүнд халаг!\n\n15 Гэвч болгоогтун, улиран тохиох дор Их Эзэн Бурхан уг номыг өгөх тэрхүү нэгэнд хэлнэ: Лацдагдаагүй эдгээр үгийг авч мөн өөр нэгэнд хүргэ, тэрээр тэдгээрийг эрдэмт нэгэнд үзүүлээд ийн хэлж болохын тулд буюу: Үүнийг унш, би танаас гуйя. Мөн эрдэмт тэр: Номыг нааш авчир, мөн тэдгээрийг би уншина хэмээх болно.\n\n16 Мөн эдүгээ, дэлхийн алдар суу мөн эд хөрөнгө олохын тулд тэд үүнийг хэлэх болно, мөн Бурханы алдар суугийн төлөө бус болой.\n\n17 Мөн уг хүн хэлнэ: Би номыг авчирч чадахгүй, учир нь энэ нь лацдагдсан байна.\n\n18 Тэгэхэд эрдэмт нь хэлнэ: Би үүнийг уншиж чадахгүй.\n\n19 Иймийн тул улиран тохиох дор, Их Эзэн Бурхан номыг мөн түүний үгсийг суралцаагүй түүнд дахин хүргэх болно; мөн суралцаагүй хүн хэлнэ: Бибээр суралцаагүй.\n\n20 Тэгэхэд Их Эзэн Бурхан түүнд хэлнэ: Эрдэмт нь тэдгээрийг үл уншина, учир нь тэд тэдгээрийг эсэргүүцсэн болой, мөн би өөрийн ажлыг хийж чадна; иймийн тул чамд миний өгөх үгсийг чи унших болно.\n\n21 Лацдагдсан тэдгээр зүйлд бүү хүр, учир нь би тэдгээрийг өөрийн зохих цагт гарган авчрах болно; өөрөөр хэлбэл өөрийн ажлыг би өөрөө хийж чадна гэдгийг би хүмүүсийн үрсэд үзүүлэх болно.\n\n22 Иймийн тул, миний чамд зарлигласан тэдгээр үгийг чи уншиж, мөн миний чамд амласан тэр гэрчүүдийг авсны дараа, чи номыг дахин лацдана, мөн миний төлөө үүнийг нуух болно, би хүмүүсийн үрсэд бүх зүйлийг илчлэх нь зохистой хэмээн өөрийн мэргэн ухаанд бодох хүртэл чиний уншаагүй үгсийг хадгалж болохын тулд буюу.\n\n23 Учир нь болгоогтун, би бол Бурхан, мөн би бол гайхамшгуудын Бурхан; мөн би өчигдөр, өнөөдөр, мөн үүрд адил гэдгийг би дэлхийд үзүүлэх болно; мөн тэдний итгэлийн дагуу байхаас бусдаар би хүмүүсийн үрсийн дунд ажиллах нь үгүй.\n\n24 Мөн түүнчлэн улиран тохиох дор өөрт нь хүргэгдсэн үгсийг унших түүнд Их Эзэн ийн хэлэх болно:\n\n25 Энэ ард түмэн өөрсдийн амаар надад ойр болж, мөн тэдний уруул намайг алдаршуулдаг хэдий ч, харин зүрх сэтгэлээ надаас холдуулсан, мөн тэдний надад хандах айдас нь хүмүүсийн заавраар сургагдсан—\n\n26 Тиймийн тул, би энэ ард түмний дунд гайхамшигт ажлыг, тийм ээ, ер бусын ажлыг мөн гайхамшгийг үйлдэхээр зорих болно, өөрөөр хэлбэл тэдний мэргэн ухаантны мөн эрдэмтний мэдлэг нь мөхөх болно, мөн тэдний хэрсүү ухаантны ойлголт далдлагдах болно.\n\n27 Мөн өөрсдийн бодол зорилгыг Их Эзэнээс нуухаар гүнийг эрэлхийлэх тэдэнд халаг! Мөн тэдний ажлууд харанхуйд байдаг; мөн тэд хэлдэг: Хэн биднийг харах, мөн хэн биднийг мэдэх билээ? Мөн тэд түүнчлэн хэлдэг: Зүйлсийг урвуулан хөрвүүлэх тань ваарчны шавар адил үнэлэгдэх нь гарцаагүй. Гэвч болгоогтун, би тэдэнд үзүүлэх болно хэмээн Түмний Их Эзэн хэлдэг, би тэдний бүх ажлыг мэднэ хэмээн болой. Өөрөөр хэлбэл ажил нь үүнийг хийсэн эзнээ, тэрээр намайг хийгээгүй хэмээнэ гэж үү? Эсвэл бүтээгдсэн зүйл нь бүтээсэн эзнээ, тэрээр ойлголтгүй хэмээнэ гэж үү?\n\n28 Гэвч болгоогтун, Түмний Их Эзэн хэлэв: Ливан шимт талбай болон хувиргагдах хүртэл бяцхан хугацаа үлдээд буйг би хүмүүсийн үрсэд үзүүлэх болно; мөн шимт талбай ой мэт үнэлэгдэх болно.\n\n29 Мөн тэр өдөр дүлий нь уг номын үгсийг сонсон, мөн сохрын нүд нь бүрхэг байдлаас ч, мөн харанхуйгаас ч харах болно.\n\n30 Мөн түүнчлэн номхон даруу тэд дэгжих болно, мөн тэдний баясал Их Эзэнд байх болно, мөн хүмүүсийн дундах ядуу нь Израилын Ариун Нэгэнд баясах болно.\n\n31 Учир нь Их Эзэн амьд нь гарцаагүйн адил, тэд аймшигт нэгэн хүчгүй болгогдохыг харах болно, мөн элэглэгч нь үрэгдэхийг, мөн алдсыг хайгч тэд бүгд тусгаарлагдахыг болой;\n\n32 Мөн хүнийг үгээр нь хэрэгтэн болгож, мөн олны нүдэн дээр зэмлэх түүнд урхи тавих тэд, мөн шударгыг хий хоосны тулд буцаах тэд бүгд болой.\n\n33 Тиймийн тул Иаковын угсааныхны талаар, Абрахамыг гэтэлгэсэн Их Эзэн ийн хэлэв: Иаков эдүгээ ичих нь үгүй, басхүү түүний нүүр цонхийх нь ч үгүй болой.\n\n34 Харин тэрээр өөрийнх нь хүүхдүүд болох миний мутрын бүтээлийг өөрийнхөө дунд байхыг хараад, тэд миний нэрийг шүтэн, мөн Иаковын Ариун Нэгэнийг шүтэж, мөн Израилын Бурханаас эмээх болно.\n\n35 Түүнчлэн сүнслэг байдалдаа төөрсөн тэд ойлголтод ирэх болно, мөн бувтнасан тэд сургаалыг суралцах болно.\n\n", "2-ne 28": "[center][font_size=26]Бүлэг 28[/font_size][/center]\n\n[i]Эцсийн өдрүүдэд олон хуурамч сүм байгуулагдах болно—Тэд хуурамч, хоосон, мөн мунхаг сургаалууд заах болно—Хуурамч багш нарын учир урвалт элбэг байх болно—Чөтгөр хүмүүсийн зүрхийг эзэгнэх болно—Тэр бүх төрлийн буруу сургаалууд заах болно. Ойролцоогоор МЭӨ 559–545 он.[/i]\n\n1 Мөн эдүгээ, болгоогтун, ах дүү нар минь, Сүнс намайг албадсаны дагуу би та нарт ярьсан; иймийн тул, тэдгээр нь гарцаагүй улиран тохиох ёстойг би мэднэ.\n\n2 Мөн уг номоос бичигдэх зүйлс нь хүмүүсийн үрсэд мөн ялангуяа Израилын угсааны үлдэгдэл болох бидний үр удамд агуу үнэ цэнтэй байх болно.\n\n3 Учир нь улиран тохиох дор, тэр өдөр Их Эзэний төлөө биш байгуулагдсан сүмүүд нэг нь нөгөөдөө ийн хэлэх болно: Болгоогтун, би, би бол Их Эзэнийх; мөн бусад нь хэлнэ; би, би бол Их Эзэнийх; мөн Их Эзэний төлөө бус сүм байгуулсан хүн бүр тийн хэлэх болно—\n\n4 Мөн тэд өөр хоорондоо зөрчилдөх болно; мөн тэдний пристүүд нэг нэгэнтэйгээ зөрчилдөх болно, мөн тэд өөрсдийн суралцсанаас заах болно, мөн хэлэх үгсээр хангадаг Ариун Сүнсийг үгүйсгэх болно.\n\n5 Мөн тэд Израилын Ариун Нэгэн, Бурханы хүчийг үгүйсгэх болно; мөн тэд хүмүүст хэлнэ: Биднийг анхаар, мөн та нар бидний зааврыг сонсоцгоо; учир нь болгоогтун, өнөөдөр Бурхан гэж үгүй, өөрөөр хэлбэл Их Эзэн мөн Гэтэлгэгч өөрийн ажлыг хийсэн билээ, мөн тэрээр хүмүүнд өөрийн хүчийг өгсөн билээ;\n\n6 Болгоогтун, та нар миний зааврыг анхааран сонс; хэрэв тэд Их Эзэний мутраар гайхамшиг хийгдсэн хэмээвэл үүнд бүү итгэ; учир нь энэ өдөр тэр бол гайхамшгуудын Бурхан биш; тэрээр өөрийн ажлыг хийчихсэн шүү дээ.\n\n7 Тийм ээ, мөн ийнхүү хэлэх нь олон байх болно: Ид, уу, мөн цэнгэцгээ, учир нь маргааш бид үхнэ; мөн бидний байдал сайн байх болно.\n\n8 Мөн үүнчлэн ийнхүү хэлэх нь олон байна: Ид, уу, мөн цэнгэцгээ; гэсэн хэдий ч, Бурханаас эмээ—тэр бяцхан нүгэл үйлдэхийг зөвтгөнө; тийм ээ, бага зэрэг худал хэл, өөр нэгийг түүний үгсийнх нь учир ашигла, хөршдөө нүх малт; үүнд хор хөнөөл гэж үгүй; мөн эдгээр бүх зүйлийг хий, учир нь маргааш бид үхнэ; мөн хэрэв бид буруутай байх аваас, Бурхан биднийг хэдхэн удаа ташуурдах болно, мөн эцэст нь бид Бурханы хаант улсад аврагдах болно.\n\n9 Тийм ээ, мөн ийм маягаар, хуурамч, хоосон мөн мунхаг сургаалуудыг заан, мөн зүрх сэтгэлдээ ихэмсэглэж, мөн бодол санаагаа Их Эзэнээс нуухаар гүнзгийг эрэлхийлэх тэд олон байх болно; мөн тэдний ажлууд харанхуйд байх болно.\n\n10 Мөн гэгээнтнүүдийн цус газраас тэдний эсрэг хашхирах болно.\n\n11 Тийм ээ, тэд бүгд замаас төөрөн оджээ; тэд завхарчээ.\n\n12 Бардамналын учир, мөн хуурамч багш нарын, мөн хуурамч сургаалын учир, тэдний сүмүүд ялзарчээ, мөн тэдний сүмүүд ихэмсэглэдэг; бардамналын учир тэд ихэмсэг болжээ.\n\n13 Тэд өөрсдийн тансаг дуганы улмаас ядууг дээрэмддэг; тэд өөрсдийн тансаг хувцасны улмаас ядууг дээрэмддэг; мөн тэд бардамналдаа ихэмсэглэсний учир тэд номхон даруу тэднийг мөн ядуу зүрхтэйг хавчдаг.\n\n14 Тэд хүзүүгээ хөшөөн мөн дээгүүр хардаг; тийм ээ, мөн бардамнал, ёс бус, жигшүүрт хэрэг, мөн садар самууны учир тэд бүгд төөрөлдөн одсон бөлгөө, Христийн даруу дагалдагчид болох цөөн хэдээс бусад нь буюу; гэсэн хэдий ч тэд удирдагддаг болой, тиймээс олон тохиолдолд тэд хүмүүсийн заавраар сургагдсан учир алдаа гаргадаг.\n\n15 Ай зүрх сэтгэлийн бардамналдаа ихэмсэглэсэн мэргэн ухаантнууд, эрдэмтэд, мөн баячууд, түүнчлэн хуурамч сургаалуудыг номлох тэд бүгд, мөн садар самууныг үйлдэх мөн Их Эзэний зөв замыг гажуудуулах тэд бүгд, халаг, халаг, тэдэнд халаг, Их Эзэн Бүхнийг Чадагч Бурхан хэлдэг, учир нь тэд тамд доош шидэгдэх болно!\n\n16 Шударгыг хий хоосон зүйл гээд буцаах мөн сайн болох тэр зүйлийг доромжлон, энэ нь хэрэггүй гэж хэлэх тэдэнд халаг! Учир нь Их Эзэн Бурхан дэлхийн оршин суугчдад түргэн айлчлах тэр өдөр ирэх болно; мөн тэр өдөр алдаст бүрэн боловсорсон тэд нь мөхөх болно.\n\n17 Гэвч болгоогтун, хэрэв дэлхийн оршин суугчид өөрсдийн ёс бус мөн жигшүүрт хэргүүдээсээ наманчилбаас устгагдахгүй байх болно хэмээн Түмний Их Эзэн хэлдэг болой.\n\n18 Гэвч болгоогтун, тэр агуу бөгөөд жигшүүрт сүм, бүх дэлхийн янхан эм, газарт нуран унах ёстой, мөн түүний уналт агуу байх ёстой.\n\n19 Учир нь чөтгөрийн хаант улс салгалах ёстой, мөн үүнд харьяалагдах тэд наманчлалд өдөөн хатгагдах ёстой нь зайлшгүй, эс тэгвээс чөтгөр тэднийг өөрийн үүрдийн гинжээр боймлож, мөн тэд уур хилэнд өдөөгдөж мөн мөхөх болно;\n\n20 Учир нь болгоогтун, тэр өдөр тэрээр хүмүүсийн үрсийн зүрх сэтгэлийг эзэгнэж, мөн сайн болох түүний эсрэг тэднийг уурлуулан өдөөх болно.\n\n21 Мөн бусад заримыг тэрээр тайтгаруулж, мөн зуурдын амьдралын аюулгүй байдалд тэднийг тайвшруулахад, тэд: Сионд бүх юм зүгээр; тийм ээ, Сион дэгжиж байна, бүх юм зүгээр хэмээн хэлэх болно—мөн чөтгөр тийн тэдний сүнсийг хуурч, мөн тэднийг болгоомжтойгоор там руу доош удирддаг болой.\n\n22 Мөн болгоогтун, тэрээр бусад заримыг зусардан, мөн тэдэнд там гэж үгүй хэмээн хэлдэг; мөн тэрээр тэдэнд: Би бол чөтгөр биш, учир нь тийм юм гэж үгүй хэмээн хэлдэг—мөн тэрээр тэднийг чөлөөлөгдөх нь үгүй өөрийн аймшигт гинжээр хүлж автлаа хүмүүсийн үрсэд чихэнд нь тийн шивнэдэг бөлгөө.\n\n23 Тийм ээ, тэд үхэлд, мөн тамд хүлэгдсэн; мөн үхэл болон там, мөн сайхь чөтгөрт, мөн эдгээрт баригдсан тэд бүгд Бурханы сэнтийний өмнө зогсож, мөн үйлүүдийнхээ дагуу шүүгдэх ёстой, тэндээс тэд өөрсдөд нь бэлтгэгдсэн тэр газарт очих ёстой, бүр төгсгөлгүй тарчлал болох тэрхүү галт болон хүхэрт нууранд болой.\n\n24 Тиймийн тул, Сионд сэрэмжгүй байгч түүнд халаг!\n\n25 Бүх юм зүгээр гэж хашхирдаг түүнд халаг!\n\n26 Тийм ээ, хүмүүсийн зааврыг анхааран сонсдог, мөн Бурханы хүчийг, мөн Ариун Сүнсний бэлгийг үгүйсгэдэг түүнд халаг!\n\n27 Тийм ээ, бид хүлээн авчихсан, мөн бидэнд илүү хэрэггүй хэмээн хэлдэг түүнд халаг!\n\n28 Мөн дүгнэж хэлэхэд, Бурханы үнэний улмаас уурлах, мөн салгалах тэд бүгдэд халаг! Учир нь болгоогтун, хадан дээр баригдсан тэр нь үүнийг баяртайгаар хүлээн авдаг; мөн элсэн суурин дээр баригдсан тэр нь унах болуузай хэмээн айж салгалах ажгуу.\n\n29 Бид Бурханы үгийг хүлээн авсан, мөн Бурханаас ирэх өөр үг бидэнд хэрэггүй, учир нь бидэнд хангалттай буй гэж хэлэх түүнд халаг!\n\n30 Учир нь болгоогтун, Их Эзэн Бурхан ийн хэлдэг болой: Би хүмүүсийн үрсэд шат шатаар, дүрэм дүрмээр, энд бяцхан мөн тэнд бяцханыг өгөх болно; мөн миний зааврыг анхааран сонсох, мөн миний зөвлөгөөнд чих тавих тэд адислагдсан болой, учир нь тэд мэргэн ухаанд суралцах болно; өөрөөр хэлбэл хүлээн авах түүнд би илүүг өгөх болно; мөн бидэнд хангалттай буй хэмээн хэлэх тэднээс, бүр тэдэнд байгаа нь ч авагдах болно.\n\n31 Хүмүүнд итгэдэг, эсвээс маханбодыг гараа болгодог, эсвээс хүмүүсийн заавруудыг анхааран сонсох тэр нь зүхэгдсэн болой, тэдний заавар Ариун Сүнсний хүчээр өгөгдсөн байхаас бусдаар буюу.\n\n32 Харийнханд халаг хэмээн Түмний Их Эзэн Бурхан хэлдэг! Учир нь би мутраа өдрөөс өдөрт тэдэнд сунгах хэдий ч, тэд намайг үгүйсгэх болно; Их Эзэн Бурхан хэлсэн нь, гэсэн хэдий ч хэрэв тэд наманчилж мөн надад ирэх аваас би тэдэнд нигүүлсэнгүй хандах болно; өөрөөр хэлбэл миний мутар бүх өдрийн туршид сунгаастай хэмээн Түмний Их Эзэн Бурхан хэлдэг.\n\n", "2-ne 29": "[center][font_size=26]Бүлэг 29[/font_size][/center]\n\n[i]Олон харийнхан Мормоны Номыг эсэргүүцэх болно—Бидэнд илүү Библи хэрэггүй хэмээн тэд хэлэх болно—Их Эзэн олон үндэстэнд ярьдаг—Тэрээр бичигдэх тэрхүү номуудаас энэ дэлхийг шүүх болно. Ойролцоогоор МЭӨ 559–545 он.[/i]\n\n1 Гэвч болгоогтун, олон нь—би хүмүүсийн үрстэй хийсэн өөрийн гэрээнүүдийг санаж болохын тулд, Израилын угсаа болох өөрийн хүмүүсийг буцааж авахын тулд мутраа хоёр дахь удаагаа дахин хөдөлгөж болохын тулд би тэдний дунд гайхамшигт ажил хийхээр зорих тэрхүү өдөрт болой;\n\n2 Мөн түүнчлэн, би та нарын үр удмыг санана хэмээн; мөн та нарын үр удмын үгс та нарын үр удамд миний амаар шилжинэ хэмээн Нифай чамд, мөн түүнчлэн чиний эцэгт амласнаа санаж болохын тулд буюу; мөн миний үгс дэлхийн хязгааруудад, Израилын угсаа болох миний ард түмэнд далбаа болж исгэрэх болно;\n\n3 Мөн миний үгс исгэрэн ирэх учир—харийнхнаас олон нь: Ай Библи! Ай Библи! Бидэнд Библи байгаа билээ, мөн өөр ямар ч Библи байж болохгүй хэмээх болно.\n\n4 Гэвч Их Эзэн Бурхан ийн хэлдэг болой: Ай мунхгууд, тэд Библитэй байх болно; мөн энэ нь миний эртний гэрээт ард түмэн болох иудейчүүдээс гарч ирэх болно. Мөн тэднээс хүлээж авсан тэр Библийн учир иудейчүүдэд тэд хэрхэн талархдаг билээ? Тийм ээ, харийнхан ямар хүсэлтэй билээ? Харийнханд авралыг авчрахаар иудейчүүдийн тарчилсныг мөн хөдөлмөрлөснийг, мөн шаналсныг, мөн миний төлөөх хичээл зүтгэлийг нь тэд санадаг уу?\n\n5 Ай харийнхан та нар, миний эртний гэрээт ард түмэн иудейчүүдийг та нар санасан уу? Үгүй; харин та нар тэднийг зүхэн, мөн тэднийг үзэн ядсан, мөн тэднийг буцаан авчрахыг эрэлхийлээгүй. Гэвч болгоогтун, би эдгээр бүх зүйлийг та нарын өөрсдийн чинь толгой дээр буцаах болно; өөрөөр хэлбэл Их Эзэн би өөрийн хүмүүсийг мартаагүй.\n\n6 Ай Библи, бидэнд Библи байгаа, мөн бидэнд өөр ямар ч Библи хэрэггүй хэмээн хэлэх мунхаг та нар. Иудейчүүдээр дамжуулахгүйгээр та нар Библийг олж авсан гэж үү?\n\n7 Та нар нэгээс илүү үндэстнүүд байдгийг мэдэхгүй гэж үү? Би, Их Эзэн та нарын Бурхан бүх хүнийг бүтээснийг, мөн би далайн арлууд дээрх тэднийг санадгийг, мөн би дээр тэнгэрт мөн доор дэлхийд захирдгийг; мөн би өөрийн үгийг хүмүүсийн үрсэд, тийм ээ, бүр дэлхийн бүх үндэстний дээр авчирдаг гэдгийг та нар эс мэднэ гэж үү?\n\n8 Та нар яахан бувтналдана вэ, та нар миний үгээс илүү ихийг хүлээн авах учраас тэр үү? Хоёр үндэстний гэрчлэл нь би бол Бурхан, би нэг үндэстний адил нөгөөг ч санахыг та нарт гэрчилж буйг та нар эс мэднэ гэж үү? Иймийн тул, нэг үндэстний адил нөгөө үндэстэнд би ижил үгсийг ярьдаг болой. Мөн хоёр үндэстэн хамтран нэгдэх үед хоёр үндэстний гэрчлэл түүнчлэн хамтран нэгдэх болно.\n\n9 Мөн би бол өчигдөр, өнөөдөр, мөн үүрд нэгэн адил; мөн би өөрийн үгсийг тааллынхаа дагуу ярьдгийг олонд баталж болохын тулд би үүнийг хийдэг. Мөн би нэг үг ярьсан учир та нар намайг өөрийг хэлж чадахгүй хэмээн бодсоны хэрэггүй; өөрөөр хэлбэл миний ажил хараахан дуусаагүй байна; энэ нь хүмүүний төгсгөл хүртэл дуусах нь үгүй, мөн тэр цагаас хойш мөн үүрд дуусахгүй байх болно.\n\n10 Иймийн тул, та нарт Библи байгаа болохоор та нар энэ нь миний бүх үгийг тээсэн гэж бодох хэрэггүй; бас та нар би өөр илүүг бичүүлээгүй хэмээн бодох хэрэггүй.\n\n11 Өөрөөр хэлбэл би бүх хүнд, өрнөдөд мөн дорнодод аль алинд нь, мөн өмнөдөд бас умардад мөн далайн арлуудад, тэд миний тэдэнд ярих тэдгээр үгийг бичихийг зарлиг болгодог; учир нь бичигдэх тэр номуудаас би дэлхийг шүүнэ, хүн бүрийг тэдний үйлүүдийнх нь дагуу, бичигдсэн түүний дагуу болой.\n\n12 Учир нь болгоогтун, би иудейчүүдэд ярьж мөн тэд үүнийг бичих болно; мөн би түүнчлэн нифайчуудад ярих болно мөн тэд үүнийг бичих болно; мөн түүнчлэн өөрийн гадагш удирдсан тэр Израилын угсааны бусад овогт би ярих болно, мөн тэд үүнийг бичих болно; мөн би түүнчлэн дэлхийн бүх үндэстэнд ярих болно, мөн тэд үүнийг бичих болно.\n\n13 Мөнхүү улиран тохиох дор иудейчүүдэд нифайчуудын үгс байх болно, мөн нифайчуудад иудейчүүдийн үгс байх болно; мөн нифайчууд мөн иудейчүүдэд Израилын алдагдсан овгуудын үгс байх болно; мөн Израилын алдагдсан овгуудад нифайчуудын болон иудейчүүдийн үгс байх болно.\n\n14 Мөнхүү улиран тохиох дор Израилын угсааных болох миний ард түмэн өөрсдийн эзэмшлийн нутагт, гэртээ цуглуулагдах болно; мөн миний үг түүнчлэн нэг болон нэгтгэгдэх болно. Мөн миний үгийн эсрэг мөн Израилын угсааных болох миний хүмүүсийн эсрэг тулалдах тэдэнд, би бол Бурхан мөн үр удмыг нь үүрд санана хэмээн Абрахамтай би гэрээ хийснээ үзүүлэх болно.\n\n", "2-ne 30": "[center][font_size=26]Бүлэг 30[/font_size][/center]\n\n[i]Хөрвүүлэгдсэн харийнхан гэрээт хүмүүстэй хамт тоологдох болно—Олон леменчүүд мөн иудейчүүд үгэнд итгэж мөн тааламжит болох ажгуу—Израил сэргээгдэж, ёс бусыг үйлдэгчид устгагдах болно. Ойролцоогоор МЭӨ 559–545 он.[/i]\n\n1 Мөн эдүгээ болгоогтун, хайрт ах дүү нар минь, би та нарт ярья: учир нь Нифай би, та нар өөрсдийгөө харийнхны болохоос илүү зөв шударга хэмээн бодохыг тань зөвшөөрөхгүй. Учир нь болгоогтун, та нар Бурханы зарлигуудыг сахихгүй бол та бүгд ч бас тийнхүү эрсдэх болно; мөн яригдсан үгсийн учир та нар харийнхан бүрмөсөн устгагдана хэмээн бодох хэрэггүй.\n\n2 Учир нь болгоогтун, харийнхнаас наманчлах болгон нь Их Эзэний гэрээт хүмүүс гэдгийг би та нарт хэлье; мөн иудейчүүдээс наманчлахгүй болгон нь хаягдах болно; учир нь нүглээ наманчилж мөн Израилын Ариун Нэгэн болох, түүний Хүүд итгэх тэднээс өөр хэнтэй ч Их Эзэн гэрээ хийдэггүй болой.\n\n3 Мөн эдүгээ, би иудейчүүд болон харийнхны талаар өөр зарим зүйлийг бошиглоё. Тодруулбал миний ярьсан уг ном авчрагдан мөн харийнханд бичигдэн мөн Их Эзэнд дахин лацдагдсаны дараа, бичигдсэн тэдгээр үгэнд итгэх нь олон байх болно; мөн тэд тэдгээрийг манай үр удмын үлдэгдэлд дамжуулах болно.\n\n4 Мөн тийн бидний үр удмын үлдэгдэл бидний талаар, бид хэрхэн Иерусалимаас гарч ирснийг, мөн тэд Иудейн удам болохыгоо олж мэдэх болно.\n\n5 Мөн Есүс Христийн сайн мэдээ тэдний дунд тунхаглагдах болно; иймийн тул, тэд эцэг өвгөдийнхөө мэдлэгт, мөн түүнчлэн эцэг өвгөдийнх нь мэддэг байсан Есүс Христийн тухай мэдлэгт сэргээгдэх болно.\n\n6 Мөн чингээд тэд баясна; учир нь энэ нь Бурханы мутраас тэдэнд ирж буй адислал гэдгийг тэд мэдэх болно; мөн тэдний харанхуйн давхаргууд нүднээс нь унаж эхлэх болно; мөн тэд цэвэр ариун мөн тааламжит ард түмэн болох хүртэл, олон үе тэдний дунд улиран одохгүй болой.\n\n7 Мөнхүү улиран тохиох дор тараагдсан тэдгээр иудейчүүд түүнчлэн Христэд итгэж эхлэх болно; мөн тэд уг нутгийн гадаргуу дээр цуглаж эхлэх болно; мөн Христэд итгэх болгон нь түүнчлэн тааламжит хүмүүс болох бөлгөө.\n\n8 Мөнхүү улиран тохиох дор Их Эзэн Бурхан дэлхий дээрх өөрийн хүмүүсийн сэргээлтийг гүйцэлдүүлэхийн тулд өөрийн ажлыг бүх үндэстэн, ястан, хэлтэн, мөн ард түмний дунд эхлэх болно.\n\n9 Мөн Их Эзэн Бурхан зөв шударгаар ядууг шүүж, мөн дэлхийн номхон даруу тэдний төлөө тэгш эрхтэйгээр зэмлэл хүлээлгэх болно. Мөн тэрээр үгэн саваагаараа дэлхийг цохино; мөн уруул давах амьсгаагаар тэр ёс бусыг үйлдэгчдийг хөнөөх болно.\n\n10 Өөрөөр хэлбэл Их Эзэн Бурхан агуу хуваалтыг хүмүүсийн дунд бий болгож мөн ёс бусыг үйлдэгчдийг тэрээр устгах тэрхүү цаг хурднаар ирнэ; мөн тэрээр өөрийн хүмүүсийг хэлтрүүлэх болно, тийм ээ, тэрээр ёс бусыг үйлдэгчдийг галаар устгах ёстой байсан ч буюу.\n\n11 Мөн зөв шударга байдал түүний хэвлийн тус бүслэгдэж, мөн итгэлт байдал түүний ташаан тус бүслэгдэх болно.\n\n12 Мөн чингээд чоно хургатай хамт орших болно; мөн ирвэс ишигтэй, мөн тугал болон залуу арслан, мөн төл мал хамтдаа хэвтэх болно; мөн бяцхан хүүхэд тэднийг удирдах болно.\n\n13 Мөн үнээ болон баавгай цуг идэшлэх болно; тэдний үр төл хамтдаа хэвтэх болно; мөн арслан нь шар үхэр адил дэрс идэх болно.\n\n14 Мөн хөхүүл хүүхэд загалмайт могойн нүхэн дээр наадах болно, мөн бойжсон хүүхэд гараа хорт могойн үүрэн дээр тавих болно.\n\n15 Тэд миний бүх ариун ууланд гэмтээхгүй бас устгахгүй байх болно, учир нь ус тэнгисийг дүүргэдэг адил, дэлхий Их Эзэний мэдлэгээр дүүрэн байх болно.\n\n16 Иймийн тул, бүх үндэстний зүйлс мэдэгдэх болно; тийм ээ, бүх зүйл хүмүүсийн үрсэд мэдэгдэх болно.\n\n17 Илчлэгдэхээс гадуур нууц байх нь үгүй; гэрэлд үзүүлэгдэхээс гадуур ямар ч харанхуйн ажил гэж үгүй байна; мөн дэлхий дээр нээгдсэнээс гадуур ямар ч битүүмжлэгдсэн нь байхгүй болно.\n\n18 Иймийн тул, хүмүүсийн үрсэд илчлэгдсэн тэдгээр бүх зүйл тэр өдөр илчлэгдэх болно; мөн Сатан хүмүүсийн үрсийн зүрхийг эзэгнэх хүчийг цаашид, удаан хугацаанд эзэмшихгүй байх болно. Мөн эдүгээ, хайрт ах дүү нар минь, би өөрийн хэлэхийг төгсгөл болгоё.\n\n", "2-ne 31": "[center][font_size=26]Бүлэг 31[/font_size][/center]\n\n[i]Христ яагаад баптисм хүртсэнийг Нифай хэлэв—Хүмүүс аврагдахын тулд Христийг дагаж, баптисм хүртэж, Ариун Сүнсийг хүлээн авч, мөн эцсээ хүртэл тэвчих ёстой—Наманчлал болон баптисм нь давчуу бөгөөд нарийн замын хаалга болой—Баптисм хүртсэнийхээ дараа зарлигуудыг сахих тэдэнд мөнх амьдрал ирдэг. Ойролцоогоор МЭӨ 559–545 он.[/i]\n\n1 Мөн эдүгээ, Нифай би, та нарт бошиглохоо төгсгөл болгоё, хайрт ах дүү нар минь. Мөн гарцаагүй улиран тохиох ёстойг нь би мэдэх тэр цөөн зүйлээс бусдыг би бичиж чадахгүй; бас миний дүү Иаковын үгсээс цөөн хэдээс бусдыг нь би бичиж чадахгүй.\n\n2 Иймийн тул Христийн сургаалын талаар миний ярих ёстой цөөн үгээс гадна миний бичсэн зүйлс надад хангалттай; иймийн тул, би та нарт тодорхойгоор, бошиглолынхоо бүрэн тодорхой байдлын дагуу ярих болно.\n\n3 Учир нь тодорхой байдалд бодгаль минь баяснам; өөрөөр хэлбэл энэ маягаар Их Эзэн Бурхан хүмүүсийн үрсийн дунд ажилладаг болой. Өөрөөр хэлбэл, Их Эзэн Бурхан оюун ухаанд гэрэл өгдөг; тодруулбал тэрээр хүмүүст өөрсдийнх нь хэлний дагуу тэдэнд ойлгогдохоор ярьдаг.\n\n4 Иймийн тул, энэ дэлхийнхний нүглүүдийг үүрэн холдуулах Бурханы Хурганд баптисм хүртээх тэр, Их Эзэний надад үзүүлсэн сайхь бошиглогчийн талаар та нарт миний ярьсныг та нар санаасай хэмээнэ би.\n\n5 Мөн эдүгээ, хэрэв Бурханы Хурга, ариун тэрээр, бүх зөв шударгыг гүйцэлдүүлэхийн тулд усаар баптисм хүртэх хэрэгтэй байх аваас, ай тэгвэл, ариун бус бид, тийм ээ, бүр усаар баптисм хүртэх нь хэчнээн илүү хэрэгтэй билээ!\n\n6 Мөн эдүгээ, би та нараас асууя, хайрт ах дүү нар минь, Бурханы Хурга усаар баптисм хүртсэнээр бүх зөв шударгыг хэрхэн гүйцэлдүүлсэн билээ?\n\n7 Тэрбээр ариун байсныг та нар мэдэхгүй гэж үү? Хэдий тэрээр ариун боловч Эцэгийн өмнө өөрийгөө маханбодын дагуу даруусгахаа хүмүүсийн үрсэд үзүүлж, мөн тэрээр түүний зарлигуудыг сахихдаа түүнд дуулгавартай байх болно гэдгээ Эцэгт гэрчилдэг бөлгөө.\n\n8 Иймийн тул, түүнийг усаар баптисм хүртсэний дараа Ариун Сүнс түүний дээр тагтаа хэлбэрээр бууж ирсэн бөлгөө.\n\n9 Мөн үүнчлэн, энэ нь хүмүүсийн үрсэд замын давчууг, мөн тэдний орох ёстой хаалганы нарийныг үзүүлдэг болой. Үүнийг тэрээр тэдний өмнө үлгэрлэн үзүүлсэн болой.\n\n10 Мөн тэрээр хүмүүсийн үрсэд: Та нар намайг дагагтун хэмээсэн бөлгөө. Иймийн тул, хайрт ах дүү нар минь, бид Эцэгийн зарлигуудыг сахихдаа бэлэн байхаас бусдаар дагаж чадах уу?\n\n11 Мөн Эцэг хэлэхдээ: Наманчил та нар, наманчил та нар, мөн миний Хайрт Хүүгийн нэрээр баптисм хүртэгтүн гэжээ.\n\n12 Мөн түүнчлэн, Хүүгийн дуу хоолой надад ирж, хэлрүүн: Миний нэрээр баптисм хүртэх түүнд, надад өгсний адилаар Эцэг түүнд Ариун Сүнс өгөх болно; иймийн тул, намайг дага, мөн миний хийхийг харсан тэр зүйлсийг хий хэмээжээ.\n\n13 Иймийн тул, хайрт ах дүү нар минь, хэрэв та нар Бурханы өмнө хоёр нүүр гаргах мөн мэхлэхийг үл үйлдэн, харин чин эрмэлзэлтэйгээр, нүглүүдээ наманчлан, Эцэгт та нар баптисмаар—тийм ээ, өөрсдийн Их Эзэн мөн өөрсдийн Аврагчийг, түүний үгийн дагуу, усанд доош дагаж орсноор—Христийн нэрийг өөрсдийн дээр авахад бэлэн байгаагаа гэрчлэн, зүрх сэтгэлийн бүрэн шийдэмгий байдлаар Хүүг дагах аваас, болгоогтун, тэгвэл та нар Ариун Сүнсийг хүлээн авах болно; тийм ээ, тэгвэл галын мөн Ариун Сүнсний баптисм ирэх бөлгөө; мөн тэгэхэд та нар тэнгэр элч нарын хэлээр ярьж, мөн Израилын Ариун Нэгэнд магтаалыг хашхиран хэлж чадахыг би мэднэ.\n\n14 Гэвч, болгоогтун, хайрт ах дүү нар минь, Хүүгийн дуу хоолой надад тийн ирж, хэлсэн нь: Та нар нүглүүдээ наманчилж, мөн усаар баптисм хүртсэнээр, миний зарлигуудыг сахихад бэлэн буйгаа Эцэгт гэрчилснийхээ дараа, мөн Ариун Сүнсний мөн галын баптисм хүлээн авсныхаа дараа, мөн шинэ хэлээр тийм ээ, бүр тэнгэр элч нарын хэлээр ярьж чадах болсныхоо дараа, мөн үүний дараа намайг үгүйсгэх аваас, намайг мэдэхгүй байсан нь та нарт дээр байх буюу.\n\n15 Мөн би Эцэгийн ийн хэлэх дуу хоолойг сонссон: Тийм ээ, миний Хайрт нэгний үгс үнэн мөн зөв бөлгөө. Эцсийг хүртэл тэвчдэг тэр нь, мөнхүү тэр нь аврагдах болно.\n\n16 Мөн эдүгээ, хайрт ах дүү нар минь, хүмүүн амьд Бурханы Хүүгийн жишээг дагахдаа эцсээ хүртэл тэвчихээс бусдаар бол, тэр аврагдаж чадахгүйг би эдгээр үгээс нь мэддэг болой.\n\n17 Иймийн тул, та нарын Их Эзэн мөн та нарын Гэтэлгэгчийн хийхийг нь харснаа та нарт миний хэлсэн тэр зүйлсийг хий; учир нь та нар орох ёстой тэр хаалгаа мэдэж болохын тулд, энэ шалтгааны учир, тэдгээр нь надад үзүүлэгдсэн билээ. Учир нь та нарын орох ёстой хаалга нь наманчлал мөн усаар хийгдэх баптисм болой; мөн тэгээд Ариун Сүнсээр мөн галаар та нарын нүглүүдийн ангижрал ирэх бөлгөө.\n\n18 Мөн тэгээд та нар мөнх амьдралд хүргэдэг энэхүү давчуу бөгөөд нарийн зам дээр гарах болно; тийм ээ, та нар хаалгаар орсон бөлгөө; та нар Эцэг мөн Хүүгийн зарлигуудын дагуу үйлдсэн буюу; мөн хэрэв та нар уг замаар орвол та нар хүлээж авах болно хэмээсэн түүний амлалтыг гүйцэлдүүлэн, та нар Эцэг мөн Хүүг гэрчилдэг Ариун Сүнсийг хүлээж авсан билээ.\n\n19 Мөн эдүгээ, хайрт ах дүү нар минь, та нар энэ давчуу бөгөөд нарийн зам дээр гарсны дараа, бүгд хийгдсэн эсэхийг би асууя? Болгоогтун, би та нарт хэлнэ, Үгүй; учир нь аврах чадал бүхий түүний гавьяат үйлсэд бүрэн дүүрнээр найдан, Христэд гуйвшгүй итгэлтэйгээр түүний үгийн дагуу байсан болохоор л та нар өдий зэрэгт хүрсэн болой.\n\n20 Иймийн тул, та нар найдварын төгс гэрэлтэйгээр, мөн Бурханыг болон бүх хүмүүнийг хайрлах хайрыг агуулан Христэд тууштайгаар итгэн урагш тэмүүлэх ёстой. Иймийн тул, хэрэв та нар урагш тэмүүлэн, Христийн үгнээс зооглон, мөн эцсээ хүртэл тэвчих аваас, болгоогтун, Эцэг ийн хэлдэг болой: Та нар мөнх амьдралыг хүртэх болно.\n\n21 Мөн эдүгээ, болгоогтун, хайрт ах дүү нар минь, зам нь энэ; мөн хүмүүн Бурханы хаант улсад аврагдаж чадах өөр өгөгдсөн нэр болон зам гэж тэнгэрийн дор үгүй. Мөн эдүгээ, болгоогтун, энэ нь Христийн сургаал мөн төгсгөлгүй нэг Бурхан болох Эцэгийн болон Хүүгийн, мөн Ариун Сүнсний үнэн бөгөөд цорын ганц сургаал болой. Амен.\n\n", "2-ne 32": "[center][font_size=26]Бүлэг 32[/font_size][/center]\n\n[i]Тэнгэр элч нар Ариун Сүнсний хүчээр ярьдаг—Хүмүүс залбиран мөн Ариун Сүнснээс өөрсдөдөө мэдлэг авах ёстой. Ойролцоогоор МЭӨ 559–545 он.[/i]\n\n1 Мөн эдүгээ, болгоогтун, хайрт ах дүү нар минь, та нар уг зам дээр гарсныхаа дараа та нар юу хийх ёстой талаараа зүрх сэтгэлдээ ямар нэг хэмжээгээр тунгаадаг байх хэмээн би сэтгэнэ. Гэвч, болгоогтун, та нар юуны учир эдгээр зүйлийг зүрх сэтгэлдээ тунгаана вэ?\n\n2 Та нар Ариун Сүнс хүлээн авсныхаа дараа тэнгэр элч нарын хэлээр ярьж чадна хэмээн миний хэлснийг та нар санахгүй байна уу? Мөн эдүгээ, Ариун Сүнсээр бус аваас та нар яаж тэнгэр элч нарын хэлээр ярьж чадах билээ?\n\n3 Тэнгэр элч нар Ариун Сүнсний хүчээр ярьдаг; иймийн тул, тэд Христийн үгсийг ярьдаг. Иймийн тул, би та нарт, Христийн үгэн дээр найрла хэмээн хэлсэн, учир нь болгоогтун, Христийн үгс та нарын хийвэл зохих бүх зүйлийг та нарт хэлэх болно.\n\n4 Иймийн тул, эдүгээ би эдгээр үгийг ярьсны дараа, хэрэв та нар эдгээрийг ойлгож эс чадах аваас та нар асуудаггүй, бас тогшдоггүйн учраас байх болно; иймийн тул, та нар гэрэлд авчрагдахгүй, харин харанхуйд мөхөх ёстой.\n\n5 Учир нь болгоогтун, би та нарт дахин хэлье, хэрэв та нар уг зам дээр гарваас, мөн Ариун Сүнсийг хүлээн авбаас, энэ нь та нарын хийвэл зохих тэр бүх зүйлийг та нарт үзүүлэх болно.\n\n6 Болгоогтун, энэ нь Христийн сургаал, мөн тэрээр өөрийгөө та нарт маханбодод үзүүлсний дарааг хүртэл өөр сургаал өгөгдөхгүй байх болно. Мөн тэрээр өөрийгөө маханбодод үзүүлэхэд, та нарт түүний хэлэх зүйлийг та нар хийхийг хичээх болно.\n\n7 Мөн эдүгээ Нифай би илүүг хэлж чадахгүй; Сүнс миний дууг зогсоож, мөн хүмүүний итгэлгүй, мөн ёс бус, мөн үл мэдэх, мөн гөжүүдийн учир би гашуудан хоцрох буюу; учир нь мэдлэг тэдэнд тодорхой байдлаар, бүр байж болох хамгийн энгийн үгээр өгөгдөхөд тэд үүнийг үл эрэлхийлэн мөн агуу мэдлэгийг үл ойлгох болно.\n\n8 Мөн эдүгээ, хайрт ах дүү нар минь, та нар зүрх сэтгэлдээ тунгаасаар буйг би ухаарч байна; мөн би энэ зүйлийн талаар ярих ёстой болсон нь намайг гашуудуулж байна. Учир нь хэрэв та нар хүмүүнд залбирахыг сургах Сүнсийг анхаарах аваас та нар залбирах ёстойгоо мэдэх бөлгөө; учир нь хилэнцэт сүнс хүнд залбирахыг үл сургана, харин тэрээр залбирах ёсгүйг түүнд сургадаг.\n\n9 Гэвч болгоогтун, та нар ямагт залбирах ёстойг мөн шантрах ёсгүйг би та нарт хэлье; та нарын үйл сүнсний тань сайн сайхны төлөө байж болохын тулд, тэр та нарын үйлийг та нарт ариулан адислахын тулд, юун түрүүнд Христийн нэрээр Эцэгт залбирахаас бусдаар нэгээхэн ч зүйлийг та нар Их Эзэнд үйлдэх ёсгүй.\n\n", "2-ne 33": "[center][font_size=26]Бүлэг 33[/font_size][/center]\n\n[i]Нифайн үгс үнэн—Тэдгээр нь Христийг гэрчилдэг—Шүүхийн индрийн өмнө гэрч болж зогсох үгс болох Нифайн тэрхүү үгсэд Христэд итгэдэг тэд итгэх болно. Ойролцоогоор МЭӨ 559–545 он.[/i]\n\n1 Мөн эдүгээ, Нифай би, өөрийн ард түмний дунд сургагдсан бүх зүйлийг бичиж чадахгүй; бас би бичихдээ ярихынхаа адил гарамгай нэгэн биш; учир нь хүн Ариун Сүнсний хүчээр ярихад, Ариун Сүнсний хүч үүнийг хүмүүсийн үрсийн зүрх сэтгэлд хүргэдэг.\n\n2 Гэвч болгоогтун, Ариун Сүнсний эсрэг зүрх сэтгэлээ хатууруулдаг нь олон байдгаас, энэ нь тэдэнд орших зайгүй болой; иймийн тул, тэд бичигдсэн тэдгээрээс олон зүйлийг хаяж мөн тэдгээрийг хэрэггүй зүйлс мэт үнэлдэг болой.\n\n3 Гэвч Нифай би, өөрийн бичсэнийг бичсэн мөн энэ нь ялангуяа миний ард түмэнд агуу үнэт зүйл хэмээн би үздэг. Учир нь би тэдний төлөө өдрөөр үргэлж залбиран мөн тэдний учир шөнөөр нүд минь дэрийг минь норгодог болой; мөн би Бурхандаа итгэлтэйгээр гуйн залбирдаг ба гуйлтыг минь тэр сонсоно гэдгийг би мэднэ.\n\n4 Мөн Их Эзэн Бурхан залбирлуудыг минь миний ард түмний тусын тулд ариулан адислах болно гэдгийг би мэднэ. Мөн миний бичсэн тэдгээр сул дорой үг тэдэнд хүчтэй болгогдох болно; учир нь энэ нь тэднийг сайныг хийхийг ятгадаг болой; энэ нь эцэг өвгөдийнх нь талаар тэдэнд мэдүүлдэг; мөн энэ нь Есүсийн тухай өгүүлж, мөн тэднийг түүнд итгэхийг, мөн мөнх амьдрал болох эцсийг хүртэл тэвчихийг ятгадаг бөлгөө.\n\n5 Мөн энэ нь нүглийн эсрэг, үнэний тодорхой байдлын дагуу, хатуу байдлаар ярьдаг; иймийн тул, ямар ч хүмүүн, тэр нь чөтгөрийн сүнснийх байхаас бусдаар бол миний бичсэн үгсэд уурлах нь үгүй байх болно.\n\n6 Би тодорхой байдалд баяснам; би үнэнд баяснам; би өөрийн Есүст баяснам, учир нь тэр сүнсийг минь тамаас гэтэлгэсэн билээ.\n\n7 Би өөрийн ард түмний төлөө төгс хайрыг, мөн би түүний шүүлтийн суудалд олон сүнстэй толбогүйгээр уулзана хэмээн Христэд итгэх агуу итгэлийг агуулна.\n\n8 Би Иудейн төлөө төгс хайрыг агуулна—миний төрсөн нутагт буй тэднийг би хэлж байгаа болохоор би Иудей гэж хэлж байна.\n\n9 Би түүнчлэн харийнхны төлөө төгс хайрыг агуулна. Гэвч болгоогтун, тэд Христтэй эвлэрсэн байж, нарийн хаалгаар орж мөн амьдралд хүргэх тэр давчуу замаар алхан, мөн сорилтын өдрийн эцсийг хүртэл уг зам дээр үргэлжлүүлэхээс бусдаар бол тэдгээрийн хэнийх нь ч төлөө би найдаж чадахгүй бөлгөө.\n\n10 Мөн эдүгээ, хайрт ах дүү нар минь, мөн түүнчлэн Иудей, мөн дэлхийн хязгаарууд та нар бүгд, энэ үгсийг анхааран сонсож мөн Христэд итгэ; мөн хэрэв та нар эдгээр үгэнд үл итгэсэн ч, Христэд итгэ. Мөн хэрэв та нар Христэд итгэх болбоос та нар эдгээр үгэнд итгэх болно, учир нь эдгээр нь Христийн үгс, мөн тэрээр эдгээрийг надад өгсөн юм; мөн эдгээр нь сайныг хийвэл зохихыг бүх хүнд заадаг билээ.\n\n11 Мөн хэрэв эдгээр нь Христийн үгс биш аваас, та нар шүүн тунгаа—учир нь Христ та нарт эцсийн өдөр, эдгээр нь өөрийнхөө үгс гэдгийг агуу их сүр жавхлангаар болон хүчээр үзүүлэх болно; мөн та нар болон би түүний индрийн өмнө нүүр тулан зогсох болно; мөн би сул дорой хэдий ч, эдгээр зүйлийг бичихийг тэр надад зарлигласныг та нар мэдэх болно.\n\n12 Мөн би Христийн нэрээр Эцэгт, хэрэв бүгд биш гэхэд, бидний олон нь тэрхүү агуу их бөгөөд эцсийн өдөр, түүний хаант улсад аврагдах болоосой хэмээн залбирдаг.\n\n13 Мөн эдүгээ, хайрт ах дүү нар минь, Израилын угсааных болох та нар бүгд, мөн дэлхийн хязгаарууд та нар бүгд, би та нарт газар шорооноос хашхирах нэгний дуугаар хэлж байна: Тэр агуу их өдрийг ирэх хүртэл салах ёс гүйцэтгэе.\n\n14 Мөн Бурханы сайн сайхныг эс хүртэх, мөн иудейчүүдийн үгсийг, мөн түүнчлэн миний үгсийг, мөн Бурханы Хурганы амнаас гарах үгсийг үл хүндлэх та нарт, болгоогтун, би та нартай үүрдийн салах ёсыг гүйцэтгэе, учир нь эдгээр үг эцсийн өдөр та нарыг буруутгах болно.\n\n15 Учир нь дэлхий дээр миний лацадсан нь, шүүхийн индэрт та нарын эсрэг авчрагдах болно; учир нь Их Эзэн надад тийн зарлигласан, мөн би дагах ёстой. Амен.\n\n", "jacob 1": "[center][font_size=26]Нифайн дүү Иаковын Ном[/font_size][/center]\n\nАх дүү нартаа номлосон түүний үгс оршвой. Тэрбээр Христийн сургаалыг сүйрүүлэхийг эрэлхийлэгч хүмүүнийг мадлав. Нифайн ард түмний түүхийн талаарх хэдэн үг оршвой.\n\n[center][font_size=26]Бүлэг 1[/font_size][/center]\n\n[i]Христэд итгэж мөн Түүний зарлигуудыг сахихыг хүмүүст ятгахыг Иаков, Иосеф хоёр хичээв—Нифай нас нөгчив—Нифайчуудын дунд ёс бус байдал газар авав. Ойролцоогоор МЭӨ 544–421 он.[/i]\n\n1 Учир нь болгоогтун, улиран тохиох дор Лихай Иерусалимыг орхисон цагаас тавин таван жил улиран одов; иймийн тул, Иаков надад, эдгээр зүйл дээр нь сийлбэрлэгдсэн жижиг ялтаснуудын талаарх зарлигийг Нифай өгсөн болой.\n\n2 Мөн тэрбээр Иаков надад, би эдгээр ялтас дээр хамгийн үнэт хэмээн өөрийн бодсон зүйлсээс цөөн хэдийг нь бичвэл зохихыг; Нифайн ард түмэн гэж нэрлэгдсэн энэ ард түмний түүхийн талаар өнгөцхөн дурдахаас бусдаар хүрч эс болохыг зарлигласан билээ.\n\n3 Учир нь тэрбээр өөрийнх нь ард түмний түүх нөгөө ялтаснууд дээрээ сийлэгдсэн байхыг, мөн би эдгээр ялтсыг хадгалан мөн тэднийг үр удамдаа үеэс үед гардуулан өгвөл зохихыг хэлсэн бөлгөө.\n\n4 Мөн хэрэв ариун нандин гэгдсэн номлол, эсвээс агуу гэгдсэн илчлэл юм уу бошиглол байх аваас, эдгээр ялтас дээр тэдгээрийн гол чухлыг нь сийлбэрлэн, мөн тэдгээрийн талаар аль болох ихийг Христийн тулд, мөн өөрсдийн ард түмний тусын тулд тухайлан бичиглэхийг хэлсэн болой.\n\n5 Өөрөөр хэлбэл итгэлийн мөн агуу зовнилын маань улмаас, өөрсдийн маань ард түмний талаар, тэдэнд чухам юу тохиолдох талаар бидэнд үзүүлэгдсэн болой.\n\n6 Мөн түүнчлэн бид олон илчлэлийг хүлээн авч, мөн их бошиглолын суу билигтэй байлаа; иймийн тул, ирэх ёстой Христийн, мөн түүний хаант улсын талаар бид мэдсэн билээ.\n\n7 Иймийн тул бид өөрсдийн ард түмний дунд шаргуу хөдөлмөрлөсөн болой, тэднийг Христэд ирж мөн Бурханы сайн сайхныг хүртэхийг бид тэдэнд ухуулж болохын тулд, мөн тэд түүний амралтад орж болохын тулд буюу. Эс бөгөөс Израилын хүүхдүүд аглаг буйдад байхдаа уруу таталтын өдрүүдэд өдөөн хатгасны адилаар, тэд орох нь зохисгүй хэмээн өөрийн хилэгнэлд тэрээр тангараглах вий хэмээн буюу.\n\n8 Иймийн тул, бид бүх хүнийг Бурханы эсрэг босохгүй байхад, Түүнийг уурлуулахаар өдөөхгүй байхад ятгаж чаддаг ч болоосой, харин бүх хүн Христэд итгэж, мөн түүний үхлийг тунгааж, мөн түүний загалмайг үүрэлцэж бас дэлхийнхний элэглэлийг хуваалцаасай хэмээн Бурханд хандана; иймийн тул, Иаков би, өөрийн ах Нифайнхаа зарлигийг биелүүлэхийг өөрийн биед хүлээх ажгуу.\n\n9 Эдүгээ Нифай өндөр настай болж эхлэв, мөн тэрбээр өөрийгөө удахгүй наснаас халих ёстойг мэдэв; иймийн тул, тэрээр хаадын засаглалуудын дагуу, эдүгээ өөрийн ард түмний дээр удирдагч мөн хаан байх хүнийг тослон томилсон бөлгөө.\n\n10 Ард түмэн нь Нифайг үлэмж хайрладаг байв, тэрбээр тэдний агуу хамгаалагч байсан тул, тэднийг хамгаалахаар Лебений илдээр тулалдсан тул, мөн бүх өдрүүддээ тэдний сайн сайхны төлөө хөдөлмөрлөж байсан тул—\n\n11 Иймийн тул, ард түмэн нь түүний нэрийг санаандаа хадгалсаар байх хүсэлтэй байв. Мөн хаадын засаглалуудын дагуу, түүний оронд засагласан хэн боловч ард түмнээр, хоёрдугаар Нифай, гуравдугаар Нифай, мөн ийн цаашлан нэрлэгдсэн ажээ; мөн тэдний нэр хэн байснаас үл хамааран, хүмүүсээр тэд тийн нэрлэгдсэн бөлгөө.\n\n12 Мөнхүү улиран тохиох дор Нифай нас нөгчив.\n\n13 Эдүгээ леменчүүд бус хүмүүс нь нифайчууд гэгддэг байв; гэсэн хэдий ч тэд нифайчууд, иаковчууд, иосефчууд, зорамчууд, леменчүүд, лемүелчүүд, мөн ишмэилчүүд хэмээн нэрлэгддэг байв.\n\n14 Харин Иаков би, цаашид тэднийг эдгээр нэрээр ялгахгүй, харин Нифайн ард түмнийг устгахыг эрэлхийлэх тэднийг леменчүүд гэж нэрлэн, мөн Нифайд нөхөрсөг байдаг тэднийг нифайчууд, эсвээс Нифайн ард түмэн хэмээн нэрлэх болно, хаадын засаглалуудын дагуу болой.\n\n15 Эдүгээ мөнхүү улиран тохиох дор Нифайн ард түмэн, хоёр дахь хааны засаглалын дор, зүрх сэтгэлээ хатууруулж, мөн эртний Давид, мөн түүнчлэн түүний хүү Соломон хоёр олон эхнэр болон татвар эмсийг хүссэнтэй адил зарим ёс бус дадалд өөрсдийгөө өөгшүүлж эхэлсэн бөлгөө.\n\n16 Тийм ээ, мөн тэд түүнчлэн маш их алт, мөнгийг эрж эхлэв, мөн зарим талаар бардамналдаа ихэрхэх болж эхлэв.\n\n17 Иймийн тул Иаков би, эхлээд өөрийн даалгаврыг Их Эзэнээс авсны дараа, би ариун сүмд тэдэнд сургахдаа эдгээр үгийг тэдэнд өгсөн бөлгөө.\n\n18 Учир нь Иаков би, мөн миний дүү Иосеф, Нифайн гараар энэ ард түмний прист болон багш нар байхаар томилогдон адислагдсан билээ.\n\n19 Мөн хэрэв бид байдгаараа хичээнгүйлэн Бурханы үгийг тэдэнд заагаагүй аваас толгой дээрээ ард түмний нүглийг хүлээх үүрэг хариуцлагыг өөрсдийн дээр авч бид Их Эзэнд өөрсдийн албан тушаалыг эрхэмлэн биелүүлсэн болой; иймийн тул, өөрсдийн хүчээр хөдөлмөрлөснөөр тэдний цус бидний өмсгөл дээр ирэхгүй байж болох; эс бөгөөс тэдний цус бидний өмсгөл дээр ирж, мөн бид эцсийн өдөр толбогүй байж эс чадах бөлгөө.\n\n", "jacob 2": "[center][font_size=26]Бүлэг 2[/font_size][/center]\n\n[i]Баялагт дурлахыг, бардамналыг, мөн ариун бус явдлыг Иаков буруушаав—Хүмүүс нөхдөдөө туслахын тулд баялгийг эрэлхийлж болно—Их Эзэн, нифайчуудын дунд хэн ч нэгээс илүү эхнэртэй байж болохгүй хэмээн зарлиглав—Их Эзэн эмэгтэйчүүдийн ариун явдалд баясдаг. Ойролцоогоор МЭӨ 544–421 он.[/i]\n\n1 Нифайг нас барсны дараа, Нифайн дүү Иаковын Нифайн хүмүүст ярьсан тэрхүү үгс оршвой.\n\n2 Эдүгээ, хайрт ах дүү нар минь, Иаков би, Бурханы өмнө хүлээсэн хариуцлагынхаа дагуу өөрийн албан тушаалыг эрхэмлэн чанд биелүүлэхээр, мөн би өмсгөлөө та нарын нүглүүдээс ангижруулж болохын тулд, би энэ өдөр та нарт Бурханы үгийг тунхаглаж болохын тулд ариун сүм өөд та нар дээр ирлээ.\n\n3 Мөн би дуудлагынхаа албан тушаалд өдийг хүртэл хичээнгүй байсныг та нар өөрсдөө мэднэ; гэвч би энэ өдөр өдийг хүртэл байснаас үлэмж илүүгээр та нарын бодгалиудын сайн сайхны төлөө хүсэл тэмүүлэлдээ болон зовнилдоо дарагдан байна.\n\n4 Учир нь болгоогтун, миний та нарт өгсөн Их Эзэний үгэнд та нар эдүгээ болтол дуулгавартай байсаар буй билээ.\n\n5 Гэвч болгоогтун, намайг анхааран сонсогтун, мөн тэнгэрийг болон газрыг Бүтээгч бүхнийг чадагч түүний тусламжтайгаар би та нарын бодлуудын талаар хэлж чадна гэдгийг мэдэгтүн, миний хувьд машид жигшүүрт гэгдэх, тийм ээ, мөн Бурханд ч жигшүүрт болох тэр нүгэлд та нар хэрхэн замнаж эхэлж байгаа талаар буюу.\n\n6 Тийм ээ, зүрх сэтгэлийн тань ёс бусын талаар би та нарт гэрчлэх ёстой болов, энэ нь миний сэтгэлийг гашуудуулж, мөн өөрийн Бий Болгогчийн оршихуйн өмнө намайг ичсэндээ нугдайхад хүргэж байна.\n\n7 Мөн түүнчлэн эхнэр, хүүхдүүдийн чинь өмнө би та нарын талаарх яриандаа маш их шулууныг хэрэглэх ёстой болов, энэ нь намайг гашуудуулж байна, мөн эхнэр, хүүхдүүдийн тань олон нь Бурханы өмнө үлэмж энхрий, ариун мөн эмзэг мэдрэмж бүхий бөгөөд энэ нь Бурханд таалагддаг зүйл буюу;\n\n8 Мөн тэд Бурханы таалалт үгийг, тийм ээ, шархадсан сүнсийг эдгээгч тэрхүү үгийг сонсохоор нааш ирсэн хэмээн надад бодогдоно.\n\n9 Иймийн тул, Бурханаас миний хүлээн авсан чанд зарлигийн учир, шархыг нь эдгээж мөн тайтгаруулахын оронд, аль хэдийн шархалсан тэдгээрийн шархыг томсгохоор; мөн шархлаагүй тэдэнд Бурханы таалалт үгсээс зооглохын оронд тэдний сүнсийг цоо хатгах мөн тэдний эмзэг оюуныг шархлуулах чинжаал хутгууд дүрэгдэхээр болгож, гэмт хэргүүдийн чинь дагуу та нарыг зэмлэн буруутгахаар би албадуулах болсон нь зүрх сэтгэлийг минь хүндрүүлнэ.\n\n10 Гэвч, уг үүрэг хүнд хэдий ч, би Бурханы чанд зарлигуудын дагуу үйлдэж мөн цэвэр сэтгэлтэй мөн харууссан зүрхтэй тэдний дэргэд, мөн Бүхнийг Чадагч Бурханы цоо ширтэх мэлмийн харцан дор өөрсдийн чинь ёс бус мөн жигшүүрт хэргүүдийн чинь талаар та нарт хэлэх ёстой.\n\n11 Иймийн тул, Бурханы үгийн тодорхой байдлын дагуу би үнэнийг та нарт хэлэх ёстой. Учир нь болгоогтун, Их Эзэнээс хүссэний минь дагуу, уг үг надад ийн ирж, хэлсэн нь: Иаков, маргааш ариун сүм өөд яв, мөн чамд миний өгөх үгийг энэ ард түмэнд тунхагла.\n\n12 Мөн эдүгээ болгоогтун, ах дүү нар минь, та нарт миний тунхаглах тэрхүү үг энэ болой, та нарт болон та нарын үр удамд амлалтын нутаг болох энэхүү нутагт элбэг дэлбэгээр бялхах алт, мөн мөнгө, бас бүх төрлийн үнэт хүдрийг та нарын олон тань эрж хайж эхэлсэн бөлгөө.\n\n13 Мөн хангагч мутар та нарын дээр ихэд тааламжтайгаар инээмсэглэж байсны учир та нар их баялгийг эзэмшсэн билээ; мөн та нарын зарим нь ах дүүсээсээ илүү баялгийг эзэмшсэний учир та нар зүрх сэтгэлийн бардамналд өргөгдөж, мөн өмсгөл чимгийнхээ үнэтэйн улмаас хүзүүгээ хөшөөж мөн дээгүүр харах, мөн та нар өөрсдийгөө тэднээс илүү хэмээн бодох учир ах дүүсээ хавчдаг бөлгөө.\n\n14 Мөн эдүгээ, ах дүүс минь, Бурхан та нарыг энэ зүйлд чинь зөвтгөнө хэмээн бодно уу? Болгоогтун, би та нарт хэлнэ, Үгүй. Харин тэр та нарыг буруутгана, мөн хэрэв та нар эдгээр зүйлд энэ хэвээрээ үлдэх аваас түүний шүүлтүүд та нар дээр даруй ирэх ёстой.\n\n15 Ай тэрбээр та нарыг цоо хатгаж, та нарыг мэлмийнхээ ганц зэрвэс харцаар газарт унатал цохиж чадахаа тэрбээр үзүүлээсэй!\n\n16 Ай тэрбээр та нарын энэ алдас мөн жигшүүрт хэргээс та нарыг ангижруулаасай. Мөн, ай та нар түүний зарлигуудын үгийг сонсож, мөн та нарын зүрх сэтгэлийн энэ бардамнал сүнсийг тань устгахыг бүү зөвшөөрөөсэй!\n\n17 Ах дүүсээ өөрсөдтэйгөө адилаар бод, мөн тэд та нарын адил баян байж болохын тулд бүгдтэй нөхөрсөг, бас эд баялгаа хуваалцах өгөөмөр сэтгэлтэй бай.\n\n18 Гэхдээ баялгуудыг эрэлхийлэхийнхээ өмнө, та нар Бурханы хаант улсыг эрэлхийлэгтүн.\n\n19 Мөн та нар Христэд найдах найдварыг олсныхоо дараа хэрэв та нар баялгуудыг эрэлхийлэх аваас, та нар тэдгээрийг олох болно; мөн та нар тэдгээрийг сайныг үйлдэх зорилгын төлөө эрэлхийлэх болно—нүцгэнийг хувцаслахад, мөн өлссөнийг хооллоход, бас олзлогдсоныг чөлөөлөхөд, мөн өвдсөн бас зовсныг халамжлахад буюу.\n\n20 Мөн эдүгээ, ах дүү нар минь, би та нарт бардамналын талаар ярьсан болой; мөн Бурханы та нарт өгсөн тэр зүйлсийн улмаас зүрхэндээ бардамналыг тээсэн учир хөршийгөө зовоож, мөн түүнийг хавчсан та нар үүнийхээ талаар юу хэлэх билээ?\n\n21 Бүх маханбодыг бүтээсэн түүний хувьд ийм зүйлс нь жигшүүртэй хэмээн та нар бодохгүй байна уу? Мөн түүний хувьд нэг маханбод нь нөгөөгийн адил эрхэм болой. Мөн бүхий л маханбод тоосноос билээ; мөн тэд түүний зарлигуудыг сахиж мөн түүнийг үүрд алдаршуулбал зохино гэсэн нэгэн адил зорилгын учир тэдгээрийг тэрбээр бүтээсэн ажгуу.\n\n22 Мөн эдүгээ би энэхүү бардамналын талаар та нарт ярихаа төгсгөл болгоё. Мөн та нарт би үүнээс илүү жигшим гэмт хэргийн талаар ярих ёстой байгаагүйсэн бол, миний зүрх сэтгэл та нарын учир үлэмж их баясахсан.\n\n23 Гэвч та нарын илүү жигшим гэмт хэргүүдийн учир Бурханы үг намайг шаналгана. Учир нь болгоогтун, ийн Их Эзэн хэлэв: Энэ хүмүүс ёс бус байдалд нэмэгдэж эхэлжээ; тэд судруудыг ойлгодоггүй, учир нь Давид мөн түүний хүү Соломоны талаар бичигдсэн тэдгээр зүйлийн улмаас тэд шалиг завхайг үйлдэхдээ өөрсдийгөө зөвтгөхөөр эрэлхийлдэг бөлгөө.\n\n24 Болгоогтун, Давид, Соломон хоёр үнэхээр олон эхнэр мөн татвар эмстэй байсан, энэ зүйл нь миний өмнө жигшүүртэй байсан болой хэмээн Их Эзэн хэлэв.\n\n25 Иймийн тул, Их Эзэн ийн хэлэв, би өөртөө Иосефын хэвлийн үрээс зөв шударга мөчрийг өсгөж болохын тулд би өөрийн мутрын хүчээр энэ хүмүүсийг Иерусалим нутгаас удирдан гаргасан билээ.\n\n26 Иймийн тул, Их Эзэн Бурхан бибээр энэ хүмүүс эрт цагийн тэдэнтэй адил үйлдэхийг зөвшөөрөхгүй.\n\n27 Иймийн тул, ах дүүс минь, намайг сонсогтун, мөн Их Эзэний үгийг анхаарцгаа: Өөрөөр хэлбэл та нарын дунд хэн боловч нэгээс илүү эхнэртэй байж үл болно; мөн тэрбээр нэг ч татвар эмсийг авах ёсгүй;\n\n28 Учир нь, Их Эзэн Бурхан би эмэгтэйчүүдийн ариун явдалд баясдаг билээ. Мөн завхайрал нь миний өмнө жигшүүрт хэрэг; тийн Түмний Их Эзэн хэлдэг бөлгөө.\n\n29 Иймийн тул, энэ ард түмэн миний зарлигуудыг сахих болно, эсвээс уг нутаг тэдний улмаас зүхэгдэг хэмээн Түмний Их Эзэн хэлэв.\n\n30 Учир нь хэрэв, Түмний Их Эзэн бибээр, өөртөө үр удмыг өсгөхийг хүсвэл, би өөрийн хүмүүст зарлиглах болно; өөрөөр бол тэд эдгээр зүйлийг анхааран сонсох болно хэмээн хэлэв.\n\n31 Учир нь болгоогтун, Их Эзэн бибээр, Иерусалим нутагт, тийм ээ, мөн миний хүмүүсийн бүх нутагт, миний хүмүүсийн охид нь эр нөхрүүдийнхээ ёс бус болон жигшүүрт явдлуудын улмаас гашуудахыг сонсож, бас харамсахыг нь харсан билээ.\n\n32 Мөн, Түмний Их Эзэн хэлрүүн, бибээр Иерусалим нутгаас удирдан гаргасан тэдгээр болох энэ хүмүүсийн үзэсгэлэнтэй охидын уйлаан, миний хүмүүсийн эрчүүдийн эсрэг над дээр ирэхийг би зөвшөөрөхгүй хэмээн Түмний Их Эзэн хэлэв.\n\n33 Учир нь эмзэг зөөлнийх нь улмаас тэд миний хүмүүсийн охидыг олзлон авахгүй, тэгвэл би тэдэнд бүр устгалд хүргэх зовлонт зүхлээр айлчлах болно; учир нь тэд эрт цагийн тэдний адил садар самууныг үйлдэх ёсгүй хэмээн Түмний Их Эзэн хэлэв.\n\n34 Мөн эдүгээ болгоогтун, ах дүүс минь, эдгээр зарлиг бидний эцэг Лихайд өгөгдсөнийг та нар мэднэ; иймийн тул, та нар тэдгээрийг урьд нь мэддэг байв; мөн та нар агуу буруутгалд унасан бөлгөө; учир нь та нар хийх нь зохисгүй эдгээр зүйлийг үйлдсэн бөлгөө.\n\n35 Болгоогтун, та нар бидний ах дүүс болох леменчүүдээс илүүтэй алдсыг үйлдсэн бөлгөө. Та нар тэдний өмнөх өөрсдийн муу жишээнүүдийн учир эмзэг зөөлөн эхнэрүүдийнхээ зүрхийг эмтэлж, мөн хүүхдүүдийнхээ итгэлийг алдсан; мөн тэдний зүрхний мэгшилтүүд та нарын эсрэг Бурхан өөд дээш ирж байна. Мөн та нарын эсрэг доош ирэх Бурханы үгийн хатуу чандын учир олон зүрх гүнзгий шархнуудаас цоорч үхсэн билээ.\n\n", "jacob 3": "[center][font_size=26]Бүлэг 3[/font_size][/center]\n\n[i]Зүрх сэтгэлдээ цэвэр тэд Бурханы таалалт үгийг хүлээж авдаг—Леменчүүдийн зөв шударга байдал нифайчуудынхаас давах бөлгөө—Иаков завхайрах явдал, шунаг тачаал, мөн нүгэл бүрийн эсрэг сэрэмжлүүлэв. Ойролцоогоор МЭӨ 544–421 он.[/i]\n\n1 Гэвч болгоогтун, Иаков би, цэвэр зүрх сэтгэлтэй та нарт ярихыг хүснэ. Бурханд гуйвшгүй оюунаар хандаж, мөн түүнд үлэмж итгэлтэйгээр залбирагтун, мөн тэрбээр та нарыг зүдгүүрт чинь тайтгаруулна, мөн тэрбээр та нарыг өмгөөлж, мөн та нарын устгалыг эрэлхийлэх тэдний дээр шударга ёсыг доош илгээх болно.\n\n2 Ай цэвэр зүрх сэтгэлтэй та нар бүгд, тэргүүнээ өргөгтүн, мөн Бурханы таалалт үгийг хүлээн авагтун, мөн түүний хайраас зооглогтун; учир нь, хэрэв та нарын оюун гуйвшгүй аваас, та нар үүрд тэгэх боломжтой болой.\n\n3 Гэвч цэвэр зүрх сэтгэлтэй бус, энэ өдөр Бурханы өмнө бузар байгаа та нарт халаг, ай халаг; учир нь та нар наманчлахгүй аваас уг нутаг та нарын улмаас зүхэгдэх болно; мөн та нарын адил бузар бус, гэсэн хэдий ч зовлонт зүхлээр зүхэгдсэн леменчүүд, та нарыг бүр устгалд чинь хүртэл цээрлүүлэх болно.\n\n4 Мөн та нар наманчлахгүй аваас та нарын өвийн нутгийг тэд эзэмшиж мөн Их Эзэн Бурхан та нарын дундаас зөв шударгыг үйлдэгчдийг удирдан гаргах тэр цаг хурдан ирэх болно.\n\n5 Болгоогтун, тэдний бузрынх нь мөн тэдний арьсанд ирсэн тэр зүхлийн улмаас та нарын үзэн яддаг, та нарын ах дүүс болох леменчүүд та нараас илүү зөв шударга; учир нь бидний эцэгт өгөгдсөн, тэд нэг эхнэртэй байх мөн тэд нэгээхэн ч татвар эмс авах ёсгүй, мөн тэдний дунд завхайрал үйлдэгдэх ёсгүй хэмээх Их Эзэний зарлигийг тэд мартаагүй юм.\n\n6 Мөн эдүгээ, энэ зарлигийг сахихаар тэд мэрийцгээдэг; иймийн тул, уг зарлигийг сахих энэхүү мэрийлтийнх нь учир, Их Эзэн Бурхан тэднийг устгахгүй, харин тэдэнд нигүүлсэнгүй байх болно; мөн нэгэн өдөр тэд адислагдсан хүмүүс болно.\n\n7 Болгоогтун, тэдний эр нөхрүүд эхнэрээ хайрладаг, мөн тэдний эхнэрүүд эр нөхрөө хайрладаг; мөн тэдний эр нөхрүүд мөн эхнэрүүд хүүхдүүдээ хайрладаг; мөн тэдний итгэлгүй байдал, бас тэдний та нарыг үзэн ядах нь эцэг өвгөдийнх нь алдсын улмаас бөлгөө; иймийн тул өөрсдийнхөө агуу их Бүтээгчийн мэлмийд та нар тэднээс хэр илүү дээр байх билээ?\n\n8 Ай ах дүү нар минь, та нар нүглүүдээ наманчлахгүй болбоос та нар тэдэнтэй хамт Бурханы сэнтийн өмнө аваачигдах үед, тэдний арьс та нарынхаас илүү цагаан байх вий хэмээн би айна.\n\n9 Иймийн тул, Бурханы үг болох, миний та нарт өгөх зарлиг бол та нар тэдний арьс барааны улмаас тэднийг дахин бүү доромжил; бас та нар тэдний бузрын учир тэднийг бүү доромжил; харин та нар өөрсдөө өөрсдийнхөө бузар байдлыг санаж, мөн тэдний бузар байдал эцэг өвгөдийнх нь улмаас ирсэн гэдгийг сана.\n\n10 Иймийн тул, та нар хүүхдүүдээ, тэдний өмнө үзүүлсэн жишээнийхээ учир зүрх сэтгэлийг нь та нар хэрхэн шаналгаж буйгаа санах болно; мөн түүнчлэн, бузар байдлынхаа учир та нар хүүхдүүдээ устгалд авчирч болохыг, мөн тэгвэл эцсийн өдөр тэдний нүглүүд та нарын толгой дээр овоорно гэдгийг санагтун.\n\n11 Ай ах дүү нар минь, миний үгсийг анхаарагтун; бодгалийнхаа чадварыг сэргээ; та нар үхлийн нойрноос сэрж болохын тулд өөрсдийгөө сэгсэрцгээ; мөн хоёр дахь үхэл болох тэрхүү галт болон хүхэрт нуурт хаягдаж, чөтгөрийн элч нар болохгүйн тулд өөрсдийгөө тамын тарчлалаас салга.\n\n12 Мөн эдүгээ, Иаков би, Нифайн хүмүүст илүү олон зүйлийг ярьж, завхайрах явдал ба шунаг тачаал, бас нүглийн зүйл болгоны эсрэг тэдэнд сэрэмжлүүлж, тэдгээрийн аймшигт хор уршгийг тэдэнд хэллээ.\n\n13 Мөн эдүгээ тоолшгүй болж байгаа энэ ард түмний үйл хэргүүдийн зууны нэг хэсэг нь ч эдгээр ялтас дээр бичигдэж чадахгүй; гэвч тэдний хэргүүдээс олон нь мөн тэдний дайнууд, тэмцлүүд, мөн тэдний хаадын засаглалууд илүү том ялтаснууд дээр бичигдсэн буй.\n\n14 Эдгээр ялтас Иаковын ялтаснууд хэмээн нэрлэгдэж, мөн тэдгээр нь Нифайн гараар хийгдсэн бөлгөө. Мөн би эдгээр үгийг ярихаа төгсгөл болгоё.\n\n", "jacob 4": "[center][font_size=26]Бүлэг 4[/font_size][/center]\n\n[i]Бүх бошиглогч Христийн нэрээр Эцэгийг бишрэн шүтсэн билээ—Абрахам Исаакаар өргөл өргөх гэсэн нь Бурхан мөн Түүний Төрсөн Ганц хүүгийн адилтгал ажээ—Хүмүүс нь Цагаатгалаар дамжуулан өөрсдийгөө Бурханд эвлэрүүлэх ёстой—Иудейчүүд суурийн чулуунаас татгалзах болно. Ойролцоогоор МЭӨ 544–421 он.[/i]\n\n1 Эдүгээ болгоогтун, улиран тохиох дор, Иаков би, өөрийн хүмүүсийг үгээр ихэд тохинуулсан, (мөн өөрсдийн үгсийг ялтаснууд дээр сийлбэрлэхэд бэрхийн учир, би өөрийн үгсээс багахнаас бусдыг бичиж чадахгүй) мөн бид ялтаснууд дээр бичсэн уг зүйлс хадгалагдан үлдэх ёстойг мэднэ;\n\n2 Гэвч ялтаснуудаас бусад өөр юун дээр ч бай бидний бичсэн зүйлс эрсдэж мөн алга болох учиртай; харин хүүхдүүддээ, мөн түүнчлэн хайрт ах дүү нартаа, бидний талаар эсвээс тэдний эцэг өвгөдийн талаар бяцхан мэдлэгийг өгөх цөөн үгсийг ялтаснууд дээр бид бичиж чадна—\n\n3 Эдүгээ энэ зүйлд бид баясна; мөн бидний хайрт ах дүү нар болон хүүхдүүд маань тэдгээрийг талархсан сэтгэлээр хүлээн авна, мөн тэд харамсалгүйгээр бас жигшил зэвүүцэлгүйгээр харин баясгалантайгаар анхны эцэг эхийнхээ талаар мэдэж болохын тулд тэдгээрийг үзэх буюу хэмээн найдаж, эдгээр үгийг ялтаснууд дээр сийлэхээр бид хичээнгүйлэн хөдөлмөрлөж буй бөлгөө.\n\n4 Учир нь, бид Христийг мэддэг байсныг, мөн түүнийг ирэхээс олон зуун жилийн өмнө түүний сүр жавхланг хүлээн авах найдлага бидэнд байсныг, мөн зөвхөн бид ч бус, харин биднээс өмнө байсан бүх ариун бошиглогч түүнчлэн түүний сүр жавхланд найдаж байсныг тэд мэдэж болно хэмээх энэ зорилтын учир бид эдгээр зүйлийг бичиглэсэн болой.\n\n5 Болгоогтун, тэд Христэд итгэж мөн түүний нэрээр Эцэгийг шүтэн биширдэг байв, мөн бид түүнчлэн түүний нэрээр Эцэгийг шүтэн биширдэг бөлгөө. Мөн Мосегийн хууль бидний зүрх сэтгэлийг түүнд хандуулдаг гэсэн шалтгааны учир бид үүнийг дагадаг; мөн уг хууль бидний хувьд зөв шударга хэмээн ариулагдсан байдаг. Түүнчлэн Абрахамын хувьд аглаг буйдад өөрийн хүү Исаакыг өргөл болгоход Бурханы зарлигуудыг дагаж байна хэмээн тооцогдсон, энэ нь Бурханы болон түүний Төрсөн Ганц Хүүгийн адилтгал байсан учир буюу.\n\n6 Иймийн тул, бид бошиглогчдыг судалдаг, мөн бидэнд олон илчлэл болон бошиглолын суу билиг бий; мөн бид эдгээр олон нотолгоотой болсон учир найдлага олж, мөн итгэл маань гуйвшгүй болдог, үүний хэрээр бид Есүсийн нэрээр үнэхээр зарлиглаж чадна, мөн модод, бас уулс, бас далайн давалгаа бидэнд дуулгавартай байх болой.\n\n7 Гэсэн хэдий ч, түүний ач ивээлээр мөн хүмүүсийн үрсэд хандах түүний агуу их буун ирэлтээр бид эдгээр зүйлийг хийх хүчтэй гэдгийг бид мэдэж болохын тулд Их Эзэн Бурхан өөрсдийн маань сул доройг бидэнд үзүүлдэг болой.\n\n8 Болгоогтун, Их Эзэний ажлууд агуу болон гайхамшигтай юм. Түүний нууцуудын гүн нь хэчнээн тайлшгүй билээ; мөн хүмүүн түүний бүхий л замуудыг олж мэдэх нь боломжгүй. Мөн түүнд илчлэгдээгүй аваас ямар ч хүмүүн түүний замуудыг үл мэднэ; иймийн тул, ах дүүс минь, Бурханы илчлэлүүдийг бүү ад үз.\n\n9 Учир нь болгоогтун, дэлхийн гадаргуу дээр хүмүүн түүний үгийн хүчээр ирсэн юм, түүний үгийн хүчээр бүтээгдсэн тэрхүү дэлхийд шүү дээ. Иймийн тул, хэрэв Бурхан яриад дэлхийг тогтоож, бас яриад мөн хүмүүнийг бүтээж чадсан юм бол, ай тэгвэл, яахан өөрийн хүсэл мөн тааллын дагуу газар дэлхийд, эсвээс үүний гадаргуу дээрх мутрынхаа бүтээлд зарлиглаж чадахгүй байх билээ?\n\n10 Иймийн тул, ах дүүс минь, Их Эзэнд зөвлөхөөр бус, харин түүний мутраас зөвлөгөөг авахаар эрэлхийл. Учир нь болгоогтун, тэрбээр өөрийн бүх бүтээлд мэргэн ухаанаар, мөн шударга ёсоор, мөн агуу их нигүүлслээр зөвлөдгийг та нар өөрсдөө мэддэг шүү дээ.\n\n11 Иймийн тул, хайрт ах дүү нар минь, түүний Төрсөн Ганц Хүү Христийн цагаатгалаар дамжуулан түүнтэй эвлэр, мөн тэгвэл Христэд байх амилуулалтын хүчээр та нар амилуулалтыг олж болно, мөн түүнийг маханбодод өөрийгөө үзүүлэхээс өмнө түүний сүр жавхлангийн сайн найдлагыг олж, мөн итгэлтэй байсны тул Бурханд Христийн анхны үр жимс хэмээн танилцуулагдаж болно.\n\n12 Мөн эдүгээ, хайрлагдсан та нар, би эдгээр зүйлийг та нарт хэлж байгаад бүү гайхагтун; учир нь Христийн цагаатгалын талаар ярьж, мөн түүний талаар төгс мэдлэгт хүрч, түүнчлэн амилуулалтын мөн ирэх ертөнцийн мэдлэгт хүрч яагаад болохгүй гэж?\n\n13 Болгоогтун, ах дүү нар минь, бошиглох тэрээр, хүмүүсийн ойлголтод хүргэн бошиглог; өөрөөр хэлбэл Сүнс үнэнийг хэлдэг, мөн хуурах нь үгүй. Иймийн тул, энэ нь үнэхээр тэдгээр зүйлийг байгаагаар нь, мөн тэдгээр зүйлийг үнэхээр байхаар нь ярьдаг; иймийн тул, эдгээр зүйл, бидний бодгалиудын авралын тулд бидэнд тодорхой үзүүлэгдсэн билээ. Гэвч болгоогтун, зөвхөн бид эдгээр зүйлийг гэрчилж байгаа бус; тодруулбал Бурхан түүнчлэн эртний бошиглогчдод тэдгээрийг ярьсан бөлгөө.\n\n14 Гэвч болгоогтун, иудейчүүд гөжүүд хүмүүс байв; мөн тэд тодорхой байдлын үгсийг ад үзсэн билээ, мөн бошиглогчдыг алсан, мөн тэд ойлгож чадаагүй зүйлсийнхээ төлөө эрэлхийлсэн юм. Иймийн тул, зорьсноосоо алсуур хайснаас болсон тэр харалганыхаа учир тэд унах ёстой нь зайлшгүй; өөрөөр хэлбэл Бурхан тэднээс өөрийн тодорхой байдлыг зайлуулан авч, мөн тэдний ойлгож чадахгүй тэрхүү олон зүйлийг тэдэнд илгээсэн ажээ, тэд үүнийг хүссэний учир буюу. Мөн тэд үүнийг хүссэн учир Бурхан үүнийг тэд бүдэрч болохын тулд хийсэн ажгуу.\n\n15 Мөн эдүгээ Иаков би, бошиглолд Сүнсээр удирдагдан байна; тодруулбал надад байх тэрхүү Сүнсний нөлөөгөөр би ийн ухаарч мэдсэн, иудейчүүдийн бүдрэлийн улмаас, тэд дээр нь барьж мөн аюулгүй суурьтай байж болох чулуунаас татгалзах болно гэдгийг буюу.\n\n16 Гэвч болгоогтун, судруудын дагуу, энэ чулуу нь иудейчүүд дээр нь барьж чадах тэр агуу их, мөн сүүлийн мөн цорын ганц тогтвортой суурь болох юм.\n\n17 Мөн эдүгээ, хайрт та нар минь, иудейчүүд нэгэнт тогтвортой сууриас татгалзсаны дараа, үүн дээр барьж, үүнийг булангийнхаа тулгуур болгох нь яаж боломжтой байх билээ?\n\n18 Болгоогтун, хайрт ах дүү нар минь, энэ нууцыг би та нарт дэлгэе; хэрэв ямар нэгэн шалтгаанаар би, Сүнсэн дэх өөрийн гуйвшгүй байдлаас ухрахгүй, мөн та нарын төлөөх үлэмж зовнилынхоо учир бүдрэхгүй аваас буюу.\n\n", "jacob 5": "[center][font_size=26]Бүлэг 5[/font_size][/center]\n\n[i]Иаков таримал болон зэрлэг чидуны моддын ёгтлолтой холбож Зиносоос эш татав—Тэдгээр нь Израилтай болон харийнхантай адилтгагдсан аж—Израилын тараагдалт мөн цугларалт зөгнөгдөв—Нифайчуудыг болон леменчүүдийг мөн бүх Израилын угсааг ёгтлон хэлсэн ажгуу—Харийнхан Израилд залгагдах болно—Эцэст нь жимсний талбай шатаагдах болно. Ойролцоогоор МЭӨ 544–421 он.[/i]\n\n1 Болгоогтун, ах дүү нар минь, Израилын угсаанд бошиглогч Зиносын ярьсан, түүний дараах үгсийг уншсанаа та нар санахгүй байна уу:\n\n2 Анхаарагтун, ай Израилын угсаа та нар, мөн Их Эзэний бошиглогч, миний үгсийг сонс.\n\n3 Учир нь болгоогтун, Их Эзэн ийн хэлжээ, ай Израилын угсаа, би чамайг жимсний талбайдаа нэгэн хүний авч арчилсан, чидуны таримал модтой адилтгана; мөн энэ нь ургаж, мөн хөгшрөөд, мөн өмхөрч эхэлсэн буюу.\n\n4 Мөнхүү улиран тохиох дор жимсний талбайн эзэн явж, мөн тэрээр чидуны мод нь өмхөрч эхэлснийг харав; мөн тэрээр хэлэв: энэ нь залуу болон туяхан мөчрүүдийг гаргаж, мөн үхэхгүй байж болохын тулд би үүнийг тайрч, мөн хөрсийг нь сийрүүлж, мөн үүнийг арчилна.\n\n5 Мөнхүү улиран тохиох дор тэр өөрийн үгийн дагуу үүнийг тайрч, мөн хөрсийг нь сийрүүлж, мөн арчилсан аж.\n\n6 Мөнхүү улиран тохиох дор олон өдрийн дараа энэ нь цөөн хэдэн, залуу бас туяхан мөчрүүдийг гаргаж эхлэв; гэвч болгоогтун, модны оройн ихэнх нь үхэж эхлэв.\n\n7 Мөнхүү улиран тохиох дор жимсний талбайн эзэн үүнийг хараад, мөн тэрээр зарцдаа хэлэв: Би энэ модыг алдах болж байгаа нь намайг гашуудуулж байна; иймийн тул, яваад мөн зэрлэг чидуны модноос мөчрүүдийг нь түүж мөн тэдгээрийг нааш надад авчир, мөн бид эдгээр хувхайрч эхэлсэн гол мөчрүүдийг тасдаж авна, мөн бид эдгээр нь шатаагдаж болохын тулд эдгээрийг галд хаях болно.\n\n8 Мөн болгоогтун, жимсний талбайн Эзэн хэлэв, би эдгээр залуу бөгөөд туяхан мөчрүүдээс олныг нь салган авч мөн эднийг хүссэн газраа залгах болно; мөн энэ модны үндэс эрсдэх нь хамаагүй, би жимсийг нь өөртөө хадгалан үлдээж болно; иймийн тул, би эдгээр залуу мөн туяхан мөчрүүдийг авах болно, мөн би эдгээрийг хүссэн газраа залгах болно.\n\n9 Чи зэрлэг чидуны модны мөчрүүдийг ав, мөн тэднийг эдний оронд нь залга; мөн эдгээр нь миний жимсний талбайд новшрохгүй байж болохын тулд би тасдаж авсныгаа галд хаяж мөн шатаах болно.\n\n10 Мөнхүү улиран тохиох дор жимсний талбайн Эзэний зарц, жимсний талбайн Эзэний үгийн дагуу үйлдэж, мөн зэрлэг чидуны модны мөчрүүдийг залгав.\n\n11 Мөн жимсний талбайн Эзэн хөрсийг нь сийрүүлж, мөн тайрч, мөн арчлуулаад, зарцдаа хэлэв: Би энэ модыг алдах болж байгаа нь намайг гашуудуулж байна; иймийн тул, эдгээр нь мөхөхгүй байж, би түүний үндсүүдийг хадгалан үлдээж болно хэмээн, би эдгээрийг өөртөө хадгалан үлдээж болох магад хэмээн энэ зүйлийг хийсэн бөлгөө.\n\n12 Иймийн тул, явагтун; миний үгсийн дагуу модыг харагтун, мөн үүнийг арчлагтун.\n\n13 Мөн эдгээрийг би жимсний талбайнхаа хамгийн нам дор хэсэгт, хүссэн газраа байрлуулна, хаана гэдэг нь чамд хамаагүй; мөн би модны унаган мөчрүүдийг өөртөө хадгалан үлдээж болохын тулд би үүнийг хийнэ; мөн түүнчлэн, би үүний жимсийг ирэх улиралд зориулан өөртөө нөөцөлж болохын тулд болой; учир нь би энэ модыг мөн үүний жимсийг алдах болж байгаа нь намайг гашуудуулах болой.\n\n14 Мөнхүү улиран тохиох дор жимсний талбайн Эзэн явж, мөн жимсний талбайн хамгийн нам дор хэсгүүдэд таримал чидуны модны унаган мөчрүүдийг, өөрийн хүсэл мөн тааллын дагуу, заримыг нь нэгэнд мөн заримыг нь нөгөөд нуусан болой.\n\n15 Мөнхүү улиран тохиох дор урт хугацаа өнгөрөн одож, мөн жимсний талбайн Эзэн зарцдаа хэлэв: Ир, бид жимсний талбайд хөдөлмөрлөж болохын тулд, жимсний талбай руу явцгаая.\n\n16 Мөнхүү улиран тохиох дор жимсний талбайн Эзэн, мөн түүнчлэн зарц жимсний талбайд хөдөлмөрлөхөөр очицгоов. Мөнхүү улиран тохиох дор зарц эзэндээ: Болгоогтун, үүнийг хараач; модыг болгоо хэмээв.\n\n17 Мөнхүү улиран тохиох дор жимсний талбайн Эзэн харж, мөн зэрлэг чидуны мөчрүүд залгагдсан мөнөөх модыг болгоов; мөн энэ нь нахиалан, жимс өгч эхэлсэн байв. Мөн энэ нь сайн байсныг тэрээр болгоов; мөн үүний жимс нь унаган жимсний адил байсан бөлгөө.\n\n18 Мөн тэрээр зарцдаа хэлэв: Болгоогтун, зэрлэг модны мөчрүүд үндэсний чийгийг нь авсан тул үндэс нь их хүч гаргажээ; мөн үндэс нь их хүч гаргасан учир зэрлэг мөчрүүд таримал жимс ургуулсан ажээ. Эдүгээ, хэрэв бид эдгээр мөчрийг залгаагүй байсан бол, уг мод үхэх байсан. Мөн эдүгээ, болгоогтун, би уг модны гаргасан тэр их жимсийг хадгалах болно; мөн би түүний жимсийг ирэх улиралд зориулан өөртөө нөөцлөх болно.\n\n19 Мөнхүү улиран тохиох дор жимсний талбайн Эзэн зарцдаа хэлэв: Ирэгтүн, жимсний талбайн хамгийн нам дор хэсэг тийш явцгаая, мөн би үүний жимсийг ирэх улиралд зориулан өөртөө нөөцөлж болохын тулд, уг модны унаган мөчрүүд түүнчлэн их жимс өгсөн эсэхийг болгооё.\n\n20 Мөнхүү улиран тохиох дор тэд эзэний уг модны унаган мөчрүүдийг нуусан тийш очиж мөн тэрээр зарцдаа: Эдгээрийг болгоогтун гэв; мөн тэр анхных нь их жимс ургуулсныг болгоов; мөн түүнчлэн энэ нь сайн байсныг болгоов. Мөн тэрээр зарцдаа хэлэв: Үүний жимсийг түү, мөн үүнийг би өөртөө хадгалж болохын тулд ирэх улиралд зориулан нөөцөл; учир нь болгоогтун, тэрээр хэлрүүн, би үүнийг энэ удаан хугацаанд арчилсан, мөн энэ нь их жимс өглөө.\n\n21 Мөнхүү улиран тохиох дор зарц эзэндээ хэлэв: Та энэ модыг буюу уг модны энэ мөчрийг тарихаар энд яахан ирсэн билээ? Учир нь болгоогтун, энэ нь таны жимсний талбайн бүх газрын хамгийн шимгүй хэсэг нь байсан болой.\n\n22 Мөн жимсний талбайн Эзэн түүнд хэлэв: Надад битгий зөвлө; энэ нь шимгүй газар байсныг би мэдэж байсан; иймийн тул, би чамд хэлсэн, би үүнийг ийм удаан хугацаанд арчилсан, мөн чи энэ нь их жимс ургуулсныг болгоож байна шүү дээ.\n\n23 Мөнхүү улиран тохиох дор жимсний талбайн Эзэн зарцдаа хэлэв: Нааш харагтун; би түүнчлэн уг модны өөр нэгэн мөчрийг тарьсныг болгоо; мөн газрын энэ хэсэг нь эхнийхээс илүү шимгүй байсныг чи мэднэ. Гэвч, модыг болгоо. Би үүнийг ийм удаан хугацаанд арчилсан, мөн энэ нь их жимс ургууллаа; тиймийн тул, үүнийг хурааж мөн би үүнийг өөртөө хадгалж болохын тулд ирэх улиралд зориулан нөөцөл.\n\n24 Мөнхүү улиран тохиох дор жимсний талбайн Эзэн зарцдаа дахин хэлэв: Нааш харагтун, мөн түүнчлэн миний тарьсан, өөр нэгэн мөчрийг болгоо; би үүнийг түүнчлэн арчилсныг, мөн энэ нь жимс гаргасныг болгоогтун.\n\n25 Мөн тэрээр зарцдаа хэлэв: Нааш харагтун мөн эцсийнхийг нь үзэгтүн. Болгоогтун, үүнийг би газрын сайн хэсэгт тарьсан; мөн би үүнийг энэ урт хугацаанд арчилсан, мөн уг модны зөвхөн нэг хэсэг нь л таримал жимс ургуулж мөн уг модны нөгөө хэсэг нь зэрлэг жимс ургуулжээ; болгоогтун, би энэ модыг бусдын адил арчилсан болой.\n\n26 Мөнхүү улиран тохиох дор жимсний талбайн Эзэн зарцдаа хэлэв: Сайн жимс ургуулаагүй мөчрүүдийг түүж ав, мөн тэднийг галд хаягтун.\n\n27 Гэвч болгоогтун, зарц түүнд хэлэв: Та ирэх улиралд зориулан нөөцөлж болох сайн жимсийг энэ нь танд өгч магадгүй учир, үүнийг тайрч, мөн хөрсийг нь сийрүүлж, мөн үүнийг ахиад хэсэг зуур арчилцгаая.\n\n28 Мөнхүү улиран тохиох дор жимсний талбайн Эзэн, мөн жимсний талбайн Эзэний зарц жимсний талбайн бүх жимсийг арчилсан бөлгөө.\n\n29 Мөнхүү улиран тохиох дор урт хугацаа улиран одов, мөн жимсний талбайн Эзэн зарцдаа хэлэв: Ирэгтүн, бид жимсний талбайд дахин хөдөлмөрлөж болохын тулд жимсний талбай руу очицгооё. Учир нь болгоогтун, цаг нь ойртож, мөн төгсгөл удахгүй ирнэ, иймийн тул, би ирэх улиралд зориулан өөртөө жимс нөөцлөх хэрэгтэй.\n\n30 Мөнхүү улиран тохиох дор жимсний талбайн Эзэн мөн зарц жимсний талбайд уруудан очицгоов; мөн тэд унаган мөчрүүд нь хугалагдсан мөн зэрлэг мөчрүүд залгагдсан тэрхүү модонд ирэв; мөн болгоогтун, бүх төрлийн жимс уг модыг дүүргэсэн байв.\n\n31 Мөнхүү улиран тохиох дор жимсний талбайн Эзэн жимснээс амсаж үзэв, төрөл бүрийг нь тооных нь дагуу болой. Мөн жимсний талбайн Эзэн хэлэв: Болгоогтун, бид энэ модыг энэ урт хугацаанд арчилсан, мөн би ирэх улиралд зориулан өөртөө их жимс нөөцөлсөн болой.\n\n32 Гэвч болгоогтун, энэ удаа энэ нь их жимс өгсөн, мөн эдгээрийн нэг нь ч сайн биш бөлгөө. Мөн болгоогтун, бүх төрлийн муу жимснүүд байна; мөн бидний бүх хөдөлмөр байсан хэдий ч, энэ нь надад ямар ч ашгийг үл өгөв, мөн эдүгээ би энэ модыг алдах болж байгаа нь намайг гашуудуулж байна.\n\n33 Мөн жимсний талбайн Эзэн зарцдаа хэлэв: Би дахин үүний сайн жимсийг өөртөө хадгалж болохын тулд, бид уг модонд юу хийх билээ?\n\n34 Мөн зарц эзэндээ хэлэв: Болгоогтун, та чидуны зэрлэг модны мөчрүүдийг залгасан учир тэдгээр нь үндсүүдийг арчилжээ, тиймээс эдгээр нь амьд мөн эдгээр нь үхээгүй байна; иймийн тул эдгээр нь одоохондоо сайн хэвээр байгааг та болгоож байна.\n\n35 Мөнхүү улиран тохиох дор жимсний талбайн Эзэн зарцдаа хэлэв: Муу жимс өгч байгаа цагт, энэ мод надад ямар ч ашиггүй, мөн үндсүүд нь ч надад ашиггүй.\n\n36 Гэсэн хэдий ч, үндсүүд нь сайн гэдгийг би мэднэ, мөн өөрийнхөө зорилгын тулд би тэдгээрийг хадгалсан бөлгөө; мөн тэдгээрийн их хүчний учир тэдгээр нь өмнө нь зэрлэг мөчрүүдээс сайн жимс ургуулдаг байсан бөлгөө.\n\n37 Гэвч болгоогтун, зэрлэг мөчрүүд ургаж мөн үүний үндсүүдийг давжээ; мөн зэрлэг мөчрүүд нь үндсээ давсан учир энэ нь муу жимсийг ихээр ургуулжээ; мөн энэ нь муу жимсийг маш ихээр ургуулсны учир энэ нь үхэж эхэлснийг чи болгоож байна; мөн бид үүнийг хадгалахаар үүний төлөө ямар нэгэн зүйл хийхгүй бол, энэ нь удахгүй өгөөж өгөхөө болин, галд хаягдаж магадгүй болжээ.\n\n38 Мөнхүү улиран тохиох дор жимсний талбайн Эзэн зарцдаа хэлэв: Жимсний талбайн хамгийн нам дор хэсгүүдэд уруудан очиж, мөн унаган мөчрүүд түүнчлэн муу жимсийг ургуулсан эсэхийг үзэцгээе.\n\n39 Мөнхүү улиран тохиох дор тэд жимсний талбайн хамгийн нам дор хэсгүүдэд уруудан очицгоов. Мөнхүү улиран тохиох дор унаган мөчрүүдийн жимс ч гэсэн түүнчлэн муудсан байхыг тэд болгоов; тийм ээ, анхных мөн дараагийнх мөн түүнчлэн эцсийнх нь болой; мөн тэдгээр нь бүгд муудсан байв.\n\n40 Мөн эцсийнх нь зэрлэг жимс нь уг модны сайн жимс ургуулж байсан тэр хэсгийг, бүр уг мөчрийг хувхайрч мөн үхтэл нь эзэлсэн байлаа.\n\n41 Мөнхүү улиран тохиох дор жимсний талбайн Эзэн уйлж, мөн зарцдаа хэлэв: Жимсний талбайнхаа төлөө би өөр юуг хийж чадах байсан билээ?\n\n42 Болгоогтун, жимсний талбайн эдгээрээс бусад бүх жимс муудсан байсныг би мэдэж байсан. Мөн эдүгээ сайн жимс нэгэнтээ өгсөн эдгээр нь түүнчлэн мууджээ; мөн эдүгээ миний жимсний талбайн бүх мод тас цавчигдан мөн галд хаягдахаас өөрөөр юунд ч хэрэггүй болжээ.\n\n43 Мөн болгоогтун, би мөчир нь хувхайрсан энэ эцсийнхийг газрын сайн хэсэгт тарьсан; тийм ээ, бүр миний жимсний талбайн газрын бусад бүх хэсгээс илүү, миний сонгомол хэсэгт буюу.\n\n44 Мөн би энэ модыг оронд нь тарьж болохын тулд газрын энэ хэсгийг новшруулж байсан зүйлийг би түүнчлэн тас цавчсаныг чи болгоосон болой.\n\n45 Мөн үүний нэг хэсэг нь сайн жимсийг ургуулж мөн нөгөө хэсэг нь зэрлэг жимсийг ургуулсныг чи болгоосон болой; мөн би үүний мөчрүүдийг түүж аваад мөн галд хаяагүйн учир, болгоогтун, тэдгээр нь сайн мөчрийг эзэлснээс энэ нь хувхайрсан ажгуу.\n\n46 Мөн эдүгээ, болгоогтун, бидний жимсний талбайд минь зориулсан тэр бүх арчилгаанаас үл хамааран үүний модод муудсан учир тэд сайн жимс өгөхгүй болжээ; мөн би эдгээрийг хадгалж, ирэх улиралд зориулан өөртөө жимсийг нь нөөцөлнө гэж найдаж байсан бөлгөө. Гэвч, болгоогтун, эдгээр нь зэрлэг чидуны модтой адил болж мөн эдгээр нь тас цавчигдаад мөн галд хаягдахаас өөрөөр ашиггүй болжээ; мөн би эдгээрийг алдах болж байгаа нь намайг гашуудуулж байна.\n\n47 Гэвч жимсний талбайдаа би өөр юу хийж чадах байсан билээ? Би гараа амраагаад үүнийг арчлахгүй байсан гэж үү? Үгүй, би үүнийг арчилсан, мөн хөрсийг нь сийрүүлсэн, мөн би үүнийг тайрсан, бас би үүнийг бордсон; мөн бараг л бүх өдрийн турш би гараа сунгаж байсан, мөн төгсгөл ойртож байна. Мөн жимсний талбайнхаа бүх модыг тас цавчиж, мөн тэдгээрийг шатаахын тулд галд хаях нь, энэ нь намайг гашуудуулж байна. Миний жимсний талбайг муудуулсан тэр нь хэн билээ?\n\n48 Мөнхүү улиран тохиох дор зарц эзэндээ хэлэв: Таны жимсний талбайн өндрөөс болж—үүний мөчрүүд сайн үндсүүдээ давсан бус уу? Мөн мөчрүүд нь үндсүүдээ давсан учир болгоогтун, тэдгээр нь үндэсний хүчнээс илүүтэй хурдан ургаж, өөрсдөдөө хүч чадлыг авчээ. Болгоогтун, би хэлнэ, энэ нь таны жимсний талбайн модод муудаж байгаагийн шалтгаан биш гэж үү?\n\n49 Мөнхүү улиран тохиох дор жимсний талбайн Эзэн зарцад хэлэв: Очоод мөн жимсний талбайн моддыг нь тас цавчицгаая, мөн тэдгээр нь жимсний талбайн минь газрыг новшруулахгүй байхын тулд тэдгээрийг галд хаяцгаая, учир нь би бүгдийг хийсэн. Би жимсний талбайнхаа төлөө илүү юуг хийж чадах байсан билээ?\n\n50 Гэвч, болгоогтун, зарц жимсний талбайн Эзэнд хэлэв: Үүнийг арай удаан хадгалаач.\n\n51 Мөн Эзэн хэлэв: Тийм ээ, би үүнийг арай удаан хадгалъя, учир нь жимсний талбайнхаа моддыг алдах болж байгаа нь намайг гашуудуулж байна.\n\n52 Иймийн тул, жимсний талбайнхаа хамгийн нам дор хэсгүүдэд миний тарьсан эдгээрийн мөчрийн заримыг авцгаая, мөн эдгээрийг эх модонд нь залгацгаая; мөн жимс нь хамгийн гашуун мөчрүүдийг модноос нь түүж аваад, мөн тэдгээрийн оронд модны унаган мөчрүүдийг залгацгаая.\n\n53 Мөн уг мод үхэхгүй байж болохын тул би үүнийг хийх болно, магадгүй, би өөрийнхөө зорилгын тулд үүний үндсүүдийг өөртөө хадгалж болохын тулд буюу.\n\n54 Мөн, болгоогтун, хүссэн газартаа миний тарьсан тэр модны унаган мөчрүүдийн үндсүүд одоохондоо амьд байгаа; иймийн тул, би түүнчлэн өөрийнхөө зорилгын тулд тэдгээрийг хадгалж болохын тулд, би энэ модны мөчрүүдийн заримыг тайрч мөн эднийг тэдгээрт залгах болно. Тийм ээ, тэдгээр нь хангалттай хүчтэй болохоороо надад сайн жимс өгч магадгүйн тул, мөн би жимсний талбайнхаа жимсийг таашааж болохын тулд, би түүнчлэн өөртөө уг үндсүүдийг хадгалж болохын тулд, би тэдгээрт эх модных нь мөчрүүдийг залгах болно.\n\n55 Мөнхүү улиран тохиох дор зэрлэг болсон унаган модноос тэд авч мөн түүнчлэн зэрлэг болсон унаган моднуудад залгав.\n\n56 Мөн тэд түүнчлэн зэрлэг болсон унаган моддоос авч мөн тэдгээрийн эх модонд нь залгасан ажээ.\n\n57 Мөн жимсний талбайн Эзэн зарцдаа хэлэв: Моддоос хамгийн гашуун биш аваас зэрлэг мөчрүүдийг бүү тайр; мөн миний хэлсний дагуу чи тэдгээрт залгах болно.\n\n58 Мөн бид жимсний талбайн моддыг дахин арчлах болно, мөн бид үүний мөчрүүдийг янзлан тайрах болно; мөн үхэх нь гарцаагүй, ургачихсан мөчрүүдийг уг моднуудаас бид таслан авч, мөн тэдгээрийг галд хаях болно.\n\n59 Мөн түүний үндсүүд сайныхаа улмаас хүчийг авч магадгүйн учир би үүнийг хийх болно; мөн мөчрүүдийг сольсноос болж сайн нь муугаа давамгайлж магадгүйн учир буюу.\n\n60 Мөн би унаган мөчрүүд мөн тэдгээрийн үндсүүдийг хадгалсан учир, мөн би унаган мөчрүүдийг тэдний эх модонд дахин залгасан учир, мөн миний жимсний талбайн уг модод дахин сайн жимс гаргаж магад хэмээн эх модных нь үндсүүдийг хадгалж үлдээв; мөн би жимсний талбайнхаа жимсэнд дахин баясаж болохын тулд, мөн би анхны жимсний үндсүүдийг мөн мөчрүүдийг хадгалсандаа үлэмж баясаж болохын тулд буюу—\n\n61 Иймийн тул, би унаган жимсийг, сайн мөн бусад бүх жимснээс хамгийн эрхэм унаган жимсийг гаргуулж болох замыг бид бэлтгэж болохын тулд бид жимсний талбайд өөрсдийн хүчээр хичээнгүй хөдөлмөрлөж болохын тулд очиж, зарц нарыг дуудагтун.\n\n62 Иймийн тул, очоод мөн энэхүү эцсийн удаа чадлаараа хөдөлмөрлөцгөөе, учир нь болгоогтун, төгсгөл ойртож буй, мөн жимсний талбайгаа тайрах эцсийн удаа минь энэ болой.\n\n63 Мөчрүүдийг залгагтун; тэд эхнийх байж, мөн эхнийх нь эцсийнх байж болохын тулд эцсийнх дээр нь эхлэгтүн, мөн моддын хөрсийг, хөгшин болон залуу, эхний болон эцсийн аль алиныхыг нь сийрүүл; мөн эцсийнх болон эхнийх нь эцсийн удаад дахиад нэг арчлагдаж болохын тулд буюу.\n\n64 Иймийн тул, тэдгээрийн хөрсийг сийрүүл, мөн тэдгээрийг тайрч, мөн тэдгээрийг эцсийн удаад дахиад нэг борд, учир нь төгсгөл ойртож буй. Мөн хэрэв сүүлд залгасан эдгээр нь ургаж мөн унаган жимс гаргах аваас, тэдгээр нь ургаж болохын тулд та нар тэдгээрт замыг бэлтгэх болно.\n\n65 Мөн тэдгээр нь ургаж эхлэхээр, сайн мөчрийн хүч мөн хэмжээний дагуу, та нар гашуун жимс өгөх мөчрүүдийг зайлуулан хаях болно; мөн үүний үндсүүд залгагдсан тэдгээрийн хувьд дэндүү хүчирхэг болж, мөн залгагдсан тэдгээр нь мөхөж, мөн би жимсний талбайнхаа моддыг алдах болуузай хэмээн та нар үүний мууг бүгдийг нэгмөсөн зайлуулан хаяхгүй.\n\n66 Учир нь жимсний талбайнхаа моддыг алдах болж байгаа нь намайг гашуудуулж байна; иймийн тул, сайн нь муугаа давамгайлах болтол мөн муу нь жимсний талбайн минь газрыг новшруулахгүйн тулд тэдгээр нь тас цавчигдан мөн галд хаягдах болтол, үндэс болон дээд хэсэг нь адил хүчтэй байж болохын тулд, та нар сайн нь ургахын хэрээр мууг нь зайлуулан хаях болно; мөн би жимсний талбайгаасаа мууг тийн шүүрдэн гаргах болно.\n\n67 Мөн би унаган модны мөчрүүдийг дахин унаган модонд нь залгах болно;\n\n68 Мөн унаган модны мөчрүүдийг би модны унаган мөчрүүдэд нь залгах болно; мөн тийн тэд унаган жимсийг гаргахын тулд би тэдгээрийг дахин нэгтгэх болно, мөн тэдгээр нь нэг байх болно.\n\n69 Мөн муу нь, тийм ээ, бүр миний жимсний талбайн бүх газраас зайлуулагдах болно; учир нь болгоогтун, зөвхөн энэ нэг л удаа би жимсний талбайгаа тайрах болно.\n\n70 Мөнхүү улиран тохиох дор жимсний талбайн Эзэн зарцаа илгээв; мөн зарц явж мөн Эзэний түүнд зарлигласны дагуу үйлдэв, мөн бусад зарц нарыг авчрав; мөн тэд цөөн байлаа.\n\n71 Мөн жимсний талбайн Эзэн тэдэнд хэлэв: Очоод мөн жимсний талбайд чадлаараа хөдөлмөрлө. Учир нь болгоогтун, би жимсний талбайгаа арчлах эцсийн удаа нь энэ болой; учир нь төгсгөл ойрхон байна, мөн улирал нь даруй ирэх бөлгөө; мөн хэрэв та нар надтай хамт чадлаараа хөдөлмөрлөх бөгөөс удахгүй ирэх тэр цагт зориулж миний өөртөө нөөцлөх жимсэнд та нар баясах болно.\n\n72 Мөнхүү улиран тохиох дор зарц нар явж мөн чадлаараа хөдөлмөрлөв; мөн жимсний талбайн Эзэн тэдэнтэй түүнчлэн хөдөлмөрлөжээ; мөн тэд жимсний талбайн Эзэний зарлигуудыг бүх зүйлд дуулгавартай дагасан болой.\n\n73 Мөн жимсний талбайд дахин унаган жимс бий болж эхлэв; мөн унаган мөчрүүд нь ургаж бас үлэмж өтгөрч эхлэв; мөн зэрлэг мөчрүүд түүгдэж басхүү зайлуулагдан хаягдаж эхлэв; мөн тэд үндсийг болон үүний дээд хэсгийг, хүчнийх нь дагуу адил тэгш байлгасан бөлгөө.\n\n74 Мөн жимсний талбайн Эзэний зарлигуудын дагуу, бүр муу нь жимсний талбайгаас зайлуулагдан хаягдтал тэд ийн байдгаараа хичээнгүйлэн хөдөлмөрлөв, мөн Эзэн өөртөө хадгалж, модод нь дахин унаган жимсийг өгч эхэлсэн болой; мөн тэдгээр нь нэгэн бие адил болов; мөн жимс нь адил тэгш байв; мөн жимсний талбайн Эзэн өөрт нь эхлэлээс хамгаас үлэмж эрхэм байсан унаган жимсийг өөртөө хадгалсан бөлгөө.\n\n75 Мөнхүү улиран тохиох дор жимсний талбайн Эзэн өөрийнх нь жимс сайн байсныг мөн түүний жимсний талбай муудахаа больсныг хараад, тэрээр зарц нараа дуудаж мөн тэдэнд хэлэв: Болгоогтун, учир нь энэ эцсийн удаа бид жимсний талбайг минь арчилсан билээ; мөн би тааллынхаа дагуу үйлдсэнийг та нар харлаа; мөн би бүр унаган жимсийг хадгалсан, тэр нь бүр эхлэлд байсны адил сайн бөлгөө. Мөн та нар адислагдсан болой; учир нь та нар надтай хамт миний жимсний талбайд хөдөлмөрлөхдөө хичээнгүй байлаа, мөн миний зарлигуудыг дагасан, мөн надад унаган жимсийг дахин гаргуулснаас жимсний талбай минь муудахаа больж мөн муу нь зайлуулагдан хаягдсан, болгоогтун жимсний талбайн минь жимсний улмаас та нар надтай хамт баясах болно.\n\n76 Учир нь болгоогтун, хурдан ирэх тэр улиралд зориулж би жимсний талбайнхаа жимсийг удаан хугацаанд өөртөө нөөцлөх болно; мөн би жимсний талбайгаа эцсийн удаа арчилсан мөн үүнийг тайрсан, мөн хөрсийг нь сийрүүлсэн, мөн үүнийг бордсон билээ; иймийн тул, би ярьсныхаа дагуу, удаан хугацаагаар уг жимснээс өөртөө нөөцлөх болно.\n\n77 Мөн муу жимс жимсний талбайд минь дахин ирэх цаг болоход, би сайныг бас мууг нь цуглуулах болно; мөн сайныг нь би өөртөө хадгалах болно, мөн мууг нь би өөрийнх нь байр луу хаях болно. Мөн тэгээд улирал бас төгсгөл ирнэ; мөн би жимсний талбайгаа галд шатаалгана.\n\n", "jacob 6": "[center][font_size=26]Бүлэг 6[/font_size][/center]\n\n[i]Их Эзэн эцсийн өдрүүдэд Израилыг буцаан авчрах болно—Дэлхий галаар шатаагдах болно—Хүмүүн галт болон хүхэрт нуураас зайлсхийхийн тулд Христийг дагах ёстой. Ойролцоогоор МЭӨ 544–421 он.[/i]\n\n1 Мөн эдүгээ, болгоогтун, ах дүү нар минь, би та нарт бошиглоно хэмээн хэлсэнчлэн, болгоогтун, энэ бол миний бошиглол—бошиглогч Зиносын Израилын угсааг таримал чидуны модтой адилтгасан, тэдний талаар түүний ярьсан зүйлс нь гарцаагүй улиран тохиох ёстой.\n\n2 Мөн тэрбээр хүмүүсээ нэгтгэхээр хоёр дахь удаагаа мутраа дахин хөдөлгөх тэр өдөр, Их Эзэний үйлчлэгчид түүний хүчээр жимсний талбайг нь арчилж мөн тайрч засахаар, тийм ээ, бүр эцсийн удаа урагш одох тэр өдөр болой; мөн үүний дараа төгсгөл удахгүй ирнэ.\n\n3 Мөн түүний жимсний талбайд хичээнгүйгээр хөдөлмөрлөсөн тэд хэчнээн ихээр адислагдсан билээ; мөн өөрсдийн байр луу хаягдах тэд хэчнээн ихээр зүхэгдсэн билээ! Мөн дэлхий галаар шатаагдах болно.\n\n4 Мөн Бурхан минь бидэнд хэчнээн нигүүлсэнгүй билээ, учир нь тэрбээр Израилын угсааны үндсүүдийг мөн мөчрүүдийг аль алиныг нь санадаг бөлгөө; мөн тэрбээр бүх өдрийн турш тэдэнд мутраа урагш сунгадаг; мөн тэд гөжүүд бас эсэргүүцэгч хүмүүс; гэвч зүрхээ хатууруулахгүй болгон нь Бурханы хаант улсад аврагдах болно.\n\n5 Иймийн тул, хайрт ах дүү нар минь, та нарыг наманчлаасай хэмээн, мөн зүрх сэтгэлийн бүрэн шийдэмгий байдалтайгаар ирж, мөн Бурхан та нарт үнэнч адил түүнд үнэнч байхыг би нухацтайгаар гуйна. Мөн түүний нигүүлслийн мутар та нарын зүг өдрийн гэрэлд сунгагдсан байхад, зүрх сэтгэлээ бүү хатууруулаач.\n\n6 Тийм ээ, өнөөдөр, хэрэв та нар түүний дууг сонсъё гэвэл зүрх сэтгэлээ бүү хатууруулаач; өөрөөр хэлбэл та нар яагаад үхэхийг хүснэ вэ?\n\n7 Учир нь болгоогтун, та нар Бурханы сайн үгээр бүх өдрийн турш арчлагдсаны дараа, та нар цавчигдан мөн галд хаягдах ёстой болж, муу жимс гаргах уу?\n\n8 Болгоогтун, та нар эдгээр үгийг эсэргүүцэх гэж үү? Та нар бошиглогчдын үгсийг эсэргүүцэх гэж үү; мөн түүний талаар ийм олон нь ярьсны дараа, Христийн талаар яригдсан үгсийг бүгдийг та нар эсэргүүцэх гэж үү; мөн Христийн сайн үгийг, мөн Бурханы хүчийг, мөн Ариун Сүнсний бэлгийг үгүйсгэж, мөн Ариун Сүнсийг няцаан, мөн та нарын төлөө зохиогдсон, гэтэлгэлийн агуу төлөвлөгөөгөөр элэг доог хийх гэж үү?\n\n9 Та нар хэрэв эдгээр зүйлийг үйлдвээс, Христ дэх гэтэлгэлийн мөн амилуулалтын хүч, та нарыг Бурханы индрийн өмнө ичгүүртэйгээр болон аймшигт гэмшилтэйгээр зогсоохоор авчрах болно гэдгийг та нар мэдэхгүй гэж үү?\n\n10 Мөн тэгвэл шударга ёсны хүчний дагуу, учир нь шударга ёс үгүйсгэгдэж чадахгүй, та нар галт ба хүхэрт нууранд орох ёстой, дөл нь унтраагдашгүй тэр, мөн утаа нь үүрд мөн мөнхөд уугих тэр, төгсгөлгүй тарчлал болох тэрхүү галт болон хүхэрт нууранд буюу.\n\n11 Ай тэгвэл, хайрт ах дүү нар минь, наманчлагтун та нар, мөн давчуу хаалгаар орогтун, мөн мөнх амьдралыг хүлээн авах хүртлээ нарийн зам дээр үргэлжлүүлэн явагтун.\n\n12 Ай мэргэн байгтун; би илүү юуг хэлж чадахсан билээ?\n\n13 Эцэст нь, Бурханы таалалт индрийн, ёс бус тэднийг аймшигт айдас мөн түгшүүрээр цохих тэрхүү индрийн өмнө би та нартай уулзах хүртэл, би та нартай салах ёс гүйцэтгэе. Амен.\n\n", "jacob 7": "[center][font_size=26]Бүлэг 7[/font_size][/center]\n\n[i]Шерим Христийг үгүйсгэн, Иаковтой маргаж, тэмдэг шаардан, мөн Бурханаар цохигдов—Бүх бошиглогч Христийн мөн Түүний Цагаатгалын тухай ярьдаг байсан—Нифайчууд өөрсдийн бүх өдрийн турш бэдрэгчдийн амьдралаар амьдарч, зовлон зүдгүүрт төрөөд, мөн леменчүүдээр үзэн ядагдав. Ойролцоогоор МЭӨ 544–421 он.[/i]\n\n1 Мөн эдүгээ улиран тохиох дор хэдэн жил улиран одсоны дараа, Нифайн хүмүүсийн дунд Шерим хэмээн нэрлэгдсэн нэгэн хүн ирэв.\n\n2 Мөнхүү улиран тохиох дор тэрээр ард түмний дунд номлож, мөн Христ гэж үгүй байх болно хэмээн тунхаглаж эхлэв. Мөн тэрээр хүмүүсийг зусардсан олон зүйл номлосон ажгуу; мөн Христийн сургаалыг устгаж болохын тулд тэр үүнийг хийсэн ажээ.\n\n3 Мөн тэрээр ард түмний зүрх сэтгэлийг төөрөгдүүлж болохын тулд хичээнгүй хөдөлмөрлөсөн, үүнийхээ хэрээр тэр олон зүрх сэтгэлийг төөрөгдүүлсэн ажээ; мөн Иаков намайг, ирэх тэрхүү Христэд итгэлтэй гэдгийг мэдсэний учир, тэрээр над дээр ирэх боломжийг ихэд эрэлхийлж байв.\n\n4 Мөн тэрээр эрдэмт нэгэн байснаас хүмүүний хэл ярианы төгс мэдлэгийг эзэмшсэн байв; иймийн тул, чөтгөрийн хүчний дагуу тэр ихээхэн зусардалтыг, мөн ярианы агуу чадварыг хэрэглэдэг байв.\n\n5 Мөн тэрээр намайг шашнаас минь гуйвуулахаар найдаж байв, эдгээр зүйлийн талаар миний үзсэн олон зүйл мөн олон илчлэл байсан хэдий ч буюу; тодруулбал би үнэхээр тэнгэр элч нарыг харж, мөн тэд надад тохинуулж байсан билээ. Мөн түүнчлэн, Их Эзэний дуу хоолой цагаас цагт надад бодит үгээр ярихыг би сонссон байв; иймийн тул, би гуйвуулагдаж чадахааргүй байв.\n\n6 Мөнхүү улиран тохиох дор тэрээр надад ирж, мөн ийм янзаар тэрээр надад ярьж, хэлсэн нь: Иаков ах аа, би тантай ярьж болох боломжийг ихэд эрэлхийлэв; учир нь та сайн мэдээ гэж нэрлэх тэрнийг буюу Христийн сургаалыг номлон, ихэд явдгийг тань би сонссон мөн түүнчлэн мэднэ.\n\n7 Мөн та энэ хүмүүсийн олныг нь төөрөгдүүлснээс тэд Бурханы зөв замыг гажуудуулсан, мөн зөв зам болох Мосегийн хуулийг эс дагадаг; мөн Мосегийн хуулийг, одоогоос олон зуун жилийн дараа ирэх болно гэж таны хэлдэг тэр нэгэн биетийг бишрэн шүтэхэд зориулан өөрчилдөг. Мөн эдүгээ болгоогтун, Шерим би, энэ бол Бурханыг доромжилсон хэрэг гэдгийг танд тунхаглаж байна; учир нь нэг ч хүн ийм зүйлийн талаар мэдэхгүй; учир нь тохиох зүйлсийн талаар хүн хэлж чадахгүй. Мөн иймэрхүү маягаар Шерим миний эсрэг маргав.\n\n8 Гэвч болгоогтун, Их Эзэн Бурхан өөрийн Сүнсийг миний бодгальд юүлж, үүний хэрээр би бүх үгэнд нь түүнийг мадалсан бөлгөө.\n\n9 Мөн би түүнд хэлэв: Та ирэх Христийг үгүйсгэнэ үү? Мөн тэр хэлэв: Хэрэв Христ гэж байх аваас, би түүнийг үгүйсгэх нь үгүй; гэвч Христ байхгүй гэдгийг би мэднэ, мөн байсан нь ч үгүй, бас хэзээ ч байх нь үгүй.\n\n10 Мөн би түүнд: Судруудад та итгэдэг үү? гэв. Мөн тэр, Тийм гэв.\n\n11 Мөн би түүнд хэлэв: Тэгвэл та тэдгээрийг ойлгодоггүй юм байна; учир нь тэдгээр нь Христийг үнэхээр гэрчилдэг. Болгоогтун, энэхүү Христийн талаар өгүүлээгүй л бол, нэгээхэн ч бошиглогч бошиглосон нь эсвээс бичсэн нь үгүйг би танд хэлнэ.\n\n12 Мөн үүгээр ч зогсохгүй—дараах нь надад үзүүлэгдсэн, учир нь би сонсож бас үзсэн; мөн дараах нь түүнчлэн надад Ариун Сүнсний хүчээр үзүүлэгдсэн болой; иймийн тул, хэрэв цагаатгал хийгдэхгүй аваас бүх хүн төрөлхтөн алдагдах ёстойг би мэднэ.\n\n13 Мөнхүү улиран тохиох дор тэрээр надад хэлэв: Та маш ихийг дамжуулан мэдэх түүгээр, Ариун Сүнсний хүчээр надад тэмдэг үзүүлээч.\n\n14 Мөн би түүнд хэлэв: Үнэн гэдгийг нь таны мэдэх зүйлд танд тэмдэг үзүүлэхийн тулд Бурханыг турших би хэн билээ? Гэсэн ч та үүнийг үгүйсгэнэ, яагаад гэвэл та чөтгөрийнх болой. Гэсэн хэдий ч, миний хүслээр болох нь үгүй; гэхдээ хэрэв Бурхан таныг цохивол, тэр нь түүний тэнгэрт мөн газарт хүчтэйг танд үзүүлэх тэмдэг болог; мөн түүнчлэн, тэр нь Христ ирэх болно гэсний тэмдэг болог. Мөн, ай Их Эзэн минь, минийх бус харин таны тааллаар хийгдэх болтугай.\n\n15 Мөнхүү улиран тохиох дор Иаков би, эдгээр үгийг ярьсны дараа, Их Эзэний хүч түүн дээр ирж, үүний хэрээр тэр газарт унав. Мөнхүү улиран тохиох дор тэр олон өдрийн турш сувилуулсан бөлгөө.\n\n16 Мөнхүү улиран тохиох дор тэрбээр хүмүүст: Маргааш нэгдэн цугларцгаа, учир нь би үхэх болно; иймийн тул, би үхэхээсээ өмнө хүмүүст ярихыг хүсэж байна хэмээв.\n\n17 Мөнхүү улиран тохиох дор маргааш нь олон хүн нэгдэн цуглуулагдсан байв; мөн тэрээр тэдэнд тодорхой ярьж мөн тэдэнд өөрийн заасан зүйлсээ үгүйсгэв, мөн Христийг, мөн Ариун Сүнсний хүчийг, мөн тэнгэр элч нарын тохинууллыг тунхаглан зарлав.\n\n18 Мөн тэрээр чөтгөрийн хүчээр мэхлэгдсэн байснаа тэдэнд тодорхой ярив. Мөн тэрээр тамын тухай, мөн үүрд мөнхийн тухай, мөн мөнхийн шийтгэлийн тухай ярьсан бөлгөө.\n\n19 Мөн тэрээр хэлэв: би Бурханд худал хэлсний учир, уучлагдашгүй нүгэл үйлдлээ хэмээн айж байна би; учир нь би Христийг үгүйсгэж, мөн би судруудад итгэдэг хэмээн хэлсэн билээ; мөн тэдгээр нь үнэхээр түүнийг гэрчилдэг. Мөн би тийн Бурханд худлаа хэлсэн учир миний байдал аймшигтай байх болно хэмээн маш их айж байна; гэвч би Бурханд нүглээ хүлээж байгаа болой.\n\n20 Мөнхүү улиран тохиох дор тэр тэдгээр үгийг хэлээд тэрээр өөр юу ч хэлж чадсангүй, мөн түүний сүнс орхин одов.\n\n21 Мөн тэрээр бараг сүнс нь орхих гэж байхад эдгээр зүйлийг ярихыг олон түмэн гэрчлээд, тэд үлэмж ихээр гайхширсан байв; үүний хэрээр Бурханы хүч тэдэн дээр доошлон ирж, мөн тэд эзэгнэгдсэнээс газарт унасан болой.\n\n22 Эдүгээ, энэ явдал нь Иаков надад тааламжтай байв, учир нь тэнгэр дэх Эцэгээсээ би үүнийг хүссэн юм; өөрөөр хэлбэл тэрээр миний гуйлтыг сонсож мөн миний залбиралд хариулсан бөлгөө.\n\n23 Мөнхүү улиран тохиох дор амар амгалан болон Бурханы хайр ард түмний дунд дахин сэргээгдсэн байв; мөн тэд судруудыг судалж, мөн ёс бус энэ хүний үгсийг дахин анхаарсангүй.\n\n24 Мөнхүү улиран тохиох дор леменчүүдийг үнэний мэдлэгт дахин оруулах болон сэргээхийн тулд олон арга сэдэгдсэн байлаа; гэвч энэ бүгд үр дүнгүй байв, учир нь тэд дайнуудад болон цус урсгахдаа баясдаг байв, мөн өөрсдийнх нь ах дүүс болох бидний эсрэг мөнхийн үзэн ядалтыг агуулдаг байв. Мөн тэд зэвсгийнхээ хүчээр биднийг устгахыг үргэлж эрэлхийлж байв.\n\n25 Иймийн тул, Нифайн ард түмэн өөрсдийн Бурханд болон авралын хаданд итгэж, мөн өөрсдийн зэр зэвсэг, мөн өөрсдийн бүх хүч чадлаар тэдний эсрэг бэхлэн хамгаалсан билээ; иймийн тул, тэд дайснуудаа ялан дийлэгсэд хэвээр байсан бөлгөө.\n\n26 Мөнхүү улиран тохиох дор Иаков би өтөлж эхлэв; мөн энэ хүмүүсийн цэдэг Нифайн бусад ялтас дээр хадгалагдсан учир, иймийн тул, өөрт буй мэдлэгийн дагуу бичиглэснээ тунхагласнаар би энэхүү цэдгийг дуусгая, бид ганцаардмал мөн нухацтай хүмүүс, бэдрэгчид, Иерусалимаас хөөгдсөн, аглаг буйдад зовлон дунд төрсөн, түүнчлэн дайн тэмцлийг өдөөсөн үзэн ядалтаар ах дүүсээрээ үзэн ядагдаж байсан учир; иймийн тул, бид өөрсдийн өдрүүдээ гашуудалд өнгөрөөн, цаг хугацаа бидэнтэй хамт улиран одож, мөн түүнчлэн бидний амьдрал зүүдэнд байсан мэт улиран оджээ хэмээн хэлснээр дуусгая.\n\n27 Мөн Иаков би, булшиндаа удахгүй доош орох ёстойгоо ойлгов; иймийн тул, би хүү Иностоо хэлэв: Энэ ялтаснуудыг авагтун. Мөн миний ах Нифайн надад зарлигласан зүйлийг би түүнд хэлсэн бөлгөө, мөн тэрээр зарлигуудад дуулгавартай байхаа амласан болой. Мөн би багахныг бичиглэсэн буй эдгээр ялтас дээрх бичиглэлээ төгсгөл болгоё; мөн ах дүүсийн маань олон нь миний үгсийг унших болов уу гэж найдан, уншигчтай би салах ёс гүйцэтгэе. Ах дүүс минь, Бурхан та нартай хамт байг.\n\n", "enos 1": "[center][font_size=26]Иносын Ном[/font_size][/center]\n\n[center][font_size=26]Бүлэг 1[/font_size][/center]\n\n[i]Инос хүчтэйгээр залбирч мөн нүглийнхээ ангижралыг хүлээн авав—Их Эзэний дуу хоолой түүний оюун ухаанд ирж, леменчүүдэд ирээдүйн өдөр авралыг амлав—Нифайчууд леменчүүдийг залруулахаар эрэлхийлэв—Инос өөрийн Гэтэлгэгчид баясав. Ойролцоогоор МЭӨ 420 он.[/i]\n\n1 Болгоогтун, мөнхүү улиран тохиох дор Инос би, миний эцэг шударга хүн байсныг мэдэж байв—учир нь тэрээр надад өөрийн хэлийг зааж, мөн түүнчлэн Их Эзэний халамж болон зөвлөгөөгөөр заан хүмүүжүүлсэн болой—мөн үүний учир Бурханы минь нэр алдаршиг—\n\n2 Мөн нүглийнхээ ангижралыг хүлээн авахаас өмнө, би Бурханы өмнө хэрхэн шаргуу гуйснаа та нарт би хэлэх болно.\n\n3 Болгоогтун, би ан агнахаар ойд очив; мөн мөнх амьдралын болон гэгээнтнүүдийн баяслын талаар эцгийнхээ ярьж байхыг олонтоо сонссон тэр үгс зүрх сэтгэлд минь гүнзгий шингэсэн байв.\n\n4 Мөн бодгаль минь эгээрэн хүсэж байв; мөн Бий Болгогчийнхоо өмнө би сөхөрч, мөн бодгалийнхаа төлөө хүчит залбирлаар мөн гуйлтаар түүнээс гуйсан; мөн бүх өдрийн турш би түүнээс гуйв; тийм ээ, мөн шөнө болоход би дуугаа өндөрсгөн үргэлжлүүлсээр байсан учир энэ нь тэнгэрт хүрсэн бөлгөө.\n\n5 Мөн нэгэн дуу хоолой надад ирж, өгүүлсэн нь: Инос оо, нүглүүд чинь өршөөгдсөн, мөн чи адислагдах болно хэмээв.\n\n6 Мөн Инос би, Бурхан худал хэлж эс чадахыг мэдэж байв; иймийн тул, миний гэмшил арилгагдсан бөлгөө.\n\n7 Мөн би хэлэв: Их Эзэн, энэ нь яаж хийгддэг вэ?\n\n8 Мөн тэрээр надад хэлэв: Чиний урьд нь хэзээ ч сонсож бас харж байгаагүй тэрхүү Христэд итгэлтэйн чинь учир буюу. Мөн тэрээр өөрийгөө маханбодод үзүүлэхээс өмнө олон жил улирч одно; иймийн тул, явагтун, итгэл чинь чамайг ариутгалаа.\n\n9 Эдүгээ, улиран тохиох дор би эдгээр үгийг сонсоод, өөрийн ах дүү нар, нифайчуудын сайн сайхны төлөө хүслийг мэдэрч эхэллээ; иймийн тул, би тэдний төлөө бүх сэтгэлээ Бурханд юүлсэн бөлгөө.\n\n10 Мөн намайг тийн сүнсэндээ зүдэрч байхад, болгоогтун, Их Эзэний дуу хоолой миний оюунд дахин ирж, өгүүлсэн нь: Зарлигуудыг минь дагах ах дүүсийн чинь чармайлтын дагуу би тэдэнд зочлох болно. Би тэдэнд энэ нутгийг өгсөн билээ, мөн энэ нь ариун нутаг; мөн алдсын учир бус аваас би үүнийг зүхэх нь үгүй; иймийн тул, би хэлснийхээ дагуу ах дүүст чинь зочлох болно; мөн тэдний зөрчлүүдийг өөрсдийнх нь толгой дээр шаналлын хамт би доош авчрах болно.\n\n11 Мөн Инос би эдгээр үгийг сонссоны дараа, Их Эзэнд итгэх итгэл минь гуйвшгүй болж эхлэв; мөн би өөрийн ах дүүс, леменчүүдийн төлөө удаан хугацаанд машид ихээр зүдэрч түүнд залбирав.\n\n12 Мөнхүү улиран тохиох дор байдгаараа хичээнгүйлэн залбирч мөн хөдөлмөрлөсний дараа, Их Эзэн надад: Итгэлийн чинь улмаас, хүслийн чинь дагуу би чамд өгнө хэмээв.\n\n13 Мөн эдүгээ болгоогтун, түүнээс миний хүссэн тэрхүү хүсэл энэ байв—хэрэв миний ард түмэн, нифайчууд, зөрчилд унаж мөн ямар нэгэн байдлаар устгагдах аваас, мөн леменчүүд устгагдахгүй байх аваас, Их Эзэн Бурхан нифайчууд болох миний ард түмний цэдгийг, бүр өөрийн ариун мутрын хүчээр байлаа ч, хадгалан үлдээгээсэй; энэ нь ирээдүйн нэгэн өдөр леменчүүдэд, тэд авралд авчрагдаж болох магад хэмээн илрүүлэгдэж болохын тулд болой—\n\n14 Учир нь одоо бол тэднийг үнэн итгэлд сэргээх гэсэн бидний зүтгэлүүд үр дүнгүй байв. Мөн хэрэв энэ нь боломжтой байвал тэд бидний цэдгүүдийг мөн биднийг, мөн түүнчлэн бидний эцэг өвгөдийн бүх уламжлалыг устгах болно хэмээн тэд уурандаа ам өчиг өргөсөн бөлгөө.\n\n15 Иймийн тул, Их Эзэн Бурхан бидний цэдгүүдийг хадгалан үлдээх чадвартайг би мэдэж байсан учир, би түүнээс үргэлжлүүлэн гуйв, учир нь тэрээр надад: Чи Христийн нэрээр хүлээн авах болно хэмээн итгэлтэйгээр гуйсан юуг ч болов, чи хүлээн авах болно хэмээн хэлсэн болой.\n\n16 Мөн надад итгэл байж, мөн би Бурханд түүнээс цэдгүүдийг хадгалан үлдээхийг гуйн залбирсан болой; мөн тэрээр тэдгээрийг өөрийн тогтоосон цагт леменчүүдэд авчрах болно хэмээн надтай гэрээлсэн бөлгөө.\n\n17 Мөн Инос би, энэ нь түүний хийсэн тэрхүү гэрээний дагуу байхыг мэдсэн бөлгөө; иймийн тул, бодгаль минь амрав.\n\n18 Мөн Их Эзэн надад хэлэв: Чиний эцэг өвгөд түүнчлэн энэ зүйлийг надаас хүссэн юм; мөн энэ нь тэдний итгэлийн дагуу гүйцэлдэх болно; учир нь тэдний итгэл чинийхтэй адил байсан бөлгөө.\n\n19 Мөнхүү улиран тохиох дор Инос би, ирэх зүйлсийн талаар бошиглон, мөн өөрийн сонссон мөн үзсэн зүйлсийн тухай гэрчлэн Нифайн ард түмний дунд явсан бөлгөө.\n\n20 Мөн Нифайн ард түмэн леменчүүдийг Бурханы үнэн итгэлд сэргээхээр шаргуу эрэлхийлснийг би гэрчилж байна. Гэвч бидний хөдөлмөр үр дүнгүй байв; тэдний үзэн ядалт хувиршгүй тогтож, мөн тэд хилэнцэт чанартаа удирдагдсан учир тэд зэрлэг, догшин ширүүн, мөн цусанд дуртай хүмүүс болж, хиймлийг шүтэх явдал ба бузар байдлаар дүүрсэн болой; агнасан амьтдаараа хооллон; майханд амьдарч, мөн хэвлийн тус газраараа богино арьс бүслэн мөн үсээ хусаад, аглаг буйдад хэрэн тэнүүчлэх бөлгөө; мөн тэд нум суманд, мөн тахир сэлэм, мөн сүхэнд чадварлаг байлаа. Мөн тэдний олон нь түүхий махнаас өөр юуг ч эс иддэг байв; мөн тэд биднийг устгахаар үргэлж эрэлхийлдэг байсан болой.\n\n21 Мөнхүү улиран тохиох дор Нифайн ард түмэн газар боловсруулж, мөн бүх төрлийн будаа тариа, мөн жимс ургуулж, мөн мал сүргийг, мөн янз бүрийн малыг төрөл төрлөөр нь, мөн ямаа, бас зэрлэг ямаа, мөн түүнчлэн олон адуу өсгөсөн болой.\n\n22 Мөн бидний дунд үлэмж олон бошиглогч байв. Мөн ард түмэн нь гөжүүд, ойлгохдоо удаан хүмүүс байв.\n\n23 Мөн үлэмж хатуу байдлаар, дайнууд мөн тэмцлүүд, мөн устгалуудын талаар номлож мөн бошиглохоос, мөн үхлийг, мөнхийн хугацааг, мөн Бурханы хүч болон шийтгэлүүд, мөн эдгээр бүх зүйлийг үргэлж сануулахаас—тэднийг Их Эзэнээс айх айдаст байлгахын тулд үргэлж өдөөхөөс бусдаар бол юу ч байсангүй. Эдгээр зүйлээс, мөн ярихдаа үлэмж агуу тодорхой байхаас өөр, тэднийг устгал руу доош хурдан явахаас хамгаалах өөр юу ч эс байсныг би хэлнэ. Мөн ийм маягаар тэдний талаар би бичиглэх буюу.\n\n24 Мөн би амьдралынхаа өдрүүдэд нифайчууд бас леменчүүдийн хоорондоо дайтахыг үзсэн болой.\n\n25 Мөнхүү улиран тохиох дор би өтөлж эхлэв, мөн бидний өвөг Лихай Иерусалимыг орхисон тэр цагаас нэг зуун далан есөн жил улиран оджээ.\n\n26 Мөн би удахгүй доош булшиндаа орох ёстойгоо мэдэв, мөн Бурханы хүч надад нөлөөлсөн учир би энэ ард түмэнд номлож мөн бошиглон, мөн Христ дэх тэрхүү үнэний дагуу үгийг тунхаглах ёстой байв. Мөн би үүнийг бүх өдрийнхээ турш тунхагласан мөн дэлхийн зүйлсээс илүүгээр үүнд баяссан бөлгөө.\n\n27 Мөн би Гэтэлгэгчтэйгээ хамт байх тэрхүү амрах газартаа удахгүй явна; учир нь би түүнд амрах болно гэдгээ мэднэ. Мөн зуурдын бие минь үхэшгүй байдлыг өмсөх, мөн түүний өмнө зогсох тэр өдөрт баясна би; тэгээд түүний царайг тааламжтайгаар харж, мөн тэрээр надад: Надад ирэгтүн, адислагдсан болой чи, миний Эцэгийн харшуудад чамд зориулан бэлтгэгдсэн байр буй гэж хэлэх болно. Амен.\n\n", "jarom 1": "[center][font_size=26]Жеромын Ном[/font_size][/center]\n\n[center][font_size=26]Бүлэг 1[/font_size][/center]\n\n[i]Нифайчууд Мосегийн хуулийг дагаж, Христийн ирэлтийг харуулдан, мөн уг нутагт дэгжив—Хүмүүсийг үнэний замд үлдээхээр олон бошиглогч хөдөлмөрлөв. Ойролцоогоор МЭӨ 399–361 он.[/i]\n\n1 Эдүгээ болгоогтун, Жером би, эцэг Иносынхоо зарлигийн дагуу бидний удмын бичиг хадгалагдаж болохын тулд хэдэн үг бичье.\n\n2 Мөн эдгээр ялтас жижиг учир мөн эдгээр зүйл бидний ах дүүс леменчүүдэд туслах зорилготойгоор бичигдсэн учир, иймийн тул, би багыг бичих нь зайлшгүй хэрэгтэй; гэвч би өөрийн бошиглолын, бас өөрийн илчлэлүүдийн зүйлсийг бичих нь үгүй. Учир нь эцэг өвгөдийнхөө бичиглэснээс илүү юуг би бичиж чадахсан билээ? Учир нь тэд авралын төлөвлөгөөг илчилсэн бус уу? Би та нарт хэлнэ, Тийм ээ; мөн энэ нь надад хангалттай.\n\n3 Болгоогтун, энэ хүмүүсийн зүрх сэтгэл хатуу, мөн чих нь дүлий, мөн оюун нь харалган, мөн хүзүү нь гөжүүд учир, тэдний дунд их зүйл хийгдэх нь шаардлагатай; гэсэн хэдий ч Бурхан тэдэнд үлэмжийн нигүүлсэнгүй, мөн өдий болтол тэднийг энэ газрын гадаргуугаас арчиж зайлуулаагүй байгаа билээ.\n\n4 Мөн олон илчлэл авсан нь бидний дунд олон буй, учир нь тэд бүгд гөжүүд бус. Мөн гөжүүд бус бас итгэлийг агуулах тэд бүгд, итгэлийнх нь дагуу хүмүүсийн үрсэд үзүүлэх тэрхүү Ариун Сүнстэй тэд дотно нөхөрлөх бөлгөө.\n\n5 Мөн эдүгээ, болгоогтун, хоёр зуун жил улиран одов, мөн Нифайн ард түмэн уг нутагт хүчирхэг болсон бөлгөө. Тэд Мосегийн хуулийг дагахаар мөн хүндэтгэлийн өдрийг Их Эзэнд ариунаар хадгалахаар мэрийсэн билээ. Мөн тэд Бурханыг хараасан нь үгүй; бас тэд Түүнийг доромжилсон нь ч үгүй. Мөн уг нутгийн хуулиуд үлэмж чанд байв.\n\n6 Мөн тэд, мөн леменчүүд ч түүнчлэн энэ газрын гадаргуу дээр ихэд тархсан байв. Мөн тэд нифайчуудаас тоогоор үлэмж давуу байв; мөн тэд аллагад дурлаж мөн зэрлэг амьтдын цус уух бөлгөө.\n\n7 Мөнхүү улиран тохиох дор нифайчууд бидний эсрэг тулалдахаар тэд олон удаа ирэв. Гэвч манай хаад мөн бидний удирдагчид Их Эзэнд итгэх итгэлдээ хүчирхэг хүмүүс байв; мөн тэд Их Эзэний замуудыг ард түмэнд заасан болой; иймийн тул, бид леменчүүдийн эсрэг зогсож мөн тэднийг өөрсдийн нутгаас хөөн зайлуулж, мөн хотуудаа, эсвээс бидний өв болох аливаа газрыг бэхлэн хамгаалж эхлэв.\n\n8 Мөн бид үлэмж өнөр өтгөн болж, мөн газрын гадаргуугаар нэг тархав, мөн алт, мөнгө, үнэт зүйлс, мөн сайн хийцэт модон урлал, барилгууд, бас хөдөлгүүр, мөн түүнчлэн төмөр болон зэс, мөн гууль болон гангаар үлэмж баян болсон байв, мөн газар боловсруулах бүх төрлийн янз бүрийн хэрэгсэл, мөн дайны зэвсгүүд—тийм ээ, хурц үзүүрт сум, чичлүүр, хатгуур сум, мөн жад, бас дайны бүх бэлтгэлийг хийсэн болой.\n\n9 Мөн леменчүүдтэй тулахаар тийн бэлтгэсэн байсан учир, тэд бидний эсрэг амжилт олсонгүй. Харин бидний эцэг өвгөдөд Их Эзэний: Миний зарлигуудыг сахихын хэрээр та нар уг нутагт дэгжих болно хэмээсэн үг нотлогдсон болой.\n\n10 Мөнхүү улиран тохиох дор хэрэв тэд зарлигуудыг үл сахиж, харин зөрчилд унах аваас энэ нутгийн гадаргуугаас устгагдах болно гэсэн Бурханы үгийн дагуу Их Эзэний бошиглогчид Нифайн ард түмэнд сэрэмжлүүлж байсан бөлгөө.\n\n11 Иймийн тул, бошиглогчид, пристүүд мөн багш нар хичээнгүй байхыг ард түмэнд тэсвэр тэвчээртэйгээр ухуулж, хичээнгүйлэн хөдөлмөрлөж байв; Мосегийн хуулийг мөн үүний өгөгдсөн учрыг заасан болой; тэдэнд Мессиаг харуулдан хүлээхийг мөн тэрээр аль хэдийн ирчихсэн мэт түүнийг ирнэ гэдэгт итгэхийг ятгаж байв. Мөн тэд ийм маягаар тэдэнд зааж байлаа.\n\n12 Мөнхүү улиран тохиох дор тэд түүнчлэн үйлдсэнээр тэднийг энэ газрын гадаргуу дээр устгагдахаас сэргийлсэн болой; учир нь тэд үгээр тэдний зүрхийг хатгаж, үргэлж тэднийг наманчлалд өдөөн хүргэж байв.\n\n13 Мөнхүү улиран тохиох дор хоёр зуун гучин найман жил—цагийн ихэнх нь дайнууд, мөн тэмцлүүд, мөн маргааны байдалд улиран одов.\n\n14 Мөн Жером би илүүг бичих нь үгүй, учир нь ялтаснууд жижиг болой. Гэвч болгоогтун, ах дүүс минь, та нар Нифайн бусад ялтсыг үзэж болно; учир нь болгоогтун, тэдгээрийн дээр хаадын бичиглэсэн, эсвээс тэдний бичүүлсэн тэр дайнуудын маань тухай цэдгүүд сийлэгдсэн буй.\n\n15 Мөн би эдгээр ялтсыг хүү Омнайнхаа гарт, тэдгээр нь миний өвгөдийн зарлигуудын дагуу хадгалагдаж болохын тулд шилжүүлэх бөлгөө.\n\n", "omni 1": "[center][font_size=26]Омнайн Ном[/font_size][/center]\n\n[center][font_size=26]Бүлэг 1[/font_size][/center]\n\n[i]Омнай, Амарон, Чемиш, Абинадом, мөн Амаликай нар ээлж дараалан цэдгүүдийг бичиглэв—Зедикиагийн өдрүүдэд Иерусалимаас ирсэн, Зарахемлагийн хүмүүсийг Мозая илрүүлж мэдэв—Мозая тэдний дээр хаанаар томилогдов—Зарахемла дахь Мюлекийн үр удам жаредчуудын сүүлчийн хүн болох Кориантумрыг олж илрүүлэв—Бенжамин хаан Мозаяг залгамжлав—Хүмүүс өөрсдийн сүнсийг Христэд өргөл болгож өргөвөл зохино. Ойролцоогоор МЭӨ 323–130 он.[/i]\n\n1 Болгоогтун, улиран тохиох дор Омнай би, өөрийн эцэг Жеромоор, эдгээр ялтас дээр удмын бичгээ хадгалж үлдээхийн тулд заримыг бичих ёстой хэмээн зарлигдуулсан учир—\n\n2 Иймийн тул, миний өдрүүдэд, би өөрийн ард түмэн нифайчуудыг дайснууд нь болох леменчүүдийн гарт орохоос хамгаалахын тулд би илдээр ихэд тулалдсаныг та нар мэдээсэй хэмээнэ. Гэвч болгоогтун, би өөрөө бол ёс бус нэгэн, мөн би Их Эзэний зарчмууд мөн зарлигуудыг зохих ёсоор дагасан нь үгүй.\n\n3 Мөнхүү улиран тохиох дор хоёр зуун далан зургаан жил улирч одов, мөн бид амар амгалангийн олон улирлыг үдлээ; мөн бидэнд ширүүн дайн мөн цус урсгалтын олон улирал тохиосон бөлгөө. Тийм ээ, мөн дүгнэж хэлэхэд, хоёр зуун наян хоёр жил улирч одлоо, мөн эцэг өвгөдийнхөө зарлигуудын дагуу эдгээр ялтсыг би хадгалсан билээ; мөн тэдгээрийг би хүү Амарондаа даатган шилжүүлэв. Ингээд би төгсгөе.\n\n4 Мөн эдүгээ Амарон би, эцгийнхээ номд өөрийн бичих цөөн зүйлийг бичье.\n\n5 Болгоогтун, улиран тохиох дор гурван зуун хорин жил улирч, мөн нифайчуудын илүү ёс бус хэсэг нь устгагдсан бөлгөө.\n\n6 Учир нь Их Эзэн зөвшөөрөөгүй, тэрээр тэднийг Иерусалим нутгаас удирдан гаргаад мөн тэднийг дайсныхаа гарт орохоос нь хамгаалан хадгалсны дараа, тийм ээ, бидний эцэг өвгөдөд түүний ярьсан дараах үгс хэрэгжихгүй байхыг тэрээр зөвшөөрөхгүй болой, хэлрүүн: Та нар миний зарлигуудыг сахихгүй байхын хэрээр та нар уг нутагт хөгжин дэгжихгүй.\n\n7 Иймийн тул, Их Эзэн тэдэнд агуу шийтгэлээр зочилсон ажгуу; гэсэн хэдий ч, тэрээр зөв шударгыг үйлдэгчид мөхөхгүй байхын тулд тэднийг хэлтрүүлсэн, харин тэднийг дайснуудынх нь гараас чөлөөлсөн билээ.\n\n8 Мөнхүү улиран тохиох дор би уг ялтаснуудыг дүү Чемишдээ дамжуулан өглөө.\n\n9 Эдүгээ Чемиш би, өөрийн бичих цөөн зүйлийг ахынхаа бичсэн тэрхүү номд бичиглэе; учир нь болгоогтун, би түүний сүүлчийн бичиглэлийг, тэрээр үүнийг өөрийн гараар бичсэнийг харсан билээ; мөн тэр тэдгээрийг надад дамжуулсан тэр өдөр үүнийг бичсэн бөлгөө. Мөн ийм маягаар бид цэдгүүдийг бичиглэдэг, учир нь энэ нь бидний эцэг өвгөдийн зарлигуудын дагуу буюу. Ингээд би төгсгөе.\n\n10 Болгоогтун, Абинадом би бол Чемишийн хүү билээ. Болгоогтун, улиран тохиох дор миний ард түмэн болох нифайчууд мөн леменчүүдийн хооронд болсон их дайн, тэмцлүүдийг би үзэв; мөн би илдээрээ, ах дүүсээ өмгөөлөн олон леменчүүдийн амийг авсан билээ.\n\n11 Мөн болгоогтун, энэ хүмүүсийн цэдэг үеэс үед дамжин, хаадад байх ялтаснууд дээр сийлэгдсэн бөлгөө; мөн би бичиглэгдсэнээс гадуур ямар ч илчлэл бас бошиглолын талаар эс мэднэ; иймийн тул, хангалттай нь бичигдсэн болой. Мөн би төгсгөе.\n\n12 Болгоогтун, би Амаликай, Абинадомын хүү болой. Болгоогтун, Зарахемлагийн нутагт хаан суулгагдсан Мозаягийн талаар зарим зүйлийг би та нарт ярих болно; учир нь болгоогтун, тэрээр Нифайн нутгаас зугтан гарч, аглаг буйд руу явж, мөн Их Эзэний дуу хоолойг анхааран сонсох тэр бүгд түүнчлэн түүнтэй хамт уг нутгаас гарвал зохино хэмээн тэрээр Их Эзэнээр сэрэмжлүүлэгдсэн болой—\n\n13 Мөнхүү улиран тохиох дор тэрээр Их Эзэний түүнд зарлигласны дагуу үйлдсэн болой. Мөн Их Эзэний дуу хоолойг анхаарсан болгон нь, тэд уг нутгийг орхин, аглаг буйд руу одов; мөн тэд олон номлол мөн бошиглолуудаар удирдагдаж байсан бөлгөө. Мөн тэд үргэлж Бурханы үгээр сургагдаж байв; мөн тэд аглаг буйдыг туулан Зарахемлагийн нутаг гэж нэрлэгдсэн тэр нутагт тэд уруудан иртлээ түүний мутрын хүчээр удирдагдсан ажээ.\n\n14 Мөн тэд Зарахемлагийн ард түмэн гэж нэрлэгдсэн, тэрхүү хүмүүсийг олов. Эдүгээ, Зарахемлагийн ард түмний дунд агуу их баяр хөөр болов; мөн Их Эзэн Мозаягийн хүмүүсийг иудейчүүдийн цэдгийг агуулсан гуулин ялтаснуудын хамт илгээсний учир, Зарахемла ч түүнчлэн үлэмж баяртай байв.\n\n15 Болгоогтун, улиран тохиох дор Иудагийн хаан Зедикиа Вавилонд олзлогдон аваачигдсан тэр үед Зарахемлагийн хүмүүс Иерусалимаас гарч ирснийг Мозая олж мэдэв.\n\n16 Мөн тэд аглаг буйдад аялж, мөн Их Эзэний мутраар их усыг туулан, Мозая тэднийг олсон тэр нутагт авчрагдсан байлаа; мөн тэд тэр цагаас хойш тэнд оршин суусан бөлгөө.\n\n17 Мөн Мозая тэднийг олсон тэр цагт тэд тоолшгүй олон болсон байв. Гэсэн хэдий ч, тэдэнд олон дайн мөн ширүүн тэмцлүүд байв, мөн цагаас цагт илдэнд эрсдэн унаж байжээ; мөн тэдний хэл будилуулагдсан байв; мөн тэд өөрсөдтэйгөө цэдгүүдийг авчраагүй байв; мөн тэд өөрсдийг нь Бүтээгч байдгийг үгүйсгэсэн бөлгөө; мөн тэднийг Мозая ч, бас Мозаягийн хүмүүс ч ойлгож эс чадсан буюу.\n\n18 Гэвч улиран тохиох дор Мозая, тэдэнд өөрийн хэлийг заалгах болгов. Мөнхүү улиран тохиох дор тэд Мозаягийн хэлийг заалгасны дараа, Зарахемла эцэг өвгөдийнхөө ургийг санаж байгаагийнхаа дагуу өгөв; мөн тэдгээр нь бичигдсэн, гэхдээ энэ ялтаснуудад бус болой.\n\n19 Мөнхүү улиран тохиох дор Зарахемлагийн мөн Мозаягийн ард түмэн хамтран нэгдэв; мөн Мозая тэдний хаан байхаар тохоогдов.\n\n20 Мөнхүү улиран тохиох дор Мозаягийн өдрүүдэд, дээр нь сийлбэр бүхий том чулуу түүнд авчрагдсан байв; мөн тэрээр уг сийлбэрийг Бурханы бэлгээр болон хүчээр хөрвүүлсэн бөлгөө.\n\n21 Мөн тэдгээр нь Кориантумр гэгч нэгний мөн түүний алагдсан хүмүүсийн шастирыг өгүүлэв. Мөн Коринтумр нь Зарахемлагийн ард түмнээр олж мэдэгдсэн байв; мөн тэрээр тэдэнтэй есөн сар орчмын турш амьдарсан буюу.\n\n22 Энэ нь түүнчлэн түүний эцэг өвгөдийн талаар цөөн үгийг өгүүлсэн бөлгөө. Мөн түүний анхны эцэг эх нь Их Эзэн хүмүүсийн хэлийг будилуулсан тэр цагт, уг цамхгаас ирсэн буюу; мөн Их Эзэний ял, түүний шударга шүүлтийн дагуу тэдэн дээр оногдсон ажгуу; мөн тэдний яснууд нутгийн умардад таран хэвтэх аж.\n\n23 Болгоогтун, Амаликай би, Мозаягийн өдрүүдэд төрсөн билээ; мөн би амьдралдаа түүний насан өөд болохыг харав; мөн түүний хүү Бенжамин, түүний оронд засаглан суух бөлгөө.\n\n24 Мөн болгоогтун, Бенжамин хааны өдрүүдэд, нифайчууд мөн леменчүүдийн дунд ширүүн дайн мөн их цус урсахыг би үзэв. Гэвч болгоогтун, нифайчууд тэднийг ихэд давамгайлах байдалд хүрэв; тийм ээ, үүний хэрээр Бенжамин хаан тэднийг Зарахемлагийн нутгаас туун гаргасан бөлгөө.\n\n25 Мөнхүү улиран тохиох дор би өтөлж эхлэв; мөн үр удам үгүйн учир, мөн Бенжамин хаан Их Эзэний өмнө шударга хүн болохыг мэдэхийн учир, иймийн тул, би эдгээр ялтсыг түүнд дамжуулах болно, мөн бүх хүнийг Израилын Ариун Нэгэн, Бурханд ирж, мөн бошиглолуудад мөн илчлэлүүдэд, мөн тэнгэр элч нарын тохинуулалд, мөн хэлээр ярихын бэлэгт, мөн хэлийг хөрвүүлэхийн бэлэгт мөн сайн болох тэр бүх зүйлд итгэхийг ятгана; өөрөөр хэлбэл, Их Эзэнээс ирээгүй л бол ямар ч сайн нь үгүй: мөн хилэнцэт тэр нь чөтгөрөөс ирдэг бөлгөө.\n\n26 Мөн эдүгээ, хайрт ах дүү нар минь, та нарыг Израилын Ариун Нэгэн болох Христэд ирж, мөн түүний авралаас мөн түүний гэтэлгэлийн хүчнээс хүртээсэй хэмээнэ би. Тийм ээ, түүнд ирэгтүн, мөн өөрийн бүхэл сүнсийг түүнд өргөл болгон өгөгтүн, мөн мацаг барьж бас залбирахаа үргэлжлүүл, мөн эцсийг хүртэл тэвчигтүн; мөн Их Эзэн амьдын адил та нар аврагдах болно.\n\n27 Мөн эдүгээ би Нифайн нутагт буцахаар аглаг буйдад одсон хэдэн тооны хүмүүсийн талаар заримыг ярья; тодруулбал, өвийн нутгаа эзэмших хүсэлтэй тэд нь олон тоотой байв.\n\n28 Иймийн тул, тэд аглаг буйдад одсон юм. Мөн тэдний удирдагч хүчтэй бас чадалтай хүн, мөн гөжүүд нэгэн байлаа, иймийн тул тэрээр тэдний дунд зөрчилдөөн үүсгэсэн ажгуу; мөн тэд аглаг буйдад, тавиас бусад нь бүгд алагдаж, мөн тэд Зарахемлагийн нутагт эргэж ирсэн бөлгөө.\n\n29 Мөнхүү улиран тохиох дор тэд түүнчлэн нилээд олон тооны хүнийг дагуулаад, мөн дахин аглаг буйдад аянд гарсан болой.\n\n30 Мөн Амаликай миний дүү, түүнчлэн тэдэнтэй хамт явсан болой; мөн түүнээс хойш тэдний талаар сураг сонсоогүй билээ. Мөн миний доош булшиндаа хэвтэх минь дөхсөн болой; мөн эдгээр ялтас дүүрчээ. Мөн би яриагаа төгсгөл болгоё.\n\n", "w-of-m 1": "[center][font_size=26]Мормоны үгс[/font_size][/center]\n\n[center][font_size=26]Бүлэг 1[/font_size][/center]\n\n[i]Мормон Нифайн том ялтаснуудыг хураангуйлав—Тэрээр бага ялтаснуудыг бусад ялтаснуудтай хамт тавив—Бенжамин хаан уг нутагт энх амгаланг тогтоов. Ойролцоогоор МЭ 385 он.[/i]\n\n1 Мөн эдүгээ Мормон би, хийсэн цэдгээ өөрийн хүү Моронайн гарт дамжуулан өгөх гэж байна, болгоогтун би өөрийн хүмүүс, нифайчуудын бараг л бүрэн устгалыг гэрчилсэн бөлгөө.\n\n2 Мөн Христийн ирэлтээс олон зуун жилийн дараа би эдгээр цэдгийг хүүгийнхээ гарт дамжуулж байна; мөн тэрээр миний ард түмний бүрмөсөн устгалыг үзэх болно хэмээн надад санагдана. Гэвч тэрээр тэдгээрийн талаар зарим зүйлийг, мөн Христийн талаар зарим зүйлийг бичиж болохын тулд, хэзээ нэгэн өдөр энэ нь тэдэнд ашиг тус болж болохын тулд Бурхан хүүд минь амьд үлдэхийг зөвшөөрөх болоосой.\n\n3 Мөн эдүгээ, би бичиглэснийхээ талаар зарим зүйлийг ярья; учир нь би Нифайн ялтаснуудаас, Амаликайн ярьсан тэрхүү Бенжамин хааны хаанчлалыг хүртэлх хураангуйллыг хийснийхээ дараа, гарт минь дамжуулагдсан уг цэдгүүдийн дундаас би хайж, мөн Иаковоос энэхүү Бенжамин хааны хаанчлалыг хүртэлх бошиглогчдын бага цэдгийг мөн түүнчлэн Нифайн олон үгийг агуулсан эдгээр ялтсыг олсон бөлгөө.\n\n4 Мөн эдгээр ялтас дээрх зүйлс нь Христийн ирэлтийн тухай бошиглолууд учир намайг баясгана; мөн миний эцэг өвгөд тэдгээрийн олон нь биелэгдсэнийг мэддэг бөлгөө; тийм ээ, энэ өдрийг хүртэлх бидний талаар бошиглогдсон зүйл болгон нь биелэгдсэнийг мөн энэ өдрөөс хойш тохиох болгон нь гарцаагүй улиран тохиох ёстойг би түүнчлэн мэднэ—\n\n5 Иймийн тул, би Нифайн ялтаснуудаас авах цэдгийн үлдэгдлийг дээр нь дуусгахаар эдгээр зүйлийг сонгосон бөлгөө; мөн би өөрийн ард түмний тухай зүйлсээс зууны нэг хэсгийг нь ч бичиж чадахгүй болой.\n\n6 Гэвч болгоогтун, би эдгээр бошиглолыг мөн илчлэлүүдийг агуулсан, эдгээр ялтсыг авах болно, мөн тэдгээрийг өөрийн цэдгийн үлдэгдэлтэй хамт байлгана, учир нь тэдгээр нь надад сонгомол болой; мөн тэдгээр нь ах дүүсийн минь хувьд ч сонгомол байх болно гэдгийг би мэднэ.\n\n7 Мөн би үүнийг мэргэн зорилгын учир хийх бөлгөө; учир нь надад байх Их Эзэний Сүнсний нөлөөний дагуу, энэ нь надад ийн шивнэнэ. Мөн эдүгээ, би бүх зүйлийг мэдэхгүй; гэвч Их Эзэн ирэх бүх зүйлийг мэднэ; иймийн тул, тэрээр тааллынхаа дагуу хийхээр надаар дамжуулан ажиллах буюу.\n\n8 Мөн Бурханд хандсан залбирал минь миний ах дүүсийн талаар болой, тэд дахин нэгэнтээ Бурханы, тийм ээ, Христийн гэтэлгэлийн мэдлэгт ирж болохын тулд буюу; тэд дахин нэгэнтээ тааламжит сайхан хүмүүс байж болохын тулд буюу.\n\n9 Мөн эдүгээ Мормон би, Нифайн ялтаснуудаас авах өөрийн цэдгийг дуусгахаар зорьё; мөн би үүнийг Бурханы надад өгсөн тэр мэдлэг болон ойлголтын дагуу хийх буюу.\n\n10 Иймийн тул, улиран тохиох дор Амаликай эдгээр ялтсыг Бенжамин хааны гарт дамжуулан өгсний дараа, тэрээр тэдгээрийг авч мөн үеэс үед Бенжамин хааны өдрүүдийг хүртэл хаадаар дамжуулагдан ирсэн тэрхүү цэдгүүдийг агуулсан бусад ялтастай хамт тавилаа.\n\n11 Мөн Бенжамин хаанаас доош тэдгээр нь миний гарт ортлоо үеэс үед гардуулагдсан бөлгөө. Мөн Мормон би, тэдгээр нь энэ цагаас хойшид ч хадгалагдан үлдэж болохын төлөө Бурханд залбирнам. Мөн тэдгээр нь хамгаалагдах болно гэдгийг би мэднэ; учир нь бичигдсэн буй Бурханы үгийн дагуу, чухам түүнээс миний ард түмэн мөн тэдний ах дүүс агуу бөгөөд эцсийн өдөр шүүгдэх агуу зүйлс тэдгээрийн дээр бичиглэгдсэн байгаа болой.\n\n12 Мөн эдүгээ, энэ Бенжамин хааны тухайд—түүний ард түмний дунд зарим зөрчил байв.\n\n13 Мөнхүү улиран тохиох дор леменчүүдийн их цэрэг түүнчлэн түүний ард түмний эсрэг байлдахаар Нифайн нутгаас уруудан ирэв. Гэвч болгоогтун, Бенжамин хаан их цэргээ нэгтгэн цуглуулж, мөн тэрээр тэдний эсрэг зогсов; бас тэрээр гарынхаа хүчээр, Лебений илдээр тулалдсан бөлгөө.\n\n14 Мөн Их Эзэний хүчээр тэд дайснуудынхаа эсрэг, леменчүүдээс олон мянгыг устгах хүртлээ тэмцэлдсэн билээ. Мөнхүү улиран тохиох дор тэднийг өвийн бүх нутгаасаа хөөн гаргатлаа тэд леменчүүдийн эсрэг тэмцэлдсэн болой.\n\n15 Мөнхүү улиран тохиох дор хуурамч Христүүд гарсны, мөн тэдний ам хамхигдаж, мөн тэд гэмт хэргүүдийнхээ дагуу шийтгэгдсэний дараа;\n\n16 Мөн хүмүүсийн дунд хуурамч бошиглогчид, мөн хуурамч номлогчид, бас багш нар гарч, мөн тэд бүгд гэмт хэргүүдийнхээ дагуу шийтгэгдсэний дараа; мөн олон зөрчил болж мөн олон нь леменчүүдэд урваж одсоны дараа, болгоогтун, улиран тохиох дор Бенжамин хаан, өөрийн хүмүүсийн дунд байсан ариун бошиглогчдын тусламжтайгаар—\n\n17 Учир нь болгоогтун, Бенжамин хаан ариун хүн байв, мөн тэрээр өөрийн ард түмний дээр зөв шударгаар засаглаж байв; мөн уг нутагт ариун эрчүүд олон байлаа, мөн тэд Бурханы үгийг хүчтэйгээр мөн эрх мэдэлтэйгээр ярьдаг байв; мөн ард түмний гөжүүдийн учир тэд ихэд хурцыг хэрэглэдэг байв—\n\n18 Иймийн тул, тэдний тусламжтайгаар, Бенжамин хаан мөн түүнчлэн бошиглогчид маханбодынхоо бүх хүч чадлаар мөн бодгалийнхаа бүх чадавхаар хөдөлмөрлөснөөр, уг нутагт энх амгаланг дахин тогтоожээ.\n\n", "mosiah 1": "[center][font_size=26]Мозаягийн Ном[/font_size][/center]\n\n[center][font_size=26]Бүлэг 1[/font_size][/center]\n\n[i]Бенжамин хаан өөрийн хөвгүүдэд эцэг өвгөдийнх нь хэлийг мөн бошиглолыг сургав—Тэдний шашин мөн соёл иргэншил нь өөр өөр ялтаснууд дээрх цэдгүүдийн улмаас хадгалагдсан байдаг—Мозая хаанаар сонгогдож мөн цэдгүүд болон бусад зүйлс хамгаалан хадгалагдахаар өгөгдөв. Ойролцоогоор МЭӨ 130–124 он.[/i]\n\n1 Мөн эдүгээ Зарахемлагийн бүх нутагт, Бенжамин хаанд харьяалагдах бүх ард түмний дунд дахин зөрчилдөөн огт байсангүй, иймээс Бенжамин хаан өөрийн үлдсэн бүх өдрийг үргэлжийн амгаланд өнгөрөөв.\n\n2 Мөнхүү улиран тохиох дор түүнд гурван хүү байв; мөн тэрээр тэднийг Мозая, Хилорум мөн Хиламан хэмээн нэрлэв. Мөн тэрээр тэд ойлголттой хүмүүс болж болохын тулд тэднийг эцэг өвгөдийнхөө бүх хэлэнд сургагдахаар болгов; мөн тэдний эцэг өвгөдийн амаар яригдсан, тэдэнд Их Эзэний мутраар өгөгдсөн бошиглолуудын талаар тэд мэдэж болно хэмээсний тул болой.\n\n3 Мөн түүнчлэн тэрээр гуулин ялтаснууд дээр сийлэгдсэн цэдгүүдийн талаар тэдэнд зааж, хэлсэн нь: Хөвгүүд минь, эдгээр цэдэг мөн энэ зарлигуудыг тээсэн эдгээр ялтас байгаагүй аваас бид Бурханы нууцуудыг мэдээгүйгээс бүр одоо цагт ч гэсэн мэдэхгүйдээ зовох ёстойсон гэдгийг би та нарыг санаасай хэмээнэ.\n\n4 Учир нь энэ ялтаснуудын тусламжгүй аваас бидний эцэг Лихай хүүхдүүддээ сургахын тулд эдгээр бүх зүйлийг цээжилж чадах нь боломжгүй байсан юм; учир нь тэрээр Египетийн хэлийг заалгасан байсан аж, тиймийн тул тэрээр энэ сийлбэрүүдийг уншиж чадаад мөн тэдгээрийг хүүхдүүддээ заажээ, тэгснээр тэд өөрсдийн хүүхдүүддээ зааж чадсан аж, мөн ингэснээр Бурханы зарлигуудыг, бүр одоо цагийг хүртэл биелүүлсээр иржээ.\n\n5 Би та нарт хэлнэ, хөвгүүд минь, бид түүний нууцуудыг уншиж мөн ойлгож болохын тулд, мөн түүний зарлигууд үргэлж бидний нүдний өмнө байж болохын тулд Бурханы мутраар хамгаалагдаж бас хадгалагдсан эдгээр зүйл байгаагүй аваас, бүр бидний эцэг өвгөд итгэлээ алдан доройтож мөн бид өөрсдийн ах дүүс болох леменчүүдийн адил байж, эцэг өвгөдийнхөө зөв бус уламжлалын улмаас эдгээр зүйлийн талаар юу ч мэдэхгүй, эсвээс бүр заалгасан ч тэдгээрт үл итгэх болой.\n\n6 Ай хөвгүүд минь, эдгээр үг үнэн, мөн түүнчлэн эдгээр цэдэг үнэн гэдгийг та нар санаасай хэмээнэ би. Мөн болгоогтун, түүнчлэн тэд Иерусалимыг орхисон тэр цагаас одоог хүртэлх бидний эцэг өвгөдийн цэдгүүд мөн үгсийг тээсэн Нифайн ялтаснууд, тэдгээр нь үнэн; мөн тэдгээр нь бидний нүдний өмнө байгаа учир бид тэдгээрийн гарцаагүйг мэдэж чадна.\n\n7 Мөн эдүгээ, хөвгүүд минь, та нар тэдгээрийн ашиг тусыг хүртэж болохын тулд та нар тэдгээрийг хичээнгүйлэн судлахыг санаасай хэмээнэ би; мөн бидний эцэг өвгөдөд өгсөн Их Эзэний амлалтуудын дагуу та нар энэ нутагт дэгжиж болохын тулд, та нар Бурханы зарлигуудыг сахиасай хэмээнэ би.\n\n8 Мөн Бенжамин хаан энэ номд бичигдээгүй илүү олон зүйлийг хөвгүүддээ заасан ажээ.\n\n9 Мөнхүү улиран тохиох дор Бенжамин хаан хөвгүүддээ сургахаа төгсгөл болгосны дараа, тэр өтлөв, мөн тэрээр тун удахгүй бүх хорвоогийн жамаар одох ёстойгоо мэдсэн аж; тиймийн тул, тэр хаант улсыг хөвгүүдийнхээ нэгт шилжүүлэх нь зохистой хэмээн боджээ.\n\n10 Тиймийн тул, тэрээр Мозаяг өөрийн өмнө авчруулав; мөн эдгээр нь түүнд хэлсэн түүний үгс бөлгөө, хэлрүүн: Хүү минь, нутаг даяарх бүх хүн, өөрөөр хэлбэл уг нутагт орших Зарахемлагийн бүх хүн, мөн Мозаягийн хүмүүс цугларсан байж болохын тулд тэдний дунд зар бичиг тараагаасай хэмээнэ би; учир нь маргааш би өөрийн энэ ард түмэнд чамайг Их Эзэн Бурханы минь бидэнд өгсөн хүмүүсийн удирдагч мөн хаан гэдгийг өөрийн амаар тунхаглах болно.\n\n11 Мөн үүнээс гадна, тэд Их Эзэн Бурханы Иерусалим нутгаас гарган авчирсан бүх хүний дээгүүр онцлогдож болохын тулд би энэ ард түмэнд нэр өгөх болно; мөн тэд Их Эзэний зарлигуудыг сахихдаа хичээнгүй байсаар буй ард түмэн учир би үүнийг хийнэ.\n\n12 Мөн зөрчилд байхаас бусдаар хэзээ ч арилгагдахгүй нэрийг би тэдэнд өгнө.\n\n13 Тийм ээ, мөн үүнээс гадна би чамд хэлнэ, хэрэв Их Эзэний их тааллыг хүртсэн энэ ард түмэн зөрчилд унах аваас, мөн ёс бус болон садар самуун хүмүүс болбоос, Их Эзэн тэднийг бусдын гарт оруулна, тэгснээр тэд өөрсдийн ах дүүс шиг сул дорой болох болно; мөн тэрээр өөрийн зүйрлэшгүй мөн гайхамшигт хүчээрээ бидний эцэг өвгөдийг одоо болтол хамгаалсан шигээ тэднийг дахин хамгаалах нь үгүй.\n\n14 Учир нь би чамд хэлнэ, хэрэв тэрээр бидний эцэг өвгөдийг хамгаалахын тулд мутраа сунгаагүй бол тэд леменчүүдийн гарт орж, мөн тэдний үзэн ядалтын хохирогч болох байсан нь гарцаагүй буйза.\n\n15 Мөнхүү улиран тохиох дор Бенжамин хаан хүүдээ хандсан эдгээр үгээ төгсгөл болгосны дараа, тэрээр хаант улсын бүх хэргийн талаарх хариуцлагыг түүнд өгөв.\n\n16 Мөн үүнээс гадна, тэрээр түүнчлэн гуулин ялтаснууд дээр сийлэгдсэн цэдгүүдийн талаарх хариуцлагыг; мөн түүнчлэн Нифайн ялтаснуудыг; мөн түүнчлэн, Лебений илдийг, мөн Их Эзэний мутраар бэлтгэгдсэн тэрхүү бөмбөрцгийг, өөрөөр хэлбэл тэр зүг чиг заагчийг түүнд өгөв, бидний эцэг өвгөдийг аглаг буйд дундуур удирдсан, хүн бүрийг үүнд хандуулсан анхаарал мөн хичээнгүйллийн дагуу нь удирдсан түүнийг буюу.\n\n17 Тиймийн тул, тэд итгэлгүй үедээ дэгжсэнгүй бас аян замдаа урагшилсангүй, харин буцаж туугдсан билээ, мөн Бурханы дургүйцлийг өөрсдийнхөө дээр авчирсан юм; мөн тиймийн тул тэд өлсгөлөн мөн зовлон зүдгүүрүүдэд цохигдож, өөрсдийн үүрэгт сануулагдахаар өдөөгдсөн бөлгөө.\n\n18 Мөн эдүгээ, улиран тохиох дор Мозая явж мөн эцгийнхээ өөрт нь зарлигласныг хийж, мөн тэд түүний эцгийн өөрсдөд нь ярих үгсийг сонсохын тулд ариун сүм өөд явахаар нэгдэн цугларч болохын тулд Зарахемла нутагт байсан бүх ард түмэнд зар тараав.\n\n", "mosiah 2": "[center][font_size=26]Бүлэг 2[/font_size][/center]\n\n[i]Бенжамин хаан өөрийн хүмүүст хандан айлтгав—Тэрээр өөрийн хаанчлалын тэгш эрх, шударга байдал болон сүнслэг чанарыг дурдав—Тэнгэрлэг Хаандаа үйлчлэхийг тэрээр тэдэнд зөвлөв—Бурханы эсрэг босох тэд унтаршгүй гал мэт тарчлал эдлэх болно. Ойролцоогоор МЭӨ 124 он.[/i]\n\n1 Мөнхүү улиран тохиох дор Мозая эцгийнхээ өөрт нь зарлиг болгосныг хийж, мөн бүх нутаг даяар зар тараасны дараа Бенжамин хааны өөрсдөд нь ярих үгсийг сонсохоор тэд ариун сүм өөд очиж болохын тулд бүх нутаг даяар хүмүүс цугларав.\n\n2 Мөн агуу олон тоотой, бүр тэд тэднийг тоолшгүй тийм олон байв; учир нь тэд үлэмж өнөржиж мөн уг нутагт агуу болсон бөлгөө.\n\n3 Мөн тэд түүнчлэн Мосегийн хуулийн дагуу тахил мөн шатаалт өргөлийг өргөж болохын тулд тэд сүргийнхээ ууган төлийг авчээ;\n\n4 Мөн түүнчлэн тэд Иерусалим нутгаас тэднийг авчирсан, мөн тэднийг дайснуудынх нь гараас чөлөөлсөн, мөн Зарахемла нутагт амгаланг тогтоосон Бурхандаа, мөн тэд баясаж мөн Бурханд болон бүх хүнд хандсан хайраар дүүргэгдэж болохын тулд Бурханы зарлигуудыг сахихыг тэдэнд сургасан шударга эрчүүдийг тэдний багш нар байхаар, мөн түүнчлэн шударга эрийг тэдний хаан байхаар томилсон Их Эзэн Бурхандаа талархлаа илэрхийлж болохын тулд буюу.\n\n5 Мөнхүү улиран тохиох дор тэд ариун сүм өөд ирээд, тэд майхнуудаа эргэн тойронд босгож, хүн бүр эхнэр, хөвгүүдээ мөн охид, мөн ахмадаас нь бага хүртэл тэдний хөвгүүд, мөн тэдний охидоос бүрдсэн гэр бүлээрээ, гэр бүл болгон нэг нь нөгөөгөөсөө тусдаа байрлав.\n\n6 Мөн тэд майхнуудаа ариун сүмийн эргэн тойронд босгож, хүн болгон майхныхаа амыг ариун сүм рүү харуулав, тэгснээр тэд майхнууддаа үлдэн мөн Бенжамин хааны өөрсдөд нь ярих үгсийг сонсож болох бөлгөө;\n\n7 Учир нь олон түмэн маш их байсны учир Бенжамин хаан тэд бүгдэд ариун сүмийн ханан дотор багтаан зааж чадсангүй, тиймийн тул ард түмэн түүний өөрсдөд нь ярих тэр үгсийг сонсож болохын тулд тэрээр цамхаг босгуулав.\n\n8 Мөнхүү улиран тохиох дор тэрээр өөрийн ард түмэнд цамхгаас ярьж эхлэв; мөн цугларсан хүмүүсийн олны улмаас тэд бүгд түүний үгсийг сонсож чадахгүй байв; тиймийн тул түүний дуу хүрэхгүй газар байгаа тэд түүнчлэн үгсийг нь хүлээн авч болохын тулд тэрээр өөрийн ярьсан үгсийг бичүүлж мөн тэдний дунд илгээлгэв.\n\n9 Мөн эдгээр нь түүний ярьсан мөн бичүүлсэн үгс буюу, хэлсэн нь: Ах дүүс минь, энэ өдөр та нарт ярих миний үгсийг сонсож болохын тулд чуулсан та бүгд; учир нь миний ярих үгсэд хайнга хандахаар та нарыг нааш ирэхийг би зарлиг болгоогүй, харин та нар намайг анхааран сонсож болох хэмээн, мөн та нар сонсож болохын тулд сонороо дэлгэж болох хэмээн, мөн ойлгож болохын тул зүрх сэтгэлээ нээж болох хэмээн, мөн та нарын төсөөлөлд Бурханы нууцууд дэлгэгдэж болохын тулд оюунаа нээж болох хэмээсний учир буюу.\n\n10 Би та нарыг надаас айх ёстой хэмээн, эсвээс та нар намайг зуурдын хүнээс илүү гэж бодох ёстой учир нааш ирэхийг зарлиг болгосонгүй.\n\n11 Харин би та нарын адил, биед мөн оюунд байх янз бүрийн сул дорой байдлын харьяат болой; гэвч би энэ ард түмнээр сонгогдож, мөн эцгээрээ томилогдон адислагдсан билээ, мөн энэ хүмүүсийн дээр хаан болон захирагч байхын тулд Их Эзэний мутраар зөвшөөрөгдсөн буюу; мөн Их Эзэний надад хайрласан бүхий л чадавх, оюун ухаан болон хүч чадлаараа та бүхэнд үйлчлэхээр түүний зүйрлэшгүй хүчээр хадгалагдаж мөн хамгаалагдсаар ирсэн.\n\n12 Би та нарт хэлье, бүр энэ цагийг хүртэл, би өөрийн өдрүүдэд та нарт үйлчлэхээр зөвшөөрөгдсөн, мөн та нараас алт бас мөнгө ч, мөн ямар ч баялгуудыг эрэлхийлээгүй болой;\n\n13 Мөн та нар гянданд хоригдохыг, мөн та нар нэг нэгнээ боол болгохыг, мөн та нар аллага, эсвээс дээрэм, хулгай хийхийг, эсвээс садар самууныг үйлдэхийг би зөвшөөрөөгүй; бүр та нарыг ямар нэгэн байдлаар ёс бусыг үйлдэхийг би зөвшөөрөөгүй, мөн та нарт түүний зарлиг болсон бүх зүйлд Их Эзэний зарлигуудыг та нар сахих ёстой хэмээн та нарт заасан бөлгөө—\n\n14 Мөн би, бүр өөрөө, та нарт үйлчилж болохын тулд, мөн та нар татваруудад дарагдахгүй байхын тулд, мөн үүрэхэд хүнд юухан ч та нарын дээр үгүй байхын тулд өөрийн гараар хөдөлмөрлөсөн—мөн энэ өдөр миний ярьсан эдгээр бүх зүйлийн гэрчлэгч нь та нар өөрсдөө шүү дээ.\n\n15 Гэвч, ах дүүс минь, би эдгээр зүйлийг бардамнан сайрхаж болохын тулд хийсэн бус, бас би эдгээр зүйлийг та нарыг зэмлэхийн тулд хэлж буй бус; харин энэ өдөр Бурханы өмнө би цэвэр ухамсартайгаар хариулж чадахыг минь та нар мэдэж болохын тулд би эдгээр зүйлийг та нарт хэллээ.\n\n16 Болгоогтун, би та нарт хэлнэ, би өөрийн өдрүүдийг та нарт үйлчлэхэд зориулсан гэж хэлсний учир, би бардамнан сайрхахыг хүсэх минь үгүй, учир нь би зөвхөн Бурханд үйлчилж байсан бөлгөө.\n\n17 Мөн болгоогтун, би та нарт эдгээр зүйлийг та нар мэргэн ухааныг сурч болохын тулд хэллээ; та нар бусдад үйлчилж байгаа үедээ зөвхөн Бурхандаа үйлчилж байгаа гэдгээ мэдэж болохын тулд буюу.\n\n18 Болгоогтун, та нар намайг хаанаа гэж үздэг; мөн хэрэв би, та нарын хаанаа гэж үздэг бибээр, та нарт үйлчлэхээр хөдөлмөрлөдөг юм бол, тэгвэл та нар ч нэг нэгэндээ үйлчлэхээр хөдөлмөрлөх ёстой бус уу?\n\n19 Мөн түүнчлэн болгоогтун, хэрэв би, та нарын хаанаа гэж үздэг бибээр, өөрийн өдрүүдээ та нарын үйлчлэлд зориулсан хэдий ч Бурханы үйлчлэлд байсан бибээр, та нарын талархлыг хүртэх нь зохистой юм бол, ай та нар тэнгэрлэг Хаандаа талархах нь хэчнээн их зохистой билээ!\n\n20 Би та нарт хэлнэ, ах дүүс минь, хэрэв та нар бүхэл бодгаль чинь эзэмшиж чадах тэрхүү бүх талархал мөн магтаалыг, та нарыг бүтээсэн, мөн та нарыг хадгалж үлдсэн бас хамгаалсан, мөн та нарыг баясгаж, мөн та нарыг нэг нэгэнтэйгээ амар амгаланд амьдрахыг зөвшөөрсөн тэрхүү Бурханд өргөсөн ч—\n\n21 Би та нарт хэлье, хэрэв та нар эхлэлээс та нарыг бүтээсэн түүнд, мөн та нар өөрсдийн хүслээр амьдарч мөн хөдөлж мөн хийж болохын тулд та нарт амьсгалыг өгснөөр, та нарыг өдрөөс өдөрт хадгалан хамгаалж буй, мөн бүр та нарыг нэг хормоос нөгөөд дэмжих түүнд үйлчилсэн ч—би хэлнэ, хэрэв та нар түүнд өөрсдийн бүхий л бодгалиараа үйлчилсэн ч, та нар ашиггүй зарц нар хэвээр байх бөлгөө.\n\n22 Мөн болгоогтун, түүний та нараас шаарддаг ганцхан зүйл нь түүний зарлигуудыг сахих юм; мөн хэрэв та нар түүний зарлигуудыг сахивал та нар уг нутагт дэгжих болно хэмээн тэрээр та нарт амласан бөлгөө; мөн тэрээр хэлснээсээ хэзээ ч ухардаггүй; тиймийн тул, хэрэв та нар түүний зарлигуудыг сахивал тэр та нарыг адисалж мөн та нарыг дэгжээх бөлгөө.\n\n23 Мөн эдүгээ, юун түрүүнд, тэр та нарыг бүтээсэн, мөн та нарт амьдралыг тань хайрласан, үүний төлөө та нар түүнд өртэй болой.\n\n24 Мөн хоёрдугаарт, тэр та нарт өөрийнхөө зарлигласныг хийхийг та нараас шаарддаг; хэрэв та нар үүнийг хийвэл, хийсний чинь төлөө тэрээр та нарыг тэр даруй адисалдаг; мөн тиймийн тул тэрбээр та нарт төлсөн байдаг. Мөн та нар түүнд өртэй хэвээр, мөн тийм байгаа, мөн тийм байх болно, үүрд мөн мөнхөд буюу; тиймийн тул, та нарт бардамнах юу байгаа билээ?\n\n25 Мөн эдүгээ би асууя, та нар өөрсдийгөө юухан ч гэж хэлж чадах уу? Би та нарт хариулъя, Үгүй. Та нар бүр энэ газрын тоосны төдий гэж ч хэлж чадахгүй; гэсэн хэдий ч та нар энэ газрын тоосноос бүтээгдсэн; гэвч болгоогтун, энэ нь та нарыг бүтээсэн түүнд хамаарагддаг шүү дээ.\n\n26 Мөн би, бүр та нарын хаанаа хэмээн үздэг бибээр, та нараас өөрсдөөс тань илүүгүй билээ; учир нь би ч түүнчлэн тоосноос буюу. Мөн миний нас өтөл гэдгийг, мөн би энэ зуурдын биеийг өөрийнх нь газар эхэд тушаахад ойрхон байгааг та нар болгоож буй.\n\n27 Тиймийн тул, та нарт би Бурханы өмнө цэвэр ухамсартайгаар алхан та нарт үйлчилснээ хэлсэнчлэн, бүр энэ удаа ч гэсэн та нарыг нэгтгэн цуглуулсан нь, та нарын талаар Бурханы надад зарлигласан зүйлсийн дагуу би түүгээр шүүгдэхээр зогсохдоо буруугүй нь тогтоогдож болохын тулд, мөн та нарын цус над дээр ирэхгүйн тулд болой.\n\n28 Би та нарыг нэгтгэн цуглуулсан нь, би өмсгөлөө та нарын цуснаас ангижруулж болохын тулд, бараг булшиндаа доош орох болсон энэ цаг үед, би тайван доош одож болохын тулд, мөн миний үхэшгүй сүнс дээдэд буй найрал дуунд, шударга Бурханы магтаалыг дуулахаар нэгдэж болохын тулд гэдгийг би та нарт хэлнэ.\n\n29 Мөн үүнээс гадна, би та нарт үүнээс хойш та нарын багш, бас та нарын хаан ч байж чадахгүйгээ мэдэгдэж болохын тулд та нарыг нэгтгэн цуглуулснаа би та нарт хэлнэ;\n\n30 Учир нь бүр энэ цагт ч, та нарт ярихаар оролдож байх зуур миний бүх бие үлэмж салгалан байна; гэвч Их Эзэн Бурхан намайг дэмждэг, мөн намайг та нарт ярихыг зөвшөөрсөн, мөн энэ өдөр миний хүү Мозая та нарын дээрх хаан мөн захирагч гэдгийг та нарт мэдэгдвэл зохино хэмээн надад зарлигласан бөлгөө.\n\n31 Мөн эдүгээ, ах дүүс минь, та нарыг одоог хүртэл үйлдсэн шигээ хийгээсэй хэмээнэ би. Та нар миний зарлигуудыг дагасан, мөн түүнчлэн эцгийн минь зарлигуудыг дагаж, мөн дэгжсэн, мөн дайснуудынхаа гарт оролгүй хамгаалагдсан шиг, үүнчлэн хэрэв та нар хүүгийн минь зарлигуудыг, өөрөөр хэлбэл түүгээр та нарт өгөгдөх Бурханы зарлигуудыг сахих аваас, та нар уг нутагт дэгжиж, мөн дайснууд чинь та нарыг дийлэх хүчгүй байх болно.\n\n32 Гэвч, ай ард түмэн минь, та нарын дунд зөрчлүүд байхаас, мөн та нар миний эцэг Мозаягаар яригдсан тэр хилэнцэт сүнсийг дагахаар сонгохоос болгоомжил.\n\n33 Учир нь болгоогтун, тэр сүнсийг дагахаар сонгосон түүний дээр халаг зарлагдсан; учир нь хэрэв тэрээр түүнийг дагахаар сонгож мөн нүглүүддээ үлдэж мөн үхвээс, мөнхүү тэр нь өөрийн бодгальд ялыг уулгах болой; учир нь тэрээр өөрийн мэдлэгийн эсрэг Бурханы хуулийг зөрчсөнөөс, тэрээр өөрийн хөлс болгон үүрдийн шийтгэлийг өөртөө хүлээн авна.\n\n34 Би та нарт хэлнэ, бяцхан хүүхдүүдээс гадна та нарын дунд энэ зүйлсийн талаар заалгаагүй, өөрт байгаа бүхнээ мөн өөрийгөө бүхлээр нь Тэнгэрлэг Эцэгтээ өгөх мөнхийн өрөнд орсон гэдгийг мэдэхгүй хүн байхгүй; мөн түүнчлэн бүр бидний эцэг Лихай Иерусалимыг орхисон тэр цагийг хүртэл ариун бошиглогчдоор яригдсаар байсан уг бошиглолуудыг тээсэн;\n\n35 Мөн түүнчлэн, одоог хүртэл бидний эцэг өвгөдөөр яригдсаар байгаа бүхнийг тээсэн цэдгүүдийн талаар заалгаагүй хүн байхгүй. Мөн болгоогтун, түүнчлэн, тэд Их Эзэний тэдэнд зарлигласан түүнийг ярьсан бөлгөө; тиймийн тул, тэдгээр нь зөв бас үнэн болой.\n\n36 Мөн эдүгээ, би та нарт хэлнэ, ах дүүс минь, та нар эдгээр бүх зүйлийг заалгасны мөн мэдсэнийхээ дараа, хэрэв та нар зөрчил гаргаж мөн яригдсаар байгаа түүний эсрэг явбаас та нар өөрсдийгөө Их Эзэний Сүнснээс холдуулж, ингэснээр та нар адислагдсан, дэгжсэн, мөн хадгалагдан үлдсэн байж болохын тулд мэргэн ухааны замд та нарыг удирдахад үүний орших зай та нарт байж чадахгүй—\n\n37 Би та нарт хэлнэ, үүнийг үйлддэг хүмүүн, мөнхүү тэр нь Бурханы эсрэг илт эсэргүүцэлд гарч ирдэг буюу; тиймийн тул, тэр хилэнцэт сүнсийг дагахаар сонгож, мөн бүх шударга үйлүүдийн дайсан болдог; тиймийн тул, Их Эзэн түүний дотор байх нь үгүй, учир нь тэрээр ариун бус дуганд үл оршдог бөлгөө.\n\n38 Тиймийн тул хэрэв тэр хүмүүн эс наманчилбаас, мөн Бурханы дайсан хэвээр үлдэн мөн үхвээс, тэнгэрлэг шударга ёсны шаардлага түүний үхэшгүй сүнсийг өөрийнх нь гэмийн амьд мэдрэмжинд сэрээж, түүнийг Их Эзэний оршихуйгаас ухран нугдайх болгож, мөн түүний цээжийг гэм, шаналал болон тарчлалаар дүүргэх бөлгөө, уг тарчлал нь үүрд мөн мөнхөд дөл нь дүрэлзэх тэр, унтаршгүй гал адил байх буюу.\n\n39 Мөн эдүгээ би та нарт хэлье, тэр хүмүүн дээр нигүүлсэл байх эрхгүй; тиймийн тул түүний эцсийн ял нь хэзээ ч төгсөшгүй тарчлалыг эдлэх нь болой.\n\n40 Ай, настай эрчүүд та нар, мөн түүнчлэн залуу эрчүүд та нар, мөн миний үгсийг ойлгож чадах бяцхан хүүхдүүд та нар, учир нь та нар ойлгож болохын тулд би та нарт тодорхой ярьсан, зөрчилд унасан тэдний аймшигт байдлыг санахаар та нарыг сэрээсэй хэмээн залбирнам би.\n\n41 Мөн үүнээс гадна, Бурханы зарлигуудыг сахидаг тэдний адислагдсан мөн баярт байдлыг та нар тунгаагаасай хэмээн хүснэ би. Учир нь болгоогтун, тэд бүх зүйлд, эд хөрөнгө мөн сүнсний аль алинд нь адислагдсан болой; мөн хэрэв тэд төгсгөл хүртэл үнэнчээр тэвчвээс, тэгвэл тэд Бурхантай хамт хэзээ ч төгсөшгүй аз жаргалын байдалд оршиж болохын тулд тэд тэнгэрт хүлээн авагдах болно. Ай санагтун, эдгээр зүйл үнэн гэдгийг санагтун; учир нь Их Эзэн Бурхан үүнийг ярьсан юм.\n\n", "mosiah 3": "[center][font_size=26]Бүлэг 3[/font_size][/center]\n\n[i]Бенжамин хаан айлтгалаа үргэлжлүүлэв—Төгс хүчит Их Эзэн бие махбодын асарт хүмүүсийн дунд тохинуулах болно—Тэрээр дэлхийнхний нүглүүдийг цагаатгахад арьсны сүв бүрээс нь цус шүүрэх болно—Түүнийх бол аврал ирдэг цорын ганц нэр—Хүмүүн Цагаатгалаар дамжуулан эгэл хүнээ орхиж, гэгээнтнүүд болж чаддаг—Ёс бусыг үйлдэгчдийн тарчлал нь галт мөн хүхэрт нуур лугаа байх болно. Ойролцоогоор МЭӨ 124 он.[/i]\n\n1 Мөн түүнчлэн ах дүүс минь, би та нарын анхаарлыг хандуулъя, учир нь та нарт ярих илүү зарим зүйл надад байна; учир нь болгоогтун, ирэх тэдгээрийн талаар та нарт хэлэх зүйлс надад байна.\n\n2 Мөн та нарт миний хэлэх зүйлс Бурханы тэнгэр элчээр надад мэдүүлэгдсэн билээ. Мөн тэрээр надад: Сэрэгтүн хэмээв; мөн би сэрсэн, мөн болгоогтун тэрбээр миний өмнө зогсов.\n\n3 Мөн тэрээр надад хэлэв: Сэрэгтүн, тэгээд танд миний хэлэх үгсийг сонс; учир нь болгоогтун, би танд агуу их баясгалангийн, уг баярт мэдээг зарлахаар ирлээ.\n\n4 Учир нь Их Эзэн таны залбирлуудыг сонссон, мөн зөв шударгыг тань шүүн тунгаасан билээ, мөн та баясаж болохын тулд танд зарлан мэдүүлэхээр намайг танд илгээсэн бөлгөө; мөн тэд түүнчлэн баяслаар дүүргэгдэж болохын тулд та өөрийн ард түмэнд зарлаж болохын тулд буюу.\n\n5 Учир нь болгоогтун, засаглах тэр, үүрд мөнхөөс үүрд мөнхөд байсан, мөн байдаг тэр Төгс Хүчит Их Эзэн хүмүүсийн үрсийн дунд тэнгэрээс бууж ирэх тэр цаг ирнэ, мөн удахгүй ирнэ. Мөн тэрээр махбодын асарт орших болно, мөн өвчтөнийг эдгээж, үхсэнийг босгон, хазгарыг алхуулж, сохрыг хараатай болгож, мөн дүлийг сонсгож, мөн зүйл бүрийн эмгэгийг анагаах зэрэг хүчит гайхамшгуудыг үйлдэн, хүмүүсийн дунд урагшлан явах болно.\n\n6 Мөн тэрээр хүмүүсийн үрсийн зүрх сэтгэлд орших хилэнцэт сүнснүүдийг буюу чөтгөрүүдийг зайлуулах болно.\n\n7 Мөн харагтун, тэрээр уруу таталтыг, мөн биеийн өвдөлт, өлсгөлөн, цангаа, мөн сульдааг, энэ нь үхэлд хүргэхээс бусдаар бол, бүр хүмүүний тэвчиж чадахаас илүүг тэвчих болно; учир нь болгоогтун, арьсных нь сүв бүрээс цус шүүрэх болно, өөрийн хүмүүсийн ёс бус мөн жигшүүрт хэргүүдийн төлөөх түүний тарчлал ийм агуу байх болно.\n\n8 Мөн тэрээр Есүс Христ, Бурханы Хүү, тэнгэр ба газрын Эцэг, эхлэлээс бүх зүйлийг Бүтээгч хэмээн нэрлэгдэх болно; мөн түүний эх Мариа гэгдэх болно.\n\n9 Мөн харагтун, бүр түүний нэрэнд итгэх итгэлээр хүмүүсийн үрсэд аврал ирж болохын тулд тэрээр өөрийнхөндөө ирнэ; мөн бүр энэ бүгдийн дараа ч тэд түүнийг хүн хэмээн бодож, мөн түүнд чөтгөр шүглэсэн хэмээн хэлж, мөн түүнийг ташуурдаж, мөн түүнийг цовдлох болно.\n\n10 Мөн тэр гурав дахь өдөр нь үхэгсдийн дундаас босох болно; мөн болгоогтун, тэрээр дэлхийнхнийг шүүхээр зогсоно; мөн болгоогтун, хүмүүсийн үрсийн дээр зөв шударга шүүлт ирж болохын тулд эдгээр бүх зүйл үйлдэгдэх болно.\n\n11 Учир нь болгоогтун, мөн түүнчлэн түүний цус нь, Адамын зөрчлөөр унагаагдсан тэдний, өөрсдийн талаарх Бурханы тааллыг мэдэлгүйгээр нас барсан тэдний, эсвэл үл мэдэн нүгэл үйлдсэн тэдний нүглүүдийг цагаатгах болно.\n\n12 Гэвч халаг, Бурханы эсрэг босож буйгаа мэдэх түүнд халаг! Учир нь наманчлалаар мөн Их Эзэн Есүс Христэд итгэх итгэлээр дамжихаас бусдаар бол эдний хэний нь ч дээр аврал ирэх нь үгүй.\n\n13 Мөн эдгээр зүйлийг үндэстэн, ястан, мөн хэлтэн бүрд зарлуулахаар Их Эзэн Бурхан ариун бошиглогчдоо хүмүүсийн үрсийн дунд илгээсэн бөлгөө, тэгснээр Христ ирэх ёстой гэдэгт итгэх хэн боловч, мөнхүү тэд нүглүүдийнхээ ангижралыг хүлээн авч, мөн бүр тэрээр аль хэдийн тэдний дунд ирсэн мэт үлэмж агуу баяслаар баярлаж болох буюу.\n\n14 Гэвч Их Эзэн Бурхан өөрийн хүмүүсийг гөжүүд хүмүүс байсныг харсан, мөн тэрээр тэдний төлөө нэгэн хуулийг, бүр Мосегийн хуулийг тогтоосон билээ.\n\n15 Мөн тэрээр өөрийн ирэлтийн талаар олон тэмдэг, гайхамшгууд, мөн бэлгэдлүүд, мөн адилтгалуудыг тэдэнд үзүүлсэн; мөн түүнчлэн ариун бошиглогчид түүний ирэлтийн талаар тэдэнд ярьсан бөлгөө; гэсэн ч тэд зүрх сэтгэлээ хатууруулж, мөн Мосегийн хууль нь түүний цусны цагаатгалаар дамжуулахаас бусдаар огтхон ч тус болохгүйг ойлгосонгүй.\n\n16 Мөн бяцхан хүүхдүүд нүгэл үйлдэх боломжтой байсан ч, тэд аврагдаж чадахгүй байхсан; гэвч тэд адислагдсаныг би та нарт хэлье; учир нь болгоогтун, Адамаар буюу эгэл чанараараа тэд унасан шиг, тэрчлэн Христийн цус тэдний нүглүүдийг цагаатгах бөлгөө.\n\n17 Мөн үүнээс гадна, би та нарт хэлнэ, хүмүүсийн үрсэд аврал дамжин ирж чадах өөр нэгээхэн ч нэр, басхүү нэгээхэн ч өөр зам, мөн нэгээхэн ч арга өгөгдөхгүй, зөвхөн Төгс Хүчит Их Эзэн, Христийн нэрийн улмаас мөн Түүгээр дамжуулан буюу.\n\n18 Учир нь болгоогтун тэрээр шүүнэ, мөн түүний шүүлт шударга; мөн нялхдаа нас барах тэрхүү нялхас мөхөхгүй; гэвч хүмүүс өөрсдийгөө даруусган мөн бяцхан хүүхдүүд адил болж, мөн Төгс Хүчит Их Эзэн, Христийн цагаатгалын цусны улмаас мөн энэ цусаар дамжуулан аврал байсан, мөн байгаа, мөн байх болно гэдэгт итгэхгүй аваас тэд өөрсдийн сүнсэнд ялыг уух болно.\n\n19 Учир нь эгэл хүн бол Бурханы дайсан, мөн Адамын уналтаас тийм байсаар ирсэн, тэрээр Ариун Сүнсний таталтад автагдан, эгэл хүмүүнээ орхиж мөн Их Эзэн Христийн цагаатгалаар гэгээнтэн болж, хүүхэд шиг хүлцэнгүй, номхон, даруухан, тэвчээртэй, хайраар дүүрэн болж, бүр хүүхэд эцэгтээ захирагддаг шиг Их Эзэний түүн дээр ноогдуулах бүх зүйлийг хүлцэхэд бэлэн бус аваас үүрд мөн мөнхөд тийм байх болно.\n\n20 Мөн үүнээс гадна, би та нарт хэлнэ, Аврагчийн талаарх мэдлэг бүх үндэстэн, ястан, хэлтэн мөн ард түмэн бүрийн дунд тархах тэр цаг ирэх болно.\n\n21 Мөн болгоогтун, тэр цаг ирэхэд бяцхан хүүхдүүдээс бусад нь, зөвхөн Төгс Хүчит Их Эзэний нэрэнд итгэх итгэл мөн наманчлалаар дамжуулахаар бус аваас хэн ч Бурханы өмнө буруугүй байхгүй.\n\n22 Мөн бүр чи өөрийн ард түмэнд Их Эзэн Бурханыхаа зарлигласан зүйлийг заасан байх бүр энэ цагт ч, зөвхөн миний чамд ярьсан үгсийн дагуу бус аваас, тэр үед тэд Бурханы мэлмийд цаашид буруугүй байхгүй буюу.\n\n23 Мөн эдүгээ Их Эзэн Бурханы надад зарлигласан үгсийг би ярилаа.\n\n24 Мөн Их Эзэн ийн хэлдэг: Эдгээр нь энэ хүмүүсийн эсрэг илэрхий гэрч болон шүүлтийн өдөр зогсох болно; энэхүү гэрчийн дагуу тэд, хүн бүр өөр өөрийн үйлүүдийн дагуу, тэдгээр нь сайн эсвэл хилэнцэт байсан эсэхээр шүүгдэх болно.\n\n25 Мөн хэрэв тэдгээр нь хилэнцэт аваас тэд Их Эзэний оршихуйгаас ухран нугдайж, тэд дахин хэзээ ч буцаж ирж үл чадах зовлонгийн мөн төгсгөлгүй тарчлалын байдалд ороход хүргэх, өөрсдийнхөө гэм болоод жигшүүрт хэргүүдийн аймшигт санамжинд орхигдох болно; тиймийн тул тэд сүнсэндээ ялыг уусан байх бөлгөө.\n\n26 Тиймийн тул, Адам хориглогдсон жимснээс хүртсэний улмаас тэр унах ёстойг шударга ёс цуцалж чадаагүйн адил, шударга ёс нь тэдний уух ёстойг цуцалж үл чадах тэрхүү Бурханы хилэнгийн аяганаас тэд уусан байна; тиймийн тул, тэдний дээр нигүүлсэл цаашид мөнхөд эрхтэй байж чадахгүй бөлгөө.\n\n27 Мөн тэдний тарчлал дөл нь унтраагдашгүй, мөн утаа нь үүрд мөн мөнхөд уугих тэрхүү галт мөн хүхэрт нуур адил байх болно. Их Эзэн надад тийн зарлигласан билээ. Амен.\n\n", "mosiah 4": "[center][font_size=26]Бүлэг 4[/font_size][/center]\n\n[i]Бенжамин хаан айлтгалаа үргэлжлүүлэв—Аврал Цагаатгалын улмаас ирдэг—Аврагдахын тулд Бурханд итгэгтүн—Үнэнч байдлаар нүглүүдийнхээ ангижралыг хадгалагтун—Хөрөнгөөсөө ядуустай хуваалц—Бүх зүйлийг мэргэн ухаанд мөн эмх цэгцэд үйлдэгтүн. Ойролцоогоор МЭӨ 124 он.[/i]\n\n1 Мөн эдүгээ, улиран тохиох дор Бенжамин хаан Их Эзэний тэнгэр элчээр түүнд хүргэгдсэн үгсийг ярихаа төгсгөл болгоод, цугласан олон хүний дээр харц бэлчээж, мөн Их Эзэнээс эмээх айдас тэдний дээр ирсэн учир тэд газарт унасан байхыг болгоов.\n\n2 Мөн тэд өөрсдийгөө зуурдын байдалд буйгаа, бүр газрын тоосноос ч өчүүхнээ цэгнэн бодсон ажгуу. Мөн тэд бүгд нэгэн дуугаар чанга хашхирч, хэлсэн нь: Ай нигүүлсэж хайрла, мөн бид нүглүүдийнхээ өршөөлийг хүлээж авч болохын тулд мөн зүрх сэтгэл маань ариуссан байж болохын тулд Христийн цагаатгагч цусыг бидэнд хамааруулаач; учир нь бид Есүс Христэд, тэнгэр ба газар, мөн бүх зүйлийг бүтээсэн Бурханы Хүүд, хүмүүсийн үрсийн дунд доош ирэх түүнд итгэдэг.\n\n3 Мөнхүү улиран тохиох дор тэд эдгээр үгийг ярьсны дараа Их Эзэний Сүнс тэдний дээр ирж, мөн тэд нүглүүдийнхээ ангижралыг хүлээн авч, мөн тэд ухамсрын амар амгаланг хүлээн авсан учир тэд баяр хөөрөөр дүүргэгдсэн байв, Бенжамин хааны тэдэнд ярьсан үгсийн дагуу, ирэх ёстой Есүс Христэд итгэх үлэмж итгэл тэдэнд байсны улмаас бөлгөө.\n\n4 Мөн Бенжамин хаан дахин амаа нээж мөн тэдэнд ярьж эхлэв, хэлсэн нь: Нөхөд минь бас ах дүүс минь, миний үндэстэн мөн ард түмэн минь, би та нарын анхаарлыг дахин хүсье, та нарт миний ярих үгсийн үлдсэнийг та нар сонсож мөн ойлгож болохын тулд бөлгөө.\n\n5 Учир нь болгоогтун, хэрэв Бурханы сайн сайхны мэдлэг энэ цагт та нарын юу ч бишийн мөн та нарын зохисгүй бөгөөд унасан байдлын мэдрэмжинд сэрээсэн бол—\n\n6 Би та нарт хэлнэ, хэрэв та нар Бурханы сайн сайхан, мөн түүний зүйрлэшгүй хүч, мөн түүний мэргэн ухаан, мөн түүний тэвчээр, мөн түүний хүмүүсийн үрсэд хандсан тэсвэр тэвчээрийн тухай; мөн түүнчлэн, дэлхийн үүслээс бэлтгэгдсэн цагаатгалын тухай мэдлэгт ирсэн бол, тэгснээр Их Эзэнд найдлага тавьсан мөн түүний зарлигуудыг сахихдаа хичээнгүй байсан, мөн үргэлж, бүр өөрийн амьдралын, би зуурдын биеийн амьдралыг хэлж байна, төгсгөл хүртэл итгэлтэй байсан тэр хүнд аврал ирж болох буюу—\n\n7 Тэр нь Адамын уналтаас хойш байсан, эсвээс байгаа, эсвээс бүр энэ дэлхийн төгсгөлийг хүртэл байх, бүх хүн төрөлхтөнд зориулж дэлхийн үүслээс бэлтгэгдсэн тэрхүү цагаатгалаар авралыг хүлээн авах тэр хүн юм гэдгийг би хэлнэ.\n\n8 Мөн энэ нь аврал дамжин ирэх арга зам билээ. Мөн энд яригдсанаас өөр аврал гэж үгүй; бас та нарт миний ярьсан тэр нөхцөлүүдээс өөр хүмүүн аврагдаж болох ямар ч нөхцөлүүд үгүй.\n\n9 Бурханд итгэ; тэр байдаг гэдэгт мөн тэр, тэнгэрт болон газарт аль алин дээрх бүх зүйлийг бүтээсэнд итгэ; тэр бол тэнгэрт мөн газарт аль алинд нь бүх мэргэн ухааныг, мөн бүх хүч чадлыг эзэмшдэг гэдэгт итгэ; Их Эзэний ухаарч чадах тэр бүх зүйлийг хүмүүн ухаардаггүйд итгэ.\n\n10 Мөн үүнчлэн, та нар нүглүүдээ наманчилж мөн тэдгээрийг орхих ёстойд, мөн Бурханы өмнө өөрсдийгөө даруусгах ёстойд итгэ; мөн тэрээр та нарыг өршөөгөөсэй хэмээн чин зүрхнээсээ гуй; мөн эдүгээ, хэрэв та нар эдгээр бүх зүйлд итгэдэг бол тэдгээрийг өөрсдөө үйлдэхэд анхаарагтун.\n\n11 Мөн би урьд хэлснийхээ адил дахин би та нарт хэлье, хэрэв та нар Бурханы сүр жавхлангийн мэдлэгт ирсэн бол, өөрөөр хэлбэл хэрэв та нар түүний сайн сайхныг мэдэж мөн түүний хайрыг амталсан бол, мөн та нарын бодгалиудад үлэмж агуу баясал авчрах, нүглүүдийнхээ ангижралыг хүлээн авсан бол, тэрчлэн Бурханы агуу ихийг мөн өөрсдийнхөө юу ч биш болохыг, мөн түүний сайн сайхныг мөн зохисгүй бүтээлүүд болох та нарт хандсан тэвчээр тэсвэрийг нь та нар үргэлж санаандаа хадгалж мөн санаасай хэмээнэ би, мөн Их Эзэний нэрийг өдөр тутам дуудан, мөн тэнгэр элчийн амаар яригдсан тэрхүү ирэх зүйлд итгэх сүсэг бишрэлд гуйвшгүйгээр зогсон, та нар өөрсдийгөө бүр даруу байдлын гүнд даруусгаасай хэмээнэ.\n\n12 Мөн болгоогтун, хэрэв та нар үүнийг хийвээс та нар үргэлж баясна, мөн Бурханы хайраар дүүргэгдэж, мөн нүглүүдийнхээ ангижралыг үргэлж хадгалах болно хэмээн би та нарт хэлнэ; мөн та нарыг бүтээсэн түүний сүр жавхлангийн мэдлэгт буюу шударга бөгөөд үнэн болох түүний мэдлэгт та нар өсөх болно.\n\n13 Мөн бие биеэ гэмтээх биш, харин амар амгалангаар амьдрах, мөн хүн бүрд зохих хэмжээгээр өгөх хүсэл та нарт бий болно.\n\n14 Мөн та нар хүүхдүүдээ өлсгөлөн, эсвээс нүцгэн явахыг зөвшөөрөхгүй болой; бас тэд Бурханы хуулиудыг зөрчихийг, мөн нэг нэгэнтэйгээ муудалцан мөн хэрэлдэхийг, мөн нүглийн эзэн болох, өөрөөр хэлбэл бидний эцэг өвгөдөөр яригдсан тэрхүү хилэнцэт сүнс болох чөтгөрт үйлчлэхийг зөвшөөрөхгүй, учир нь тэр бол бүх зөв шударгын дайсан билээ.\n\n15 Харин үнэний мөн чанд байдлын замуудаар алхахыг та нар тэдэнд заах болно; бие биеэ хайрлах, мөн нэг нэгэндээ үйлчлэхийг та нар тэдэнд заах болно.\n\n16 Мөн түүнчлэн, та нарын халамжаар гачигдах тэднийг та нар өөрсдөө халамжлах болно; та нар гачигдаж байгаа түүнд өөрсдийн хөрөнгөөс өгөх болно; мөн та нар гуйлгачны хүсэлтийг хоосон буцаахыг зөвшөөрөхгүй, мөн түүнийг мөхөл рүү нь хөөхгүй байх болно.\n\n17 Магад та нар хэлнэ: Тэр хүн өөр дээрээ зовлонгоо авчирсан; тиймийн тул би гараа татаж, мөн тэрбээр зовохгүй байж болохын тулд түүнд хүнснээсээ өгөхгүй, бас хөрөнгөөсөө ч түүнд хүртээхгүй, учир нь түүний эдлэх шийтгэлүүд шударга—\n\n18 Гэвч би та нарт хэлнэ, ай хүмүүн, үүнийг хийх хэн боловч, мөнхүү тэр нь наманчлах агуу шалтгаантай; мөн тэр хийсэн зүйлээ наманчлахгүй бол тэрээр үүрд мөхөж мөн Бурханы хаант улсад байргүй байх болно.\n\n19 Учир нь болгоогтун, бид бүгд гуйлгачид бус уу? Бид бүгдээрээ өөрсдөд байгаа бүх хөрөнгө, хоол хүнс мөн хувцас хунар, мөн алт, мөнгө, мөн бидэнд байгаа төрөл бүрийн бүх баялгийн төлөө тэрхүү нэгэн Биет, бүр Бурханд түшдэг биш гэж үү?\n\n20 Мөн болгоогтун, бүр энэ цагт, та нар түүний нэрийг дуудаж, мөн нүглүүддээ ангижралыг гуйлаа. Мөн тэрээр хоосон гуйхыг та нарт зөвшөөрсөн үү? Үгүй; тэр өөрийн Сүнсийг та нарын дээр цутгаж, мөн та нарын зүрх сэтгэлийг баяраар дүүрэхээр болгож, мөн хэлэх үгээ олж чадахгүйд хүргэн та нарын амыг хамхисан байхаар болгосон буюу, та нарын баясал ийм үлэмж агуу байв.\n\n21 Мөн эдүгээ, хэрэв Бурхан, та нарыг бүтээсэн тэрбээр, та нар амьдралаа мөн өөрсдөд байгаа бүхнээ мөн өөрсдийгөө түшиж тулдаг тэрбээр, та нарын итгэлтэйгээр хүлээн авах болно гэдэгт итгэн гуйсан зөв болох юуг ч та нарт хайрладаг бол, ай тэгвэл, та нар өөрсдөдөө байгаа хөрөнгөөс нэг нэгэнтэйгээ хуваалцах нь хэчнээн их зохистой билээ.\n\n22 Мөн мөхөхгүйн тул чамд хандан хөрөнгөөс чинь гуйх тэр хүнийг та нар шүүн, мөн түүнийг буруушаах аваас, та нарт бус, харин та нарын амьдрал ч түүнчлэн түүнд хамаарагдах тэр Бурханд харьяалагдах эд хөрөнгөө харамласны улмаас хүртэх та нарын буруутгал хэр зэрэг илүү шударга байх билээ; гэсэн хэдий ч, та нар гуйх нь, бас хийсэн тэр зүйлээ наманчлах нь үгүй бөлгөө.\n\n23 Би та нарт хэлнэ, тэр хүнд халаг, учир нь түүний хөрөнгө түүнтэй хамт мөхөх болно; мөн эдүгээ, би эдгээр зүйлийг энэ дэлхийн зүйлсэд хамаарагдах зүйлээр баян тэдэнд хэлж байна.\n\n24 Мөн үүнчлэн, би ядууст, эд хөрөнгөгүй боловч өдрөөс өдрийг хоолтой өнгөрөөх та нарт хэлнэ; та нарт байхгүйн учир гуйлгачныг буцаадаг та нарыг бүгдийг чинь би хэлж байна; та нарыг зүрх сэтгэлдээ: Надад байхгүй учраас би өгөөгүй, харин хэрэв надад байсан бол би өгөх байсан гэж хэлээсэй хэмээнэ би.\n\n25 Мөн эдүгээ, хэрэв та нар зүрх сэтгэлдээ ийн хэлбэл та нар гэмгүй үлдэнэ, эс тэгвэл та нар буруутгагдана; мөн та нар хүлээн аваагүй тэр юманд шунасны учир та нарын авах буруутгал шударга байх буюу.\n\n26 Мөн эдүгээ, та нарт миний ярьсан эдгээр зүйлийн төлөө—та нар Бурханы өмнө гэмгүйгээр алхаж болохын тулд нүглүүдийнхээ ангижралыг хадгалан өдрөөс өдөрт үлдэхийн төлөө—та нар өлссөнийг хооллох, нүцгэнийг хувцаслах, өвчтөнийг эргэн мөн сүнслэг байдлын мөн эд зүйлсийн аль алинд нь, хүссэнийх нь дагуу тэднийг асрах зэргээр, хүн бүр байгаагийнхаа хэрээр ядуустай хөрөнгөө хуваалцаасай хэмээнэ би.\n\n27 Мөн эдгээр бүх зүйл мэргэн ухаанд мөн эмх журамтай хийгддэг байхыг мэдэгтүн; учир нь хүн өөрт нь буй хүчнээс илүү хурдан гүйх шаардлагагүй. Мөн үүнчлэн, тэр шагналыг хожиж болохын тулд, тэрээр хичээнгүй байх шаардлагатай; тиймийн тул бүх зүйл эмх журамд хийгдэх ёстой.\n\n28 Мөн та нарын дунд хөршөөсөө зээлсэн хэн боловч, тохирсны дагуу зээлсэн тэр зүйлээ эргүүлж өгөх ёстой, эсвээс та нүгэл үйлдэх болно; мөн та өөрийн хөршийг түүнчлэн нүгэл үйлдэхэд хүргэж магад гэдгийг та нар санаасай хэмээнэ би.\n\n29 Мөн эцэст нь, та нар нүгэл үйлдэж болох бүх зүйлийг би та нарт хэлж чадахгүй; учир нь маш олон янзын зам мөн аргууд бий, бүр тэдгээрийг би тоолж чадахааргүй тийм олон бөлгөө.\n\n30 Гэвч өдий зэргийг би та нарт хэлж чадна, хэрэв та нар бүр амьдралынхаа эцсийг хүртэл өөрсдийгөө, бодол, мөн үгсээ, мөн үйлүүдээ хянаж, мөн Бурханы зарлигуудыг мөрдөж, бас Их Эзэний маань ирэлтийн талаар сонссон түүндээ үргэлж итгэлтэй байхгүй аваас, та нар мөхөх ёстой болно. Мөн эдүгээ, ай хүмүүн, санагтун, мөн бүү мөхөгтүн.\n\n", "mosiah 5": "[center][font_size=26]Бүлэг 5[/font_size][/center]\n\n[i]Гэгээнтнүүд итгэлээр дамжуулан Христийн хөвгүүд, охид болцгоодог—Тэгээд тэд Христийн нэрээр нэрлэгддэг—Сайн үйлүүдэд гуйвшгүй мөн хөдөлшгүй байхыг Бенжамин хаан тэдэнд ухуулав. Ойролцоогоор МЭӨ 124 он.[/i]\n\n1 Мөн эдүгээ, улиран тохиох дор Бенжамин хаан өөрийн ард түмэнд тийн ярьсныхаа дараа, тэд түүний өөрсдөд нь ярьсан үгэнд итгэсэн эсэхийг мэдэхийг тэрээр хүсэн тэдний дунд илгээсэн бөлгөө.\n\n2 Мөн тэд бүгд нэгэн дуугаар хашхирч, өгүүлсэн нь: Тийм ээ, бидэнд ярьсан тэр бүх үгэнд тань бид итгэнэ; мөн түүнчлэн тэдгээрийн гарцаагүйг мөн үнэнийг бид мэднэ, бидэнд хилэнцийг үйлдэх хүслийг үгүй болгож, харин үргэлж сайныг хийх хүсэлтэй болгон, бидэнд буюу бидний зүрх сэтгэлд хүчирхэг өөрчлөлтийг авчирсан Төгс Хүчит Их Эзэний Сүнсний улмаас буюу.\n\n3 Мөн бид өөрсдөө, түүнчлэн Бурханы хэмжээлшгүй сайн сайхнаар, мөн түүний Сүнсний айлчлалуудаар, ирэх тэр зүйлсийн агуу мэдлэгийг авлаа; мөн зохист байсан бол бид бүх зүйлийн тухай бошиглож чадахсан билээ.\n\n4 Мөн манай хааны ярьсан зүйлсийн тухайд бидэнд байсан тэрхүү итгэл нь энэ агуу мэдлэгт биднийг авчирсан, иймээс бид ийм үлэмжийн агуу баяраар баярлах болой.\n\n5 Мөн бид тэнгэр элчээр яригдсан шиг төгсгөлгүй тарчлалыг өөрсөд дээрээ авчрахгүй байж болохын тулд, бид Бурханы хилэнгийн аяганаас уухгүй байж болохын тулд, бид үлдсэн бүх өдрүүддээ бидэнд түүний зарлиглах бүх зүйлд, түүний зарлигуудад дуулгавартай байж, түүний тааллын дагуу үйлдэх гэрээг Бурхантайгаа хийхэд бэлэн байна.\n\n6 Мөн эдүгээ, эдгээр нь Бенжамин хааны тэднээс хүссэн үгс байв; мөн тиймийн тул тэрээр тэдэнд хэлэв: Та нар миний хүссэн үгсийг ярилаа; мөн та нарын хийсэн тэрхүү гэрээ бол зөв шударга гэрээ болой.\n\n7 Мөн эдүгээ, та нар хийсэн гэрээнийхээ улмаас Христийн хүүхдүүд, түүний хөвгүүд, мөн түүний охид гэж нэрлэгдэх болно; учир нь болгоогтун, энэ өдөр тэрээр та нарыг сүнслэг байдлаар тань төрүүллээ; учир нь та нарын зүрх сэтгэл түүний нэрэнд итгэх итгэлээр өөрчлөгдсөн хэмээн та нар хэллээ; тиймийн тул, та нар түүнээс төрсөн мөн түүний хөвгүүд мөн түүний охид болсон бөлгөө.\n\n8 Мөн энэ нэрэн дор та нар эрх чөлөөтэй болгогдсон, мөн үүнээс өөр та нар чөлөөт болгогдож чадах нэр үгүй билээ. Аврал дамжин ирэх үүнээс өөр нэр гэж үгүй; тиймийн тул, би та нарыг, амьдралынхаа төгсгөлийг хүртэл дуулгавартай байхаар Бурхантай гэрээнд орсон та нар бүгдийг Христийн нэрийг өөрсөд дээрээ хүлээн аваасай хэмээнэ.\n\n9 Мөнхүү улиран тохиох дор үүнийг хийдэг нь Бурханы баруун гар талд олдох болно, учир нь тэрээр өөрийн нэрлэгдсэн нэрээ мэдэх болно; учир нь тэрээр Христийн нэрээр нэрлэгдэх болно.\n\n10 Мөн эдүгээ улиран тохиох дор, Христийн нэрийг өөр дээрээ авахгүй хэн боловч өөр ямар нэгэн нэрээр нэрлэгдэх ёстой; тиймийн тул, тэрээр өөрийгөө Бурханы зүүн гар талд олох буюу.\n\n11 Мөн энэ бол та нарт миний өгнө гэж ярьсан, зөрчлөөс бусдаар бол хэзээ ч арилгагдахгүй нэр гэдгийг түүнчлэн та нар санаасай хэмээнэ би; тиймийн тул, уг нэр та нарын зүрх сэтгэлээс арилгагдахгүйн тулд, зөрчил гаргахгүй байхад анхаарагтун.\n\n12 Би та нарт хэлнэ, та нар Бурханы зүүн гар талд олдохгүйн тулд, харин та нар өөрсдийн дуудагдах дуу хоолойг, мөн түүнчлэн та нарыг дуудах нэрийг сонсож бас мэдэхийн тулд уг нэрийг зүрх сэтгэлдээ үргэлж бичээстэй хадгалахыг та нар санаасай хэмээнэ би.\n\n13 Учир нь өөрийн үйлчилж байгаагүй, өөрийн танихгүй нэгэн болох, мөн зүрх сэтгэлийн бодол болон зорилтоос нь хол байх эзнийг хүн хэрхэн мэдэх билээ?\n\n14 Мөн түүнчлэн, хүн хөршид нь харьяалагдах илжгийг авч өөртөө үлдээх үү? Би та нарт хэлнэ, Үгүй; тэрээр үүнд сүргийнхээ дунд тэжээл идэхийг ч зөвшөөрөхгүй, харин түүнийг гадагш тууж, зайлуулах болно. Би та нарт хэлнэ, хэрэв та нар нэрлэгдэх нэрээ эс мэдвээс та нарын хувьд ч энэчлэн байх болно.\n\n15 Тиймийн тул, тэнгэр дэх мөн дэлхий дээрх бүх зүйлийг бүтээсэн, бүхний дээрх Бурхан болох түүний мэргэн ухаан болон хүч, мөн шударга ёс, мөн нигүүлслээр дамжуулан та нар үүрдийн аврал болон мөнх амьдралыг авч болохын тулд, та нар тэнгэрт авчрагдаж болохын тулд, Христ, Төгс Хүчит Их Эзэн Бурхан та нарыг өөрийнх байлгахаар лацдаж болохын тулд, та нарыг гуйвшгүй мөн хөдөлшгүй байж, сайн үйлүүдээр үргэлж бялхаасай хэмээнэ би. Амен.\n\n", "mosiah 6": "[center][font_size=26]Бүлэг 6[/font_size][/center]\n\n[i]Бенжамин хаан ард түмний нэрийг цэдэглэж мөн тэдэнд сургах пристүүдийг томилов—Мозая зөв шударга хааны ёсоор засаглав. Ойролцоогоор МЭӨ 124–121 он.[/i]\n\n1 Мөн эдүгээ, Бенжамин хаан ард түмэнд ярьж дууссаныхаа дараа, зарлигуудыг нь дагахаар Бурхантай гэрээнд орсон тэд бүгдийн нэрсийг тэрээр бичиж авбал зохино хэмээн бодов.\n\n2 Мөнхүү улиран тохиох дор бяцхан хүүхдүүдээс бусдаар, гэрээнд орж мөн Христийн нэрийг өөрсдийн дээр аваагүй нэгээхэн ч бодгаль байсангүй.\n\n3 Мөн түүнчлэн, улиран тохиох дор Бенжамин хаан эдгээр бүх зүйлийг хийж дуусгаад, мөн хүү Мозаягаа өөрийн ард түмний дээр захирагч бөгөөд хаан байхаар томилон адисалж, мөн түүнд хаант улсын талаарх бүх хариуцлагыг өгөн, мөн түүнчлэн тэд Бурханы зарлигуудыг сонсож бас мэдэж болохын тулд мөн тэднийг өөрсдийнх нь өргөсөн тангаргийг санахад өдөөн хатгахын тулд хүмүүст сургах пристүүдийг томилоод, тэрээр цугласан олныг тарааж мөн тэд, хүн бүр, өөр өөрийн гэр бүлд, гэртээ буцацгаав.\n\n4 Мөн Мозая эцгийнхээ оронд засаглаж эхлэв. Мөн тэрээр гучин насандаа засаглаж эхэлсэн болой, энэ нь бүхэлдээ Лихай Иерусалимыг орхисон цагаас дөрвөн зуун далан зургаа орчим жил болов.\n\n5 Мөн Бенжамин хаан гурван жил амьдраад мөн тэрээр нас барав.\n\n6 Мөнхүү улиран тохиох дор Мозая хаан Их Эзэний замуудаар алхаж, мөн түүний шүүлтүүдийг мөн түүний тогтоолуудыг мөрдөн, мөн түүний зарлигуудыг, түүний өөрт нь зарлигласан юунд ч болов, бүх зүйлд дагав.\n\n7 Мөн Мозая хаан өөрийн хүмүүсийг газар боловсруулахаар болгов. Мөн тэрээр өөрийн ард түмэнд ачаа болохгүйн тулд, тэрээр бүх зүйлд эцгийнхээ хийж байсны дагуу хийж болохын тулд, түүнчлэн тэрээр өөрөө газар боловсруулав. Мөн гурван жилийн турш түүний бүх ард түмний дунд зөрчилдөөн байсангүй.\n\n", "mosiah 7": "[center][font_size=26]Бүлэг 7[/font_size][/center]\n\n[i]Лимхай хаан нь болох, Лихай-Нифайн нутгийг Аммон олов—Лимхайн хүмүүс леменчүүдийн боолчлолд байв—Лимхай өөрсдийн түүхийг өгүүлэв—Бошиглогч (Абинадай) Христ бол Бурхан мөн бүх зүйлийн Эцэг хэмээн гэрчилсэн байв—Бузрыг тарьдаг тэд хар салхийг хурааж авна, мөн Их Эзэнд найдлага тавьдаг тэд чөлөөлөгдөх болно. Ойролцоогоор МЭӨ 121 он.[/i]\n\n1 Мөн эдүгээ, улиран тохиох дор Мозая хаан гурван жилийн турш үргэлжилсэн энх амгаланг эдэлсний дараа, тэрээр Лихай-Нифайн нутаг өөд буюу Лихай-Нифайн хотод оршин суухаар явсан хүмүүсийн талаар мэдэх хүсэлтэй байв; учир нь түүний ард түмэн Зарахемлагийн нутгийг орхисон цагаас нь хойш тэднээс ямар ч сураг сонссонгүй; тиймийн тул, тэд байнгын асуултаараа түүнийг ядраасан ажээ.\n\n2 Мөнхүү улиран тохиох дор Мозая хаан хүчит эрсээс арван зургааг нь Лихай-Нифайн нутаг өөд, ах дүүсийнхээ талаар сураглахаар явж болохыг зөвшөөрөв.\n\n3 Мөнхүү улиран тохиох дор тэд маргааш нь өгсөн явж эхэлсэн аж, тэдэнтэй Аммон гэгч нэгэн байв, тэрээр хүчтэй мөн чадалтай эр, мөн Зарахемлагийн удам байв; мөн тэрээр түүнчлэн тэдний удирдагч байлаа.\n\n4 Мөн эдүгээ, тэд Лихай-Нифайн нутаг өөд очихын тулд аглаг буйдад аялах ёстой замаа мэдэхгүй байв; тиймийн тул тэд олон өдөр аглаг буйдад бэдрэв, бүр дөчин өдөр тэд бэдэрсэн ажгуу.\n\n5 Мөн тэд дөчин өдөр бэдрээд Шиломын нутгийн умардад байх нэгэн гүвээн дээр ирэв, мөн тэнд тэд майхнуудаа босгов.\n\n6 Мөн Аммон ах дүүсээсээ гурвыг нь авч, тэдний нэрийг Амаликай, Хелем, Хем гэдэг байв, мөн тэд Нифайн нутагт уруудан одлоо.\n\n7 Мөн болгоогтун, тэд Нифайн нутагт мөн Шиломын нутагт байсан хүмүүсийн хаантай дайралдав; мөн тэд хааны харуулуудаар бүслэгдэн, баривчлагдаж, мөн хүлэгдэж, мөн шоронд хоригдсон ажээ.\n\n8 Мөнхүү улиран тохиох дор тэд шоронд хоёр өдөр байсны дараа дахин хааны өмнө авчрагдаж, мөн тэдний хүлээс нь тайлагдав; мөн тэд хааны өмнө зогсож, мөн түүний өөрсдөөс нь асуух асуултад хариулахаар зөвшөөрөгдсөн, эсвээс зарлиглуулсан болой.\n\n9 Мөн тэрээр тэдэнд хэлсэн нь: Болгоогтун, би бол Лимхай, эцэг өвгөдийнх нь нутаг асан, энэ нутгийг өвлөхөөр Зарахемлагийн нутгаас гарч ирсэн тэр, хүмүүсийн саналаар хаан болгогдсон тэрхүү Зенифийн хүү асан Ноагийн хүү билээ.\n\n10 Мөн эдүгээ, та нар намайг, өөрийн биеэр, харуулуудтайгаа хэрмийн гадна байхад хотын хэрмэнд ойртон ирэх зориг гаргасны шалтгаан нь юу вэ? гэдгийг мэдэхийг би хүснэ.\n\n11 Мөн эдүгээ, би та нараас асууж болох энэхүү шалтгааны учир би та нарыг хадгалахыг зөвшөөрсөн юм, эс бөгөөс би та нарыг үхүүл хэмээн харуулууддаа тушаах байсан. Та нарт ярих нь зөвшөөрөгдлөө.\n\n12 Мөн эдүгээ, Аммон ярихыг зөвшөөрөгдсөнөө хараад, тэрээр дөхөж очин хааны өмнө бөхийв; мөн дээш өндийгөөд тэрээр хэлэв: Ай хаантан, би амьд байж, мөн ярихаар зөвшөөрөгдсөний учир энэ өдөр Бурханы өмнө ихэд талархана; мөн би зоригтойгоор ярихыг хичээх болно;\n\n13 Учир нь хэрэв та намайг мэддэг байсан аваас та намайг ингэж хүлээсээр хүлэхийг зөвшөөрөхгүй байсныг би лавтайяа мэднэ. Учир нь би Аммон, мөн Зарахемлагийн удам, мөн Зарахемлагийн нутгаас Зенифийн гарган авчирсан ах дүүсийнхээ талаар сураглахаар тэр нутгаас гарч ирсэн бөлгөө.\n\n14 Мөн эдүгээ, улиран тохиох дор Лимхай, Аммоны үгсийг сонссоны дараа, тэрээр үлэмж баярлан, мөн хэлэв: Эдүгээ, Зарахемлагийн нутагт байсан ах дүү нар минь одоо болтол амьд гэдгийг би лавтайяа мэдлээ. Мөн эдүгээ, би баясах болно; мөн маргааш би өөрийн хүмүүсийг түүнчлэн баясгана.\n\n15 Учир нь болгоогтун, бид леменчүүдийн боолчлолд байж, мөн үүрэхэд хүнд татвараар татварлуулж буй. Мөн эдүгээ, болгоогтун, ах дүүс маань биднийг дарангуйллаас буюу леменчүүдийн гараас чөлөөлөх болно, мөн бид тэдний боолууд байх болно; учир нь бид нифайчуудын боол байх нь леменчүүдийн хаанд алба төлөхөөс хавьгүй дээр болой.\n\n16 Мөн эдүгээ, Лимхай хаан өөрийн харуулуудад тэд Аммоныг бас түүний ах дүүсийг нь ч ахин хүлэх ёсгүйг зарлиглав, харин тэд Шиломын умардад байх гүвээ рүү явж, мөн тэдний ах дүүс идэж, ууж, мөн аяны алжаалаа тайлж болохын тулд тэднийг хотод авчрахыг тушаав; учир нь тэд олон зүйлийг туулсан байв; тэд өлсгөлөн, цангааг мөн зүдрэлийг туулсан буюу.\n\n17 Мөн эдүгээ, улиран тохиох дор маргааш нь Лимхай хаан өөрийн бүх хүний дунд зар бичиг илгээв, тэгснээр өөрийнх нь тэдэнд ярих үгсийг сонсохоор тэд ариун сүмд өөрсдөө нэгдэн цугларцгааж болохын тулд билээ.\n\n18 Мөнхүү улиран тохиох дор тэднийг цуглармагц тэрээр тэдэнд хандан энэ маягаар ярьж, өгүүлсэн нь: Ай та нар, хүмүүс минь, тэргүүнээ өргөгтүн мөн тайтгар; учир нь болгоогтун, бидний олон тэмцэл үр дүнгүй байсан хэдий ч, бид дайснуудынхаа эрхшээлд байхаа болих тэр цаг ойртлоо, өөрөөр хэлбэл холгүй боллоо; гэсэн ч үр дүнд хүрэхүйц тэмцэл хийх нь үлдлээ хэмээн бодно би.\n\n19 Тиймийн тул, тэргүүнээ өргөцгөө, мөн баяс, мөн Бурханд, Абрахам, мөн Исаак, мөн Иаковын Бурхан байсан тэрхүү Бурханд найдлагаа тавь; мөн түүнчлэн, Израилын хүүхдүүдийг Египетийн нутгаас гаргаж авчирсан, мөн тэднийг Улаан Тэнгисийг гатлан хуурай газар дээгүүр алхах болгосон, мөн тэд аглаг буйдад мөхөхгүй байж болохын тулд, тэднийг маннагаар хооллосон тэрхүү Бурханд буюу; мөн тэрээр илүү олон зүйлийг тэдний төлөө хийсэн билээ.\n\n20 Мөн түүнчлэн, тэрхүү Бурхан бидний эцэг өвгөдийг Иерусалим нутгаас гарган авчирсан, мөн өөрийн хүмүүсийг бүр өдий болтол хамгаалж мөн хадгалсан болой; мөн болгоогтун, бидний алдсууд мөн жигшүүрт хэргүүдийн учир тэрээр биднийг боолчлолд оруулсан болой.\n\n21 Мөн энэ өдөр та нар бүгд үүний гэрчүүд, энэ хүмүүсийн дээр хаан болгогдсон тэр Зениф, тэрээр эцэг өвгөдийнхөө нутгийг өвлөх дэндүү их хүсэлтэй байсан учир, тиймийн тул Лемен хааны зальт мөн башир аргад мэхлэгдсэн байв, мөн тэрээр Зениф хаантай хэлэлцээр хийхдээ нутгийн нэг хэсгийн эзэмшлийг, бүр Лихай-Нифай хотыг, мөн Шилом хотыг мөн эргэн тойрны нутгийг гарт нь өгсөн болой—\n\n22 Мөн энэ хүмүүсийг эрхшээлдээ буюу боолчлолд оруулах цорын ганц зорилгын учир тэрээр энэ бүхнийг хийсэн болой. Мөн болгоогтун, бид энэ цагт леменчүүдийн хаанд алба гувчуур болгон өөрсдийн эрдэнэ шишийн тэн хагасыг, мөн өөрсдийн арвайн, мөн бүр өөрсдийн төрөл бүрийн үр тарианы, мөн бог болон бод малынхаа үржсэнийх нь тэн хагасыг төлдөг; мөн леменчүүдийн хаан бүр бидэнд байгаа бүх эзэмшлийн маань тэн хагасыг эсвээс бидний амийг биднээс шаарддаг.\n\n23 Мөн эдүгээ, энэ нь үүрэхэд хүнд бус уу? Мөн бидний энэ зүдгүүр агуу бус уу? Эдүгээ болгоогтун, бидний гашуудах шалтгаан хэчнээн агуу билээ.\n\n24 Тийм ээ, би та нарт хэлнэ, бидний гашуудах шалтгаанууд нь агуу болой; учир нь болгоогтун бидний ах дүүсийн хэчнээн нь алагдсан билээ, мөн тэдний цус дэмий асгарсан, мөн бүгд алдсын учир болой.\n\n25 Учир нь хэрэв энэ хүмүүс зөрчилд унаагүйсэн бол энэ агуу хилэнц тэдний дээр ирэхийг Их Эзэн зөвшөөрөхгүй байсан буйза. Гэвч болгоогтун, тэд түүний үгсийг анхаарсан нь үгүй; харин тэдний дунд зөрчилдөөн их гарснаас, бүр тэд өөрсдийнхөө дунд цус урсгахад хүрсэн болой.\n\n26 Мөн Их Эзэний бошиглогчийг тэд хөнөөсөн; тийм ээ, Бурханаар сонгогдсон хүнийг, тэдний ёс бус мөн жигшүүрт хэргүүдийнх нь талаар тэдэнд хэлсэн, мөн тохиох олон зүйлийг, тийм ээ, бүр Христийн ирэлтийг бошиглосон түүнийг буюу.\n\n27 Мөн тэрээр тэдэнд Христ бол Бурхан, бүх зүйлийн Эцэг гэдгийг хэлж, мөн тэрээр өөрийн дээр хүний дүрийг авна, мөн энэ нь эхлэлд хүмүүн дуурайлган бүтээгдсэн тэрхүү дүр төрх болохыг хэлсний учир буюу; эсвээс өөрөөр хэлбэл, тэрээр хүмүүн нь Бурханы дүр төрхийн дагуу бүтээгдсэнийг хэлж, мөн Бурхан хүмүүсийн үрсийн дунд доош ирэхийг, мөн өөр дээрээ маханбод болон цусыг авахыг, мөн дэлхийн гадаргуу дээр урагшлан явахыг хэлсэн учир—\n\n28 Мөн эдүгээ, тэрээр үүнийг хэлсэн учир, тэд түүнийг үхэлд хүргэжээ; мөн тэд Бурханы хилэнг доош өөрсдийн дээр авчирсан илүү олон зүйлийг үйлдсэн билээ. Тиймийн тул, тэд боолчлолд байгаад, мөн тэд зовлонт зүдгүүрүүдээр цохигдсонд хэн гайхширах билээ?\n\n29 Учир нь болгоогтун, Их Эзэн хэлсэн нь: зөрчлийнхөө өдөрт буй өөрийн хүмүүсийг би халамжлахгүй; харин тэд хөгжин дэвшихгүйн тулд тэдний замд би саад тавих болно; мөн тэдний үйлүүд өөрсдийнх нь өмнө тээглэх чулуу адил байх болно.\n\n30 Мөн түүнчлэн тэрээр хэл: Хэрэв миний хүмүүс бузрыг тарих аваас түүнийхээ хаягдлыг хар салхинд хурааж авах болно; мөн үүний үр дүн нь хор байх буюу.\n\n31 Мөн түүнчлэн тэрээр хэлэв: Хэрэв миний хүмүүс бузрыг тарих аваас устгалыг даруй авчрагч дорно зүгийн салхийг хураан авах болно.\n\n32 Мөн эдүгээ, болгоогтун, Их Эзэний амлалт биелсэн, мөн та нар цохигдсон бас зовоогдсон болой.\n\n33 Гэвч хэрэв та нар зүрх сэтгэлийн бүрэн шийдэмгий байдалтайгаар Их Эзэнд эргээд хандвал, мөн найдвараа түүнд тавибал, мөн оюуныхаа бүх чармайлтаар түүнд үйлчилбэл, хэрэв та нар үүнийг хийвэл, тэрээр хүсэл мөн тааллынхаа дагуу, та нарыг боолчлолоос гарган чөлөөлөх болно.\n\n", "mosiah 8": "[center][font_size=26]Бүлэг 8[/font_size][/center]\n\n[i]Аммон Лимхайн хүмүүст сургав—Тэрээр жаредчуудын хорин дөрвөн ялтасны тухай олж мэдэв—Эртний цэдгүүд үзмэрчдээр орчуулагдаж чадна—Үзмэрч байхаас илүү бэлэг гэж үгүй. Ойролцоогоор МЭӨ 121 он.[/i]\n\n1 Мөнхүү улиран тохиох дор Лимхай хаан өөрийн хүмүүст ярьснаа төгсгөл болгосны дараа, учир нь тэрээр тэдэнд олон зүйлийг ярьсан мөн зөвхөн тэдгээрийн цөөнийг нь би энэ номд бичиглэсэн буюу, тэрээр Зарахемлагийн нутагт байсан ах дүүсийнхээ талаар бүх зүйлийг өөрийн хүмүүст ярьсан болой.\n\n2 Мөн тэрээр Аммоныг олон түмний өмнө босгож, мөн Зениф уг нутгаас гарсан тэр цагаас бүр тэр өөрөө уг нутгаас гарч ирэх тэр цагийг хүртэл тэдний ах дүүст тохиолдсон бүгдийг тэдэнд тоочихоор болгов.\n\n3 Мөн тэрээр түүнчлэн Бенжамин хааны тэдэнд заасан эцсийн үгсийг тэдэнд давтан хэлж, мөн Лимхай хааны хүмүүс түүний ярьсан бүх үгийг ойлгож болохын тулд тэдгээрийг тэдэнд тайлбарлав.\n\n4 Мөнхүү улиран тохиох дор тэрээр энэ бүгдийг хийсний дараа, Лимхай хаан олон түмнийг тарааж, мөн тэдний хүн бүр гэртээ эргэж очих болгов.\n\n5 Мөнхүү улиран тохиох дор тэрээр, тэд Зарахемлагийн нутгийг орхисон цагаас ард түмнийх нь цэдгийг тээсэн ялтаснуудыг, Аммон тэдгээрийг уншиж болохын тулд өмнө нь авчрагдахаар болгов.\n\n6 Эдүгээ, Аммон уг ялтсыг уншмагц, хаан хэлнүүдийг хөрвүүлж чадах эсэхийг нь мэдэхээр түүнээс асуув, мөн Аммон чадахгүйгээ түүнд хэлэв.\n\n7 Мөн хаан түүнд хэлэв: Өөрийн хүмүүсийн зовлон зүдгүүрийн төлөө би гашуудаж байсан учир, би өөрийн хүмүүсээс дөчин гурвыг аглаг буйдад замд гаргасан билээ, тэгснээр тэд Зарахемлагийн нутгийг олж болохын тулд, биднийг боолчлолоос чөлөөлөхийг бид ах дүүсээсээ гуйж болохын тулд буюу.\n\n8 Мөн тэд аглаг буйдад олон өдрийн турш төөрсөн ч тэд шаргуу байсан аж, гэвч Зарахемлагийн нутгийг олсонгүй, харин олон усны дундах нутагт аялсны дараа, хүний мөн амьтны ясаар хучигдсан, мөн түүнчлэн янз бүрийн барилгуудын балгасуудаар дүүрсэн нэгэн нутгийг олсны дараа, Израилын олны адил тоолшгүй хүмүүсээр эзэгнэгдэж асан нутгийг олж мэдсэнийхээ дараа, энэ нутагтаа эргэж иржээ.\n\n9 Мөн тэд ярьсан зүйлсийнхээ үнэний нотолгоо болгон сийлбэрээр дүүрэн, мөн цэвэр алт болох хорин дөрвөн ялтсыг авчирсан болой.\n\n10 Мөн болгоогтун, түүнчлэн, тэд том, мөн гууль мөн зэсэн, мөн огтхон ч эвдрээгүй сайн цээжний хуягуудыг авчирсан бөлгөө.\n\n11 Мөн түүнчлэн, тэд илднүүдийг авчрав, тэдгээрийн бариулууд нь үгүй болсон, мөн ирт хэсгүүд нь зэвэнд идэгдсэн байв; мөн ялтаснууд дээрх сийлбэрүүд буюу уг хэлийг хөрвүүлж чадах хэн ч энэ нутагт байхгүй. Тиймийн тул би: Та орчуулж чадахсан болов уу? гэж таниас асуусан билээ.\n\n12 Мөн би танд дахин хэлье: Та орчуулж чадах хэн нэгнийг мэдэхсэн болов уу? Учир нь би эдгээр цэдэг манай хэлэнд орчуулагдахыг хүснэ; учир нь, энэ ялтаснууд ирсэн тэр газрын устгагдсан хүмүүсээс үлдсэн тэдний тухай мэдлэгийг бидэнд өгч магад; эсвээс, тэдгээр нь чухам устгагдсан тэр хүмүүсийн тухай мэдлэгийг бидэнд өгч магад; мөн би тэдний устгалын шалтгааныг мэдэх хүсэлтэй байна.\n\n13 Эдүгээ Аммон түүнд хэлэв: Ай хаантан, уг цэдгүүдийг орчуулж чадах хүний тухайд би танд лавтайяа хэлж чадна; учир нь эрт цагийн бүх цэдгийг үзэж, мөн орчуулж чадах ямар нэгэн зүйл түүнд буй; мөн энэ нь Бурханаас өгөгдсөн бэлэг юм. Мөн уг зүйлс хөрвүүлэгч гэж нэрлэгддэг, мөн, харах учиргүй зүйлийг тэрээр хайж мөн тэрээр мөхөх болуузай хэмээснээс зарлигдуулахаас бусдаар бол түүгээр нэг ч хүн харж чадахгүй. Мөн түүгээр харахыг зарлигдуулсан нь, мөнхүү тэр нь үзмэрч хэмээн нэрлэгддэг болой.\n\n14 Мөн болгоогтун, Зарахемла нутаг дахь тэр ард түмний хаан бол эдгээр зүйлийг хийхээр зарлигдуулсан, мөн Бурханаас энэ өндөр бэлгийг хүртсэн хүн юм.\n\n15 Мөн үзмэрч нь бошиглогчоос агуу гэж хаан хэлэв.\n\n16 Мөн Аммон ийн хэлэв, үзмэрч бол илчлэгч мөн түүнчлэн бошиглогч; мөн хэний ч эзэмшиж үл чадах Бурханы хүчийг эзэмшихээс бусдаар бол, хэн ч үүнээс илүү агуу бэлгийг хүртэж чадахгүй; гэсэн хэдий ч хүмүүнд агуу их хүч Бурханаас өгөгдөж болох бөлгөө.\n\n17 Харин үзмэрч өнгөрсөн зүйлийг, мөн түүнчлэн ирэх зүйлийг мэдэж чадна, мөн тэднээр бүх зүйл илчлэгдэх болно, эсвээс, чухамдаа, нууц зүйлс үзүүлэгдэх болно, мөн далдлагдсан зүйлс гэрэлд гарч ирэх болно, мөн мэдэгдээгүй зүйлс тэднээр мэдэгдэх болно, мөн түүнчлэн өөр нөхцөлд мэдэгдэж үл болох зүйлс тэднээр мэдэгдэх буюу.\n\n18 Хүмүүн итгэлээрээ дамжуулан агуу гайхамшгуудыг хийж болох нэгэн аргыг Бурхан тийн хангажээ; тиймээс тэрээр бусад хүмүүст агуу ашиг тус хүргэх бөлгөө.\n\n19 Мөн эдүгээ, Аммон эдгээр үгийг ярихаа төгсгөл болгоход хаан үлэмж баясан, мөн Бурханд талархал илэрхийлж, хэлсэн нь: Нэгэн агуу нууц энэ ялтаснуудад буй нь эргэлзээгүй, мөн эдгээр хөрвүүлэгч тийм бүх нууцыг хүмүүсийн үрсэд мэдүүлэх зорилгын тулд бэлтгэгдсэн нь эргэлзээгүй.\n\n20 Ай Их Эзэний ажлууд хэчнээн гайхамшигтай билээ, мөн өөрийн хүмүүсийг тэрээр хэчнээн удаан тэсвэрлэдэг билээ; тийм ээ, хүмүүсийн үрсийн ойлголт ямар харалган мөн нэвтэршгүй билээ; учир нь тэд мэргэн ухааныг хайх нь үгүй, мөн мэргэн ухаанаар өөрсдийн дээр захируулах хүсэл ч үгүй болой!\n\n21 Тийм ээ, тэд хоньчноос зугтан мөн бутарч, мөн зайлан холдож, мөн ойн зэрлэг араатнаар цөлмүүлэх зэрлэг сүрэг адил болой.\n\n", "mosiah 9": "Зенифийн Цэдэг—тэд Зарахемлагийн нутгийг орхисон цагаас хойш тэд леменчүүдийн гараас чөлөөлөгдсөн цагийг хүртэлх түүний хүмүүсийн шастир оршвой.\n\n9–22-р бүлэгт агуулагдав.\n\n[center][font_size=26]Бүлэг 9[/font_size][/center]\n\n[i]Зениф Лихай-Нифайн нутгийг эзэмшихээр Зарахемлагаас бүлэг хүмүүсийг удирдав—Лемен үндэстний хаан уг нутгийг өвлөхийг тэдэнд зөвшөөрөв—Леменчүүд болон Зенифийн хүмүүсийн хооронд дайн болов. Ойролцоогоор МЭӨ 200–187 он.[/i]\n\n1 Зениф би, нифайчуудын бүх хэлийг заалгасан тул, мөн Нифайн нутгийн, өөрөөр хэлбэл өөрийн эцэг өвгөдийн анхны өв нутгийн талаар мэдлэгтэй байсан учир, мөн манай их цэрэг тэдний дээр ирж мөн тэднийг устгаж болохын тулд би леменчүүдийн дунд тэдний хүчийг тагнахаар туршуулаар илгээгдсэн байсан учир—гэвч би тэдний дунд сайн нь байгааг хараад тэд устгагдахгүй байгаасай хэмээх хүсэлтэй байсан болой.\n\n2 Тиймийн тул, бидний захирагч тэдэнтэй хэлэлцээр хийгээсэй хэмээсэн учир аглаг буйдад би ах дүүстэйгээ маргав; гэвч тэрээр догшин мөн цусанд дуртай хүн байсан учир намайг алахыг тушаав; харин их цус урсгасны дүнд би амь гарсан бөлгөө; учир нь эцэг хүн эцэг хүний эсрэг, мөн ах нь дүүгийнхээ эсрэг, аглаг буйд дахь манай их цэргийн ихэнх нь устгагдтал тулалдав; мөн амьд үлдсэн бид алагдсан тэдний эхнэрүүдэд мөн хүүхдүүдэд болсон явдлыг хэлэхээр Зарахемла нутагт эргэж ирсэн бөлгөө.\n\n3 Гэсэн хэдий ч, би эцэг өвгөдийнхөө нутгийг өвлөх хэт их хүсэлтэй байсан учир уг нутгийг эзэмшихээр явах хүсэлтэй байсан тэдгээрийг цуглуулж, мөн уг нутагт очихоор дахин аглаг буйд дахь аянаа эхэлсэн буюу; гэвч бид өлсгөлөн мөн зовлонт зүдгүүрүүдэд цохигдсон болой; учир нь бид Их Эзэн Бурханаа санахдаа удаан байв.\n\n4 Гэсэн хэдий ч, олон өдөр аглаг буйдад бэдэрсний эцэст бид эцэг өвгөдийн минь нутгийн ойролцоо байсан тэр, ах дүүсийнхээ алагдсан тэр газар майхнуудаа босгов.\n\n5 Мөнхүү улиран тохиох дор би хааны санаа бодлыг мэдэж болохын тулд, мөн өөрийн хүмүүстэй очиж мөн нутгийг амгалан эзэмшиж болох эсэхийг мэдэж болохын тулд би дөрвөн хүнийхээ хамт дахин хотод орж, хаан дээр очив.\n\n6 Мөн би хаан дээр очиж, мөн тэрээр надтай бибээр Лихай-Нифай нутгийг мөн Шилом нутгийг эзэмшиж болохоор гэрээлсэн болой.\n\n7 Мөн түүнчлэн тэрээр өөрийн хүмүүсийг уг нутгаас гарахыг зарлиглаж, мөн би өөрийн хүмүүсийн хамт, бид үүнийг эзэмшиж болохын тулд уг нутагт очсон бөлгөө.\n\n8 Мөн бид барилгууд барьж, мөн хотын хэрмийг, тийм ээ, бүр Лихай-Нифай хотын мөн Шилом хотын хэрмийг засаж эхлэв.\n\n9 Мөн бид газар боловсруулав, тийм ээ, бүр бүх төрлийн үрээр, эрдэнэ шишийн, мөн буудай, арвай, мөн носын болон шамын үрээр, мөн янз бүрийн жимсний үрээр буюу; мөн бид өнөр өтгөн болж мөн уг нутагт дэгжиж эхэлсэн бөлгөө.\n\n10 Эдүгээ үүнийг эзэмшиж болохын тулд уг нутгийг бидэнд Лемен хаан өгсөн нь миний хүмүүсийг боолчлолд оруулах түүний заль бас башир арга байжээ.\n\n11 Тиймийн тул улиран тохиох дор, бид уг нутагт арван хоёр жил оршсоны дараа, миний хүмүүс уг нутагт хүчирхэгжиж мөн тэд тэднийг хүчээр давамгайлж мөн тэднийг боолчлолд оруулж чадахгүй болуузай хэмээн Лемен хаан эмээж эхлэв.\n\n12 Эдүгээ тэд залхуу мөн хиймэл шүтээн шүтэгч хүмүүс байв; тиймийн тул тэд бидний гарын хөдөлмөрөөр өөрсдийгөө цатгаж болохын тулд, тийм ээ, тэд бэлчээр дэх сүргийн маань дээр өөрсдөө зооглож болохын тулд тэд биднийг боолчлолд оруулах хүсэлтэй байлаа.\n\n13 Тиймийн тул улиран тохиох дор тэднийг миний хүмүүстэй маргаж тэмцэлдүүлэхийн тулд Лемен хаан хүмүүсээ өдөөн хатгаж эхлэв; тиймийн тул уг нутагт дайнууд мөн зөрчилдөөн гарч эхлэв.\n\n14 Учир нь, миний засаглалын арван гурав дахь жилд, Шилом нутгийн өмнөдөд, Нифайн нутагт миний хүмүүс сүргээ усалж мөн тэжээж, мөн газраа боловсруулж байх үед олон тооны леменчүүд тэдэн дээр ирж мөн тэднийг хөнөөж, мөн тэдний сүргийг, мөн тэдний талбай дахь эрдэнэ шишийг дээрэмдэж эхэлжээ.\n\n15 Тийм ээ, мөнхүү улиран тохиох дор тэд, гүйцэгдээгүй бүгд нь бүр Нифайн хот руу ортлоо зугтаж, мөн надаас хамгаалалтыг хүсэв.\n\n16 Мөнхүү улиран тохиох дор би тэднийг нум, мөн сум, илд мөн сэлэм, бороохой, дүүгүүр, мөн өөрсдийн бүтээж чадах бүх л төрлийн зэвсгээр зэвсэглэн, мөн би хүмүүстэйгээ хамт леменчүүдийн эсрэг тулалдахаар давшсан билээ.\n\n17 Тийм ээ, Их Эзэний хүчинд бид леменчүүдийн эсрэг тулалдахаар давшин явав; учир нь би болон миний хүмүүс, тэрээр биднийг дайснуудын маань гараас чөлөөлөөсэй хэмээн Их Эзэнд хүчтэйгээр гуйн залбирсан болой, учир нь бид эцэг өвгөдийнхөө чөлөөлөлтийн тухай дурсамжид сэрээгдсэн болой.\n\n18 Мөн Бурхан бидний гуйлтыг сонсож, мөн бидний залбирлуудад хариулсан билээ; мөн бид түүний хүчинд урагш давшив; тийм ээ, бид леменчүүдийн эсрэг давшиж, мөн нэг өдөр мөн нэг шөнийн дотор бид гурван мянга дөчин гурвыг хөнөөв; бид тэднийг бүр нутгаасаа зайлуулан гаргатал хөнөөсөн бөлгөө.\n\n19 Мөн би өөрөө, өөрийн гараар тэдний үхэгсдийг оршуулахад туслав. Мөн болгоогтун, биднийг агуу их харамсал мөн гашуудалд хүргэж, ах дүүсийн маань хоёр зуун далан ес нь алагдсан байв.\n\n", "mosiah 10": "[center][font_size=26]Бүлэг 10[/font_size][/center]\n\n[i]Лемен хаан насан эцэслэв—Түүний хүмүүс зэрлэг, догшин ширүүн бөгөөд хуурамч зан заншлуудад итгэдэг болой—Зениф болон түүний хүмүүс тэдний эсрэг давамгайлав. Ойролцоогоор МЭӨ 187–160 он.[/i]\n\n1 Мөнхүү улиран тохиох дор бид хаант улсыг дахин төвхнүүлж эхлэн мөн бид уг нутгийг дахин энх амгалан байдалд эзэмшиж эхлэв. Мөн леменчүүд хүмүүсийн маань эсрэг дайтахаар ирэх тэр цагт миний хүмүүс хэрэглэх зэр зэвсгүүд надад байж болохын тулд би дайны төрөл бүрийн зэвсэг хийгдэхээр болгов.\n\n2 Мөн леменчүүд гэнэт бидний дээр дахин ирж мөн биднийг устгаж чадахгүйн тулд би нутгийн эргэн тойронд харуулууд гаргав; мөн би хүмүүсээ мөн мал сүргээ, мөн тэднийг дайснуудынхаа гарт орохоос тийн хамгаалж байв.\n\n3 Мөнхүү улиран тохиох дор эцэг өвгөдийнхөө нутгийг бид олон жил, тийм ээ, хорин хоёр жилийн турш өвлөн суув.\n\n4 Мөн би эрчүүдийг газар боловсруулан, мөн бүх төрлийн тариа мөн янз бүрийн жимсний бүх төрлийг ургуулах болгосон билээ.\n\n5 Мөн бид нүцгэн биеэ хувцаслаж болохын тулд эмэгтэйчүүдийг утас ээрэн, шаргуу ажиллаж мөн хөдөлмөрлөн, мөн бүх төрлийн нарийн нэхээст эд хийн, тийм ээ, мөн төрөл бүрийн даавуу хийхээр болгосон билээ би; мөн ийн бид уг нутагт дэгжив—ийн бид уг нутагт хорин хоёр жилийн турш үргэлжийн энх амгалан байв.\n\n6 Мөнхүү улиран тохиох дор Лемен хаан насан эцэслэв, мөн хүү нь түүний оронд засаглаж эхлэв. Мөн тэрээр өөрийн хүмүүсийг миний хүмүүсийн эсрэг эсэргүүцэлд өдөөн хатгаж эхлэв; тиймийн тул тэд дайнд бэлтгэж, мөн миний хүмүүсийн эсрэг тулалдахаар ирж эхлэв.\n\n7 Гэвч би тэдний бэлтгэлийг олж мэдэж болохын тулд, би тэдний эсрэг хамгаалж болохын тулд, тэд миний хүмүүс дээр ирж мөн тэднийг устгахгүй байж болохын тулд туршуулуудаа Шэмлон нутгийн эргэн тойронд илгээсэн байсан болой.\n\n8 Мөнхүү улиран тохиох дор тэд Шилом нутгийн умардад, эрчүүд нь нум, сум, сэлэм, илд, чулуу мөн дүүгүүрүүдээр зэвсэглэн, олон тооны хүмүүстэйгээ ирэв; мөн тэд үсээ хусуулсан учир толгой халзан байв; мөн тэд хэвлийн тус газартаа ширэн халхавч бүсэлжээ.\n\n9 Мөнхүү улиран тохиох дор би хүмүүсийнхээ эмэгтэйчүүд мөн хүүхдүүдийг аглаг буйдад нуугдахаар болгов; мөн би түүнчлэн зэвсэг хэрэглэж чадах өөрийн бүх настай эрчүүдийг, мөн түүнчлэн зэвсэг хэрэглэж чадахуйц бүх залуу эрчүүдээ, леменчүүдийн эсрэг тулалдахаар нэгтгэн цуглуулав; мөн би тэдний хүн бүрийг насных нь дагуу, эгнээнд нь байрлуулсан бөлгөө.\n\n10 Мөнхүү улиран тохиох дор бид леменчүүдийн эсрэг тулалдахаар явав; мөн би, бүр би хүртэл, өтөл насандаа, леменчүүдийн эсрэг тулалдахаар явав. Мөнхүү улиран тохиох дор Их Эзэний хүчинд бид тулалдахаар явсан болой.\n\n11 Эдүгээ, леменчүүд Их Эзэний талаар, бас Их Эзэний хүчний талаар юу ч эс мэддэг байлаа, тиймийн тул тэд өөрсдийн хүчинд тулгуурлаж байв. Гэсэн ч тэд хүмүүсийн хүч чадлын хувьд хүчирхэг хүмүүс байлаа.\n\n12 Тэд зэрлэг, догшин ширүүн, мөн цусанд шунасан хүмүүс байсан бөгөөд эцэг өвгөдийнхөө уламжлалд итгэдэг—тэд эцэг өвгөдийнхөө алдсуудын учир Иерусалим нутгаас хөөгдөн гарсан гэдэгт, мөн тэд аглаг буйдад өөрсдийн ах дүүсээр шударга бусаар буруутгагдсан гэдэгт, мөн тэд түүнчлэн далай гатлах үедээ шударга бусаар буруутгагдсан гэдэгт итгэдэг байсан бөлгөө;\n\n13 Мөн түүнчлэн, тэд далайг гаталсны дараа анхны өвийн нутагтаа байхдаа буруутгагдсан гэдэгт итгэдэг байсан бөлгөө—мөн энэ бүгд Нифай Их Эзэний зарлигуудыг сахихдаа илүү итгэлтэй байсны учир буюу, тиймийн тул тэрээр Их Эзэний тааллыг хүртсэн аж, учир нь Их Эзэн түүний залбирлуудыг сонсож мөн тэдгээрт хариулсан байв, мөн тэрээр аглаг буйд дахь аяныг удирдсан болой.\n\n14 Мөн түүний ах нар Их Эзэний үйл хэргүүдийг үл ойлгосон учир түүнд хилэгнэж байсан ажээ; тэд түүнчлэн Их Эзэний эсрэг зүрх сэтгэлээ хатууруулсан байсны учир их усан дээр түүнд тэд хилэгнэсэн бөлгөө.\n\n15 Мөн түүнчлэн, тэд амлагдсан нутагт хүрч ирэхдээ хүмүүсийг удирдах эрхийг өөрсдийнх нь гараас тэрээр булаан авсан хэмээсний учир тэд түүнд хилэгнэсэн аж; мөн тэд түүнийг алахыг оролдсон болой.\n\n16 Мөн түүнчлэн, тэрээр Их Эзэн өөрт нь зарлигласны дагуу аглаг буйдад одож мөн гуулин ялтаснууд дээр сийлбэрлэгдсэн цэдгүүдийг авч явсан учир тэд түүнд хилэгнэсэн аж, учир нь тэрээр өөрсдийг нь дээрэмдсэн хэмээн тэд хэлсэн бөлгөө.\n\n17 Мөн тийн тэд хүүхдүүддээ тэднийг үзэн ядахыг, мөн тэднийг алан хядаж, мөн тэднийг дээрэмдэн мөн тэднийг тонохыг, мөн тэднийг устгахын тулд чадах бүхнээ хийвэл зохино хэмээн сургасаар ирсэн ажээ; тиймийн тул тэд Нифайн хүүхдүүдийн зүг мөнхийн үзэн ядалтыг агуулдаг байв.\n\n18 Чухам энэхүү шалтгааны учир Лемен хаан өөрийн заль мэх, мөн хуурамч башир арга, мөн сайхан амлалтуудаараа намайг залилсан юм, иймээс би өөрийн энэ хүмүүсийг энэ нутагт авчирсан, тэгснээр тэд хүмүүсийг минь устгаж болохын тулд буюу; тийм ээ, мөн бид энэ олон жилийг уг нутагт зовж өнгөрөөв.\n\n19 Мөн эдүгээ Зениф би, леменчүүдийн талаар эдгээр бүх зүйлийг өөрийн хүмүүст хэлсний дараа, би тэднийг Их Эзэнд найдлагаа тавин, бүх хүчээрээ тулалдахаар явахыг тэдэнд уриалав; тиймийн тул, бид тэдэнтэй нүүр тулан тэмцэлдсэн бөлгөө.\n\n20 Мөнхүү улиран тохиох дор бид тэднийг нутгаасаа дахин хөөн гаргав; мөн бид тэдний асар олныг алан хядав, маш олон байснаас бид тэдгээрийг тоолоогүй буюу.\n\n21 Мөнхүү улиран тохиох дор бид нутагтаа эргэж ирэв, мөн миний хүмүүс дахин мал сүргээ маллан, мөн газраа боловсруулж эхлэв.\n\n22 Мөн эдүгээ би өтөлсөн учир хөвгүүдийнхээ нэгэнд хаант улсыг шилжүүлэн өгөв; тиймийн тул, би өөрийг үл хэлнэ, мөн Их Эзэн миний хүмүүсийг адислах болтугай. Амен.\n\n", "mosiah 11": "[center][font_size=26]Бүлэг 11[/font_size][/center]\n\n[i]Ноа хаан ёс бусаар захирав—Тэрээр эхнэрүүд мөн татвар эмстэйгээ зугаа цэнгэлийг таашаан амьдрах бөлгөө—Хүмүүс боолчлолд оруулагдах болно хэмээн Абинадай бошиглов—Түүний амийг Ноа хаан эрэлхийлэв. Ойролцоогоор МЭӨ 160–150 он.[/i]\n\n1 Мөн эдүгээ улиран тохиох дор Зениф хаант улсыг хөвгүүдийнхээ нэг болох Ноад шилжүүлэв; тиймийн тул Ноа түүний оронд засаглаж эхлэв; мөн тэрээр эцгийнхээ замаар алхсан нь үгүй.\n\n2 Учир нь болгоогтун, тэрээр Бурханы зарлигуудыг сахисангүй, харин тэр зүрх сэтгэлийнхээ хүслийн дагуу амьдарсан болой. Мөн тэрээр олон эхнэр мөн татвар эмстэй байв. Мөн тэр өөрийн хүмүүсийг нүгэл үйлдэж мөн Их Эзэний мэлмийд жигшүүрт болох тэрнийг үйлдэх болгов. Тийм ээ, мөн тэд садар самууныг мөн бүх төрлийн ёс бусыг үйлдсэн болой.\n\n3 Мөн тэрээр тэдний эзэмшсэн бүгдийн тавны нэгийг, алтных нь мөн мөнгөнийх нь тавны нэгийг, мөн зифийнх нь, мөн тэдний зэс, гууль мөн тэдний төмрийнх нь тавны нэгийг, мөн төл малынх нь тавны нэгийг; мөн түүнчлэн тэдний бүх үр тарианы тавны нэгийг татвар болгон тогтоов.\n\n4 Мөн энэ бүгдийг тэр өөрийгөө, мөн эхнэрүүдээ мөн татвар эмсээ, мөн түүнчлэн пристүүдээ, мөн тэдний эхнэрүүд мөн тэдний татвар эмсийг тэтгэхээр авчээ; тэрээр хаант улсын хэргийг тийн өөрчлөв.\n\n5 Өөрөөр хэлбэл түүний эцгээр томилон адислагдсан бүх пристийг тэрээр буулгаж, мөн тэдний оронд зүрх сэтгэлийнхээ бардамналд хөөрсөн тийм шинэ тэднийг томилон адисалсан буюу.\n\n6 Тийм ээ, мөн тэд Ноа хааны өөрийн ард түмэнд тохоосон татваруудаар өөрсдийн залхуу байдалд, мөн өөрсдийн хиймлийг шүтэх явдалд, мөн өөрсдийн садар самуун явдлуудад тийн тэтгэгдсэн буюу; тийн алдсыг тэтгэхийн тулд уг ард түмэн үлэмж хөдөлмөрлөсөн ажээ.\n\n7 Тийм ээ, мөн тэд хааны болон пристүүдийн хоосон мөн зусар үгсээр мэхлэгдсэн учир, түүнчлэн тэд хиймлийг шүтэгчид болов; өөрөөр хэлбэл тэд зусардам зүйлсийг тэдэнд ярьдаг байв.\n\n8 Мөнхүү улиран тохиох дор Ноа хаан олон тансаг мөн нүсэр барилгуудыг барьжээ; мөн тэрээр тэдгээрийг модоор, төрөл бүрийн үнэт зүйлсээр, мөн алт, мөнгө, төмөр, гууль, зиф мөн зэсээр хийсэн уран эдлэлээр чимэглэсэн ажээ;\n\n9 Мөн түүнчлэн тэрээр өөртөө цэлгэр ордонг, мөн түүний голд нь хаан сэнтийг барьсан ба бүгд сайн модоор хийгдэж мөн алт болон мөнгө мөн үнэт зүйлсээр чимэглэгдсэн байв.\n\n10 Мөн түүнчлэн тэрээр ажилчдаараа сайн чанарын мод, зэс мөн гуулиар ариун сүмийн ханан дотор бүх төрлийн уран эдлэлийг хийх болгосон бөлгөө.\n\n11 Мөн дээд пристүүдийн суухад зориулагдсан, бусад бүх суудлаас дээр байрлуулсан тэр суудлуудыг тэр шижир алтаар чимэглэсэн аж; мөн тэр тэдгээрийн өмнө хашлага бариулав, тэд хуурамч болоод хоосон үгсийг түүний хүмүүст ярьж байхдаа тэд биеэ болон гараа амрааж болохын тулд ажгуу.\n\n12 Мөнхүү улиран тохиох дор тэрээр ариун сүмийн ойролцоо цамхаг барив; тийм ээ, маш өндөр цамхаг, бүр тэрээр түүний дээр зогсоод Шилом нутгийг, мөн түүнчлэн леменчүүдээр эзэмшигдсэн Шэмлон нутгийг бүхэлд нь харж чадахаар тийм өндөр буюу; мөн тэрээр бүр эргэн тойрныхоо бүх нутгийг харж чаддаг байв.\n\n13 Мөнхүү улиран тохиох дор тэрээр Шилом нутагт олон барилга бариулав; мөн Нифайн хүүхдүүд уг нутгаас зугтан гарсан тэр цагт тэдэнд хоргодох газар болсон Шилом нутгийн умард дахь гүвээн дээр агуу цамхаг бариулсан аж; мөн өөрийн хүмүүсээс татварлаж олсон тэрхүү баялгаараа тэрээр тийн хийсэн болой.\n\n14 Мөнхүү улиран тохиох дор тэрээр зүрх сэтгэлээ баялгуудынхаа дээр тавьж, мөн тэр цагаа эхнэрүүд мөн татвар эмсийнхээ хамт зугаа цэнгэлд өнгөрөөдөг байлаа; мөн түүний пристүүд түүнчлэн цагаа садар эмстэй өнгөрөөдөг байв.\n\n15 Мөнхүү улиран тохиох дор уг нутгийн эргэн тойронд тэрээр усан үзэм тариалжээ; мөн тэрээр усан үзэм шахагчуудыг барьж, мөн элбэг ихээр дарс хийв; мөн тиймийн тул тэрээр мөн түүнчлэн хүмүүс нь ч дарсанд донтогсод болов.\n\n16 Мөнхүү улиран тохиох дор леменчүүд түүний хүмүүс дээр, цөөн тоогоороо байхад нь дайрч, мөн тэднийг өөрсдийнх нь талбай дээр, мөн тэднийг сүргээ хариулж явахад нь хөнөөж эхлэв.\n\n17 Мөн Ноа хаан тэднээс хамгаалуулахаар нутгийнхаа эргэн тойронд харуулууд илгээв; гэвч тэр хангалттай тоогоор илгээсэнгүй, мөн леменчүүд тэдний дээр ирж мөн тэднийг хөнөөгөөд, мөн тэдний мал сүргээс олныг нь уг нутгаас тууж гаргав; тийн леменчүүд тэднийг устгаж мөн тэдний дээрх үзэн ядалтаа хэрэгжүүлж эхлэв.\n\n18 Мөнхүү улиран тохиох дор Ноа хаан их цэргээ тэдний эсрэг илгээж, мөн тэд буцаж ухраагдсан аж, өөрөөр хэлбэл тэд тэднийг хэсэг зуур гэдрэг ухраав; тиймийн тул, тэд олзондоо баясаад эргэж ирцгээв.\n\n19 Мөн эдүгээ, энэ их ялалтын учир тэд зүрх сэтгэлийн бардамналд хөөрцгөөсөн байв; тэд хүчиндээ эрдэн сагсуурцгааж, тэдний тавь нь мянга мянган леменчүүдийн эсрэг зогсож чадна хэмээн өгүүлцгээв; мөн тэд тийн сагсуурцгааж, мөн цусанд, мөн ах дүүсийнхээ цусыг урсгасандаа баясацгаав, мөн энэ нь тэдний хаан мөн пристүүдийн ёс бусын улмаас буюу.\n\n20 Мөнхүү улиран тохиох дор Абинадай гэж нэрлэгдэх нэгэн эр тэдний дунд байв; мөн тэрээр тэдний дунд урагшлан явж, мөн бошиглож эхлэн, хэлсэн нь: Болгоогтун, Их Эзэн тийн хэлнэм, мөн тэрээр надад ийн зарлиглан, хэлрүүн, Урагш яв, мөн энэ хүмүүст хэл, ийн Их Эзэн хэлнэм—Ай энэ ард түмэнд халаг, учир нь би тэдний жигшүүрт явдлууд, тэдний ёс бус, мөн тэдний садар самуун явдлыг харсан болой; мөн тэд наманчлахгүй аваас би тэдэн дээр өөрийн хилэнд зочлох болно.\n\n21 Мөн тэд наманчилж мөн Их Эзэн Бурхандаа эргээд хандахаас бусдаар, болгоогтун, би тэднийг дайсных нь гарт оруулах болно; тийм ээ, мөн тэд боолчлолд оруулагдах болно; мөн тэд дайснуудынхаа гараар зовоогдох болно.\n\n22 Мөнхүү улиран тохиох дор би бол Их Эзэн тэдний Бурхан, мөн би өөрийн хүмүүсийн алдсуудад айлчлах омголон Бурхан гэдгийг тэд мэдэх болно.\n\n23 Мөнхүү улиран тохиох дор энэ ард түмэн наманчилж мөн Их Эзэн Бурхандаа хандахаас бусдаар, тэд боолчлолд оруулагдах болно; мөн Их Эзэн Бүхнийг Чадагч Бурханаас өөр хэн ч тэднийг чөлөөлөхгүй.\n\n24 Тийм ээ, мөнхүү улиран тохиох дор тэд надад залбиран гуйх үед тэдний гуйлтуудыг сонсохдоо би удаан байх болно; тийм ээ, мөн тэд дайснууддаа ялагдахыг би тэдэнд зөвшөөрөх болно.\n\n25 Мөн тэд үнс түрхэн мөн таар нөмөрч наманчлан, мөн Их Эзэн Бурхандаа хүчтэйгээр залбиран гуйхаас бусдаар, би тэдний залбирлуудыг сонсохгүй, бас би тэднийг зүдгүүрээс нь ч чөлөөлөхгүй байх болно; мөн Их Эзэн тийн хэлнэм, мөн тэрээр надад тийн зарлигласан болой.\n\n26 Эдүгээ улиран тохиох дор Абинадай эдгээр үгийг тэдэнд ярихад тэд түүнд хилэгнэж, мөн түүний амийг авахаар эрэлхийлэв; гэвч Их Эзэн түүнийг тэдний гараас чөлөөлөв.\n\n27 Эдүгээ хүмүүст Абинадайн ярьсан тэр үгсийг Ноа хаан дуулаад, тэрээр түүнчлэн хилэгнэв; мөн тэрээр хэлэв: Би болон миний ард түмэн өөрөөр нь шүүгдэх Абинадай гэж хэн бэ, эсвээс миний хүмүүсийн дээр тийм агуу зүдгүүр авчрах Их Эзэн гэж хэн бэ?\n\n28 Би Абинадайг алж болохын тулд түүнийг энд авчрахыг би та нарт тушааж байна, учир нь тэр эдгээр зүйлийг ард түмнийг минь өөр хооронд нь уурлуулахаар өдөөн хатгаж, мөн миний ард түмний дунд зөрчилдөөн үүсгэж болохын тулд хэлжээ; тиймийн тул би түүнийг хөнөөх болно.\n\n29 Эдүгээ хүмүүсийн нүд харалган болсон байв; тиймийн тул тэд Абинадайн үгсийн эсрэг зүрх сэтгэлээ хатууруулж, мөн тэд тэр цагаас хойшид түүнийг барихаар эрэлхийлсэн буюу. Мөн Их Эзэний үгсийн эсрэг Ноа хаан зүрх сэтгэлээ хатууруулж, мөн тэрээр хилэнцэт үйлүүдээсээ наманчилсан нь үгүй.\n\n", "mosiah 12": "[center][font_size=26]Бүлэг 12[/font_size][/center]\n\n[i]Абинадай хүмүүсийн устгал мөн Ноа хааны үхлийг бошиглосон учир шоронд хоригдов—Хуурамч пристүүд судраас эш татан мөн Мосегийн хуулийг дагаж буй дүр үзүүлдэг—Абинадай тэдэнд Арван Зарлигийг зааж эхлэв. Ойролцоогоор МЭӨ 148 он.[/i]\n\n1 Мөнхүү улиран тохиох дор хоёр жилийн дараа нөгөөх Абинадай, тэд өөрийг нь танихгүйн тул тэдний дунд зүсээ хувирган ирж, мөн тэдний дунд бошиглож эхлэн, өгүүлсэн нь: Тийн Их Эзэн надад зарлигласан буюу, хэлрүүн—Абинадай, явагтун мөн миний энэ хүмүүст бошигло, учир нь тэд миний үгсийн эсрэг зүрх сэтгэлээ хатууруулсан; тэд хилэнцэт үйлүүдээ наманчилсан нь үгүй; тиймийн тул, тэдэнд би өөрийн хилэнд айлчилна, тийм ээ, тэдний алдсууд болон жигшүүрт хэргүүдэд би догшин хилэнгээр айлчлах болно.\n\n2 Тийм ээ, энэ үеийнхэнд халаг! Мөн Их Эзэн надад хэлэв: Гараа урагш сунгагтун мөн бошигло, хэлрүүн: Их Эзэн ийн хэлнэм, улиран тохиох дор энэ үеийнхэн өөрсдийн алдсуудын учир боолчлолд оруулагдах болно, мөн хацар дээрээ цохиулах болно; тийм ээ, хүмүүсээр туугдах болно, мөн алагдах болно; мөн тэдний маханбодыг агаарын тас шувууд, мөн ноход, тийм ээ, мөн зэрлэг араатнууд цөлмөх болно.\n\n3 Мөнхүү улиран тохиох дор Ноа хааны амьдрал бүр халуун зуухан дахь хувцас адил үнэлэгдэх болно; учир нь тэрээр намайг Их Эзэн гэдгийг мэдэх болно.\n\n4 Мөнхүү улиран тохиох дор би өөрийн энэ хүмүүсийг зовлонт зүдгүүрүүдээр, тийм ээ, өлсгөлөн мөн тахлаар цохих болно; мөн би тэднийг бүх өдрийн турш гаслан уйлахад хүргэнэ.\n\n5 Тийм ээ, мөн ачаанууд нуруунд нь хүлэгдэхээр болгоно би; мөн тэд хэлгүй илжиг мэт туугдах болно.\n\n6 Мөнхүү улиран тохиох дор би тэдний дунд мөндөр илгээнэ, мөн энэ нь тэднийг цохих болно; мөн тэд түүнчлэн дорно зүгийн салхинд цохигдох болно; мөн түүнчлэн шавьжнууд тэдний нутагт тархаж, мөн тэдний үр тариаг цөлмөх болно.\n\n7 Мөн тэд аймшигт тахлаар цохигдох болно—мөн би энэ бүгдийг тэдний алдсууд мөн жигшүүрт хэргүүдийн улмаас хийх болно.\n\n8 Мөнхүү улиран тохиох дор тэд наманчлахаас бусдаар би тэднийг дэлхийн гадаргуу дээрээс бүрмөсөн устгах болно; гэсэн хэдий ч тэд нэгэн цэдгийг ардаа үлдээх болно, мөн би тэдгээрийг уг нутгийг эзэмших тэр бусад үндэстний тул хадгалах болно; тийм ээ, энэ хүмүүсийн жигшүүрт хэргүүдийг бусад үндэстэнд мэдүүлж болохын тулд бүр би үүнийг хийх болно. Мөн энэ ард түмний эсрэг олон зүйлийг Абинадай бошиглов.\n\n9 Мөнхүү улиран тохиох дор тэд түүнд уурлав; мөн тэд түүнийг барьж мөн хааны өмнө хүлээстэй нь аваачаад, мөн хаанд: Болгоогтун, бид таны өмнө таны хүмүүсийн талаар хилэнцтийг бошиглосон мөн Бурхан тэднийг устгах болно хэмээн яригч нэгэн хүнийг авчирлаа.\n\n10 Мөн тэрээр түүнчлэн таны амьдралын талаар хилэнцтийг бошиглож, мөн таны амьдрал халуун зуухан дахь хувцас адил байх болно хэмээн хэлсэн бөлгөө.\n\n11 Мөн түүнчлэн тэрээр таныг сүрэл шиг, бүр дээгүүр нь зэрлэг араатнууд гүйлдэж, мөн хөл дор дэвслэгдсэн, талбайд хатсан сүрэл адил байх болно хэмээв.\n\n12 Мөн түүнчлэн, тэрээр таныг боловсорч гүйцмэгц, хэрэв салхи үлээвэл, энэ нь нутгийн гадаргуугаар тархах, азаргана цэцэг адил байх болно гэж хэллээ. Мөн тэрээр Их Эзэн үүнийг ярьсан мэт дүр эсгэх ажгуу. Мөн та наманчлахаас бусдаар энэ бүгд таны дээр ирэх бөгөөд энэ нь таны алдсуудын учир болой хэмээн тэрээр хэлэв.\n\n13 Мөн эдүгээ, ай хаантан, энэ хүнээр шүүлгэх эсвээс бид Бурханаар буруутгагдах ямар агуу хилэнцийг та хийсэн билээ, эсвээс таны ард түмэн ямар их нүглүүдийг үйлдсэн билээ?\n\n14 Мөн эдүгээ, ай хаантан, болгоогтун, бид гэмгүй, мөн та, ай хаантан, нүгэл үйлдээгүй; тиймийн тул, энэ хүн таны талаар худлаа ярьсан, мөн тэрээр үр дүнгүй бошиглосон бөлгөө.\n\n15 Мөн болгоогтун, бид хүчирхэг, бид боолчлолд орохгүй, эсвээс дайснуудаараа олзлогдон аваачигдахгүй; тийм ээ, мөн та энэ нутагт дэгжсэн, мөн та түүнчлэн дэгжих болно.\n\n16 Болгоогтун, тэр хүн энд байна, бид түүнийг таны гарт өглөө; та өөрийн сайн гэж үзсэнийг түүнд үйлдэж болох буюу.\n\n17 Мөнхүү улиран тохиох дор Ноа хаан Абинадайг шоронд хорихоор болгов; мөн тэрээр түүнийг яавал зохих талаар тэдэнтэй зөвлөгөөн хийж болохын тулд пристүүдийг цугларахыг тушаав.\n\n18 Мөнхүү улиран тохиох дор тэд хаанд: Бид түүнийг байцааж болохын тулд түүнийг нааш авчир гэж хэлэв; мөн хаан түүнийг тэдний өмнө авчрагдах ёстой хэмээн зарлиг болов.\n\n19 Мөн тэд түүний үгсийг авцалдахгүй болгож, тэгснээр үүний төлөө буруутгаж болохын тулд тэд түүнийг байцааж эхлэв; гэвч тэрээр тэдэнд зоригтойгоор хариулж, мөн тэдний бүх асуултыг сөрөн няцааж, тийм ээ, тэдний гайхлыг төрүүлэв; учир нь тэрээр тэдний бүх асуултыг сөрөн няцааж, мөн өөрсдийнх нь бүх үгэнд тэднийг мадалсан аж.\n\n20 Мөнхүү улиран тохиох дор тэдний нэг нь түүнд хэлэв: Бичигдсэн буй, мөн бидний эцэг өвгөдөөр сургагдсан энэхүү үгс ямар утгатай билээ, өгүүлсэн нь:\n\n21 Баярт мэдээг авчирдаг; амар амгаланг зарладаг; сайны тухай баярт мэдээг авчирдаг; авралыг зарладаг; Сионд, Таны Бурхан хаанчлан буй хэмээн хэлдэг түүний хөл уулсын дээр хэчнээн үзэсгэлэнтэй билээ;\n\n22 Таны харуулууд дуу хоолойгоо өргөх болно; тэд нэг дуу хоолойгоор хамтдаа дуулна; учир нь Их Эзэн Сионыг дахин авчрахыг тэд нүдээр үзэх болно;\n\n23 Баясацгаа; Иерусалимын зэлүүд газрууд та нар хамтдаа дуулцгаа; учир нь Их Эзэн өөрийн хүмүүсийг тайтгаруулсан, тэрээр Иерусалимыг гэтэлгэсэн болой;\n\n24 Их Эзэн өөрийн ариун мутрыг бүх үндэстний нүдэнд харуулсан, мөн газар дэлхийн бүх хязгаар Бурханы минь авралыг үзэх болно гэдэг нь ямар утгатай билээ?\n\n25 Мөн эдүгээ Абинадай тэдэнд хэлэв: Та нар пристүүд, мөн энэ хүмүүст сургаж байгаа мэт, мөн бошиглолын суу билгийг ойлгодог мэт дүр эсгэдэг, мөн тэгсэн хэдий ч эдгээр зүйл ямар утгатайг надаас мэдэхийг хүснэ гэж үү?\n\n26 Би та нарт хэлнэ, Их Эзэний замуудыг гажуудуулсны улмаас та нарт халаг ирэг! Учир нь, хэрэв та нар эдгээр зүйлийг ойлгодог бол та нар эдгээрийг сургасан нь үгүй; тиймийн тул, та нар Их Эзэний замуудыг гажуудуулжээ.\n\n27 Та нар ойлгохын тул зүрх сэтгэлээ зориулсангүй; тиймийн тул, та нар ухаалаг байсангүй. Тиймийн тул, та нар энэ хүмүүст юу заадаг билээ?\n\n28 Мөн тэд хэлэв: Бид Мосегийн хуулийг заадаг.\n\n29 Мөн түүнчлэн тэрээр тэдэнд хэлэв: Хэрэв та нар Мосегийн хуулийг заадаг юм бол яагаад та нар үүнийг сахидаггүй билээ? Яагаад та нар зүрх сэтгэлээ баялгуудын дээр тавьдаг юм бэ? Та нар яагаад садар самууныг үйлдэж, мөн өөрсдийн хүчийг садар эмстэй бардаг билээ? Тийм ээ, мөн Их Эзэн намайг энэ ард түмний эсрэг, тийм ээ, бүр агуу хилэнцийг энэ ард түмний эсрэг бошиглуулахаар илгээхэд хүргэн, яагаад та нар энэ хүмүүсийг нүгэл үйлдэхэд хүргэдэг юм бэ?\n\n30 Үнэнийг ярьж буйг минь та нар эс мэднэ гэж үү? Тийм ээ, би үнэнийг ярьж буйг та нар мэднэ; мөн та нар Бурханы өмнө айн чичирвэл зохилтой.\n\n31 Мөнхүү улиран тохиох дор та нар алдсынхаа учир цохигдох болно, учир нь та нар Мосегийн хуулийг заадаг хэмээн хэлэв. Мөн та нар Мосегийн хуулийн талаар юу мэдэх вэ? Аврал нь Мосегийн хуулиар ирдэг үү? Та нар юу хэлэх вэ?\n\n32 Мөн тэд хариулж, аврал Мосегийн хуулиар ирдэг гэв.\n\n33 Харин эдүгээ Абинадай тэдэнд хэлсэн нь: Хэрэв та нар Бурханы зарлигуудыг сахивал аврагдах болно гэдгийг би мэднэ; тийм ээ, хэрэв та нар Их Эзэн Синайн ууланд Мосед өгсөн энэхүү зарлигуудыг сахивал буюу, хэлрүүн:\n\n34 Би бол Их Эзэн чиний Бурхан, чамайг Египетийн нутгаас, боолчлолын үүрнээс авчирсан тэр буюу.\n\n35 Чамд надаас гадна өөр Бурхан байх ёсгүй.\n\n36 Чи өөртөө нэгээхэн ч зормол дүрсийг, өөрөөр хэлбэл дээр тэнгэрт буй эсвээс доор газарт буй ямар ч зүйлийг дуурайлган хийх ёсгүй.\n\n37 Эдүгээ Абинадай тэдэнд хэлэв, Та нар энэ бүгдийг сахисан уу? Би та нарт хэлнэм, Үгүй, та нар тэгсэнгүй. Мөн та нар энэ хүмүүст эдгээр зүйлийг хийх ёсгүйг сургасан уу? Би та нарт хэлнэ, Үгүй, та нар тэгээгүй.\n\n", "mosiah 13": "[center][font_size=26]Бүлэг 13[/font_size][/center]\n\n[i]Абинадай тэнгэрлэг хүчээр хамгаалагдав—Тэрээр Арван Зарлигийг заав—Аврал зөвхөн Мосегийн хуулиар ирдэггүй—Бурхан Өөрөө цагаатгал хийж мөн Өөрийн хүмүүсийг гэтэлгэх болно. Ойролцоогоор МЭӨ 148 он.[/i]\n\n1 Мөн эдүгээ хаан эдгээр үгийг сонсоод, тэрээр пристүүддээ хэлэв: Энэ хүнийг зайлуул, мөн түүнийг хөнөө; учир нь бид түүгээр юу хийх вэ, учир нь тэр галзуу юм.\n\n2 Мөн тэд урагш босож мөн түүнд гараа хүрэхийг оролдов; гэвч тэрээр тэднийг эсрэг сөрөн, мөн тэдэнд хэлэв:\n\n3 Надад бүү хүр, учир нь хэрэв та нар надад гар хүрвэл Бурхан та нарыг цохих болно, учир нь Их Эзэний надаар дамжуулахын тулд намайг илгээсэн тэрхүү захиасыг би дамжуулаагүй байна; бас та нарын надаар хэлүүлэхийг хүссэнийг ч би хэлээгүй байна; тиймийн тул, Бурхан намайг энэ цагт устгагдахыг зөвшөөрөхгүй.\n\n4 Харин Бурханы надад зарлигласан тэрхүү зарлигуудыг би гүйцэлдүүлэх ёстой; мөн би та нарт үнэнийг хэлсэн учир та нар надад уурлах бөлгөө. Мөн түүнчлэн, би Бурханы үгийг ярьсан учир та нар намайг галзуу хэмээн буруутгасан болой.\n\n5 Эдүгээ улиран тохиох дор Абинадай эдгээр үгийг ярьсны дараа Ноа хааны хүмүүс түүнд гараа хүргэж зүрхэлсэнгүй, учир нь Их Эзэний Сүнс түүний дээр байв; мөн түүний царай үлэмж гэрлээр, бүр Синай ууланд Их Эзэнтэй ярьж байхдаа Мосегийн байсан адилаар туяаран байв.\n\n6 Мөн тэрээр Бурханаас ирсэн хүч мөн эрх мэдэлтэйгээр ярьж байв; мөн тэрээр өөрийн үгсийг үргэлжлүүлж, хэлсэн нь:\n\n7 Намайг алах хүч та нарт үгүй гэдгийг та нар харж байна, тиймийн тул би өөрийн хэлэхийг дуусгая. Тийм ээ, мөн та нарын алдсуудын талаар би та нарт үнэнийг хэлж буй учраас энэ нь та нарыг зүрхэнд чинь хүртэл зүсэж буйг би ухаарч байна.\n\n8 Тийм ээ, мөн миний үгс та нарыг гайхширал мөн хачирхлаар, мөн уур хилэнгээр дүүргэх бөлгөө.\n\n9 Гэвч би захиасаа дуусгая; мөн тэгээд, хэрэв би аврагдах аваас хаашаа явах нь хамаагүй бөлгөө.\n\n10 Харин би энэ зэргийг та нарт хэлнэ, үүний дараа та нар намайг яах нь ирэх тэрхүү зүйлсийн бэлгэдэл мөн адилтгал байх болно.\n\n11 Мөн эдүгээ би та нарт Бурханы зарлигуудын үлдсэнийг нь уншиж өгье, учир нь тэдгээр нь та нарын зүрх сэтгэлд бичигдсэн нь үгүй гэдгийг би ухаарлаа; та нар амьдралынхаа ихэнх хэсэгт алдаст суралцаж мөн сургасныг би ухаарч байна.\n\n12 Мөн эдүгээ би та нарт ийн хэлснийг та нар санаж байгаа: Чи өөртөө нэгээхэн ч зормол дүрсийг, өөрөөр хэлбэл дээд тэнгэрт буй эсвээс доор газарт буй, эсвээс газар доор усанд буй ямар ч зүйлийг дуурайлган хийх ёсгүй.\n\n13 Мөн түүнчлэн: Чи өөрийгөө тэдэнд бөхөлзүүлж, мөн тэдэнд үйлчлэх ч ёсгүй; учир нь Их Эзэн чиний Бурхан би бол омголон Бурхан, намайг үзэн ядах тэдний гурав мөн дөрөв дэх үед нь хүртэл, эцэг өвгөдийнх нь алдсуудыг хүүхдүүдийнх нь дээр авчирна;\n\n14 Мөн намайг хайрладаг мөн миний зарлигуудыг сахидаг тэдний мянга мянгад нь нигүүлслийг үзүүлэх болно.\n\n15 Чи Их Эзэн мөн Бурханыхаа нэрийг хоосон бүү дурд; учир нь Их Эзэн өөрийнх нь нэрийг хоосноор дурдах түүнийг гэмгүй хэмээн эс тооцох болно.\n\n16 Хүндэтгэлийн өдрийг, үүнийг ариунаар сахихыг сана.\n\n17 Зургаан өдөр чи хөдөлмөрлөж, мөн бүх ажлаа хийх болно;\n\n18 Харин долоо дахь өдөр, Их Эзэн Бурханыхаа хүндэтгэлийн өдөр, чи ямар ч ажил хийх ёсгүй, чи, мөн чиний хүү ч, чиний охин ч, чиний зарц ч, чиний шивэгчин ч, чиний мал сүрэг ч, мөн танайд байгаа харийн хүн ч нэгэн адил;\n\n19 Учир нь Их Эзэн зургаан өдөрт тэнгэр ба дэлхийг, мөн далайг, мөн тэдгээрийн дээрх бүхнийг хийсэн юм; иймийн тул Их Эзэн хүндэтгэлийн өдрийг адисалсан, мөн үүнийг ариулсан болой.\n\n20 Их Эзэн Бурхан тань чамд өгсөн тэр нутаг дээр чиний өдрүүд урт байж болохын тулд эцэг, эхээ хүндэл.\n\n21 Чи хүн бүү ал.\n\n22 Чи садар самууныг бүү үйлд. Чи бүү хулгайл.\n\n23 Чи хөршийнхөө эсрэг хуурамчаар бүү гэрчил.\n\n24 Чи хөршийнхөө байшинд бүү шуна, чи хөршийнхөө эхнэрт, бас түүний зарцад, түүний шивэгчинд ч, түүний шар, түүний илжигт, хөршийнх чинь болох юунд ч бүү шуна.\n\n25 Мөнхүү улиран тохиох дор Абинадай эдгээр үгээ төгсгөл болгосны дараа тэрээр тэдэнд хэлэв: Эдгээр зарлигийг сахихын тулд тэд эдгээр бүх зүйлийг хийхээр мэрийх ёстойг та нар энэ ард түмэнд заасан гэж үү?\n\n26 Би та нарт хэлнэ, Үгүй; учир нь хэрэв та нар тэгсэн бол, Их Эзэн намайг энд ирүүлж мөн энэ ард түмний талаар хилэнцтийг бошиглуулахгүй байх байсан.\n\n27 Мөн эдүгээ та нар Мосегийн хуулиар аврал ирнэ хэмээн хэллээ. Одоогоор та нар Мосегийн хуулийг дагах ёстой нь шаардлагатайг би та нарт хэлье; гэвч би та нарт хэлнэ, Мосегийн хуулийг дагах нь цаашид шаардлагатай байхаа болих тэр цаг ирэх болно.\n\n28 Мөн түүнчлэн, би та нарт хэлнэ, аврал зөвхөн уг хуулиар ирэх нь үгүй; мөн өөрийн хүмүүсийн нүглүүд болон алдсуудын төлөө Бурханы өөрөө хийх тэрхүү цагаатгал үгүй аваас Мосегийн хууль байлаа ч, тэд зайлшгүйгээр мөхөх ёстой.\n\n29 Мөн эдүгээ би та нарт хэлнэ, Израилын хүүхдүүдэд хууль, тийм ээ, бүр маш хатуу хууль өгөгдөх шаардлагатай байв; учир нь тэд гөжүүд хүмүүс, алдсыг үйлдэхдээ хурдан, мөн Их Эзэн Бурханаа санахдаа удаан байсан болой;\n\n30 Тиймийн тул тэдэнд хууль өгөгдсөн, тийм ээ, гүйцэтгэлүүдийн болон ёслолуудын хууль, Бурханыг мөн түүний өмнө хүлээсэн өөрсдийн үүргийг өөрсдөө санаж байхын тулд, тэд өдрөөс өдөрт чанд мөрдөх ёстой тэрхүү хууль болой.\n\n31 Гэвч болгоогтун, би та нарт хэлнэ, эдгээр бүх зүйл ирэх зүйлсийн бэлгэдлүүд байв.\n\n32 Мөн эдүгээ, тэд хуулийг ойлгосон уу? Би та нарт хэлнэ, Үгүй, тэд бүгдээрээ хуулийг ойлгоогүй; мөн энэ нь тэдний зүрх сэтгэлийн хатуугийн улмаас болой; учир нь тэд Бурханы гэтэлгэлээр дамжуулахаас бусдаар хэн боловч аврагдаж чадахгүйг ойлгосонгүй.\n\n33 Учир нь болгоогтун, Мессиагийн ирэлтийн талаар, мөн Бурхан өөрийн хүмүүсийг гэтэлгэх болно гэдгийг Мосе тэдэнд бошиглоогүй гэж үү? Тийм ээ, мөн дэлхий эхэлснээс хойш бошиглож асан бүр бүх бошиглогч—тэд эдгээр зүйлийн талаар их, бага хэмжээгээр яриагүй гэж үү?\n\n34 Тэд Бурхан өөрөө хүмүүсийн үрсийн дунд доош ирж, мөн хүний хэлбэрийг өөртөө авч, мөн дэлхийн гадаргуу дээр их хүчтэйгээр урагшлан явахыг тэд хэлээгүй гэж үү?\n\n35 Тийм ээ, мөн түүнчлэн тэрээр нас барагсдын амилуулалтыг улируулан тохиолгож, мөн тэр өөрөө хавчигдан мөн зовоогдох болно хэмээн тэд хэлээгүй гэж үү?\n\n", "mosiah 14": "[center][font_size=26]Бүлэг 14[/font_size][/center]\n\n[i]Исаиа Мессиаг төлөөлөн ярив—Мессиа доромжлогдох нь мөн зовлонгууд нь яригдав—Тэрээр Өөрийн бодгалийг нүглийн төлөө тахил болгож мөн зөрчигчдийн төлөө өмгөөлөл хийх болно—Исаиа 53-тай харьцуул. Ойролцоогоор МЭӨ 148 он.[/i]\n\n1 Тийм ээ, бүр Исаиа ийн хэлсэн бус уу: Хэн бидний мэдээнд итгэж, мөн хэнд Их Эзэний мутар илчлэгдсэн билээ?\n\n2 Учир нь тэрээр түүний өмнө хэврэг ургамал мэт мөн хуурай газраас гарах үндэс адил ургах болно; түүнд онцгой бие бялдар мөн гоо сайхан ч үгүй байна; мөн бид түүнийг харах үед бидний сэтгэлийг татах хүсмээр сайхан нь түүнд үгүй байх болно.\n\n3 Тэрээр хүмүүсээр ад үзэгдэж мөн эсэргүүцэгдэнэ; шаналсан нэгэн мөн гашуудлыг танин мэдсэн нэгэн байх бөлгөө; мөн бид түүнээс нүүрээ буруулах мэтээр нууна; тэрээр ад үзэгдэж, мөн бид түүнийг хүндэтгэх нь үгүй.\n\n4 Гарцаагүй тэр бидний гашуудлыг тээж, мөн бидний шаналлыг үүрсэн; гэсэн хэдий ч бид түүнийг нэрвэгдсэн, Бурханаар цохигдсон, мөн зовоогдсон хэмээн бодсон.\n\n5 Гэвч тэрээр бидний зөрчлүүдийн төлөө шархадсан, тэрээр бидний алдсуудын төлөө зодуулан хөх няц болсон; бидний амар амгалангийн төлөөс түүний дээр байсан; мөн түүний ташуурын ормоор бид эдгэрсэн буюу.\n\n6 Бид бүгд, хонь адил төөрч одсон; бид нэг бүрчлэн өөрийн замыг хөөж одсон; мөн Их Эзэн бид бүгдийн алдсуудыг түүний дээр үүрүүлсэн.\n\n7 Тэрээр хавчигдсан, мөн тэрээр тамлагдсан, гэвч тэрээр ам нээсэн нь үгүй; нядалгааны газар луу хурга авчрагдах мэт тэрээр авчрагдан, мөн ноос хяргагчийн өмнө хонь хэлгүй байдаг мэт тэрбээр амаа үл нээсэн болой.\n\n8 Тэрээр шоронгоос мөн шүүлтээс авагдсан буюу; мөн хэн түүний үе удмыг тунхаглах билээ? Учир нь тэрээр амьдын ертөнцөөс хөнөөгдөн алагдсан байв; тэрээр миний хүмүүсийн зөрчлүүдийн төлөө зовсон бөлгөө.\n\n9 Мөн тэрээр өөрийн булшийг ёс бусыг үйлдэгчидтэй нэг дор байлгав, мөн үхэлдээ баянтай нэг дор байв; тэрбээр хилэнц үйлдээгүй хэдий ч, мөн түүний аманд худал хуурмаг байгаагүй хэдий ч буюу.\n\n10 Гэвч түүнийг хөх няц болгох нь Их Эзэний таалалд нийцсэн юм; тэрээр түүнийг гашуудалд умбуулсан; та түүний бодгалийг нүглийн төлөө тахил болгон өргөхөд тэрээр үр удмаа харах болно, тэрээр өөрийн өдрүүдийг уртасгаж, мөн Их Эзэний таалал түүний мутарт дэгжих болно.\n\n11 Тэрээр бодгалийнхаа тарчлалыг харах болно, мөн сэтгэл хангалуун байх болно; миний зөв шударга үйлчлэгч мэдлэгээрээ олныг зөвтгөх болно; учир нь тэрээр тэдний алдсуудыг үүрэх болно.\n\n12 Тиймийн тул би түүнд агуу дайчдын хамт хувийг оногдуулж, мөн тэрээр хүчтэнүүдтэй хамт олзыг хуваалцана; учир нь тэр өөрийн бодгалийг үхэлд юүлсэн билээ; мөн тэрбээр зөрчигчидтэй хамт тоологдсон; мөн тэрээр олны нүглийг үүрч, мөн зөрчигчдөд өмгөөлөл үйлдсэн бөлгөө.\n\n", "mosiah 15": "[center][font_size=26]Бүлэг 15[/font_size][/center]\n\n[i]Христ, хэрхэн Эцэг мөн Хүү аль аль нь болох нь тайлбарлагдав—Тэрээр өмгөөлөл үйлдэж мөн Өөрийн хүмүүсийн зөрчлүүдийг үүрэх болно—Тэд болон бүх ариун бошиглогч Түүний үр удам мөн—Тэрээр Амилуулалтыг улируулан тохиолгодог бөлгөө—Бяцхан хүүхдүүд мөнх амьдралтай. Ойролцоогоор МЭӨ 148 он.[/i]\n\n1 Мөн эдүгээ Абинадай тэдэнд хэлэв: Бурхан өөрөө хүмүүсийн үрсийн дунд доош ирэх болно, мөн өөрийн хүмүүсийг гэтэлгэх болно гэдгийг та нар ойлгоосой хэмээнэ би.\n\n2 Мөн тэрээр маханбодод оршихын учир тэрээр Бурханы Хүү гэж нэрлэгдэх болно, мөн Эцэгийн тааллын дагуу маханбодод харьяалуулсны учир, тэрээр Эцэг мөн Хүү—\n\n3 Эцэг, учир нь тэр Бурханы хүчээр бий болгогдсон билээ; мөн Хүү, маханбодын учир буюу; ийн тэрээр Эцэг бас Хүү болдог—\n\n4 Мөн тэд бол нэг Бурхан, тийм ээ, тэнгэр ба дэлхийн чухамхүү тэр Мөнхийн Эцэг болой.\n\n5 Мөн тийн маханбод Сүнсний харьяат болж, өөрөөр хэлбэл нэг Бурхан болох, Хүү нь Эцэгийн харьяат болох учир, уруу таталтыг тэвчих болно, мөн уруу таталтад үл автагдах болно, гэсэн ч өөрийгөө өөрийн хүмүүсээр доромжлогдохыг, мөн цээрлүүлэгдэж мөн хөөгдөхийг, мөн гадуурхагдахыг зөвшөөрөх бөлгөө.\n\n6 Мөн энэ бүгдийн дараа, хүмүүсийн үрсийн дунд олон хүчит гайхамшиг үйлдсэнийхээ дараа, тэрээр хөтлөгдөх болно, тийм ээ, бүр Исаиагийн хэлсэнчлэн, ноос хяргагчийн өмнө хонь хэлгүй байдаг мэт тэрбээр амаа үл нээсэн болой.\n\n7 Тийм ээ, бүр тийн тэр хөтлөгдөн, цовдлогдон, мөн хөнөөгдөх болно, уг маханбод бүр үхлийн харьяат болж, Хүүгийн таалал Эцэгийн таалалд эзэгнэгдэх бөлгөө.\n\n8 Мөн Бурхан ийн үхлийн хүлээсийг тасчина, учир нь тэр үхлийг даван, ялалтыг олно; мөн тэрээр Хүүд хүмүүсийн үрсийн төлөө өмгөөлөл хийх хүчийг өгдөг—\n\n9 Тэрээр тэнгэр өөд одсон, мөн дотроо нигүүлслийг агуулдаг; хүмүүсийн үрсийг өрөвдөх сэтгэлээр дүүрсэн байна; мөн тэдний мөн шударга ёсны хооронд зогсдог бөлгөө; үхлийн хүлээсийг тасчиж, өөр дээрээ тэдний алдас мөн тэдний зөрчлүүдийг авч, тэднийг гэтэлгэн, мөн шударга ёсны шаардлагыг хангасан буюу.\n\n10 Мөн эдүгээ би та нарт хэлнэ, хэн түүний үе удмыг тунхаглах билээ? Болгоогтун, би та нарт хэлнэ, түүний бодгаль нүглийн төлөө тахил болгон өргөгдөхөд тэрээр өөрийн үр удмыг харах болно. Мөн эдүгээ та нар юу хэлэх вэ? Мөн хэн түүний үр удам байх билээ?\n\n11 Болгоогтун би та нарт хэлнэ, бошиглогчдын, тийм ээ, Их Эзэний ирэлтийн талаар бошиглосон бүх ариун бошиглогчийн үгсийг анхаарсан хэн боловч—би та нарт хэлнэ, тэдний үгсийг сонсож анхаарсан мөн Их Эзэн өөрийн хүмүүсийг гэтэлгэх болно хэмээн итгэсэн, мөн нүглүүдийнхээ ангижралын төлөө тэр өдрийг харуулдан хүлээсэн хэн боловч бүгд, би та нарт хэлье, тэд бол түүний үр удам, өөрөөр хэлбэл тэд бол Бурханы хаант улсыг өвлөгчид юм.\n\n12 Учир нь тэрээр тэдний нүглийг нь үүрсэн болой; тэрээр тэднийг өөрсдийнх нь зөрчлүүдээс гэтэлгэхийн тулд үхсэн болой. Мөн эдүгээ, тэд түүний үр удам биш гэж үү?\n\n13 Тийм ээ, мөн бошиглогчид ч тийм бус уу? Бошиглохын тулд амаа нээсэн болон зөрчилд унаагүй, дэлхий үүссэн цагаас хойших бүх ариун бошиглогчийг би хэлж байна. Тэд бол түүний үр удам гэдгийг би та нарт хэлнэ.\n\n14 Мөн эдгээр нь амар амгаланг зарласан тэд, сайны тухай баярт мэдээг авчирсан тэд, авралыг зарласан тэд бөлгөө; мөн Сионд ийн хэлсэн: Таны Бурхан хаанчлан буй!\n\n15 Мөн, ай тэдний хөл уулсын дээр хэчнээн үзэсгэлэнтэй байсан билээ!\n\n16 Мөн түүнчлэн, амар амгаланг зарласаар буй тэдний хөл уулсын дээр хэчнээн үзэсгэлэнтэй билээ!\n\n17 Мөн түүнчлэн, цаашид, тийм ээ, энэ цагаас хойшид мөн үүрд, амар амгаланг зарлах тэдний хөл уулсын дээр хэчнээн үзэсгэлэнтэй билээ!\n\n18 Мөн болгоогтун, би та нарт хэлье, энэ бол бүгд биш. Учир нь амар амгаланг үндэслэгч, баярт мэдээг авчирдаг түүний хөл уулсын дээр, ай хэчнээн үзэсгэлэнтэй билээ, тийм ээ, бүр өөрийн хүмүүсийг гэтэлгэсэн Их Эзэний; тийм ээ, өөрийн хүмүүст авралыг хайрласан түүний буюу;\n\n19 Учир нь өөрийн хүмүүсийн төлөө түүний хийсэн, дэлхийн үүслээс бэлтгэгдсэн тэрхүү гэтэлгэл үгүй байсан аваас, би та нарт хэлнэ, энэ нь үгүй байсан аваас, бүх хүн төрөлхтөн мөхөх ёстой байсан бөлгөө.\n\n20 Гэвч болгоогтун, үхлийн хүлээс тасчигдах болно, мөн Хүү хаанчилна, мөн үхэгсдийн дээр хүчтэй байх буюу; тиймийн тул, тэрээр нас барагсдын амилуулалтыг улируулан тохиолгох бөлгөө.\n\n21 Мөн нэгэн амилуулалт, бүр анхны амилуулалт тохионо; тийм ээ, бүр байсны, байгаагийн, бүр Христийн—учир нь тэрээр тийн нэрлэгдэх бөлгөө—амилуулалтыг хүртэл байх тэдний амилуулалт буюу.\n\n22 Мөн эдүгээ, бүх бошиглогчийн мөн тэдний үгсэд итгэсэн тэд бүгдийн, өөрөөр хэлбэл Бурханы зарлигуудыг сахисан тэд бүгдийн амилуулалт, анхны амилуулалтаар тохиох болно; тиймийн тул, тэд бол анхны амилуулалт юм.\n\n23 Тэд өөрсдийг нь гэтэлгэсэн Бурхантай хамт оршихоор үхлээс босгогддог буюу; үхлийн хүлээсийг тасчсан Христээр дамжин тэд тийн мөнх амьдралтай болдог болой.\n\n24 Мөн тэд бол анхны амилуулалтад багтах тэд болой; мөн тэд бол Христийг ирэхээс өмнө, өөрсдийн мэдэхгүйд, аврал тэдэнд тунхаглагдаагүйгээр нас барсан тэд бөлгөө. Мөн Их Эзэн тэдний сэргээлтийг тийн тохиолгох болно; мөн тэд анхны амилуулалтад багтаж, өөрөөр хэлбэл мөнх амьдралтай болно, учир нь тэд Их Эзэнээр гэтэлгэгдсэн болой.\n\n25 Мөн түүнчлэн бяцхан хүүхдүүд мөнх амьдралтай.\n\n26 Гэвч болгоогтун, мөн эмээгтүн, мөн Бурханы өмнө чичрэгтүн, учир нь та нар чичрэх нь зохистой; учир нь Их Эзэн өөрийг нь эсэргүүцдэг мөн нүглүүддээ үхдэг хэнийг боловч үл гэтэлгэнэ; тийм ээ, бүр дэлхий эхэлснээс хойш нүгэлдээ мөхсөн тэд, Бурханыг санаатайгаар эсэргүүцсэн тэд, Бурханы зарлигуудыг мэдэх мөртлөө, тэдгээрийг дагахгүй байсан тэд бүгд; тэд бол анхны амилуулалтад багтахгүй тэд болой.\n\n27 Тиймийн тул та нар чичрэх нь зохистой бус уу? Учир нь аврал ийм нэгэнд ирэхгүй; учир нь Их Эзэн ийм нэгийг гэтэлгэхгүй; тийм ээ, Их Эзэн ийм хүмүүсийг гэтэлгэж чадахгүй; учир нь тэр өөрийгөө үгүйсгэж чадахгүй; учир нь шударга ёс эрхээ эдлэх нь зүйтэй үед тэрээр үүнийг үгүйсгэж чадахгүй.\n\n28 Мөн эдүгээ би та нарт хэлнэ, Их Эзэний аврал бүх үндэстэн, ястан, хэлтэн мөн ард түмэнд тунхаглагдах тэр цаг ирэх болно.\n\n29 Тийм ээ, Их Эзэн, таны харуулууд дуу хоолойгоо өргөх болно; тэд нэг дуу хоолойгоор хамтдаа дуулна; учир нь Их Эзэн Сионыг дахин авчрахыг тэд нүдээр үзэх болно.\n\n30 Баясацгаа; Иерусалимын зэлүүд газрууд та нар хамтдаа дуулцгаа; учир нь Их Эзэн өөрийн хүмүүсийг тайтгаруулсан, тэрээр Иерусалимыг гэтэлгэсэн болой.\n\n31 Их Эзэн өөрийн ариун мутрыг бүх үндэстний нүдэнд харуулсан; мөн газар дэлхийн бүх хязгаар Бурханы минь авралыг үзэх болно.\n\n", "mosiah 16": "[center][font_size=26]Бүлэг 16[/font_size][/center]\n\n[i]Бурхан хүмүүсийг алдагдсан болон унасан байдлаас нь гэтэлгэдэг—Биеийн таашаалыг эрхэмлэх тэд гэтэлгэл үгүй мэтээр үлдэх болно—Христ төгсгөлгүй амьдралд орох эсвээс төгсгөлгүй ялд орох амилуулалтыг улируулан тохиолгодог. Ойролцоогоор МЭӨ 148 он.[/i]\n\n1 Мөн эдүгээ, улиран тохиох дор Абинадай эдгээр үгийг ярьсныхаа дараа тэр гараа урагш сунган мөн хэлэв: Бүгд Их Эзэний авралыг харах; үндэстэн, ястан, хэлтэн мөн ард түмэн бүгд нүдээрээ үзэх, мөн Бурханы өмнө түүний шүүлтүүд шударга гэдгийг хүлээн зөвшөөрөх тэр цаг ирэх болно.\n\n2 Мөн тэгээд ёс бусыг үйлдэгчид зайлуулагдаж, мөн тэдэнд гаслах, уйлах, орилох, мөн шүдээ хавирах шалтгаан байх болно; мөн үүний учир нь тэд Их Эзэний дуу хоолойг анхаарахгүй байснаас болой; тиймийн тул Их Эзэн тэднийг гэтэлгэх нь үгүй.\n\n3 Учир нь тэд таашаалыг эрхэмлэдэг мөн чөтгөр мэт, мөн чөтгөр тэднийг захирах хүчтэй; тийм ээ, бүр бидний анхны эцэг эхийг мэхэлсэн, тэднийг уналтад хүргэсэн тэр хөгшин хорт могой буюу; уг уналтаас болж бүх хүн төрөлхтөн таашаалыг эрхэмлэдэг, тачаангуй, чөтгөр мэт, сайнаас хилэнцтийг ялгаж мэддэг, өөрсдийгөө чөтгөрт харьяалуулдаг болсон буюу.\n\n4 Тийн бүх хүн төрөлхтөн алдагдсан бөлгөө; мөн болгоогтун, Бурхан өөрийнхөө хүмүүсийг алдагдсан мөн унасан байдлаас нь гэтэлгээгүйсэн бол тэд төгсгөлгүйгээр алдагдах байсан буйза.\n\n5 Гэвч өөрийн зуурдын биеийн чанартаа хэвээр үлдэж мөн нүглийн бас Бурханыг эсэргүүцэх замуудаар явсаар байдаг тэрээр, унасан байдалдаа үлдэж мөн чөтгөр түүнийг захирах бүхий л хүчтэй байна. Тиймийн тул тэрээр Бурханы дайсан учраас гэтэлгэл хийгдээгүй мэт байх болно; мөн түүнчлэн чөтгөр бол Бурханы дайсан бөлгөө.\n\n6 Мөн эдүгээ тохиох зүйлсийг аль хэдийн тохиосон мэт яривал, хэрэв Христ дэлхийд ирээгүйсэн бол, гэтэлгэл байж чадахгүй байхсан билээ.\n\n7 Мөнхүү хэрэв Христ үхэгсдийн дундаас босоогүйсэн бол, өөрөөр хэлбэл булш нь ялалт үгүй байж мөн үхэл нь гашуун бус байхын төлөө үхлийн хүлээсийг тасчаагүйсэн бол, амилуулалт гэж байхгүй байхсан.\n\n8 Харин амилуулалт гэж буй, тиймийн тул булш ялахгүй, мөн үхлийн гашууныг Христ ялан дийлсэн юм.\n\n9 Тэр бол дэлхийн гэрэл ба амь болой; тийм ээ, хэзээ ч харанхуйлагдахгүй, төгсгөлгүй тэрхүү гэрэл; тийм ээ, мөн түүнчлэн үхэл гэж цаашид байж үл болох, төгсгөлгүй амь амьдрал болой.\n\n10 Бүр энэ зуурдын бие үхэшгүй байдлыг өмсөж, мөн энэ ялзрал ялзаршгүй байдлыг өмсөх болно, мөн Бурханы индрийн өмнө зогсон үйлүүдийнхээ дагуу, тэдгээр нь сайн ч бай, эсвэл тэдгээр нь хилэнцэт ч бай, түүгээр шүүгдэхээр авчрагдах болно—\n\n11 Хэрэв тэдгээр нь сайн байх аваас, төгсгөлгүй амьдралын мөн аз жаргалын амилуулалтыг; мөн хэрэв тэдгээр нь хилэнцэт байх аваас төгсгөлгүй ялын амилуулалтыг хүлээж авах юм, тэднийг өөрийн харьяат болгосон тэр чөтгөрт тэд хүргэгдэн, ялаа эдлэх буюу—\n\n12 Тэд өөрсдийн зуурдын биеийн тааллууд мөн хүслүүдийн дагуу явсан болой; нигүүлслийн мутар нь тэдний зүг сунгагдсан үед Их Эзэнийг хэзээ ч дуудаагүй болой; учир нь нигүүлслийн мутар тэдний зүг сунгаастай байсан, мөн тэд хүссэнгүй; тэд алдсуудынхаа талаар сэрэмжлүүлэгдсэн ч, тэдгээрээс хагацсан нь үгүй бөлгөө; мөн тэд наманчлахаар зарлигдуулсан боловч наманчлахаас татгалзав.\n\n13 Мөн эдүгээ, зөвхөн Христийн улмаас мөн түүгээр дамжуулан аврагдаж чадна гэдгийг санан, та нар чичирч мөн нүглээ наманчлах нь зохистой бус уу?\n\n14 Тиймийн тул, хэрэв та нар Мосегийн хуулийг заана гэвэл, түүнчлэн энэ нь ирэх зүйлсийн адилтгал гэдгийг заагтун—\n\n15 Чухам Мөнхийн Эцэг болох Христ Их Эзэнээр дамжин гэтэлгэл боломжтой болдог гэдгийг тэдэнд заагтун. Амен.\n\n", "mosiah 17": "[center][font_size=26]Бүлэг 17[/font_size][/center]\n\n[i]Алма Абинадайн үгсэд итгэж мөн бичиглэв—Абинадай галд шатаж үхэв—Тэрээр өөрийн алуурчид дээр өвчнийг мөн шатаагдах үхлийг бошиглов. Ойролцоогоор МЭӨ 148 он.[/i]\n\n1 Мөн эдүгээ улиран тохиох дор Абинадайг эдгээр үгээ дуусгахад, пристүүд түүнийг барьж мөн үхэлд хүргүүлэх ёстой хэмээн хаан зарлиг болгосон бөлгөө.\n\n2 Гэвч тэдний дунд Алма гэж нэрлэгдсэн нэгэн байв, тэр бас Нифайн удам байлаа. Мөн тэрээр залуу хүн байв, мөн тэрээр Абинадайн ярьсан үгсэд итгэжээ, учир нь өөрсдийнх нь эсрэг Абинадайн гэрчилсэн алдсын талаар тэрээр мэдэж байв; тиймийн тул тэрээр Абинадайд уурлахгүй байхыг, харин түүнийг амар амгалан явахыг нь зөвшөөрөхийг хаанаас гуйж эхлэв.\n\n3 Гэвч хаан илүү ихээр хилэгнэж, мөн Алмаг тэдний дундаас зайлуулав, мөн түүнийг алуулж болохын тулд зарц нараа араас нь илгээсэн бөлгөө.\n\n4 Гэвч тэр тэдний өмнөөс зугтан мөн өөрийгөө нуусан учир тэд түүнийг олсонгүй. Мөн тэрээр олон өдөр нуугдаж байх зуураа Абинадайн ярьсан бүх үгийг бичиглэв.\n\n5 Мөнхүү улиран тохиох дор хаан харуулуудаараа Абинадайг бүслүүлэн мөн баривчлуулав; мөн тэд түүнийг хүлж, шоронд хаяв.\n\n6 Мөн гурав хоногийн дараа, пристүүдтэйгээ зөвлөсний дараа, тэрээр түүнийг өөрийнхөө өмнө дахин авчруулав.\n\n7 Мөн тэрээр түүнд хэлэв: Абинадай, бид чиний эсрэг буруушаалыг оллоо, мөн чи үхвэл зохино.\n\n8 Учир нь Бурхан өөрөө хүмүүсийн үрсийн дунд доош ирэх болно хэмээн чи хэлсэн; мөн эдүгээ, чи энэхүү шалтгааны улмаас, миний болон миний ард түмний талаар хилэнцтийг ярьсан тэр бүх үгээ буцаахгүй аваас, үхэлд хүргэгдэх болно.\n\n9 Эдүгээ Абинадай түүнд хэлэв: Би та нарт хэлнэ, би энэ хүмүүсийн талаар та нарт ярьсан үгсээ буцаах нь үгүй, учир нь тэдгээр нь үнэн болой; мөн та нар тэдгээрийг гарцаагүй гэдгийг мэдэж болохын тулд би өөрийгөө та нарын гарт орохыг зөвшөөрсөн бөлгөө.\n\n10 Тийм ээ, мөн би бүр үхэлд хүртэл тэвчих болно, мөн би өөрийн үгсийг буцаахгүй, бас тэдгээр нь та нарын эсрэг гэрчлэл болон зогсох болно. Мөн хэрэв та нар намайг албал та нар гэмгүй цусыг урсгах болно, мөн энэ нь түүнчлэн эцсийн өдөр та нарын эсрэг гэрчлэл болж зогсох болно.\n\n11 Мөн эдүгээ Ноа хаан түүний үгээс айсан учир түүнийг суллах гэж байв; учир нь Бурханы шүүлтүүд өөр дээр нь ирэх вий хэмээн тэр айсан ажээ.\n\n12 Гэвч пристүүд түүний эсрэг дуугаа өндөрсгөн, мөн түүнийг буруутгаж эхлэн: Тэр хааныг доромжилсон хэмээцгээв. Тиймийн тул хаан түүний эсрэг уур хилэнд өдөөгдөж, мөн тэрээр түүнийг хөнөөгдөж болохын тулд илгээв.\n\n13 Мөнхүү улиран тохиох дор тэд түүнийг барьж мөн хүлээд, мөн арьсыг нь саваагаар, тийм ээ, бүр үхтэл нь ороолгов.\n\n14 Мөн эдүгээ дөл түүнийг түлж эхлэхэд, тэрээр тэдэнд хашхирч, өгүүлсэн нь:\n\n15 Болгоогтун, та нар намайг ингэсний тань адил, үүнчлэн улиран тохиох дор та нарын үр удам миний тэвчсэн өвдөлтийг, бүр галд шатаагдаж үхэхийн зовлонг олонд мэдрүүлэх болно; мөн үүний учир нь уг олон нь Их Эзэн Бурханыхаа авралд итгэдгээс байх болой.\n\n16 Мөнхүү улиран тохиох дор та нар алдсуудынхаа улмаас төрөл бүрийн өвчний улмаас зовох болно.\n\n17 Тийм ээ, мөн та нар тал бүрээсээ цохигдох болно, мөн нааш цааш бусниулагдаж мөн туугдах болно, бүр зэрлэг мөн догшин араатнуудад зэрлэг сүрэг туугддаг мэт байх болно.\n\n18 Мөн тэр өдөр та нарыг агнах болно, мөн та нар дайснуудынхаа гарт баригдах болно, мөн тэгээд та нар, миний зовж буйн адил, шатаагдан үхэхийн өвдөлтөөр зовох болно.\n\n19 Ийн Бурхан өөрийнх нь хүмүүсийг устгах тэдний дээр өшөө авалтаа хэрэгжүүлдэг болой. Ай Бурхан минь, сүнсийг минь хүлээн аваач.\n\n20 Мөн эдүгээ, Абинадай эдгээр үгийг хэлээд, галд шатах үхлийг амсан, тэр унав; тийм ээ, тэрээр Бурханы зарлигуудыг үгүйсгээгүй учир үхлээр яллагдав, мөн өөрийн үгсийн үнэнийг амиараа лацдан баталжээ.\n\n", "mosiah 18": "[center][font_size=26]Бүлэг 18[/font_size][/center]\n\n[i]Алма нууцаар номлов—Тэрээр баптисмын гэрээг тайлбарлаж мөн Мормоны Усанд баптисм хүртээв—Тэрээр Христийн сүмийг байгуулж мөн пристүүдийг томилов—Тэд өөрсдийгөө тэтгэж мөн хүмүүст сургав—Алма мөн түүний хүмүүс аглаг буйд тийш Ноа хаанаас зугтав. Ойролцоогоор МЭӨ 147–145 он.[/i]\n\n1 Мөн эдүгээ, улиран тохиох дор Ноа хааны зарц нараас зугтсан Алма нүглүүд бас алдсуудаа наманчлав, мөн хүмүүсийн дунд нууцаар явж, Абинадайн үгсийг сургаж эхлэв—\n\n2 Тийм ээ, ирэх зүйлсийн талаар, мөн түүнчлэн Христийн хүч чадал, тарчлал, мөн үхлээр, мөн түүний амилалт мөн тэнгэрт дээшлэн одсоноор тохиох нас барагсдын амилуулалтын, мөн хүмүүсийн гэтэлгэлийн талаар буюу.\n\n3 Мөн түүний үгийг сонсох болгонд тэрээр заасан болой. Мөн тэрээр хааны сонорт хүрэхгүй байж болохын тулд тэдэнд нууцаар сургажээ. Мөн олон нь түүний үгсэд итгэв.\n\n4 Мөнхүү улиран тохиох дор түүнд итгэсэн болгон нь хаанаар Мормон гэж нэрлэгдсэн нутагт очиж байв, мөн энэ нь нутгийн хязгаар бөгөөд цагаас цагт зэрлэг амьтад хөлхөлдсөн газар байв.\n\n5 Эдүгээ, Мормонд цэвэр устай булаг байв, мөн өдрийн цагт хааны эрлээс тэрээр өөрийгөө далдлан нуудаг байсан жижиг модтой төгөл уг усны ойролцоо байсан тул Алма тэнд очсон бөлгөө.\n\n6 Мөнхүү улиран тохиох дор түүнд итгэсэн болгон түүний үгсийг сонсохоор тийш очиж байв.\n\n7 Мөнхүү улиран тохиох дор олон өдрийн дараа нилээд тооны хүмүүс Алмагийн үгсийг сонсохоор Мормоны нутагт цугларсан байв. Тийм ээ, түүний үгэнд итгэсэн бүгд түүнийг сонсохоор цугларсан байлаа. Мөн тэрээр тэдэнд сургаж, мөн тэдэнд наманчлал, гэтэлгэл, мөн Их Эзэнд итгэх итгэлийг номлосон ажээ.\n\n8 Мөнхүү улиран тохиох дор тэрээр тэдэнд хэлсэн нь: Болгоогтун, Мормоны Ус энд байна (учир нь энэ нь ийн нэрлэгдсэн байв) мөн эдүгээ, та нар Бурханы сүрэгт орж, мөн түүний хүмүүс гэж нэрлэгдэх хүсэлтэй, мөн нэг нэгнийх нь ачаа хөнгөн байж болохын тулд тэдгээрийг үүрэлцэхэд бэлэн учир;\n\n9 Тийм ээ, мөн гашуудах тэдний хамт гашуудахад; тийм ээ, тайтгарал хэрэгтэй тэднийг тайтгаруулахад, мөн ямар ч цагт мөн бүх зүйлд мөн өөрийн байж болох хаана ч гэсэн Бурханы гэрчлэгч болж, үхэлд хүртлээ зогсоход бэлэн учир буюу, тэгснээр та нар Бурханаар гэтэлгэгдэж, мөн анхны амилуулалтын тэдний дунд тоологдож болохын тулд, тийн мөнх амьдралыг авч болохын тулд буюу—\n\n10 Эдүгээ би та нарт хэлнэ, хэрэв энэ нь та нарын зүрхний хүслэн байх аваас, тэр өөрийн Сүнсийг та нар дээр илүү элбэгээр юүлж болохын тулд, та нар түүнд үйлчилж мөн түүний зарлигуудыг сахина хэмээн гэрээ хийснээ түүний өмнө гэрчилж, Их Эзэний нэрээр баптисм хүртэхэд юу нь та нарт болохгүй байх билээ?\n\n11 Мөн эдүгээ хүмүүс эдгээр үгийг дуулаад, тэд баярласнаас алгаа ташин, мөн ийн хашхирцгаав: Энэ бол бидний зүрхний хүслэн билээ.\n\n12 Мөн эдүгээ улиран тохиох дор Алма анхны хэдийн нэг байсан Хеламыг авч, мөн явж усан дотор зогсоод, мөн хашхирч, хэлсэн нь: Ай Их Эзэн, би энэ ажлыг зүрх сэтгэлийн ариунаар хийж болохын тулд та өөрийн Сүнсийг үйлчлэгчийнхээ дээр юүлээч.\n\n13 Мөн тэр эдгээр үгийг хэлэхэд, Их Эзэний Сүнс түүн дээр ирэв, мөн тэр хэлэв: Хелам, Бүхнийг Чадагч Бурханаас эрх мэдлийг хүлээн авсны учир, та зуурдын биеэ үхэн үхтэл түүнд үйлчлэхээр түүнтэй гэрээнд орсны гэрч болгон би танд баптисм хүртээж байна; мөн Их Эзэний Сүнс таны дээр юүлэгдэг; мөн тэрээр дэлхийн үүслээс бэлтгэсэн Христийн гэтэлгэлээр дамжуулан танд мөнх амьдралыг соёрхох болтугай.\n\n14 Мөн Алма эдгээр үгийг хэлсний дараа, Алма, Хелам хоёр хоёул усанд далд ортлоо оров; мөн тэд босож, мөн тэд Сүнсээр дүүргэгдэн, уснаас баясан гарч ирэв.\n\n15 Мөн түүнчлэн, Алма өөр нэгийг авч, мөн хоёр дахь удаагаа усанд ороод, мөн түүнд эхний адилаар баптисм хүртээв, харин тэр өөрөө усанд доош дахин орсонгүй.\n\n16 Мөн энэ маягаар тэр Мормоны нутагт ирсэн болгонд баптисм хүртээв; мөн тэд тоогоор хоёр зуун дөрөв орчим бодгаль байв; тийм ээ, мөн тэд Мормоны усанд баптисм хүртэж, мөн Бурханы ач ивээлээр дүүргэгдэв.\n\n17 Мөн тэд тэр цагаас эхлэн Бурханы сүм буюу Христийн сүм гэж нэрлэгдэв. Мөнхүү улиран тохиох дор Бурханы хүч болон эрх мэдлээр баптисм хүртсэн хэн боловч түүний сүмд нэмэгдэж байв.\n\n18 Мөнхүү улиран тохиох дор Алма Бурханаас эрх мэдэл хүлээн авсан тул, пристүүдийг томилов; тэрээр тэдэнд номлох, мөн тэдэнд Бурханы хаант улсад хамаатай зүйлсийн талаар сургах нэг пристийг, бүр тэдний тавь тутамд томилсон бөлгөө.\n\n19 Мөн тэрээр тэд өөрийнх нь зааснаас, мөн ариун бошиглогчдын амаар яригдсанаас өөр юуг ч заах ёсгүй хэмээн тэдэнд зарлиг буулгав.\n\n20 Тийм ээ, бүр тэрээр тэд наманчлалаас мөн өөрийн хүмүүсийг гэтэлгэсэн Их Эзэнд итгэх итгэлээс өөр юуг ч номлох ёсгүйг тэдэнд зарлиг болгов.\n\n21 Мөн тэрээр тэдний өөр хооронд зөрчилдөөн байх ёсгүй, харин нэг итгэл мөн нэг баптисмтай байж, зүрх сэтгэлээ эв нэгдэлд болон нэг нэгнийхээ зүг хандсан хайранд нэгтгэн, тэд нэг нүдээр урагш харах ёстой хэмээн тэдэнд зарлиг болгов.\n\n22 Мөн тэр тэдэнд ийн номлохыг зарлиглав. Мөн тийн тэд Бурханы хүүхдүүд болов.\n\n23 Мөн тэд хүндэтгэлийн өдрийг сахиж, мөн үүнийг ариун байлгах, мөн түүнчлэн өдөр бүр тэд Их Эзэн Бурхандаа талархлаа илэрхийлэх ёстойг тэрээр тэдэнд зарлиг болгов.\n\n24 Мөн түүнчлэн тэрээр түүний томилсон пристүүд өөрсдийн гараар хөдөлмөрлөж өөрсдийгөө тэтгэх ёстой хэмээн тэдэнд зарлиг болгов.\n\n25 Мөн долоо хоног бүрийн нэг өдрийг тэд хүмүүст зааж, мөн Их Эзэн Бурханаа шүтэхээр нэгдэн цугларах ёстой болгож мөн түүнчлэн, өөрсдийн боломжоор ойр ойрхон чуулахаар тогтоогдов.\n\n26 Мөн пристүүд өөрсдийгөө тэтгэхийн тулд хүмүүст түшиглэх биш; харин хөдөлмөрийнхөө хариуд Бурханы ач ивээлийг авах байв, тэд Бурханаас хүлээн авсан хүчтэйгээр мөн эрх мэдэлтэйгээр сургаж болохын тулд, Бурханы мэдлэгтэй байж, Сүнсэнд хүчтэй болж болохын тулд бөлгөө.\n\n27 Мөн түүнчлэн сүмийн хүмүүс хөрөнгөөсөө, хүн бүр өөрт байгаагийнхаа хэрээр хуваалцвал зохино; хэрэв түүнд илүү их хөрөнгө байваас илүү ихийг хуваалцах ёстой; мөн харин түүнд бага байвал, түүнээс багыг л шаардах ёстой; мөн юмгүй түүнд өгөгдөх ёстой хэмээн Алма зарлиг болгов.\n\n28 Мөн тэд өөрсдийн чөлөөт хүсэл, мөн Бурханд хандах сайн хүслийн учир, мөн гачигдаж буй тэдгээр пристэд, тийм ээ, мөн гачигдалтай, нүцгэн бодгаль бүрд хөрөнгөөсөө тийн өглөг болговол зохино.\n\n29 Мөн Бурханаар зарлигдуулсны учир, тэр үүнийг тэдэнд хэлэв; мөн нэг нэгэндээ тэдний гачигдал мөн тэдний хүслийн дагуу, эд зүйлсийн мөн сүнслэг зүйлсийн аль алиных нь тусламжийг өгөн, тэд Бурханы өмнө зөв шударгаар алхаж байв.\n\n30 Мөн эдүгээ улиран тохиох дор энэ бүгд Мормон нутагт хийгдэв, тийм ээ, Мормоны усны ойролцоо, Мормоны усны дэргэдэх төгөлд бөлгөө; тийм ээ, Мормоны нутаг, Мормоны ус, Мормоны төгөл, тэнд Гэтэлгэгчийнхээ мэдлэгт ирсэн тэдний нүдэнд тэдгээр нь хэчнээн үзэсгэлэнтэй билээ; тийм ээ, мөн тэд ямар их адислагдсан билээ, учир нь тэд үүрд түүнийг магтан дуулах болно.\n\n31 Мөн эдгээр зүйл, тэдгээр нь хааны сонорт хүрэхгүй байж болохын тулд нутгийн хязгаарт болсон аж.\n\n32 Гэвч болгоогтун, улиран тохиох дор хаан, хүмүүсийн дундах хөдөлгөөнийг олж мэдээд, тэднийг тандуулахаар зарц нараа илгээв. Тиймийн тул Их Эзэний үгийг сонсохоор нэгдэн цугларцгаасан тэр өдрөө тэд хаанд мэдэгдэв.\n\n33 Мөн эдүгээ Алма хүмүүсийг өөрийнх нь эсрэг босгохоор өдөөн хатгаж байна хэмээн хаан хэлэв; тиймийн тул тэрээр тэднийг устгахаар их цэргээ илгээв.\n\n34 Мөнхүү улиран тохиох дор Алмад мөн Их Эзэний хүмүүст хааны их цэрэг ирж буй талаар мэдээ хүргэгдэв; тиймийн тул тэд майхнуудаа мөн гэр бүлээ авч аглаг буйд тийш одсон болой.\n\n35 Мөн тэд тоогоороо дөрвөн зуун тавь орчим бодгаль байсан бөлгөө.\n\n", "mosiah 19": "[center][font_size=26]Бүлэг 19[/font_size][/center]\n\n[i]Гидеон Ноа хааныг хөнөөхөөр эрэлхийлэв—Леменчүүд уг нутагт халдав—Ноа хаан галд шатаж үхэв—Лимхай алба төлөгч хааны хувьд захирав. Ойролцоогоор МЭӨ 145–121 он.[/i]\n\n1 Мөнхүү улиран тохиох дор хааны их цэрэг Их Эзэний хүмүүсийг үр дүнгүй хайсны эцэст эргэж ирэв.\n\n2 Мөн эдүгээ болгоогтун, дайнд цөөрсний учир хааны цэргийн хүчин сул байв, мөн үлдсэн хүмүүсийн дунд хагарал гарч эхлэв.\n\n3 Мөн бага хэсэг нь хааны эсрэг сүрдүүлэх үг хэлж эхлээд, мөн тэдний дунд агуу зөрчилдөөн бий болж эхэллээ.\n\n4 Мөн эдүгээ тэдний дунд Гидеон гэгч эр байв, мөн тэр хүчтэй мөн хааны дайсан байсан учир, тиймийн тул тэр илдээ сугалж, мөн хааныг хөнөөнө хэмээн уурандаа андгайлав.\n\n5 Мөнхүү улиран тохиох дор тэр хаантай тулалдав; мөн тэрээр өөрийг нь хүчээр давамгайлах гэж буйг хаан хараад, тэрээр зугтаж мөн ариун сүмийн дэргэдэх цамхаг өөд гүйж гарав.\n\n6 Мөн Гидеон түүний араас хөөж мөн хааныг хөнөөхөөр цамхагт гарах гэж байв, мөн хаан Шэмлон нутгийн зүг хараа бэлчээсэнд, мөн болгоогтун, леменчүүдийн их цэрэг нутгийн хил даван ирсэн байлаа.\n\n7 Мөн эдүгээ хаан сэтгэлийн тарчлалдаа бахардан хашхирч, өгүүлсэн нь: Гидеон, намайг хэлтрүүлээч, учир нь леменчүүд бидний дээр байна, мөн тэд биднийг устгах болно; тийм ээ, тэд хүмүүсийг минь устгах болно.\n\n8 Мөн эдүгээ хаан өөрийн аминд санаа зовсон шигээ ард түмнийхээ төлөө тэгж их зовж байсангүй; гэсэн хэдий ч, Гидеон түүний амийг хэлтрүүлэв.\n\n9 Мөн тэд леменчүүдийн өмнө зугтах ёстой хэмээн хаан ард түмэнд зарлиглаж, мөн тэр өөрөө тэдний өмнө явав, мөн тэд эмэгтэйчүүд мөн хүүхдүүдтэйгээ хамт аглаг буйд тийш зугтав.\n\n10 Мөнхүү улиран тохиох дор леменчүүд тэднийг мөрдөн, мөн тэднийг гүйцэж, мөн тэднийг хөнөөж эхлэв.\n\n11 Эдүгээ улиран тохиох дор хаан бүх эрсийг эхнэр, хүүхдүүдээ орхиж, мөн леменчүүдийн өмнө зугтахыг тэдэнд зарлиг болгов.\n\n12 Эдүгээ тэднийг орхихгүй харин үлдэж мөн тэдэнтэй хамт мөхөх нь дээр хэмээсэн нь олон байв. Мөн бусад нь эхнэр, хүүхдүүдээ орхиж мөн зугтав.\n\n13 Мөнхүү улиран тохиох дор эхнэр мөн хүүхдүүдийнхээ хамт үлдсэн тэд үзэсгэлэнт охидоо урагшлан, леменчүүдээс өөрсдийг нь алахгүй байхыг гуйхаар болгов.\n\n14 Мөнхүү улиран тохиох дор леменчүүд тэднийг өрөвдөв, учир нь тэд эмэгтэйчүүдийнх нь гоо үзэсгэлэнд сэтгэл татагдсан бөлгөө.\n\n15 Тиймийн тул леменчүүд тэдний амийг хэлтрүүлж, мөн тэднийг олзлон мөн Нифайн нутагт буцааж авчрав, мөн тэд Ноа хааныг леменчүүдийн гарт өгч, мөн өөрсдийн хөрөнгийг, бүр тэд эзэмшсэн бүгдийнхээ тэн хагасыг, алтныхаа мөн мөнгөнийхөө, мөн бүх үнэт зүйлийнхээ хагасыг өгөх нөхцөл дор тэд уг нутгийг эзэмшиж болохыг тэдэнд зөвшөөрөв, мөн тэд леменчүүдийн хаанд жилээс жилд ийм алба гувчуур төлөх ёстой байв.\n\n16 Мөн эдүгээ олзлогдсон тэдний дунд хааны хөвгүүдийн нэг болох нэр нь Лимхай гэгч нэгэн байв.\n\n17 Мөн эдүгээ Лимхай эцгээ устгуулахгүй байх хүсэлтэй байв; гэсэн хэдий ч, Лимхай өөрөө шударга хүн байсан учир эцгийнхээ алдсуудын талаар мэдэж байв.\n\n18 Мөнхүү улиран тохиох дор Гидеон, хааныг мөн түүнтэй хамт буй тэднийг хайлгахаар аглаг буйд тийш хүмүүсийг нууцаар илгээв. Мөнхүү улиран тохиох дор тэд аглаг буйдад хүмүүстэй, хаан мөн пристүүдээс бусад бүгдтэй нь дайралдав.\n\n19 Эдүгээ тэд Нифайн нутагт эргэж очно, мөн хэрэв тэдний эхнэр мөн хүүхдүүд нь мөн түүнчлэн тэдгээртэй үлдсэн тэд алагдсан бол тэд өшөөгөө авахаар эрэлхийлнэ, мөн түүнчлэн тэдгээртэй хамт мөхөх болно хэмээн тэд зүрх сэтгэлдээ андгайлсан байв.\n\n20 Мөн хаан тэднийг буцах ёсгүй хэмээн тэдэнд зарлиг болгосон болой; мөн тэд хаанд уурлаж, мөн түүнийг бүр галд шатаж үхэх үхлээр зовох болгов.\n\n21 Мөн тэд пристүүдийг ч түүнчлэн барьж мөн тэднийг үхэлд хүргэхээр завдаж байв, мөн тэд тэднээс зугтан одов.\n\n22 Мөнхүү улиран тохиох дор тэд Нифайн нутаг тийш буцахаар зэхэж байв, мөн тэд Гидеоны эрчүүдтэй дайралдсан болой. Мөн Гидеоны эрчүүд тэдэнд, тэдний эхнэр хүүхдүүдэд тохиолдсон бүгдийг; мөн тэд леменчүүдэд өөрсдийн бүх эзэмшлийн тэн хагасыг алба гувчуур болгон төлж байвал уг нутгийг эзэмшиж болно хэмээн леменчүүд тэдэнд зөвшөөрснийг ярьсан буюу.\n\n23 Мөн уг хүмүүс Гидеоны эрчүүдэд тэд хааныг алснаа, мөн түүний пристүүд тэднээс аглаг буйдын илүү алслагдсан хэсэг рүү зугтсаныг хэлэв.\n\n24 Мөнхүү улиран тохиох дор тэд уг ёслолыг төгсгөсний дараа тэд Нифайн нутагт баясан эргэж ирэв, учир нь тэдний эхнэр мөн хүүхдүүд алагдаагүй байв; мөн тэд хааныг яаснаа Гидеонд хэлсэн болой.\n\n25 Мөнхүү улиран тохиох дор леменчүүдийн хаан өөрийнх нь хүмүүс тэднийг алахгүй хэмээн тэдэнд тангарагласан болой.\n\n26 Мөн түүнчлэн Лимхай, хааны хүү байсан учир, хаант улсыг удирдахаар хүмүүсээр тохоогдсон учир, леменчүүдийн хаанд өөрийнх нь хүмүүс түүнд алба, бүр бүх эзэмшлийнхээ тэн хагасыг төлнө хэмээн тангараглав.\n\n27 Мөнхүү улиран тохиох дор Лимхай хаант улсыг байгуулж мөн өөрийн хүмүүсийн дунд энх амгаланг тогтоож эхлэв.\n\n28 Мөн леменчүүдийн хаан Лимхайн хүмүүсийг нутагт нь байлгаж, тэднийг аглаг буйд тийш одуулахгүйн тулд нутгийн эргэн тойронд харуулууд гаргав; мөн тэрээр харуулуудаа нифайчуудаас хүлээн авсан алба гувчуураар тэтгэж байв.\n\n29 Мөн эдүгээ леменчүүд тэднийг дарамталсангүй бас устгахыг эрэлхийлсэн нь үгүй тул Лимхай хаан хаант улсдаа хоёр жилийн турш үргэлжийн энх амгаланг эдлэв.\n\n", "mosiah 20": "[center][font_size=26]Бүлэг 20[/font_size][/center]\n\n[i]Лемен үндэстний зарим охидыг Ноагийн пристүүд хулгайлав—Леменчүүд Лимхай болон түүний хүмүүстэй дайтав—Леменчүүдийн дайчид ухран туугдаж мөн тайвшруулагдав. Ойролцоогоор МЭӨ 145–123 он.[/i]\n\n1 Эдүгээ Шэмлонд леменчүүдийн охид хамтдаа дуулж, бүжиглэж, мөн цэнгэцгээхээр цуглардаг нэгэн газар байлаа.\n\n2 Мөнхүү улиран тохиох дор нэгэн өдөр тэднээс цөөн хэд нь дуулж, бүжиглэхээр цугларцгаасан бөлгөө.\n\n3 Мөн эдүгээ Ноа хааны пристүүд Нифай хотод эргэж очихоос ичсэн учир, тийм ээ, мөн түүнчлэн хүмүүс тэднийг алах болов уу хэмээн айсан учир, тиймийн тул тэд эхнэр, хүүхдүүддээ буцаж зүрхэлсэнгүй.\n\n4 Мөн аглаг буйдад үлдсэн учир, мөн леменчүүдийн охидыг олсны учир, тэд нуугдаж хэвтэн мөн тэднийг ажиглав;\n\n5 Мөн цөөн хэд нь бүжиглэхээр цугларсан үед, тэд нуугдсан газруудаасаа гарч ирээд мөн тэднийг барьж, мөн тэднийг аглаг буйд тийш авч одов; тийм ээ, леменчүүдийн охидоос хорин дөрвийг нь тэд аглаг буйд тийш авч одсон буюу.\n\n6 Мөнхүү улиран тохиох дор леменчүүд охид нь алга болсныг олж мэдээд, тэд Лимхайн хүмүүст уурлав, учир нь Лимхайн хүмүүсийг авсан гэж тэд боджээ.\n\n7 Тиймийн тул тэд их цэргээ илгээв; тийм ээ, бүр хаан өөрөө хүмүүсийнхээ өмнө явав; мөн тэд Лимхайн хүмүүсийг устгахаар Нифайн нутаг өөд одов.\n\n8 Мөн эдүгээ Лимхай тэднийг цамхгаас олж хараад, бүр дайны бүрэн бэлтгэлтэй байгааг тэр олж мэдэв; тиймийн тул тэр хүмүүсээ цуглуулж, мөн тэднийг талбайд мөн ойд нуугдан хүлээв.\n\n9 Мөнхүү улиран тохиох дор леменчүүдийг өгсөж ирэх үед Лимхайн хүмүүс хүлээж байсан газраасаа гарч тэдний зүг дайран, мөн тэднийг алж эхлэв.\n\n10 Мөнхүү улиран тохиох дор тулалдаан үлэмж ширүүн болов, учир нь тэд идшээ харамласан арслангууд адил тулалдсан бөлгөө.\n\n11 Мөнхүү улиран тохиох дор Лимхайн хүмүүс леменчүүдийг өмнөө туун ухрааж эхлэв; гэсэн хэдий ч тэд леменчүүдийн хагаст нь хүрэхгүй цөөн байв. Гэвч тэд амьдралынхаа төлөө мөн эхнэр, хүүхдүүдийнхээ төлөө тулалдсан ажээ; тиймийн тул тэд улайрч мөн луунууд адил тулалдсан болой.\n\n12 Мөнхүү улиран тохиох дор тэд леменчүүдийн хааныг үхэгсдийн дунд олов; гэвч тэр үхээгүй, шархдаж мөн газар орхигдсон байв, түүний хүмүүс тийм хурдан зугтсан байсан ажгуу.\n\n13 Мөн тэд түүнийг барьж мөн шархыг нь боогоод, мөн Лимхайн өмнө түүнийг авчирч, мөн хэлэв: Болгоогтун, леменчүүдийн хаан энэ байна; тэрээр шарх олсон тул үхэгсдийн дунд унасан байв, мөн тэд түүнийг орхин оджээ; мөн болгоогтун, бид түүнийг таны өмнө авчирлаа; мөн эдүгээ түүнийг хөнөөцгөөе хэмээв.\n\n14 Гэвч Лимхай тэдэнд: Та нар түүнийг хөнөөхгүй, харин би түүнтэй уулзаж болохын тулд түүнийг нааш авчрагтун хэмээв. Мөн тэд түүнийг авчрав. Мөн Лимхай түүнд хэлэв: Миний хүмүүсийн эсрэг дайтахаар ирэх ямар шалтгаан танд байсан билээ? Болгоогтун, миний хүмүүс танд өгсөн тангаргийг минь зөрчөөгүй билээ; тиймийн тул, та нар яагаад миний хүмүүст өгсөн тангаргаа зөрчив?\n\n15 Мөн эдүгээ хаан хэлэв: Танай хүмүүс миний хүмүүсийн охидыг барьж одсон учир би тангаргаа зөрчсөн буюу; тиймийн тул, би уурандаа өөрийн хүмүүсийг танай хүмүүсийн эсрэг дайтахаар ирэх болгосон билээ.\n\n16 Мөн эдүгээ Лимхай энэ явдлын талаар юу ч сонсоогүй байв; тиймийн тул тэр хэлэв: Би өөрийн хүмүүсийн дунд эрье, мөн ийм зүйлийг үйлдсэн хэн боловч мөхөх болно. Тиймийн тул тэрээр хүмүүсийнхээ дунд нэгжлэг хийх болгов.\n\n17 Эдүгээ Гидеон эдгээр зүйлийг сонсоод, тэрээр хааны ахмад байсан тул тэрээр урагшлан мөн хаанд хэлэв: Би танаас хүлцэхийг гуйя, мөн энэ хүмүүсийг нэгжихгүй байгаач мөн энэ зүйлийг тэдэн дээр бүү тохоогооч.\n\n18 Учир нь та энэ хүмүүсийн устгахаар эрэлхийлж байсан эцгийнхээ пристүүдийг санахгүй байна гэж үү? Мөн тэд аглаг буйдад байгаа бус уу? Мөн леменчүүдийн охидыг хулгайлсан нь тэд бус уу?\n\n19 Мөн эдүгээ, болгоогтун, мөн эдгээр зүйлийн талаар хаанд хэлэгтүн, түүний хүмүүс бидний тухайд тайвшруулагдаж болохын тулд, тэрээр өөрийн хүмүүст хэлж болохын тулд буюу; учир нь болгоогтун тэд аль хэдийн бидний эсрэг ирэхээр бэлтгэж байна; мөн болгоогтун түүнчлэн бид цөөхүүлээ билээ.\n\n20 Мөн болгоогтун, тэд олон тооны дайчидтайгаа ирэх болно; мөн хаан тэднийг бидний тухайд тайвшруулахаас бусдаар бол бид мөхөх ёстой боллоо.\n\n21 Учир нь бидний эсрэг бошиглосон Абинадайн тэрхүү үгс биелэгдсэн биш гэж үү—мөн энэ бүгд бид Их Эзэний үгсийг анхааран сонсохгүй мөн алдсуудаасаа салахгүй байсны учраас бус уу?\n\n22 Мөн эдүгээ хааныг тайвшруулцгаая, мөн бид түүнд өгсөн тангаргаа биелүүлье; учир нь бид амиа алдсанаас боолчлолд байх нь илүү дээр бөлгөө; тиймийн тул, ийм их цус урсгахаа зогсооцгооё.\n\n23 Мөн эдүгээ Лимхай эцгийнхээ мөн аглаг буйдад зугтсан пристүүдийн талаар бүх зүйлийг хаанд хэлж, мөн охидыг нь авч одсон хэмээн тэднийг буруутгав.\n\n24 Мөнхүү улиран тохиох дор хаан түүний хүмүүсийн тухайд тайвшрав; мөн тэрээр тэдэнд: Бүгдээрээ зэвсэггүйгээр миний хүмүүстэй уулзахаар явцгаая; мөн би та нарт миний хүмүүс танай хүмүүсийг алахгүй хэмээн ам өгч тангараглая гэв.\n\n25 Мөнхүү улиран тохиох дор тэд хааныг дагаж, мөн леменчүүдтэй уулзахаар зэвсэггүйгээр явлаа. Мөнхүү улиран тохиох дор тэд леменчүүдтэй уулзав; мөн леменчүүдийн хаан тэдний өмнө өөрөө бөхийж, мөн Лимхайн хүмүүсийн өмнөөс гуйсан болой.\n\n26 Мөн леменчүүд Лимхайн хүмүүсийг зэвсэггүй байгааг хараад тэднийг өрөвдөж мөн тэдний тухайд тайвшрав, мөн хаантайгаа хамт нутгийнхаа зүг амар амгалан буцацгаав.\n\n", "mosiah 21": "[center][font_size=26]Бүлэг 21[/font_size][/center]\n\n[i]Лимхайн хүмүүс леменчүүдэд цохигдож мөн ялагдав—Лимхайн хүмүүс Аммонтой уулзаж мөн хөрвүүлэгдэв—Тэд жаредчуудын хорин дөрвөн ялтасны тухай Аммонд хэлэв. Ойролцоогоор МЭӨ 122–121 он.[/i]\n\n1 Мөнхүү улиран тохиох дор Лимхай мөн түүний хүмүүс Нифайн хотод эргэж ирээд, мөн нутагтаа дахин амар амгалан амьдарч эхлэв.\n\n2 Мөнхүү улиран тохиох дор олон хоногийн дараа леменчүүд нифайчуудын эсрэг уурандаа дахин өдөөгдөж эхлээд мөн тэд нутгийн эргэн тойрны хилийг даван ирж эхлэв.\n\n3 Эдүгээ Лимхайд өгсөн өөрсдийн хааны тангаргийн учир тэд тэднийг хөнөөж зүрхэлсэнгүй; гэвч тэд хацар дээр нь тэднийг алгадаж, мөн тэдний дээр эрх дархаа үзүүлэв; мөн тэдний нуруунд хүнд ачаануудыг тавьж мөн тэднийг хэлгүй илжиг адил тууж эхлэв—\n\n4 Тийм ээ, энэ бүгд Их Эзэний үг биелэгдэж болохын тулд хийгдсэн ажгуу.\n\n5 Мөн эдүгээ нифайчуудын зүдгүүрүүд агуу байж, мөн тэдний гараас тэд өөрсдийгөө чөлөөлж чадах зам үгүй байв, учир нь леменчүүд тэдний тал бүрээс бүсэлсэн байсан болой.\n\n6 Мөнхүү улиран тохиох дор хүмүүс өөрсдийн зүдгүүрүүдийн учир хаанд хандан бувтналдаж эхлэв; мөн тэдний эсрэг тулалдахаар явахыг тэд хүсэж эхлэв. Мөн тэд өөрсдийн гомдоллох үгсээрээ хааныг ихэд шаналгаж байв; тиймийн тул тэрээр тэд хүслийнхээ дагуу үйлдэж болно хэмээн тэдэнд зөвшөөрөв.\n\n7 Мөн тэд дахин өөрсдөө цугларцгааж, мөн хуяг дуулгаа өмсөж, мөн леменчүүдийн эсрэг тэднийг нутгаасаа хөөн гаргахаар явцгаалаа.\n\n8 Мөнхүү улиран тохиох дор леменчүүд тэднийг дийлж, мөн тэднийг ухраан, мөн тэдний олныг нь хөнөөв.\n\n9 Мөн эдүгээ Лимхайн хүмүүсийн дунд агуу гашуудал мөн гаслан байв, бэлэвсэн эхнэр нөхрийнхөө төлөө гашуудан, хүү болон охин нь эцгийнхээ төлөө, мөн ах дүүс нь ах дүүсийнхээ төлөө гашуудаж байв.\n\n10 Эдүгээ уг нутагт тун олон бэлэвсэн эхнэр байв, мөн тэд өдрөөс өдөрт чин зүрхнээсээ гаслан уйлж байв, учир нь леменчүүдээс айх их айдас тэдний дээр ирсэн бөлгөө.\n\n11 Мөнхүү улиран тохиох дор тэдний үргэлжийн уйлаан нь Лимхайн хүмүүсийн үлдсэнийг леменчүүдийн эсрэг уурлахад өдөөн хатгав; мөн тэд дахин тулалдахаар явав, гэвч тэд дахин ухраагдаж, их хохирол амсав.\n\n12 Тийм ээ, тэд бүр гурав дахь удаагаа дахин явж, мөн урьдын адил хохирол амсав; мөн алагдаагүй тэд Нифайн хотод дахин эргэж ирэв.\n\n13 Мөн тэд өөрсдийгөө боолчлолын буулганд харьяалуулан, өөрсдийгөө цохигдохыг, мөн нааш цааш туугдахыг, мөн дайснуудынхаа хүслийн дагуу хүнд ачаа үүрэхийг хүлцэн, тэд өөрсдийгөө бүр тоос шороонд хүртэл даруусгав.\n\n14 Мөн тэд өөрсдийгөө бүр даруу байдлын гүнд хүргэн даруусгав; мөн тэд Бурханаас хүчтэйгээр залбиран гуйв; тийм ээ, бүр бүх өдрийн турш Бурхандаа залбиран, тэрбээр өөрсдийг нь зүдгүүрүүдээс чөлөөлөөсэй хэмээн гуйсан бөлгөө.\n\n15 Мөн эдүгээ Их Эзэн алдсуудынх нь учир тэдний гуйлтыг сонсохдоо удаан байв; гэсэн хэдий ч Их Эзэн тэдний гуйлтуудыг сонсож, мөн леменчүүдийн зүрх сэтгэлийг уярааж эхэлсэн учир тэд тэдний ачааг хөнгөлж эхлэв; гэсэн ч Их Эзэн тэднийг боолчлолоос чөлөөлөх нь зохистой гэж үзсэнгүй.\n\n16 Мөнхүү улиран тохиох дор тэд нутагтаа бага багаар дэгжиж эхлэв, мөн үр тариаг илүү ихээр ургуулж, мөн бог мал, мөн бод малыг өсгөж эхэлсэн тул тэд өлсгөлөнгөөр зовсонгүй.\n\n17 Эдүгээ эмэгтэйчүүдийн тоо нь маш их, эрчүүдээс олон байв; тиймийн тул Лимхай хаан эр хүн болгон бэлэвсэн эхнэрүүд мөн тэдний хүүхдүүдийг, тэднийг өлсгөлөнгөөр үхүүлэхгүй байж болохын тулд тэтгэхийг зарлиг болгов; мөн тэдний алагдагсдын тоо олон байсан учир тэд үүнийг хийсэн ажээ.\n\n18 Эдүгээ Лимхайн хүмүүс аль болох хамтдаа бөөнөөр байж, мөн үр тариагаа мөн мал сүргээ хамгаалав;\n\n19 Мөн хаан өөрөө харуулуудтайгаа бус аваас хотын хэрэмнээс гадагш гарч зүрхэлдэггүй байв, тэрээр ямар нэгэн байдлаар леменчүүдийн гарт орох вий хэмээн айсны учир бөлгөө.\n\n20 Мөн тэрээр леменчүүдийн охидыг хулгайлж, тэгээд өөрийнх нь хүмүүс дээр тийм агуу устгалыг ирүүлсэн, аглаг буйдад зугтсан мөнөөх пристүүдийг барьж болохын тулд нутгийнхаа эргэн тойрныг өөрийн хүмүүсээр тандуулав.\n\n21 Учир нь тэд шийтгэж болохын тулд тэднийг баривчлах хүсэлтэй байв; учир нь тэд шөнөөр Нифайн нутагт ирж, мөн тэдний үр тариа бас үнэт зүйлээс нь олныг авч одсон ажээ; тиймийн тул тэд нуугдан тэднийг хүлээдэг байв.\n\n22 Мөнхүү улиран тохиох дор леменчүүд болон Лимхайн хүмүүсийн дунд, бүр Аммон болон түүний ах дүүсийг уг нутагт ирсэн тэр цагийг хүртэл дахин зөрчил гарсангүй.\n\n23 Мөн хаан харуултайгаа хамт хотын хаалганы гадна байхдаа Аммон болон түүний ах дүүсийг олжээ; мөн тэднийг Ноагийн пристүүд хэмээн бодсон учир, тиймийн тул тэрээр тэднийг баривчлуулж, мөн хүлүүлж, мөн шоронд хориулсан ажгуу. Мөн хэрэв тэд Ноагийн пристүүд байсан аваас тэр тэднийг үхэлд хүргүүлэх байсан болой.\n\n24 Гэвч тэрбээр тэднийг биш гэдгийг, харин тэд Зарахемла нутгаас ирсэн өөрийнх нь ах дүүс болохыг олж мэдээд, тэр үлэмж агуу баяраар дүүрэв.\n\n25 Эдүгээ Лимхай хаан Аммоныг ирэхээс өмнө цөөн тооны эрчүүдийг Зарахемла нутгийг хайлгахаар илгээсэн байв; гэвч тэд үүнийг олж чадсангүй, мөн тэд аглаг буйдад төөрсөн бөлгөө.\n\n26 Гэсэн хэдий ч, тэд хүмүүс суурьшсан байсан нэгэн нутгийг олжээ; тийм ээ, өгөр ясаар хучигдсан нэгэн нутгийг; тийм ээ, хүмүүс суурьшдаг байсан мөн устгагдсан нэгэн нутгийг буюу; мөн тэд, энэ нь Зарахемла нутаг хэмээн бодсон учир, Нифайн нутагт эргэж ирсэн болой, Аммоны ирэхээс цөөн өдрийн өмнө нутгийн хилд хүрч ирсэн бөлгөө.\n\n27 Мөн тэд өөрсөдтэйгөө нэгэн цэдгийг, бүр ясыг нь олсон тэр хүмүүсийн талаарх цэдгийг авчирчээ; мөн энэ нь хүдэр ялтаснууд дээр сийлбэрлэгдсэн байв.\n\n28 Мөн эдүгээ Аммоны амнаас, ийм сийлбэрүүдийг хөрвүүлж чадах Бурханаас өгөгдсөн бэлэг Мозая хаанд байдгийг олж мэдээд Лимхай дахин баяслаар дүүрэв; тийм ээ, мөн түүнчлэн Аммон ч баясав.\n\n29 Гэсэн ч Аммон болон түүний ах дүүс харамслаар дүүрэн байлаа, тэдний ах дүүсээс ийм олон нь алагдсаны учир болой;\n\n30 Мөн түүнчлэн Ноа хаан болон түүний пристүүд хүмүүсийг Бурханы эсрэг ийм олон нүгэл мөн алдсуудыг үйлдэхэд хүргэсэн учир буюу; мөн тэд түүнчлэн Абинадайн үхлийн төлөө гашуудав; мөн түүнчлэн Бурханы хүч болон чадлаар, мөн Абинадайгаар яригдсан үгсэд итгэсэн итгэлээр Бурханы сүмийг байгуулсан Алма мөн түүнтэй хамт одсон хүмүүс дайжин одсоны төлөө болой.\n\n31 Тийм ээ, тэднийг дайжсаны төлөө тэд гашуудаж байлаа, учир нь тэд хааш зугтсаныг тэд мэдэхгүй байв. Эдүгээ тэд баяртайгаар тэдэнтэй нэгдэх байсансан, учир нь тэд өөрсдөө Бурханд үйлчилж мөн зарлигуудыг нь дагахаар түүнтэй гэрээнд орсон байсан болой.\n\n32 Мөн эдүгээ Аммоныг ирснээс хойш түүнчлэн Лимхай хаан, мөн түүнчлэн түүний ард түмний олон нь Бурханд үйлчилж мөн түүний зарлигуудыг сахихаар түүнтэй гэрээнд орсон болой.\n\n33 Мөнхүү улиран тохиох дор Лимхай хаан болон түүний ард түмний олон нь баптисм хүртэх хүсэлтэй байв; гэвч уг нутагт Бурханаас эрх мэдэлтэй нь нэг ч байсангүй. Мөн Аммон өөрийгөө зохист бус үйлчлэгч хэмээн үзсэн учир, энэ зүйлийг хийхээс татгалзав.\n\n34 Тиймийн тул, тэд тэр цагт өөрсдийгөө сүм болгон зохион байгуулсангүй, харин Их Эзэний Сүнсийг хүлээж байв. Эдүгээ тэд бүр аглаг буйдад зугтсан Алма болон түүний ах дүүс адил болох хүсэлтэй байв.\n\n35 Тэд бүх зүрх сэтгэлээрээ Бурханд үйлчлэхэд бэлэн байгаагийн баталгаа бас гэрч болгон баптисм хүртэх хүсэлтэй байв; гэсэн хэдий ч тэд уг цагийг хойш тавив; мөн тэдний баптисмын шастир хожим өгөгдөх болно.\n\n36 Мөн эдүгээ Аммоны мөн түүний хүмүүсийн, мөн Лимхай хаан болон түүний ард түмний бүхий л бодол санаа нь өөрсдийгөө леменчүүдийн гараас мөн боолчлолоос чөлөөлөхөд зориулагдаж байв.\n\n", "mosiah 22": "[center][font_size=26]Бүлэг 22[/font_size][/center]\n\n[i]Хүмүүсийг леменчүүдийн боолчлолоос оргуулах төлөвлөгөө хийгдэв—Леменчүүдийг согтоов—Уг хүмүүс оргож, Зарахемлад эргэж ирээд, мөн Мозая хааны харьяат болов. Ойролцоогоор МЭӨ 121–120 он.[/i]\n\n1 Мөн эдүгээ улиран тохиох дор Аммон болон Лимхай хаан өөрсдийгөө хэрхэн боолчлолоос чөлөөлөх талаар хүмүүстэйгээ зөвлөлдөж эхлэв; мөн тэд бүр бүх хүнийг цуглахаар болгов; мөн энэ байдлын талаар хүмүүсийн саналыг мэдэж болохын тулд тэд үүнийг үйлдэв.\n\n2 Мөнхүү улиран тохиох дор тэд эмэгтэйчүүд мөн хүүхдүүдээ, мөн бог мөн бод малаа, мөн майхнуудаа авч мөн аглаг буйд тийш одохоос өөр, өөрсдийгөө боолчлолоос чөлөөлөх ямар ч зам тэдэнд олдсонгүй; учир нь леменчүүд маш олон тоотой байсан тул, илдээр өөрсдийгөө боолчлолоос чөлөөлнө хэмээн бодож тэдэнтэй тэмцэлдэх нь Лимхайн хүмүүсийн хувьд боломжгүй байв.\n\n3 Эдүгээ улиран тохиох дор Гидеон урагшлан мөн хааны өмнө зогсоод, мөн түүнд хэлэв: Эдүгээ, ай хаантан, бид өөрсдийн ах дүүс леменчүүдтэй тэмцэлдэж байхад та миний үгсийг өдийг хүртэл олон удаа сонссон билээ.\n\n4 Мөн эдүгээ ай хаантан, хэрэв та намайг ашиггүй зарц хэмээн эс тооцсон, өөрөөр хэлбэл эдүгээг хүртэл миний үгсийг ямар нэгэн хэмжээгээр сонсож, мөн тэдгээр нь танд тус болсон аваас, тэрчлэн энэ үед таныг үгсийг минь анхааран сонсоосой хэмээн хүснэ би, мөн би таны зарц байж мөн энэ хүмүүсийг боолчлолоос чөлөөлөх болно.\n\n5 Мөн хаан түүнд, тэрээр ярьж болно хэмээн зөвшөөрөв. Мөн Гидеон түүнд хэлсэн нь:\n\n6 Хотын ар талд буй арын ханан дахь гарцыг болгоогтун. Леменчүүд, өөрөөр хэлбэл леменчүүдийн харуулууд шөнөөр согтуу байдаг; тиймийн тул энэ бүх хүн бог мөн бод малаа аглаг буйд тийш шөнөөр тууж болохын тулд тэдгээрийг цуглуулцгаа хэмээн тэдний дунд зар тараая.\n\n7 Мөн би таны зарлигийн дагуу явж мөн леменчүүдэд дарсны сүүлчийн албыг төлье, мөн тэд согтох болно; мөн тэднийг согтоод мөн унтаж байх зуур тэдний буудлын зүүн талын нууц гарцаар бид гарах болно.\n\n8 Тийн бид эмэгтэйчүүд мөн хүүхдүүдтэйгээ, бог мөн бод малтайгаа аглаг буйд тийш дайжих болно; мөн бид Шилом нутгийг тойрон явах болно.\n\n9 Мөнхүү улиран тохиох дор Гидеоны үгсийг хаан анхааран сонсов.\n\n10 Мөн Лимхай хаан өөрийн хүмүүсийг мал сүргээ цуглуулах болгов; мөн тэр леменчүүдэд алба болгон дарс илгээв; мөн түүнчлэн тэрээр тэдэнд бэлэг болгон илүү дарс илгээв; мөн тэд Лимхай хааны өөрсдөд нь илгээсэн дарснаас ханатлаа уусан болой.\n\n11 Мөнхүү улиран тохиох дор Лимхай хааны хүмүүс шөнөөр бог мөн бод малтайгаа аглаг буйдад одож, мөн тэд Шилом нутгийг тойрон аглаг буйдад аялж, мөн Аммон болон түүний ах дүүсээр удирдагдан Зарахемла нутгийн зүг эргэв.\n\n12 Мөн тэд тээж чадахын хэрээр бүх алт, мөнгө, мөн үнэт зүйлсээ мөн түүнчлэн хэрэгцээт зүйлсээ аглаг буйд тийш авч явсан байв; мөн тэд аянаа үргэлжлүүлэв.\n\n13 Мөн аглаг буйдад олон өдөр байсны дараа тэд Зарахемла нутагт хүрэлцэн ирэв, мөн Мозаягийн хүмүүстэй нэгдэж, мөн түүний харьяатууд болов.\n\n14 Мөнхүү улиран тохиох дор Мозая тэднийг баяртай хүлээн авав; мөн түүнчлэн тэрээр тэдний цэдгүүдийг, мөн түүнчлэн Лимхайн хүмүүсийн олсон тэрхүү цэдгүүдийг хүлээж авав.\n\n15 Мөн эдүгээ улиран тохиох дор леменчүүд Лимхайн хүмүүс шөнөөр уг нутгаас дайжин одсоныг олж мэдээд, тэд тэднийг мөрдөн хөөлгөхөөр аглаг буйд тийш их цэрэг илгээсэн болой;\n\n16 Мөн тэд хоёр өдөр тэднийг мөрдсөний эцэст, мөрийг нь дагаж чадахаа болив; тиймийн тул тэд аглаг буйдад төөрчээ.\n\n", "mosiah 23": "Ноа хааны хүмүүсээр аглаг буйд тийш туугдсан Их Эзэний тэр хүмүүсийн мөн Алмагийн шастир оршвой.\n\n23 болон 24-р бүлэгт агуулагдав.\n\n[center][font_size=26]Бүлэг 23[/font_size][/center]\n\n[i]Алма хаан байхаас татгалзав—Тэрээр дээд пристээр үйлчлэв—Их Эзэн Өөрийн хүмүүсийг шийтгэж, мөн леменчүүд Хилам нутгийг эзлэв—Ноа хааны ёс бус пристүүдийн удирдагч Амюлон Лемений хаант засагт харьяалагдан захирах болов. Ойролцоогоор МЭӨ 145–121 он.[/i]\n\n1 Эдүгээ Алма, Ноа хааны их цэрэг өөрсөд дээр нь ирнэ хэмээн Их Эзэнээс урьдаас сэрэмжлүүлэгдсэн учир, мөн тэрээр өөрийн хүмүүст үүнийг мэдүүлсэн тул, тиймийн тул тэд мал сүргээ цуглуулж, мөн үр тарианаасаа аваад, мөн Ноа хааны их цэргээс өмнө аглаг буйд тийш дайжив.\n\n2 Мөн Их Эзэн тэднийг хүчирхэгжүүлсэн тул Ноа хааны хүмүүс тэднийг устгахаар тэднийг гүйцэж чадаагүй болой.\n\n3 Мөн тэд найм хоногийн турш аглаг буйдаар зугтав.\n\n4 Мөн тэд нэгэн нутагт ирэв, тийм ээ, бүр маш үзэсгэлэнтэй мөн сайхан нутагт, цэвэр устай нэгэн нутагт иржээ.\n\n5 Мөн тэд майхнуудаа босгож, мөн газар боловсруулж эхлэв, мөн барилгууд барьж эхлэв; тийм ээ, тэд ажилсаг байж, мөн үлэмж шаргуу хөдөлмөрлөсөн болой.\n\n6 Мөн хүмүүс Алмаг өөрсдийн хаан байгаасай хэмээн хүсэж байв, учир нь тэр өөрийн хүмүүсээр хайрлагдсан бөлгөө.\n\n7 Гэвч тэрээр тэдэнд хэлэв: Болгоогтун, бидэнд хаан байх нь зохистой бус юм; учир нь Их Эзэн ийн хэлдэг: Та нар нэгэн биеийг нөгөөгөөс илүүд үзэх ёсгүй, өөрөөр хэлбэл хэн нэг нь өөрийгөө нөгөөгөөс дээгүүрт бодох ёсгүй; тиймийн тул би та нарт хэлье, та нар хаантай байх нь зохистой бус.\n\n8 Гэсэн хэдий ч, хэрэв та нар үргэлж шударга эрчүүдийг хаадаа байлгах боломжтой байсан бол хаантай байх нь та нарт сайн юм.\n\n9 Гэвч Ноа хааны мөн түүний пристүүдийн алдсыг санагтун; мөн би өөрөө ч урхинд орж, мөн намайг зовлонт наманчлалд хүргэсэн, Их Эзэний мэлмийд жигшүүрт болох тэр олон зүйлийг үйлдсэн билээ;\n\n10 Гэсэн хэдий ч, их зовлонгийн эцэст, Их Эзэн миний гуйлтуудыг сонссон, мөн миний залбирлуудад хариулсан, мөн намайг та нараас ийм олныг нь түүний үнэн мэдлэгт авчрах өөрийн мутар дахь зэмсэг болгосон бөлгөө.\n\n11 Гэсэн хэдий ч, үүгээр би онгирохгүй, учир нь би бол өөрөөрөө онгирохоор зохистой нь биш.\n\n12 Мөн эдүгээ би та нарт хэлье, та нар Ноа хаанд дарамтлуулж байсан, мөн түүний бас пристүүдийнх нь боолчлолд байсан, мөн тэднээр алдаст хүргэгдсэн; тиймийн тул та нар алдсын хүлээст хүлэгдсэн байсан бөлгөө.\n\n13 Мөн эдүгээ та нар Бурханы хүчээр эдгээр хүлээснээс, тийм ээ, бүр Ноа хааны мөн түүний хүмүүсийн гараас, мөн түүнчлэн алдсын хүлээснээс чөлөөлөгдсөн шиг; тэрчлэн та нар чөлөөлөгдсөн энэ эрх чөлөөндөө бат зогсож, мөн ямар ч хүнийг өөрсдийн дээр хаан болгохоор итгэхгүй байгаасай хэмээн хүснэ би.\n\n14 Мөн түүнчлэн Бурханы замуудаар замнан мөн зарлигуудыг нь дагадаг, Бурханы хүн байхаас бусдаар бол та нар өөрсдийн багш мөн тохинуулагч болгохоор хэнд ч бүү итгэ.\n\n15 Тийн Алма өөрсдийн дунд зөрчилдөөнгүй байхыг, хүн бүр хөршөө өөрийн адил хайрлах ёстойг хүмүүстээ заав.\n\n16 Мөн эдүгээ, Алма тэдний дээд прист байв, тэрээр тэдний сүмийг үндэслэгч байсны учир буюу.\n\n17 Мөнхүү улиран тохиох дор түүгээр дамжуулан Бурханаас аваагүй л бол, номлох эсвэл багшлах эрх мэдлийг хэн ч хүлээн авдаггүй байв. Тиймийн тул тэр тэдний бүх пристийг мөн бүх багш нарыг нь томилон адислав; мөн тэд шударга байсан бус аваас нэг нь ч томилогдон адислагдаагүй бөлгөө.\n\n18 Тиймийн тул тэд өөрсдийн хүмүүсийг харж хандан, мөн тэднийг зөв шударгад хамаарах зүйлс дээр дэмжин асарсан болой.\n\n19 Мөнхүү улиран тохиох дор тэд уг нутагт үлэмж дэгжиж эхлэв; мөн тэд уг нутгийг Хилам гэж нэрлэв.\n\n20 Мөнхүү улиран тохиох дор тэд Хилам нутагт өнөржин мөн үлэмж дэгжив; мөн тэд нэгэн хот барьж, мөн үүнийг Хилам хот хэмээн нэрлэв.\n\n21 Гэсэн хэдий ч Их Эзэн өөрийн хүмүүсийг зэмлэх нь зохистой гэж үздэг бөлгөө; тийм ээ, тэрээр тэдний тэвчээрийг мөн тэдний итгэлийг сорьдог билээ.\n\n22 Гэсэн хэдий ч—түүнд найдлагаа тавих хэн боловч мөнхүү тэр нь эцсийн өдөр өргөмжлөгдөх болно. Тийм ээ, мөн энэ хүмүүсийн хувьд тийн байв.\n\n23 Учир нь болгоогтун, тэд боолчлолд оруулагдсан байсныг, мөн Их Эзэн тэдний Бурхан, тийм ээ, бүр Абрахамын, Исаакийн мөн Иаковын Бурханаас өөр хэн ч тэднийг чөлөөлж чадахгүй байсныг би та нарт үзүүлэх болно.\n\n24 Мөнхүү улиран тохиох дор тэрээр тэднийг чөлөөлсөн, мөн өөрийн их хүчийг тэрээр тэдэнд үзүүлсэн билээ, мөн тэдний баясал агуу их байв.\n\n25 Учир нь болгоогтун, улиран тохиох дор тэд Хилам нутагт байхад, тийм ээ, Хилам хотод, эргэн тойрных нь газрыг боловсруулж байх үед, болгоогтун леменчүүдийн их цэрэг нутгийн хил дотор орж ирэв.\n\n26 Эдүгээ улиран тохиох дор Алмагийн ах дүүс талбайгаасаа зугтаж, мөн Хилам хотод нэгдэн цугларцгаав; мөн тэд леменчүүд үзэгдсэний улмаас маш их цочирдон айсан ажээ.\n\n27 Гэвч Алма урагшлан мөн тэдний дунд зогсоод, мөн тэд айх ёсгүй, харин тэд Их Эзэн Бурханаа санах ёстой мөн тэрээр тэднийг чөлөөлөх болно хэмээн ухуулав.\n\n28 Тиймийн тул тэд айдсаа дарж, мөн Их Эзэнээс леменчүүдийн зүрхийг зөөлрүүлэхийг, тэгснээр тэд өөрсдийг нь, мөн эхнэр, хүүхдүүдийг нь хэлтрүүлэх болоосой хэмээн гуйн залбирч эхлэв.\n\n29 Мөнхүү улиран тохиох дор Их Эзэн леменчүүдийн зүрх сэтгэлийг зөөлрүүлсэн болой. Мөн Алма мөн түүний ах дүүс урагшлан мөн өөрсдийгөө тэдний гарт өгөв; мөн леменчүүд Хилам нутгийг эзэмшилдээ авав.\n\n30 Эдүгээ Лимхай хааны хүмүүсийн араас мөрдсөн леменчүүдийн их цэрэг олон хоногийн турш аглаг буйдад төөрсөн аж.\n\n31 Мөн болгоогтун, тэд Ноа хааны мөнөөх пристүүдийг, Амюлон гэж тэдний нэрлэсэн тэр нутагт олжээ; мөн тэд Амюлоны нутгийг эзэмшиж эхлэн мөн газар боловсруулж эхэлсэн байв.\n\n32 Эдүгээ тэдгээр пристийн удирдагчийн нэр нь Амюлон байв.\n\n33 Мөнхүү улиран тохиох дор Амюлон леменчүүдээс гуйв; мөн тэрээр түүнчлэн леменчүүдийн охид болох эхнэрүүдээ, эр нөхрүүдийг нь устгахгүй байхыг ах дүүсээс нь гуйлгахаар урагш илгээв.\n\n34 Мөн леменчүүд Амюлоны болон түүний ах дүүсийн эхнэрүүдийн учир тэднийг өрөвдөж, мөн тэднийг устгасангүй.\n\n35 Мөн Амюлон мөн түүний ах дүүс леменчүүдтэй нэгдэв, мөн тэд Нифайн нутгийг хайн аглаг буйдад аялж байх үедээ Алма болон түүний ах дүүсийн эзэмшиж байсан Хилам нутгийг олж мэдсэн ажээ.\n\n36 Мөнхүү улиран тохиох дор хэрэв Алма болон түүний ах дүүс Нифайн нутагт очих замыг өөрсдөд нь зааж өгвөл тэд амийг нь хэлтрүүлж мөн тэдний эрх чөлөөг өгөх болно хэмээн леменчүүд тэдэнд амласан буюу.\n\n37 Гэвч Алма тэдэнд Нифайн нутагт хүрэх замыг зааж өгсний дараа леменчүүд амлалтаа биелүүлсэнгүй; харин тэд Алмаг болон түүний ах дүүсийг харгалзуулан Хилам нутгийн эргэн тойронд харуулууд суулгав.\n\n38 Мөн тэдний үлдсэн нь Нифайн нутгийн зүг одов; мөн тэдний нэг хэсэг нь Хилам нутагт буцаж ирсэн аж, мөн түүнчлэн өөрсөдтэйгөө уг нутагт үлдээгдсэн харуулуудын эхнэр мөн хүүхдүүдийг авчирсан бөлгөө.\n\n39 Мөн леменчүүдийн хаан, Хилам нутагт байсан өөрийн хүмүүсийн хаан бас захирагч байхыг Амюлонд зөвшөөрөв; гэсэн хэдий ч тэрээр леменчүүдийн хааны таалалд үл нийцэх ямар ч зүйлийг хийх хүч үгүй байв.\n\n", "mosiah 24": "[center][font_size=26]Бүлэг 24[/font_size][/center]\n\n[i]Амюлон Алмаг болон түүний хүмүүсийг хавчин дарлав—Хэрэв тэд залбирвал тэд үхэлд хүргэгдэх байв—Их Эзэн тэдний ачааг хөнгөн мэт санагдуулав—Тэрээр тэднийг боолчлолоос чөлөөлж, мөн тэд Зарахемлад эргэж ирэв. Ойролцоогоор МЭӨ 145–120 он.[/i]\n\n1 Мөнхүү улиран тохиох дор Амюлон леменчүүдийн хааны мэлмийд тааллыг олов; тиймийн тул, леменчүүдийн хаан түүнд болон түүний ах дүүст, хүмүүсийнхээ дээр, тийм ээ, бүр Шэмлон нутагт, Шилом нутагт, мөн Амюлон нутагт байсан тэр хүмүүсийн дээр багшаар томилогдсон байхыг зөвшөөрчээ.\n\n2 Учир нь леменчүүд эдгээр бүх нутгийг эзэмшилдээ авсан байв; тиймийн тул, леменчүүдийн хаан эдгээр бүх нутгийн дээр хаадыг томилсон байсан бөлгөө.\n\n3 Мөн эдүгээ леменчүүдийн хааны нэр нь Лемен хэмээн, эцгийнхээ нэрээр нэрлэгдсэн байв; мөн тиймийн тул тэрээр Лемен хаан гэж нэрлэгдсэн ажгуу. Мөн тэр олон тооны хүмүүсийн хаан байв.\n\n4 Мөн тэрээр өөрийн хүмүүсээр эзэмшигдсэн нутаг бүрд Амюлоны ах дүүсээс багш нарыг томилов; мөн тийн Нифайн хэл леменчүүдийн бүх хүний дунд заагдаж эхлэв.\n\n5 Мөн тэд нэг нь нөгөөдөө найрсаг хүмүүс байв; гэсэн хэдий ч тэд Бурханыг мэддэггүй байлаа; бас Амюлоны ах дүүс, Их Эзэн тэдний Бурханы талаар юуг ч, бас Мосегийн хуулийг ч тэдэнд заасангүй; Абинадайн үгсийг ч тэдэнд заасан нь үгүй бөлгөө;\n\n6 Гэвч тэд өөрсдийн цэдгийг хадгалбал зохихыг мөн тэд нэг нь нөгөөдөө бичиж болохыг заав.\n\n7 Мөн тийн леменчүүд баялгаар арвижиж эхлэв, мөн бие биетэйгээ худалдаа хийж мөн хүчирхэгжиж эхлэв, мөн дэлхийн ухааны хувьд зальтай мөн мэргэн, тийм ээ, маш их зальтай, ах дүүсийнхээ дунд л биш бол ёс бус муу бүхэнд мөн дээрэм тонуулд баяссан хүмүүс болж эхлэв.\n\n8 Мөн эдүгээ улиран тохиох дор Алма болон түүний ах дүүсийн дээр Амюлон эрх дархыг үзүүлэн, мөн түүнийг хавчиж эхлэн, мөн хүүхдүүдээрээ тэдний хүүхдүүдийг хавчин дарлуулж байв.\n\n9 Учир нь Алмаг, тэрээр хааны пристүүдийн нэг байсныг мөн Абинадайн үгсэд итгэсэн нь, бас хааны өмнөөс хөөгдсөн нь тэр байсныг Амюлон мэдэж байв, мөн тиймийн тул тэр түүнд хилэгнэж байлаа; учир нь тэр Лемен хааны харьяат байв, гэсэн хэдий ч тэр тэдний дээр эрх дархаа үзүүлж, мөн тэдэнд үүрэг ажил өгч, мөн тэднийг харгалзах хянагчдыг томилсон болой.\n\n10 Мөнхүү улиран тохиох дор тэдний зүдгүүр агуу их байсан тул тэд Бурханд хүчтэйгээр залбиран гуйж эхэлсэн ажээ.\n\n11 Мөн тэд өөрсдийн залбирлуудыг зогсоох ёстой хэмээн Амюлон тэдэнд зарлиг болов; мөн тэрээр Бурханыг дуудсан хэнийг боловч үхэлд хүргэхээр, тэднийг харгалзах харуулуудыг тэдний дээр тавилаа.\n\n12 Мөн Алма болон түүний хүмүүс Их Эзэн Бурхандаа дуу хоолойгоо өргөсөнгүй, гэвч зүрх сэтгэлээ түүнд юүлж байсан болой; мөн тэрээр тэдний зүрх сэтгэл дэх бодлуудыг мэдэж байв.\n\n13 Мөнхүү улиран тохиох дор Их Эзэний дуу хоолой тэдний зүдгүүрт үед ирж, өгүүлсэн нь: Тэргүүнээ өргөцгөө мөн тайтгарагтун, учир нь надтай хийсэн та нарын гэрээний тухай би мэднэ; мөн би өөрийн хүмүүстэй гэрээ хийж мөн тэднийг боолчлолоос чөлөөлөх болно.\n\n14 Мөн бүр та нарыг боолчлолд байх үед та нарын мөрөн дээр тавигдсан ачаануудыг, бүр тэдгээрийг нуруун дээрээ байгааг ч мэдрэхгүй болтол би түүнчлэн хөнгөлнө; мөн та нар цаашид миний гэрчлэгчид болон зогсож болохын тулд, мөн Их Эзэн Бурхан би өөрийн хүмүүст тэдний зүдгүүрт үед зочилдгийг та нар гарцаагүй мэдэж болохын тулд, би үүнийг хийх болно.\n\n15 Мөнхүү эдүгээ улиран тохиох дор Алма болон түүний ах дүүсийн дээр тавигдаж асан ачаанууд хөнгөлөгдөж байв; тийм ээ, тэд ачаагаа амархан дааж чадахын тулд Их Эзэн тэднийг хүчирхэгжүүлсэн билээ, мөн тэд баяртайгаар мөн тэвчээртэйгээр Их Эзэний бүх таалалд захирагдсан болой.\n\n16 Мөнхүү улиран тохиох дор тэдний итгэл мөн тэдний тэвчээр тийм агуу байсан учир Их Эзэний дуу хоолой тэдэнд дахин ирж, өгүүлсэн нь: Тайтгарагтун, учир нь маргааш би та нарыг боолчлолоос чөлөөлөх болно.\n\n17 Мөн тэрээр Алмад хэлэв: Чи энэ хүмүүсийн өмнө явах болно, мөн би чамтай хамт явж мөн энэ хүмүүсийг боолчлолоос чөлөөлөх болно.\n\n18 Эдүгээ улиран тохиох дор Алма болон түүний хүмүүс шөнийн цагаар мал сүргээ, мөн түүнчлэн үр тарианаасаа нэгтгэн цуглуулжээ; тийм ээ, бүр бүх шөнийн турш тэд мал сүргээ нэгтгэн цуглуулав.\n\n19 Мөн өглөө нь Их Эзэн леменчүүдийн дээр гүн нойр ирүүлэв, тийм ээ, мөн тэдний бүх хянагч гүн нойронд автагдсан байв.\n\n20 Мөн Алма болон түүний хүмүүс аглаг буйд тийш одов; мөн тэд өдөржингөө аялаад, нэгэн хөндийд майхнуудаа босгов, мөн тэд уг хөндийг Алма гэж нэрлэв, тэрээр аглаг буйдад тэдний замыг удирдсаны учир болой.\n\n21 Тийм ээ, мөн тэр тэдэнд нигүүлсэнгүй байж мөн тэдний ачаануудыг хөнгөлж, мөн тэднийг боолчлолоос чөлөөлсөн учир тэд Алмагийн хөндийд Бурханд талархлаа уудлан илэрхийлэв; учир нь тэд боолчлолд байсан, мөн Их Эзэн Бурханаас нь өөр хэн ч тэднийг чөлөөлж чадахгүй байв.\n\n22 Мөн тэд Бурханд талархал илэрхийлж, тийм ээ, тэдний бүх эрчүүд мөн тэдний бүх эмэгтэйчүүд мөн ярьж чадах тэдний бүх хүүхдүүд Бурханаа магтахад дуу хоолойгоо өргөсөн ажээ.\n\n23 Мөн эдүгээ Их Эзэн Алмад хэлэв: Чи яарагтун мөн өөрийгөө бас энэ хүмүүсийг энэ нутгаас авч гар, учир нь леменчүүд сэрсэн мөн чамайг мөшгөж байна; тиймийн тул энэ нутгаас гарцгаа, мөн би леменчүүдийг энэ хөндийд зогсоох болно, тэгснээр тэд энэ хүмүүсийг мөшгөхөөр цааш явахгүй.\n\n24 Мөнхүү улиран тохиох дор тэд уг хөндийгөөс одож, мөн аглаг буйдад аянаа хөөв.\n\n25 Мөн тэд аглаг буйдад арван хоёр хоног байсны дараа тэд Зарахемла нутагт хүрч ирэв; мөн Мозая хаан тэднийг түүнчлэн баяр хөөртэй угтаж авчээ.\n\n", "mosiah 25": "[center][font_size=26]Бүлэг 25[/font_size][/center]\n\n[i]Зарахемла дахь Мюлекийн удам нифайчууд болов—Тэд Алмагийн болон Зенифийн хүмүүсийн тухай олж мэдэв—Лимхайд болон түүний бүх хүнд Алма баптисм хүртээв—Бурханы сүм байгуулах эрх мэдлийг Мозая Алмад олгов. Ойролцоогоор МЭӨ 120 он.[/i]\n\n1 Мөн эдүгээ Мозая хаан бүх хүнийг нэгдэн цугларцгаах болгов.\n\n2 Эдүгээ Нифайн хүүхдүүд, өөрөөр хэлбэл Нифайн удам болох тэд, Мюлекийн болон аглаг буйдад түүнтэй хамт ирсэн тэдний удам болох Зарахемлагийн хүмүүс шиг тийм олон байсангүй.\n\n3 Мөн Нифайн хүмүүс болон Зарахемлагийн хүмүүс нийлээд ч леменчүүд шиг тийм олон байсангүй; тийм ээ, тэд тооных нь хагаст ч хүрэхгүй байв.\n\n4 Мөн эдүгээ Нифайн хүмүүс бүгд, мөн түүнчлэн Зарахемлагийн хүмүүс бүгдээрээ нэгдэн чуулсан байв, мөн тэд хоёр хэсэгт цугларцгаасан байв.\n\n5 Мөнхүү улиран тохиох дор Зенифийн цэдгүүдийг Мозая өөрийн хүмүүст уншиж мөн уншуулав; тийм ээ, тэд Зарахемла нутгийг орхисон тэр цагаас тэднийг эргэж ирснийг хүртэлх Зенифийн хүмүүсийн цэдгүүдийг тэрээр уншив.\n\n6 Мөн түүнчлэн Алма болон түүний ах дүүсийн Зарахемла нутгийг орхисон цагаас тэд дахин эргэж ирснийг хүртэлх мөн тэдний бүх зүдгүүрийн шастирыг тэрээр уншсан бөлгөө.\n\n7 Мөн эдүгээ, Мозая цэдгүүдийг уншихаа төгсгөл болгосны дараа, нутагтаа үлдсэн түүний хүмүүс гайхаж мөн гайхширсан ажээ.\n\n8 Учир нь тэд юу бодохоо мэдсэнгүй; учир нь тэд боолчлолоос чөлөөлөгдсөн тэднийг хараад үлэмж агуу баяр хөөрөөр дүүргэгдсэн байв.\n\n9 Мөн үүнээс гадна, тэд леменчүүдэд алагдсан ах дүүсээ дурсахдаа гашуудлаар дүүрэн байв, мөн бүр гашуудлын их нулимс асгаруулсан буюу.\n\n10 Мөн түүнчлэн, тэд Бурханаас шууд ирэх сайн сайхны, мөн Алма болон түүний ах дүүсийг леменчүүдийн гараас мөн боолчлолоос чөлөөлсөн түүний хүчний тухай бодохдоо, тэд дуу хоолойгоо өргөн мөн Бурханд талархал илэрхийлэв.\n\n11 Үүнээс гадна, тэд өөрсдийнх нь ах дүүс болох леменчүүдийн, тэдний нүгэлт мөн бохирдсон байдлын тухай бодохдоо тэдний бодгалиудын сайн сайхны төлөө зовлон мөн шаналлаар дүүргэгдэв.\n\n12 Мөнхүү улиран тохиох дор леменчүүдийн охидыг эхнэр болгон авцгаасан Амюлон болон түүний ах дүүсийн хүүхдүүд эцгүүдийнхээ үйлүүдэд дургүйцсэн болой, мөн тэд эцгүүдийнхээ нэрээр цаашид дуудагдахыг хүссэнгүй, тиймийн тул тэд Нифайн хүүхдүүд гэж дуудагдаж мөн нифайчууд гэж нэрлэгдэгсдийн дунд тоологдож болохын тулд өөрсөд дээрээ Нифайн нэрийг авчээ.\n\n13 Мөн эдүгээ Зарахемлагийн хүмүүс бүгд нифайчуудтай хамт тоологдож байв, мөн энэ нь уг хаант улс Нифайн удам байсан тэднээс бусад хэний ч мэдэлд үл шилжүүлэгдэж байсны учир болой.\n\n14 Мөн эдүгээ улиран тохиох дор Мозая хүмүүст ярих мөн уншихаа төгсгөл болгоод, тэрээр Алмаг түүнчлэн хүмүүст ярихыг хүсэв.\n\n15 Мөн тэд том хэсгүүд болон нэгдэн чуулж байх үед Алма тэдэнд ярьсан болой, мөн тэрээр хүмүүст наманчлал мөн Их Эзэнд итгэх итгэлийг номлон, нэг хэсгээс нөгөөд явав.\n\n16 Мөн тэрээр Лимхайн хүмүүст мөн түүний ах дүүст, боолчлолоос чөлөөлөгдсөн тэд бүгдэд, тэднийг чөлөөлсөн нь Их Эзэн байсныг тэд санах ёстой хэмээн ухуулав.\n\n17 Мөнхүү улиран тохиох дор Алма хүмүүст олон зүйлийг зааж, мөн тэдэнд ярихаа төгсгөл болгосны дараа, Лимхай хаан баптисм хүртэх хүсэлтэй байжээ; мөн түүний хүмүүс бүгд түүнчлэн баптисм хүртэх хүсэлтэй байв.\n\n18 Тиймийн тул, Алма урагшлан усанд орж мөн тэдэнд баптисм хүртээв; тийм ээ, тэрээр ах дүүстээ Мормоны Усанд баптисм хүртээсний адил тийм маягаар тэдэнд баптисм хүртээв; тийм ээ, мөн түүний баптисм хүртээсэн бүгд Бурханы сүмд хамаарагдсан болой; мөн энэ нь Алмагийн үгсэд итгэсэн тэдний итгэлийн учир бөлгөө.\n\n19 Мөнхүү улиран тохиох дор Мозая хаан Зарахемлагийн бүх нутаг даяар сүмүүд байгуулж болохыг Алмад зөвшөөрөв; мөн сүм бүрийн дээрх пристүүдийг болон багш нарыг томилох хүчийг түүнд өгөв.\n\n20 Эдүгээ бүгд нэг багшаар удирдагдаж чадахааргүй тийм олон хүн байсан учир энэ нь хийгдсэн болой; бас тэд бүгд Бурханы үгийг нэг цуглаан дээр сонсож чадахааргүй байв;\n\n21 Тиймийн тул сүмүүд хэмээн нэрлэгдэх өөр өөр хэсгүүдэд тэд өөрсдөө цугларцгаав, сүм болгон өөр өөрийн пристүүд мөн өөр өөрийн багш нартай, мөн прист бүр Алмагийн амаар түүнд өгөгдсөний дагуу үгийг номлож байв.\n\n22 Мөн тийн, тэнд олон сүм байсан хэдий ч тэд бүгд нэг сүм байв, тийм ээ, бүр Бурханы сүм болой; учир нь наманчлал болон Бурханд итгэх итгэлээс өөр юу ч бүх сүмд номлогддоггүй байв.\n\n23 Мөн эдүгээ Зарахемлагийн нутагт долоон сүм байв. Мөнхүү улиран тохиох дор өөрсдийн дээр Христийн буюу Бурханы нэрийг авах хүсэлтэй байсан хэн боловч, тэд Бурханы сүмүүдэд нэгдэв;\n\n24 Мөн тэд Бурханы хүмүүс гэж нэрлэгдэв. Мөн Их Эзэн тэдний дээр Сүнсээ юүлж, мөн тэд адислагдан, уг нутагт дэгжсэн бөлгөө.\n\n", "mosiah 26": "[center][font_size=26]Бүлэг 26[/font_size][/center]\n\n[i]Сүмийн олон гишүүн үл итгэгчдээр нүгэлд удирдагдав—Алмад мөнх амьдрал амлагдав—Наманчилж мөн баптисм хүртсэн тэд уучлалыг авах болно—Алмад мөн Бурханд нүглээ тоочиж мөн наманчилсан, Сүмийн нүгэлтэй гишүүд өршөөгдөх болно; эс бөгөөс тэд Сүмийн хүмүүсийн дунд тоологдох нь үгүй. Ойролцоогоор МЭӨ 120–100 он.[/i]\n\n1 Эдүгээ улиран тохиох дор өсвөр үеийнхний олон нь Бенжамин хааны үгсийг ойлгож чадаагүй байв, учир нь түүнийг өөрийн хүмүүст ярьж байх тэр цагт тэд бяцхан хүүхдүүд байжээ; мөн тэд эцэг өвгөдийнхөө уламжлалд итгэсэн нь үгүй.\n\n2 Тэд нас барагсдын амилуулалтын талаар яригдсан зүйлд итгэсэнгүй, бас тэд Христийн ирэлтийн талаар ч итгэсэн нь үгүй.\n\n3 Мөн эдүгээ итгэлгүйнхээ учир тэд Бурханы үгийг ойлгож чадсангүй; мөн тэдний зүрх сэтгэл хатуурсан байв.\n\n4 Мөн тэд баптисм хүртсэнгүй; бас сүмд нэгдсэн нь ч үгүй. Мөн тэд сүсэг бишрэлийнхээ хувьд тусгаар хүмүүс байж, мөн бүр өөрсдийн таашаалыг эрхэмлэдэг мөн нүгэлт байдалдаа тэр чигээр үлдэв; учир нь тэд Их Эзэн Бурханаа дуудахыг хүссэнгүй.\n\n5 Мөн эдүгээ Мозаягийн засаглалын үед тэд Бурханы хүмүүсийн тооны хагаст нь ч хүрэхгүй байв; гэвч гишүүдийн дундах зөрчилдөөний улмаас тэд илүү олон тоотой болов.\n\n6 Учир нь, улиран тохиох дор тэд бялдууч үгсээрээ сүмд байгсдаас олныг мэхэлж, мөн тэднийг олон нүгэл үйлдэхэд хүргэсэн аж; тиймийн тул сүмд байж нүгэл үйлдсэн тэд сүмээр зэмлэгдэх ёстой нь зайлшгүй болов.\n\n7 Мөнхүү улиран тохиох дор тэд пристүүдийн өмнө авчрагдаж, мөн багш нараар пристүүдэд хүргэгдсэн байв; мөн пристүүд тэднийг дээд прист асан Алмагийн өмнө авчирсан бөлгөө.\n\n8 Эдүгээ Мозая хаан сүмийн дээрх эрх мэдлийг Алмад өгсөн байв.\n\n9 Мөнхүү улиран тохиох дор Алма тэдний талаар мэдээгүй байв; гэвч тэдний эсрэг олон гэрч байжээ; тийм ээ, хүмүүс босож мөн тэдний алдсын талаар ихийг гэрчилж байв.\n\n10 Эдүгээ сүмд урьд нь ийм зүйл нэгээхэн ч тохиолдож байсангүй; тиймийн тул Алма сэтгэлдээ шаналж, мөн тэр тэднийг хааны өмнө аваачигдахаар болгов.\n\n11 Мөн тэрээр хаанд хэлэв: Болгоогтун, ах дүүсээрээ буруутгагдсан тэд, таны өмнө бидний авчирсан олон нь энд байна; тийм ээ, мөн тэд төрөл төрлийн алдсуудыг хийсэн нь баригдсан бөлгөө. Мөн тэд алдсуудаа үл наманчилна; тиймийн тул гэмт хэргүүдийнх нь дагуу та тэднийг шүүж болохын тулд, бид тэднийг таны өмнө авчирсан билээ.\n\n12 Гэвч Мозая хаан Алмад хэлэв: Болгоогтун, би тэднийг үл шүүнэ; тиймийн тул би тэднийг шүүлгэхээр таны гарт шилжүүлье.\n\n13 Мөн эдүгээ Алмагийн сэтгэл дахин шаналав; мөн тэрээр явж мөн энэ хэргийн талаар юу хийх ёстойгоо Их Эзэнээс лавлав, учир нь Бурханы мэлмийд бурууг хийх вий хэмээн тэр айсан ажээ.\n\n14 Мөнхүү улиран тохиох дор тэр бүхий л зүрх сэтгэлээ Бурханд юүлсний дараа, Их Эзэний дуу хоолой түүнд ирж, хэлрүүн:\n\n15 Адислагдсан болой Алма чи, мөн Мормоны Усанд баптисм хүртсэн тэд адислагдсан болой. Миний үйлчлэгч Абинадайн үгсэд итгэсэн үлэмж итгэлийнхээ учир адислагдсан болой, чи.\n\n16 Мөн, чиний тэдэнд ярьсан зөвхөн тэр үгсэд итгэх үлэмж итгэлийнхээ учир адислагдсан болой, тэд.\n\n17 Мөн энэ хүмүүсийн дунд сүм байгуулсныхаа учир адислагдсан болой чи; мөн тэд оршин тогтнох болно, мөн тэд миний хүмүүс байх болно.\n\n18 Тийм ээ, миний нэрийг авахад бэлэн энэ хүмүүс адислагдсан болой; учир нь миний нэрээр тэд нэрлэгдэх болно; мөн тэд минийх болой.\n\n19 Мөн чи зөрчигчийн талаар надаас лавласан учир адислагдсан болой, чи.\n\n20 Чи бол миний үйлчлэгч; мөн чамд мөнх амьдрал байх болно хэмээн би чамтай гэрээ хийе; мөн чи надад үйлчилж мөн миний нэрээр явах болно, мөн миний хоньдыг нэгтгэн цуглуулах болно.\n\n21 Мөн миний дуу хоолойг сонсох тэр нь миний хонь байх болно; мөн түүнийг та нар сүмд хүлээн авна, мөн түүнийг би түүнчлэн хүлээн авах болно.\n\n22 Учир нь болгоогтун, энэ бол миний сүм; баптисм хүртсэн хэн боловч наманчлалын төлөө баптисм хүртэх болно. Мөн та нарын хүлээж авах хэн боловч миний нэрэнд итгэх болно; мөн түүнийг би чөлөөтэйгээр өршөөх болно.\n\n23 Учир нь дэлхийнхний нүглийг өөр дээрээ авагч нь би билээ; учир нь тэднийг бүтээсэн нь би билээ; мөн төгсгөл хүртэл итгэх түүнд баруун гар талдаа байрлахыг соёрхох нь би билээ.\n\n24 Учир нь болгоогтун, миний нэрээр тэд нэрлэгдэнэ; мөн хэрэв тэд намайг мэдэх аваас тэд гарч ирэх болно, мөн миний баруун гар талд мөнхөд эзлэх байртай байх болно.\n\n25 Мөнхүү улиран тохиох дор хоёр дахь бүрээ дуугарахад, тэгэхэд намайг огт мэддэггүй байсан тэд гарч ирэн мөн миний өмнө зогсох болно.\n\n26 Мөн тэгээд намайг Их Эзэн тэдний Бурхан гэдгийг, намайг тэдний Гэтэлгэгч гэдгийг тэд мэдэх болно; гэвч тэд гэтэлгэгдэхээс татгалзсан болой.\n\n27 Мөн тэгэхэд би тэднийг огт мэддэггүй байсан хэмээн тунхаглан зарлах болно; мөн тэд одон, чөтгөр болон түүний элч нарт бэлтгэгдсэн үүрдийн галд орох болно.\n\n28 Тиймийн тул би та нарт хэлнэ, миний дуу хоолойг сонсохгүй түүнийг, мөнхүү түүнийг та нар миний сүмд хүлээн авахгүй байх болно, учир нь би түүнийг эцсийн өдөр хүлээн авахгүй.\n\n29 Тиймийн тул би чамд хэлнэ, Явагтун; мөн миний эсрэг зөрчил үйлдэх хэнийг боловч, үйлдсэн тэр нүглүүдийнх нь дагуу чи түүнийг шүүх болно; мөн хэрэв тэр чиний мөн миний өмнө нүглүүдээ тоочиж, мөн чин зүрхнийхээ угаас наманчлах аваас, түүнийг чи уучлах болно, мөн түүнчлэн би түүнийг өршөөх болно.\n\n30 Тийм ээ, мөн миний хүмүүс наманчлах болгонд би тэдний миний эсрэг үйлдсэн алдаануудыг нь өршөөх болно.\n\n31 Мөн та нар түүнчлэн нэг нэгнийхээ алдаануудыг уучлах ёстой; учир нь үнэнээр би та нарт хэлнэ, наманчилж буйгаа хэлсээр байтал нь хөршийнхөө алдааг эс уучлах тэр, мөнхүү тэр нь өөр дээрээ буруутгалыг авчирдаг бөлгөө.\n\n32 Эдүгээ би чамд хэлнэ, Явагтун; мөн нүглүүдээ эс наманчлах хэн боловч тэр нь миний хүмүүсийн дунд тоологдох ёсгүй; мөн энэ цагаас хойшид энэ нь мөрдөгдөх ёстой.\n\n33 Мөнхүү улиран тохиох дор Алма эдгээр үгийг сонсоод тэдгээрийг өөртөө байлгаж болохын тулд, мөн сүмийн хүмүүсийг Бурханы зарлигуудын дагуу шүүж болохын тулд бичиж авсан бөлгөө.\n\n34 Мөнхүү улиран тохиох дор Алма явж мөн алдас үйлдсэн нь баригдсан тэднийг Их Эзэний үгийн дагуу шүүв.\n\n35 Мөн нүглүүдээ наманчилсан мөн тэдгээрийг тоочсон хэнийг боловч, тэрээр тэднийг сүмийн хүмүүсийн дунд тоолсон ажгуу;\n\n36 Мөн нүглүүдээ тоочоогүй мөн алдсуудаа наманчлаагүй тэд, мөнхүү тэд нь сүмийн хүмүүсийн дунд тоологдохгүй болж, мөн тэдний нэрс хасагдав.\n\n37 Мөнхүү улиран тохиох дор Алма сүмийн бүх ажил хэргийг зохицуулав; мөн тэд дахин амар амгалан байж мөн Бурханы өмнө хянамгайгаар алхаж, олныг хүлээн авч, мөн олонд баптисм хүртээн, сүмийн ажил хэргүүдэд үлэмж дэгжиж эхлэв.\n\n38 Мөн эдүгээ сүмийг удирдаж асан тэд болох Алма мөн түүний хамтран хөдөлмөрлөгчид байдгаараа хичээнгүйлэн алхаж, бүх зүйлд Бурханы үгсийг зааж, төрөл бүрийн зүдгүүрийг амсан, Бурханы сүмд хамаарагдаагүй тэд бүгдээр хавчигдан байж эдгээр бүх зүйлийг хийсэн болой.\n\n39 Мөн тэд ах дүүсээ зэмлэв; мөн тэдгээр нь түүнчлэн Бурханы үгээр, хүн бүр нүглүүдийнхээ дагуу, өөрөөр хэлбэл үйлдсэн тэр нүглүүддээ зэмлэгдэж байв, мөн тэд тасралтгүй залбирч, мөн бүх зүйлд талархал илэрхийлж байхыг Бурханаар зарлиг болгуулсан болой.\n\n", "mosiah 27": "[center][font_size=26]Бүлэг 27[/font_size][/center]\n\n[i]Мозая хавчлагыг хориглож мөн тэгш эрхийг зарлиг болгов—Залуу Алма мөн Мозаягийн дөрвөн хүү Сүмийг устгахаар эрэлхийлэв—Тэнгэр элч үзэгдэж мөн хилэнцэт замаасаа гарахыг тэдэнд зарлиг болгов—Алма цочирдон хэлгүй болгогдов—Бүх хүн төрөлхтөн авралыг хүлээн авахын тулд дахин төрөх ёстой—Алма мөн Мозаягийн хөвгүүд баярт мэдээг тунхаглав. Ойролцоогоор МЭӨ 100–92 он.[/i]\n\n1 Мөн эдүгээ улиран тохиох дор үл итгэгчдээс сүмд учруулах хавчлагууд үлэмж их болсон учир сүмийнхэн уг хэргийн талаар удирдагчиддаа бувтналдан, мөн гомдоллож эхлэв; мөн тэд Алмад гомдоллов. Мөн Алма тэдний хаан Мозаяд байдлыг танилцуулав. Мөн Мозая пристүүдтэйгээ зөвлөв.\n\n2 Мөнхүү улиран тохиох дор Мозая хаан, үл итгэгчдийн хэн нь ч Бурханы сүмд харьяалагдсан тэднээс хэнийг ч хавчих ёсгүй хэмээх тунхаг бичгийг эргэн тойрны нутаг даяар илгээв.\n\n3 Мөн бүх сүм даяар тэдний дунд хавчлага байх ёсгүй, бүх хүмүүний дунд эрх тэгш байдал байх ёстой гэсэн чанд зарлиг гаргав;\n\n4 Ямар ч бардамнал бас ямар ч ихэмсэглэл тэдний амар амгаланд саад учруулахыг тэд зөвшөөрөх ёсгүй; хүн бүр хөршөө өөрийнхөө адил хүндэтгэж, өөрийгөө тэтгэхийн тулд өөрийн гараар хөдөлмөрлөх ёстой байв.\n\n5 Тийм ээ, мөн тэдний бүх прист мөн багш нар өвчний, эсвээс их гачигдлын байдлаас бусад ямар ч нөхцөлд өөрсдийгөө тэтгэхээр өөрсдийн гараар хөдөлмөрлөх ёстой байв; мөн тэд эдгээр зүйлийг хийснээр Бурханы ач ивээлд умбасан болой.\n\n6 Мөн уг нутагт дахин их амгалан байж эхлэв; мөн хүмүүс маш олон тоотой болж эхлэв, мөн уг газрын гадаргуу дээр, тийм ээ, умардад мөн өмнөдөд, дорнодод бас өрнөдөд тархаж эхлэв, уг нутгийн бүх хэсэгт том хотууд мөн тосгод барьсан бөлгөө.\n\n7 Мөн Их Эзэн тэдэнд зочилж мөн тэднийг дэгжүүлэн, мөн тэд өнөр өтгөн бас чинээлэг хүмүүс болцгоов.\n\n8 Эдүгээ Мозаягийн хөвгүүд үл итгэгчдийн дунд тоологдож байв; мөн түүнчлэн Алмагийн хөвгүүдийн нэг нь тэдний дунд тоологдож байлаа, тэр эцгийнхээ адилаар Алма гэж нэрлэгдсэн байв; гэсэн хэдий ч, тэр маш ёс бус мөн хиймлийг шүтэгч хүн болов. Мөн тэрээр олон үгтэй хүн байж, мөн хүмүүст ихээхэн зусрыг ярьдаг байв; тиймийн тул тэрээр хүмүүсээс олныг нь өөрийн алдсуудын адилыг хийхэд удирдсан ажгуу.\n\n9 Мөн тэрээр Бурханы сүмийн хөгжилд үлэмж том саад болов; тэрээр хүмүүсийн зүрх сэтгэлийг хулгайлан; хүмүүсийн дунд их зөрөлдөөнийг үүсгэж; мөн тэдний дээр өөрийн хүчийг үзүүлэх боломжийг Бурханы дайсанд олгосон болой.\n\n10 Мөн эдүгээ улиран тохиох дор тэрээр Бурханы сүмийг устгахаар явж байхад нь, тодруулбал тэр Мозаягийн хөвгүүдтэй хамт сүмийг устгахыг, мөн Их Эзэний хүмүүсийг буруу замд удирдахыг эрэлхийлэн, Бурханы, эсвээс бүр хааны зарлигуудын эсрэг нууцаар явдаг байсан болой—\n\n11 Мөн та нарт миний хэлсэнчлэн, тэд Бурханыг эсэргүүцэн явж байхад нь, болгоогтун, Их Эзэний тэнгэр элч тэдэнд үзэгдэв; мөн тэрээр үүлэнд байсан мэтээр доошлон ирэв; мөн тэрээр тэдний дээр нь зогсож байсан газрыг доргиход хүргэсэн аянгын дууны адил дуу хоолойгоор ярив;\n\n12 Мөн тэдний сүрдэн гайхсан нь маш их байснаас, тэд газарт унаж, мөн өөрсдөд нь ярьсан түүний үгсийг ойлгосонгүй.\n\n13 Гэсэн хэдий ч тэр дахин хашхирч, хэлрүүн: Алма, бос мөн урагш зогс, чи яагаад Бурханы сүмийг хавчина вэ? Учир нь Их Эзэн ийн хэлдэг: Энэ бол миний сүм, мөн би үүнийг байгуулах болно; мөн миний хүмүүсийн зөрчлөөс өөр юу ч үүнийг нураахгүй.\n\n14 Мөн түүнчлэн, уг тэнгэр элч хэлэв: Болгоогтун, Их Эзэн өөрийн хүмүүсийн залбирлуудыг, мөн түүнчлэн өөрийн үйлчлэгч, чиний эцэг болох Алмагийн залбирлуудыг сонссон; учир нь тэрээр, чи үнэний мэдлэгт авчрагдаж болохын тулд, чиний талаар их итгэлтэйгээр залбирсан бөлгөө; тиймийн тул, Бурханы үйлчлэгчдийн залбирлууд тэдний итгэлийнх нь дагуу хариулагдаж болохын тулд, түүний хүч болон эрх мэдлийн талаар чамд ятгах зорилгоор би ирлээ.\n\n15 Мөн эдүгээ болгоогтун, та нар Бурханы хүчинд эргэлзэж чадах уу? Учир нь болгоогтун, миний дуу хоолой газрыг доргиохгүй байна гэж үү? Мөн түүнчлэн та нар намайг өөрсдийнхөө өмнө харж чадаж байгаа бус уу? Мөн бибээр Бурханаас илгээгдсэн билээ.\n\n16 Эдүгээ би чамд хэлье: Яв, мөн Хилам нутагт бас Нифайн нутагт эцэг өвгөд тань дарангуйлалд байсныг санагтун; мөн тэдний төлөө тэрээр ямар агуу зүйлсийг хийснийг сана; учир нь тэд боолчлолд байсан мөн тэрээр тэднийг чөлөөлсөн юм. Мөн эдүгээ би чамд хэлнэ, Алма, өөрийн замаар яв, мөн тэдний залбирал хариулагдаж болохын тулд сүмийг устгахыг дахин бүү эрэлхийл, мөн чи өөрөө хаягдахыг хүссэн ч, үүнийг бүү хийгтүн.\n\n17 Мөн эдүгээ улиран тохиох дор эдгээр нь Алмад ярьсан тэнгэр элчийн сүүлчийн үгс байв, мөн тэрээр одов.\n\n18 Мөн эдүгээ Алма болон түүнтэй хамт байсан тэд газарт унав, учир нь тэдний сүрдэн гайхсан нь асар их байв; учир нь Их Эзэний тэнгэр элчийг тэд өөрсдийн нүдээр харсан болой; мөн түүний дуу газрыг доргиосон аянга адил байв; мөн Бурханы хүчнээс өөр юу ч газрыг доргион мөн хоёр тийш болон хуваагдах гэж буй мэт чичиргэж чадахгүйг тэд мэдэж байсан бөлгөө.\n\n19 Мөн эдүгээ Алмагийн сүрдэн гайхширсан нь маш их байсан учир тэрээр хэлгүй болж, амаа ч нээж чадахгүй байлаа; тийм ээ, тэрээр сульдан, бүр гараа ч хөдөлгөж чадахгүй байв; тиймийн тул тэрээр түүнтэй хамт байсан тэднээр өргөгдөж, мөн эцгийнхээ өмнө хэвтүүлэгдэх хүртлээ хүчгүй байж, зөөгдсөн буюу.\n\n20 Мөн тэд түүний эцэгт өөрсдөд нь тохиолдсон бүгдийг тоочин хэлэв; мөн түүний эцэг баясав, учир нь энэ бол Бурханы хүч байсныг тэрээр мэдэж байлаа.\n\n21 Мөн тэрээр хүүд нь, мөн түүнчлэн түүнтэй байсан тэдэнд Их Эзэн юу хийснийг тэд гэрчилж болохын тулд олон хүмүүсийг цуглуулав.\n\n22 Мөн тэрээр пристүүдийг нэгдэн чуулахаар болгов; Их Эзэн тэдний Бурхан Алмагийн амыг ярьж болохын тулд нээж, мөн түүнчлэн түүний үе мөч хүчээ сэргээн авч болохын тулд—Бурханы сайн сайхан болон сүр жавхланг мэдэж мөн харахаар хүмүүсийн нүд нээгдэж болохын тулд тэд мацаг барин, мөн түүнд хандан залбирч эхлэв.\n\n23 Мөнхүү улиран тохиох дор тэд хоёр өдөр мөн хоёр шөнийн турш мацаг барьж, залбирсны дараа, Алмагийн үе мөчний хүч тамир сэргэж, мөн тэрээр босож зогсоод, мөн тэднийг тайвшрахыг хүсэн, тэдэнд ярьж эхлэв:\n\n24 Тэрээр ийн хэлэв, учир нь, би нүглүүдээ наманчилсан, мөн Их Эзэнээр гэтэлгэгдлээ; болгоогтун би Сүнсээр төрлөө.\n\n25 Мөн Их Эзэн надад хэлэв: Бүх хүн төрөлхтөн, тийм ээ, эрчүүд мөн эмэгтэйчүүд, бүх үндэстэн, ястан, хэлтэн мөн ард түмэн дахин төрөх ёстойд бүү гайх; тийм ээ, Бурханаас төрж, зуурдын бөгөөд унасан байдлаасаа зөв шударга байдалд орж өөрчлөгдөн, Бурханаар гэтэлгэгдэн, түүний хөвгүүд мөн охид болдог;\n\n26 Мөн тийн тэд шинэ бүтээлүүд болдог; мөн тэд үүнийг хийхгүй аваас, тэд яасан ч Бурханы хаант улсыг өвлөж чадахгүй бөлгөө.\n\n27 Би та нарт хэлнэ, байдал нь ийм бус аваас, тэд хаягдах ёстой; мөн үүнийг би мэднэ, учир нь би хаягдах дөхсөн бөлгөө.\n\n28 Гэсэн хэдий ч, их бэрхшээлийг туулж, үхэх дөхөн наманчилсны дараа, Их Эзэн намайг үүрдийн шаталтаас шүүрч авах нь зохистой хэмээн нигүүлсэлдээ үзжээ, мөн би Бурханаас төрлөө.\n\n29 Миний сүнс шаналлын гүн болон алдсын хүлээснээс гэтэлгэгдлээ. Би хамгийн харанхуй ангалд байсан; харин эдүгээ би Бурханы гайхамшигт гэрлийг харнам. Сүнс минь мөнхийн шаналалд тарчилж байв; гэвч намайг шүүрэн аварсан, мөн сүнс минь өвдөх нь үгүй болов.\n\n30 Би өөрийн Гэтэлгэгчийг эсэргүүцсэн, мөн бидний эцэг өвгөдөөр яригдсаныг үгүйсгэсэн; гэвч эдүгээ, тэр ирэх болно, мөн тэрээр өөрийн бүтээсэн бүтээл бүрийг санана гэдгийг тэд урьдаас харж болохын тулд тэр өөрийгөө бүгдэд үзүүлэх болно.\n\n31 Тийм ээ, түүний өмнө өвдөг бүхэн сөхөрч, мөн хэл бүхэн хүлээн зөвшөөрөх болно. Тийм ээ, бүх хүн түүгээр шүүгдэхээр зогсох бүр тэрхүү эцсийн өдөр, тэгэхэд тэр бол Бурхан гэдгийг тэд хүлээн зөвшөөрнө; тэгэхэд Бурхангүйгээр дэлхийд амьдардаг тэд, өөрсдийнх нь дээрх үүрдийн шийтгэлийн шүүлт шударга болохыг хүлээн зөвшөөрнө; мөн бүхнийг харах түүний мэлмийн харцнаас тэд дагжин, чичирч мөн нугдайх болно.\n\n32 Мөн эдүгээ улиран тохиох дор Алма болон тэнгэр элч тэдэнд үзэгдсэн тэр цагт Алматай хамт байсан тэд, энэ цагаас хойш хүмүүст сургаж эхлэв, бүх нутаг даяар аялан явж, өөрсдийн сонссон мөн үзсэн тэр зүйлсээ бүх хүнд тунхаглаж, мөн Бурханы үгийг их бэрхшээлийн дунд номлов, мөн үл итгэгчдэд ихээр хавчигдаж, тэдний олноор нь дарамтлуулсан болой.\n\n33 Гэвч энэ бүгд байсан хэдий ч тэд сүмд их тайтгарлыг авчирсан болой, тэдний итгэлийг нь батжуулж, мөн тэсвэр тэвчээртэйгээр мөн ихэд шаргуугаар Бурханы зарлигуудыг сахихыг тэдэнд ухуулж байв.\n\n34 Мөн тэдний дөрөв нь Мозаягийн хөвгүүд байв; мөн тэдний нэрс нь Аммон, Аарон, Омнер, мөн Химнай байв; эдгээр нь Мозаягийн хөвгүүдийн нэрс байв.\n\n35 Мөн тэд Зарахемлагийн бүх нутгаар аялж, мөн Мозая хааны засаглал дор байсан бүх хүний дунд, бүх нүглээ тоочиж, мөн үзсэн тэр бүх зүйлээ тунхаглан, мөн өөрсдийг нь сонсохыг хүссэн бүхэнд бошиглолууд болон судруудыг тайлбарлаж, сүмд учруулсан тэр бүх хор хөнөөлөө залруулахаар чармайн хичээж байв.\n\n36 Мөн тийн тэд олныг үнэний мэдлэгт, тийм ээ, Гэтэлгэгчийнх нь мэдлэгт авчрахад Бурханы мутар дахь зэмсгүүд болов.\n\n37 Мөн хэчнээн их адислагдсан билээ тэд! Учир нь тэд амар амгаланг зарласан болой; тэд сайны тухай баярт мэдээг зарласан болой; мөн Их Эзэн хаанчлан буйг тэд хүмүүст тунхагласан билээ.\n\n", "mosiah 28": "[center][font_size=26]Бүлэг 28[/font_size][/center]\n\n[i]Мозаягийн хөвгүүд леменчүүдэд номлохоор явав—Мозая хоёр үзмэрч чулуу хэрэглэн, жаредчуудын ялтаснуудыг орчуулав. Ойролцоогоор МЭӨ 92 он.[/i]\n\n1 Эдүгээ улиран тохиох дор Мозаягийн хөвгүүд эдгээр бүх зүйлийг хийсний дараа тэд өөрсөдтэйгөө цөөн тооны хүнийг авч мөн хаан эцэгтээ эргэж очив, мөн тэднийг, сонгож авсан хүмүүсийн хамт, тэд сонссон зүйлсээ номлож, мөн тэд Бурханы үгийг өөрсдийн ах дүүс, леменчүүдэд хүргэж болохын тулд Нифайн нутаг өөд явахыг зөвшөөрөөч хэмээн түүнээс хүсэв—\n\n2 Магадгүй тэднийг Их Эзэн Бурханых нь мэдлэгт тэд авчирч, мөн эцэг өвгөдийнх нь алдсыг тэдэнд үнэмшүүлж болохын тулд буюу; мөн Их Эзэн Бурханых нь тэдэнд өгсөн бүх нутагт зөрчилдөөнүүд дахин байхгүйн төлөө, тэд нэг нэгэнтэйгээ найрсаг болж болохын тулд, түүнчлэн тэд Их Эзэн Бурхандаа баясахад хүргэгдэж болохын тулд, магадгүй нифайчуудад хандсан тэдний үзэн ядалтыг тэд анагааж болохын тулд болой.\n\n3 Эдүгээ тэд бүтээл бүрд аврал тунхаглагдвал зохино хэмээн хүсэж байв, учир нь тэд нэгээхэн ч хүмүүний бодгаль мөхөхийг тэвчиж үл чадах байв; тийм ээ, бүр ямар нэгэн бодгаль төгсгөлгүй тарчлалыг амсана гэдэг чухам тэрхүү бодол тэднийг чичирч мөн дагжихад хүргэсэн ажээ.\n\n4 Мөн Их Эзэний Сүнс тэдний дээр тийн нөлөөлсөн болой, учир нь тэд адгийн нүгэлтнүүд байв. Мөн Их Эзэн хязгааргүй нигүүлсэлдээ тэднийг хэлтрүүлбэл зохино хэмээн үзэв; гэсэн хэдий ч тэд үүрд хаягдах вий хэмээн ихэд зовж мөн айж, алдсуудынхаа учир бодгалийн их тарчлалыг амссан ажгуу.\n\n5 Мөнхүү улиран тохиох дор Нифайн нутаг өөд явж болохын тулд тэд эцгээсээ олон хоног гуйсан аж.\n\n6 Мөн Мозая хаан явж мөн леменчүүдийн дунд үгийг номлохоор явахыг нь хөвгүүддээ зөвшөөрөх эсэхээ Их Эзэнээс лавлав.\n\n7 Мөн Их Эзэн Мозаяд хэлэв: Тэднийг явахыг зөвшөөрөгтүн, учир нь олон нь тэдний үгсэд итгэх болно, мөн тэд мөнх амьдралыг авах болно; мөн би хөвгүүдийг чинь леменчүүдийн гараас чөлөөлөх болно.\n\n8 Мөнхүү улиран тохиох дор тэд хүссэнийхээ дагуу яван мөн хийж болно хэмээн Мозая зөвшөөрөв.\n\n9 Мөн тэд леменчүүдийн дунд үгийг номлохоор яван аглаг буйд тийш аянаа хөөв; мөн тэдний үйл явдлын шастирыг би хожим өгөх болно.\n\n10 Эдүгээ хаант улсыг шилжүүлэх хүн Мозая хаанд байсангүй, учир нь түүний хөвгүүдээс хэн нь ч хаант улсыг хүлээн авахгүй байв.\n\n11 Тиймийн тул тэрээр Бурханы зарлигуудын дагуу өөрийн хадгалж мөн хамгаалж үлдээсэн бүх зүйлийг, мөн гуулин ялтаснууд дээр сийлбэрлэгдсэн цэдгүүдийг, мөн түүнчлэн Нифайн ялтаснуудыг авав, харин эхлээд Лимхайн гараар түүнд хүргэгдсэн, Лимхайн хүмүүсийн олсон алтан ялтаснууд дээр байсан цэдгүүдийг орчуулж мөн бичүүлжээ;\n\n12 Мөн хүмүүсийнхээ агуу их зовнилын учир тэр үүнийг хийв; учир нь тэд устгагдсан тэр хүмүүсийн талаар мэдэх хэмжээлшгүй хүсэлтэй байв.\n\n13 Мөн эдүгээ тэрээр хоёр дугуй хүрээнд суулгагдсан тэрхүү хоёр чулууны тусламжтайгаар тэдгээрийг орчуулав.\n\n14 Эдүгээ эдгээр зүйл эхлэлээс бэлтгэгдсэн байсан болой, мөн хэлнүүдийг хөрвүүлэх зорилгын учир үеэс үед дамжуулагдсан байв;\n\n15 Мөн тэдгээр нь Их Эзэний мутраар хамгаалагдаж мөн хадгалагдан үлдсэн ажгуу, тэрээр өөрийн хүмүүсийн алдсууд мөн жигшүүрт хэргүүдийг уг нутгийг эзэмших бүтээл бүрд мэдүүлж болохын тулд бөлгөө;\n\n16 Мөн эдгээр зүйл өөрт нь байгаа хэн боловч, хуучин цагийн заншлаар үзмэрч гэж нэрлэгддэг буюу.\n\n17 Эдүгээ Мозая эдгээр цэдгийг орчуулж дууссаны дараа, болгоогтун, энэ нь устгагдсан хүмүүсийн шастирыг өгүүлсэн болой, тэдний устгагдсан үеэс урагш мөнөөх агуу цамхаг барихад, Их Эзэн хүмүүсийн хэлийг будилуулж мөн тэд бүх дэлхийн гадаргуугаар нэг тархсан тэр цагийг хүртэлх, тийм ээ, мөн бүр тэр цагаас урагш Адамыг бүтээсэн цагийг хүртэлх шастирыг өгүүлсэн болой.\n\n18 Эдүгээ энэ шастир Мозаягийн хүмүүсийг үлэмж гашуудахад хүргэв, тийм ээ, тэд харамслаар дүүрэн байв; гэсэн хэдий ч, энэ нь тэдэнд их мэдлэгийг өгсөнд тэд баяссан болой.\n\n19 Мөн энэхүү шастир хожим бичиглэгдэх болно; учир нь болгоогтун, энэ шастирт бичигдсэн зүйлийг бүх хүн мэдэх нь чухал болой.\n\n20 Мөн эдүгээ, би та нарт хэлсэнчлэн, Мозая хаан эдгээр зүйлийг хийснийхээ дараа, гуулин ялтаснуудыг, мөн тэрээр өөрийн хадгалсан бүх зүйлийг авч, мөн тэдгээрийг Алмагийн хүү Алмагийн мэдэлд шилжүүлэв; тийм ээ, бүх цэдгийг, мөн түүнчлэн хөрвүүлэгчдийг, мөн тэдгээрийг түүний мэдэлд шилжүүлж, мөн тэрээр тэдгээрийг хамгаалж мөн хадгалан үлдээж, мөн түүнчлэн хүмүүсийн цэдгийг хөтөлж, Лихай Иерусалимыг орхисон тэр цагаас тэдгээр нь гардуулагдсаар ирсний адил тэдгээрийг нэг үеэс нөгөөд гардуулж байхыг түүнд зарлиг болгов.\n\n", "mosiah 29": "[center][font_size=26]Бүлэг 29[/font_size][/center]\n\n[i]Хааны оронд шүүгчид сонгогдохыг Мозая санал болгов—Зөв шударга бус хаад өөрсдийн хүмүүсийг нүгэлд удирддаг—Залуу Алма хүмүүсийн саналаар ерөнхий шүүгчээр сонгогдов—Түүнчлэн тэрээр Сүмийн дээрх дээд прист байв—Ахмад Алма болон Мозая нас нөгчив. Ойролцоогоор МЭӨ 92–91 он.[/i]\n\n1 Эдүгээ Мозая үүнийг хийснийхээ дараа бүх нутаг даяар, бүх хүний дунд, хэн тэдний хаан байвал зохих талаар тэдний хүслийг мэдэхийг хүсэн тунхаг илгээв.\n\n2 Мөнхүү улиран тохиох дор хүмүүсийн санал ирж, өгүүлсэн нь: Бид таны хүү Аарон бидний хаан болон бидний захирагч байхыг хүсэж байна.\n\n3 Эдүгээ Аарон Нифайн нутаг өөд явсан байв, тиймийн тул хаан түүний мэдэлд хаант улсыг шилжүүлж чадсангүй; бас Аарон ч хаант улсыг өөртөө авахыг хүссэнгүй; Мозаягийн хөвгүүдийн хэн нь ч хаант улсыг өөрсөд дээрээ авах хүсэлгүй байв.\n\n4 Тиймийн тул Мозая хаан хүмүүсийн дунд дахин илгээв; тийм ээ, тэрээр бүр бичиглэгдсэн үгийг хүмүүсийн дунд илгээв. Мөн эдгээр нь бичигдсэн тэрхүү үгс буюу, өгүүлсэн нь:\n\n5 Болгоогтун, ай хүмүүс та нар минь, өөрөөр хэлбэл ах дүүс минь, учир нь би та нарыг тийнхүү хүндэтгэн үзнэ, та нар эргэцүүлэхийн тулд дуудагдсан тэрхүү байр суурийг эргэцүүлж үзвэл зохино хэмээн би хүснэ—учир нь та нар хаантай байх хүсэлтэй буюу.\n\n6 Эдүгээ хаант улс зүй ёсоор харьяалагдах тэр нь татгалзлаа, мөн хаант улсыг тэр өөр дээрээ эс авах болно гэдгийг би та нарт зарлая.\n\n7 Мөн эдүгээ хэрэв түүний оронд өөр нэг нь томилогдох аваас, болгоогтун би та нарын дунд зөрөлдөөн гарах вий хэмээн санаа зовном. Мөн хэн мэдэх билээ, энэ хаант улс харьяалагдах миний хүү, зангаа хувирган уурлаж мөн энэ хүмүүсийн нэг хэсгийг өөрийн хойноос дагуулж одох вий, тэгвэл та нарын дунд дайнууд мөн зөрчилдөөнүүд үүсэж, тэгснээр их цус урсган, мөн Их Эзэний замыг гажуудуулахад хүргэн, тийм ээ, мөн олон хүний бодгалийг устгаж болзошгүй буюу.\n\n8 Эдүгээ би та нарт хэлнэ, ухаалаг байцгаая мөн эдгээр зүйлийг эргэцүүлэн бодоцгооё, учир нь миний хүүг устгах эрх бидэнд үгүй, мөн хэрэв түүний оронд өөр нэг нь тохоогдвол түүнийг устгах эрх ч бас бидэнд үгүй.\n\n9 Мөн хэрэв миний хүү бардамнал мөн хоосон зүйлсдээ дахин эргэх аваас, тэр хэлсэн тэр зүйлсээсээ буцан, мөн хаант улсыг эзэгнэх эрхээ шаардах болно, ингэх нь түүнийг мөн түүнчлэн энэ хүмүүсийг их нүгэл үйлдэхэд хүргэх бөлгөө.\n\n10 Мөн эдүгээ ухаалаг байцгаая мөн эдгээр зүйлийг урьдаас харцгаая, мөн энэ хүмүүсийн амар амгаланг бататгах түүнийг хийцгээе.\n\n11 Тиймийн тул би өөрийн өдрүүдийн үлдсэн хугацаанд та нарын хаан байх болно; гэсэн хэдий ч, манай хуулийн дагуу энэ хүмүүсийг шүүх шүүгчдийг томилцгооё; мөн бид энэ хүмүүсийн хэрэг явдлыг шинээр журамлах болно, учир нь Бурханы зарлигуудын дагуу энэ хүмүүсийг шүүх мэргэн хүмүүсийг шүүгчид байхаар бид томилох болно.\n\n12 Эдүгээ хүн хүнээр шүүгдсэнээс Бурханаар шүүгдсэн нь дээр, учир нь Бурханы шүүлтүүд үргэлж шударга, харин хүний шүүлтүүд үргэлж шударга байдаггүй.\n\n13 Тиймийн тул, хэрэв та нар Бурханы хуулиудыг тогтоож, мөн түүний зарлигуудын дагуу энэ хүмүүсийг шүүх шударга хүмүүсийг хаанаа болгох нь боломжтой байсан аваас, тийм ээ, хэрэв та нар миний эцэг Бенжамин энэ хүмүүсийн төлөө хийсний адилыг хийх хүмүүсийг хаадаа болгох байсан аваас—Би та нарт хэлнэ, хэрэв үргэлж ийм байж чаддагсан бол та нар өөрсдийн дээр захирах хаадыг үргэлж байлгах нь зохистой бөлгөө.\n\n14 Мөн та нарт Бурханы зарлигуудыг сургахаар, мөн дайн бас зөрчилдөөн, хулгай, дээрэм, аллага, бас аливаа алдсуудыг байлгахгүйн тулд уг нутаг даяар амар амгаланг тогтоохоор би бүр өөрөө эзэмшиж буй бүх хүч мөн чадлаараа хөдөлмөрлөсөөр ирсэн бөлгөө;\n\n15 Мөн алдсыг үйлдсэн хэнийг боловч, түүнийг үйлдсэн гэмт хэргийнх нь дагуу, эцэг өвгөдөөр маань бидэнд өгөгдсөн хуулийн дагуу би шийтгэж ирсэн билээ.\n\n16 Эдүгээ би та нарт хэлнэ, хүн бүхэн шударга биш учраас та нар хаан эсвээс хаадыг өөрсдийн дээр захируулах нь зохистой бус бөлгөө.\n\n17 Учир нь болгоогтун, ёс бус нэг хаан ямар их алдсыг, тийм ээ, мөн ямар агуу их устгалыг бий болгодог билээ!\n\n18 Тийм ээ, Ноа хааныг, түүний ёс бус үйлүүд болон түүний жигшүүрт хэргүүдийг, мөн түүнчлэн түүний хүмүүсийн ёс бус үйлүүд болон жигшүүрт хэргүүдийг санагтун. Ямар аймшигт устгал тэдэн дээр ирснийг болгоогтун; мөн түүнчлэн алдсуудынхаа учир тэд боолчлолд оруулагдсан бөлгөө.\n\n19 Мөн тэдний чин сэтгэлийн наманчлалын учир бүхнээс мэргэн Бүтээгч нь оролцоогүй аваас, одоог хүртэл тэд гарцаагүй боолчлолд үлдэх ёстой байсан билээ.\n\n20 Гэвч болгоогтун, тэд өөрсдийгөө түүний өмнө даруусгасан учир тэднийг тэрээр чөлөөлсөн юм; мөн тэд түүнд хүчтэйгээр гуйж залбирсан учир тэрээр тэднийг боолчлолоос чөлөөлсөн юм; мөн найдлагаа түүнд тавих тэдний зүг Их Эзэн нигүүлслийн мутраа сунгаж хүмүүсийн үрсийн дунд бүх нөхцөлд өөрийн хүчээр ийн ажилладаг.\n\n21 Мөн болгоогтун, эдүгээ би та нарт хэлнэ, та нар алдсыг үйлдэгч хааныг их тэмцэл, мөн их цус урсгалгүйгээр буулгаж чадахгүй.\n\n22 Учир нь болгоогтун, тэрээр алдсыг үйлдэгч найзуудтай, мөн өөрийгөө хүрээлүүлэн харуулуудыг байлгадаг; мөн түүнээс өмнө зөв шударгаар засаглаж байсан тэдний хуулийг тэр урж тасчдаг; мөн тэр Бурханы зарлигуудыг хөл дороо дэвсэлдэг;\n\n23 Мөн тэр хуулиудыг, тийм ээ, өөрийн ёс бусын дагуу хуулиудыг тогтоож, мөн тэдгээрийг хүмүүсийнхээ дунд илгээдэг; мөн түүний хуулиудыг дагаагүй хэнийг боловч тэр устгагдахаар болгодог; мөн түүний эсрэг тэмцсэн хэнд боловч их цэргээ тэдний эсрэг байлдуулахаар тэрээр илгээж, мөн хэрэв тэр чадвал тэднийг устгах болно; мөн зөв шударга бус хаан бүх зөв шударгын замуудыг тийн гажуудуулдаг буюу.\n\n24 Мөн эдүгээ болгоогтун би та нарт хэлнэ, та нарын дээр ийм жигшүүрт хэргүүд ирэх нь зохистой биш бөлгөө.\n\n25 Тиймийн тул, зөв болох, мөн Их Эзэний мутраар тэдэнд өгөгдсөн, мөн эцэг өвгөдөөр маань бидэнд өгөгдсөн уг хуулиудын дагуу та нар шүүгдэж болохын тулд та нар энэ хүмүүсийн саналаар шүүгчдийг сонгогтун.\n\n26 Эдүгээ хүмүүсийн санал зөв зүйлийн эсрэгийг хүсэх нь нийтлэг биш байдаг; харин хүмүүсийн цөөнх хэсэг нь зөв бус зүйлийг хүсэх нь элбэг; тиймийн тул ажил хэргээ хүмүүсийн саналаар хийхийг—үүнийг та нар хуулиа болгон мөн дагах болно.\n\n27 Мөн хэрэв хүмүүсийн санал алдсыг сонгох цаг ирвэл, Бурханы шүүлтүүд та нарын дээр ирэх цаг нь тэр болой; тийм ээ, тэрээр бүр үүнээс урьд энэ нутагт зочилсны адил аймшигт устгалаар та нарын дээр зочлох цаг нь тэр болно.\n\n28 Мөн эдүгээ хэрэв та нарт шүүгчид байвал, мөн тэд та нарыг өгөгдсөн тэр хуулийн дагуу шүүхгүй бол, та нар тэднийг илүү дээд шүүгчээр шүүлгэхээр болгож чадна.\n\n29 Хэрэв танай илүү дээд шүүгчид зөв шударга шүүлтүүдээр шүүхгүй бол, та нар цөөн тооны доод шүүгчдийг нэгтгэн цуглуулж, мөн тэд танай дээд шүүгчдийг хүмүүсийн саналын дагуу шүүх болно.\n\n30 Мөн Их Эзэнээс эмээх айдсандаа эдгээр зүйлийг хийхийг би та нарт зарлиг болгоно; мөн эдгээр зүйлийг хийж мөн та нар хаангүй бай хэмээн би та нарт зарлиг болгоно; хэрэв энэ хүмүүс нүгэл болоод алдсуудыг үйлдвэл тэдгээр нь өөрсдийнх нь толгой дээр хариулагдах болно.\n\n31 Учир нь болгоогтун би та нарт хэлнэ, олон хүний нүглүүд тэдний хаадын алдсаас болж байсан; тиймийн тул тэдний алдсууд хаадынх нь толгой дээр хариулагддаг болой.\n\n32 Мөн эдүгээ энэ тэгш бус байдал энэ нутагт, ялангуяа энэ миний хүмүүсийн дунд цаашид бүү байгаасай хэмээн хүснэ би; харин энэ нутаг эрх чөлөөний нутаг байж, мөн хүн бүр өөрийн эрх мөн боломжуудыг адилхан эдлээсэй хэмээн би хүснэ, Их Эзэн биднийг амьдарч мөн уг нутгийг өвлөж болох нь зохистой хэмээн үзэх хугацааны турш, тийм ээ, бүр бидний үр удмын хэн нь ч уг нутгийн гадаргуу дээр оршин байх тэр хугацааны турш буюу.\n\n33 Мөн Мозая хаан тэдэнд илүү олон зүйлийг бичсэн болой, шударга хааны бүх сорилт мөн бэрхшээлүүдийг тэдэнд дэлгэн, тийм ээ, хүмүүсийнхээ төлөө гэх бүх бодгалийн зовлонг, мөн түүнчлэн хаандаа хандсан хүмүүсийн бүх гомдлыг буюу; мөн тэр энэ бүгдийг тэдэнд тайлбарлав.\n\n34 Мөн тэрээр эдгээр зүйл байх нь зохистой бус; харин хүн бүр өөрийн хувийг үүрч болохын тулд ачаа нь бүх хүний дээр ирвэл зохихыг тэдэнд хэлсэн болой.\n\n35 Мөн түүнчлэн тэрээр зөв шударга биш хаан тэдний дээр хаанчилж байхад, тэдний туулах бүх хэцүү талыг тэдэнд дэлгэн үзүүлэв;\n\n36 Тийм ээ, түүний бүх алдас болон жигшүүрт хэргүүд, мөн бүх дайн, зөрчилдөөнүүд, цус урсалт, бас хулгай, дээрэм, түүнчлэн садар самууныг үйлдэх, мөн дурдагдахын аргагүй бүх төрлийн алдас—тэдгээр нь Бурханы зарлигуудад илт харш учир тэдгээр зүйл байх ёсгүйг тэдэнд хэлж өгөв.\n\n37 Мөн эдүгээ улиран тохиох дор, Мозая хаан эдгээр зүйлийг хүмүүсийн дунд илгээсний дараа тэд түүний үгсийн үнэнд үнэмшив.\n\n38 Тиймийн тул тэд хаантай байх хүслээ орхиж, мөн бүх нутаг даяар хүн бүр адил тэгш эрхтэй байна хэмээн үлэмж догдолж байв; тийм ээ, мөн хүн бүр нүглүүдээ хариуцахад бэлэн буйгаа илэрхийлэв.\n\n39 Тиймийн тул, улиран тохиох дор тэдэнд өгөгдсөн хуулийн дагуу өөрсдийг нь шүүх шүүгчид хэн байх талаар саналаа өгөхөөр тэд нутаг даяар хэсгүүдэд нэгдэн цугларав; мөн тэд өөрсдөд нь олгогдсон эрх чөлөөний учир үлэмж баясав.\n\n40 Мөн Мозаяд хандсан тэдний хайр нь хүчтэй болсон ажгуу; тийм ээ, тэд түүнийг өөр бусад ямар ч хүнээс илүү хүндэлсэн аж; учир нь тэд түүнийг бодгалийг ялзраах тэрхүү мөнгийг, тийм ээ, эд баялгийг эрэлхийлэгч дарлагч хэмээн үзээгүй болой; учир нь тэрээр баялгийг тэднээс шаардсангүй, бас цус урсгахад ч баяссан нь үгүй; харин тэрээр уг нутагт амар амгаланг тогтоож, мөн тэрээр тэд бүх төрлийн боолчлолоос чөлөөлөгдөх нь зохистой хэмээн хүмүүстээ зөвшөөрчээ; тиймийн тул тэд түүнийг, тийм ээ, үлэмж хэмжээлшгүй ихээр хүндэтгэв.\n\n41 Мөнхүү улиран тохиох дор тэдний дээр захирах, эсвээс тэднийг хуулийн дагуу шүүх шүүгчдийг тэд томилсон болой; мөн тэд үүнийг бүх нутаг даяар хийв.\n\n42 Мөнхүү улиран тохиох дор Алма анхны ерөнхий шүүгч байхаар томилогдов, мөн тэрээр түүнчлэн дээд прист байсан болой, учир нь эцэг нь түүнд уг албыг дамжуулсан байв, мөн сүмийн бүх хэргийн талаарх хариуцлагыг түүнд өгсөн байсан бөлгөө.\n\n43 Мөн эдүгээ улиран тохиох дор Алма Их Эзэний замуудаар алхаж, мөн тэрээр түүний зарлигуудыг сахиж, мөн зөв шударга шүүлтүүдээр тэр шүүсэн болой; мөн уг нутаг даяар үргэлжийн амгалан байв.\n\n44 Мөн тийн Зарахемлагийн бүх нутаг даяар, нифайчууд гэж нэрлэгдсэн бүх хүний дунд шүүгчдийн засаглал эхлэв; мөн Алма анхны ерөнхий шүүгч байв.\n\n45 Мөн эдүгээ улиран тохиох дор түүний эцэг наян хоёр настайдаа нас эцэслэв, тэрээр Бурханы зарлигуудыг гүйцэлдүүлэхээр амьдарсан болой.\n\n46 Мөнхүү улиран тохиох дор түүнчлэн Мозая засаглалынхаа гучин гурав дахь жилд, жаран гурван настайдаа насан эцэслэв; мөн Лихай Иерусалимыг орхисон цагаас хойш нийтдээ ийн таван зуун есөн жил болжээ.\n\n47 Мөн Нифайн ард түмний дээрх хаадын засаглал ийн төгсөв; мөн тэдний сүмийг үндэслэгч асан Алмагийн өдрүүд тийн төгсөв.\n\n", "alma 1": "[center][font_size=26]Алмагийн Хүү болох Алмагийн Ном[/font_size][/center]\n\nАлмагийн хүү асан, Нифайн ард түмний дээрх анхны мөн ерөнхий шүүгч, мөн түүнчлэн Сүмийн дээрх дээд прист асан Алмагийн шастир оршвой. Шүүгчдийн засаглал, мөн хүмүүсийн хоорондох дайнууд болон зөрчилдөөнүүдийн талаарх шастир оршвой. Мөн түүнчлэн анхны мөн ерөнхий шүүгч Алмагийн цэдгийн дагуу, нифайчууд болон леменчүүдийн дундах дайны шастир оршвой.\n\n[center][font_size=26]Бүлэг 1[/font_size][/center]\n\n[i]Нихор хуурамч сургаал зааж, сүм байгуулан, санваарын байр суурийг урвуулан ашиглах явдлыг танилцуулж, мөн Гидеоныг алав—Нихор гэмт хэргүүдийнхээ учир цаазлагдав—Санваарын байр суурийг урвуулан ашиглах байдал мөн хавчлагууд хүмүүсийн дунд тархав—Пристүүд өөрсдийгөө тэтгэн, хүмүүс ядуусыг халамжилж, мөн Сүм хөгжив. Ойролцоогоор МЭӨ 91–88 он.[/i]\n\n1 Эдүгээ улиран тохиох дор Нифайн ард түмний дээр энэ цагаас эхэлсэн шүүгчдийн засаглалын эхний жилд, Мозая хаан амьдралын тулаанд үнэнчээр дайтаж, Бурханы өмнө зөв шударгаар алхлан, өөрийн оронд засаглах хэнийг ч үлдээлгүйгээр бүх хорвоогийн жамаар одов; гэсэн хэдий ч тэрээр хуулиудыг тогтоож, тэдгээр нь ард түмнээр хүлээн зөвшөөрөгдсөн байв; тиймийн тул, энэ цагаас эхлэн, тэд түүний гаргасан хуулиудыг сахих ёстой байв.\n\n2 Мөнхүү улиран тохиох дор Алмагийн шүүгчийн суудал дахь засаглалын эхний жилд, нэгэн хүн шүүгдэхээр түүний өмнө авчрагдсан нь, том биетэй, их хүчтэйгээрээ нэрд гарсан нэгэн байсан бөлгөө.\n\n3 Мөн тэрээр хүмүүсийн дунд явж, Бурханы үг хэмээн өөрийн нэрлэсэн зүйлээ тэдэнд номлон, сүмийн эсрэг тэмцэв; прист мөн багш бүр нэр хүндтэй болох ёстойг; мөн тэд өөрсдийн гараар хөдөлмөрлөх ёсгүйг, харин тэд ард түмнээр тэтгэгдэх ёстойг ард түмэнд тунхагладаг байв.\n\n4 Мөн тэрээр эцсийн өдөр бүх хүн төрөлхтөн аврагдах болно, мөн тэд айх бас чичрэх ч хэрэггүй, харин тэд тэргүүнээ өргөн мөн баясаж болох буюу; учир нь Их Эзэн бүх хүнийг бүтээсэн, мөн түүнчлэн бүх хүнийг гэтэлгэсэн; мөн төгсгөлд нь бүх хүн мөнх амьдралтай байна хэмээн ард түмэнд түүнчлэн гэрчлэв.\n\n5 Мөнхүү улиран тохиох дор тэр эдгээр зүйлийг маш их заасан учир олон нь түүний үгсэд итгэсэн аж, бүр маш олон байснаас тэд түүнийг тэтгэж мөн түүнд мөнгө өгч эхэлсэн бөлгөө.\n\n6 Мөн тэрээр зүрх сэтгэлийнхээ бардамналд хөөрч эхлэв, мөн маш үнэтэй хувцас хунар өмсөж, тийм ээ, мөн өөрийн номлолын дагуу бүр сүм байгуулж эхлэв.\n\n7 Мөнхүү улиран тохиох дор тэр өөрийнх нь үгэнд итгэсэн тэдэнд номлохоор явж байхдаа, тэр Бурханы сүмд хамаарагдах нэгэн хүнтэй, тийм ээ, бүр тэдний багш нарын нэгтэй нь тааралдав; мөн сүмийн хүмүүсийг тэрбээр төөрөгдүүлэн удирдаж болохын тулд тэр түүнтэй хурцаар маргалдаж эхлэв; гэвч уг хүн Бурханы үгсээр түүнийг зэмлэн, түүнийг сөрөн зогсов.\n\n8 Эдүгээ сайхь хүний нэр Гидеон байв; мөн Лимхайн хүмүүсийг боолчлолоос чөлөөлөхөд Бурханы мутарт зэмсэг байсан тэр байв.\n\n9 Эдүгээ, Бурханы үгсээр Гидеон өөрийг нь сөрөн зогссон учир тэр Гидеонд хилэгнэж, мөн илдээ сугалаад түүн рүү дайрч эхлэв. Эдүгээ Гидеон өндөр настай байв, тиймийн тул тэрээр түүний дайралтуудыг сөрөн зогсох чадалгүй байлаа, тиймийн тул тэрээр илдэнд хөнөөгдөв.\n\n10 Мөн түүнийг хөнөөсөн хүн сүмийн хүмүүсээр баривчлагдаж, мөн тэр үйлдсэн гэмт хэргүүдийнхээ дагуу шүүгдэхээр Алмагийн өмнө авчрагдав.\n\n11 Мөнхүү улиран тохиох дор тэрээр Алмагийн өмнө зогсож мөн ихэд зоригтойгоор өөрийгөө өмгөөлөв.\n\n12 Харин Алма түүнд хэлэв: Болгоогтун, санваарын байр суурийг урвуулан ашиглах нь уг хүмүүсийн дунд анх удаа танилцуулагдсан нь энэ юм. Мөн болгоогтун, чи зөвхөн санваарын байр суурийг урвуулан ашигласан гэмтэй ч биш, бас үүнийг илдээр албадахыг оролдсон байна; мөн санваарын байр суурийг урвуулан ашиглах нь энэ хүмүүсийн дунд албадуулагдваас, энэ нь тэдний бүрэн устгалын шалтгаан болох юм.\n\n13 Мөн чи зөв шударга хүний, тийм ээ, энэ хүмүүсийн дунд ихээхэн сайныг хийсэн хүний цусыг урсгалаа; мөн бид чамайг хэлтрүүлэх аваас түүний цус өшөө авалтын төлөө бидэн дээр ирэх болно.\n\n14 Тиймийн тул чи, манай сүүлчийн хаан Мозаягаар бидэнд өгөгдсөн тэр хуулийн дагуу үхэхээр яллагдлаа; мөн уг хууль нь энэ хүмүүсээр хүлээн зөвшөөрөгдсөн бөлгөө; тиймийн тул энэ хүмүүс уг хуулийг мөрдөх ёстой.\n\n15 Мөнхүү улиран тохиох дор тэд түүнийг баривчлав; мөн түүний нэр Нихор байв; мөн тэд түүнийг Мантай толгодын орой дээр аваачиж, мөн тэнд тэрээр тэнгэр газрын хооронд өөрийн хүмүүст заасан зүйлсийг Бурханы үгийн эсрэг байсан гэдгээ хүлээн зөвшөөрөв, эсвээс өөрөөр хэлбэл, тэгж хэлэхээр албадуулагдав; мөн тэнд тэрээр гутамшигт үхлийг үзэв.\n\n16 Гэсэн хэдий ч, энэ нь санваарын байр суурийг урвуулан ашиглах байдал уг нутаг даяар тархахыг төгсгөл болгосонгүй; учир нь дэлхийн хоосон зүйлсэд дурлах болсон нь олон байв, мөн тэд хуурамч сургаалуудыг номлон явж байв; мөн тэд үүнийг баялаг болоод нэр хүндийн төлөө хийсэн бөлгөө.\n\n17 Гэсэн хэдий ч, тэд хуулиас айх учир илт мэдэгдэхээр худал хэлж зүрхэлсэнгүй, худал хэлэгчид шийтгэгдэж байсны учир бөлгөө; тиймийн тул тэд сүсэг бишрэлийнхээ дагуу номлож буй дүр үзүүлж байв; мөн эдүгээ уг хууль нь ямар ч хүний сүсэг бишрэлийнх нь дээр хүчгүй байв.\n\n18 Мөн тэд хуулиас айх учир хулгайлж зүрхэлсэнгүй, тийм нь шийтгэгдэж байсны учир бөлгөө; бас тэд дээрэм, мөн аллага хийж зүрхэлсэнгүй, учир нь аллага хийсэн нь үхлээр шийтгэгдэж байлаа.\n\n19 Гэвч улиран тохиох дор Бурханы сүмд харьяалагдаагүй хэн боловч, Бурханы сүмд харьяалагдаж мөн Христийн нэрийг өөрсдийн дээр авсан тэднийг хавчиж эхлэв.\n\n20 Тийм ээ, тэд харьяалагдах тэднийг хавчиж, мөн тэднийг янз бүрийн үгсээр зовоож байв, мөн тэдний даруу төлвийн учир ингэсэн бөлгөө; учир нь харьяалагдах тэд өөрсдийн нүдэнд бардам байсангүй, мөн тэд Бурханы үгийг нэг нэгэнтэйгээ, мөнгөгүйгээр мөн үнэгүйгээр хуваалцдаг байсны учир бөлгөө.\n\n21 Эдүгээ сүмийн хүмүүсийн дунд, сүмд харьяалагдсан нэг ч хүн сүмд харьяалагдаагүй тэдний эсрэг босож мөн хавчиж болохгүй, мөн тэдний өөрсдийнх нь дунд ч хавчлага байх ёсгүй хэмээх хатуу хууль байв.\n\n22 Гэсэн хэдий ч, тэдний дунд бардам болж эхэлсэн нь, мөн дайснуудтайгаа ширүүн, бүр зодолдох хүртлээ тэмцэлдэж эхэлсэн нь олон байв; тийм ээ, тэд бие биеэ нударгалан зодолдох болов.\n\n23 Эдүгээ энэ нь Алмагийн засаглалын хоёр дахь жилд байв, мөн энэ нь сүмд их зүдгүүрийн шалтгаан байв; тийм ээ, энэ нь сүмд их бэрхшээлийн шалтгаан байв.\n\n24 Учир нь олны зүрх сэтгэл хатуурч, мөн тэдний нэрс арилгагдав, иймээс тэд Бурханы хүмүүсийн дунд цаашид дурсагдсангүй. Мөн түүнчлэн олон нь тэдний дундаас өөрсдийгөө холдуулав.\n\n25 Эдүгээ энэ нь сүсэг бишрэлдээ үнэнч үлдсэн тэдэнд агуу бэрхшээл болов; гэсэн хэдий ч, тэд Бурханы зарлигуудыг сахихдаа хөдөлшгүй мөн гуйвшгүй байв, мөн тэд өөрсдийн дээр овоологдсон хавчлагыг тэвчээртэйгээр үүрч байв.\n\n26 Мөн пристүүд Бурханы үгийг хүмүүстэй хуваалцахаар хөдөлмөрөө орхиход, хүмүүс ч түүнчлэн Бурханы үгийг сонсохоор хөдөлмөрлөхөө орхиж байв. Мөн прист тэдэнд Бурханы үгийг дуулгамагц тэд бүгд хөдөлмөртөө дахин хичээнгүйлэн буцан орж байв; мөн прист нь, өөрийгөө сонсогчдоосоо дээр хэмээн үнэлсэнгүй, учир нь номлогч нь сонсогчоосоо өчүүхэн ч илүү бус ажгуу, бас багш нь сурагчаасаа илүү бус бөлгөө; мөн тийн тэд бүгд адил тэгш, мөн тэд бүгд, хүн бүр өөрт буй хүчний дагуу хөдөлмөрлөж байв.\n\n27 Мөн тэд хөрөнгөөсөө, хүн бүр өөрт байгаагийнхаа хэрээр, ядуутай, мөн гачигдсантай, мөн өвдсөн мөн зовж зүдэрсэнтэй хуваалцаж байлаа; мөн тэд үнэтэй хувцас хунар өмсдөггүй байв, гэвч тэд цэвэр нямбай мөн дур булаам байсан буюу.\n\n28 Мөн тийн тэд сүмийн хэргүүдийг тогтоов; мөн тэдний бүх хавчлага байсан хэдий ч, тийн тэд үргэлжийн амгаланг дахин эдэлж эхлэв.\n\n29 Мөн эдүгээ, сүмийнхний гуйвшгүй байдлын учир тэд үлэмж баян болж эхлэн, тэдэнд хэрэгцээтэй аливаа бүх зүйлээр—үй түмэн бог мөн бод мал, мөн зүйл бүрийн төл мал, түүнчлэн арвин их үр тариа, мөн алт, мөнгө, үнэт зүйлс, мөн арвин их торго ба нарийн нэхээст эд, мөн төрөл бүрийн энгийн сайн даавуугаар элбэг хангалуун байх болов.\n\n30 Мөн тийн, тэд хангалуун байдалдаа нүцгэн, өлссөн, цангасан, өвдсөн, эсвэл асаргаагүй байсан нэгнийг ч буцаагаагүй болой; мөн тэд зүрх сэтгэлээ баялаг дээр тавьсангүй; тиймийн тул тэд, настай мөн залуу аль алинд нь, боол мөн чөлөөт аль алинд нь, эрэгтэй мөн эмэгтэй аль алинд нь, сүмийнх биш ч бай, мөн ч бай, ялгаварлан үзэлгүйгээр гачигдах тэдэнд бүгдэд нь өгөөмөр хандаж байв.\n\n31 Мөн тийн тэд дэгжиж мөн сүмд нь харьяалагдаагүй тэднээс хамаагүй илүү чинээлэг болов.\n\n32 Учир нь тэдний сүмд харьяалагдаагүй тэд илбэ шидэд, мөн хиймэл шүтээнийг шүтэхэд эсвээс залхуу хойрго байдалд, мөн чалчаа яриа, атаа жөтөө мөн хэрүүл маргаанд өөрсдийгөө өөгшүүлж байв; үнэтэй хувцас өмсөн; өөрсдийнхөө нүдэнд бардамнан хөөрч; бусдыг хавчин, худал хэлж, хулгайлж, дээрэмдэж, садар самууныг үйлдэн, мөн аллага, мөн зүйл бүрийн ёс бусыг үйлдэж байв; гэсэн хэдий ч, үүнийг зөрчсөн тэд бүгдийн дээр хууль боломжийн хэрээр хэрэгжүүлэгдэж байв.\n\n33 Мөнхүү улиран тохиох дор хүн бүр өөрийн хийсэн зүйлийхээ дагуу шийтгэгдэн, тэдний дээр хуулийг хэрэгжүүлснээр, тэд үймээнгүй болж, мөн хэрэв мэдэгдэхээр бол ямар ч ёс бусыг үйлдэж зүрхлэхгүй байв; тиймийн тул, Нифайн хүмүүсийн дунд шүүгчдийн засаглалын тав дахь жилийг хүртэл их амар амгалан байв.\n\n", "alma 2": "[center][font_size=26]Бүлэг 2[/font_size][/center]\n\n[i]Амлисай хаан болохыг эрэлхийлж мөн хүмүүсийн саналаар эсэргүүцэгдэв—Дагалдагчид нь түүнийг хаан болгов—Амлисайчууд нифайчуудтай дайтаж мөн ялагдав—Леменчүүд мөн амлисайчууд хүчээ нэгтгэн мөн ялагдав—Алма Амлисайг хөнөөв. Ойролцоогоор МЭӨ 87 он.[/i]\n\n1 Мөнхүү улиран тохиох дор тэдний засаглалын тав дахь жилийн эхэнд хүмүүсийн дунд нэгэн зөрчилдөөн гарч эхлэв; учир нь, Амлисай гэдэг нэртэй нэгэн хүн, тэрээр машид зальжин эр, тийм ээ, энэ дэлхийн мэргэн ухааны хувьд ухаалаг хүн байв, Гидеоныг илдээр алж, хуульд заасны дагуу цаазлагдсан тэр хүний жаягийн дагуу байв—\n\n2 Эдүгээ сайхь Амлисай заль мэхээрээ олон хүнийг өөрийн араас дагуулав; бүр маш олон хүн байснаас тэд ихэд хүчтэй болж эхлэв; мөн тэд Амлисайг уг хүмүүсийг захирах хаан болгохыг оролдож эхлэв.\n\n3 Эдүгээ энэ нь сүмийн хүмүүсийг, мөн түүнчлэн Амлисайн ятгалгад автагдаагүй тэдгээр бүх хүнийг сандаргав; учир нь тэдний хуулийн дагуу ийм зүйлс хүмүүсийн саналаар тогтоогдох ёстойг тэд мэдэж байв.\n\n4 Тиймийн тул, хэрэв Амлисай хүмүүсийн саналыг авах нь боломжтой байсан бол, тэрээр, ёс бус хүмүүн байсан учир, сүмийнх нь эрх болон боломжуудыг тэднээс булааж авах байлаа; учир нь Бурханы сүмийг устгах нь түүний зорилго байв.\n\n5 Мөнхүү улиран тохиох дор хүмүүс бүх нутаг даяар, Амлисайг дэмжсэн, эсэргүүцсэн аль аль нь, хүн бүр өөрийн бодлын дагуу, хэсэг хэсгээр нэгдэн цугларав, мөн тэд нэг нэгэнтэйгээ ширүүн маргаан болон гайхам их зөрчилдөөн гаргав.\n\n6 Мөн уг хэргийн талаар саналаа өгөхөөр тэд тийн өөрсдөө нэгдэн цугларцгаав; мөн саналууд нь шүүгчдийн өмнө толилуулагдав.\n\n7 Мөнхүү улиран тохиох дор хүмүүсийн санал Амлисайн эсрэг ирсэн учир тэрээр хүмүүсийн дээрх хаанаар тохоогдсонгүй.\n\n8 Эдүгээ энэ нь түүний эсрэг байсан тэдний зүрх сэтгэлд маш их баяр хөөр авчрав; гэвч Амлисай өөрийнхөө талд байсан тэднийг өөрийнх нь талд байгаагүй тэдний эсрэг уурлуулахаар өдөөн хатгав.\n\n9 Мөнхүү улиран тохиох дор тэд өөрсдөө цугларцгааж, мөн Амлисайг хаанаа болгохоор томилон адислав.\n\n10 Эдүгээ Амлисай тэдний дээрх хаанаар тохоогдмогцоо тэрээр ах дүүсийнхээ эсрэг зэвсгээ агсахыг тэдэнд зарлиглав; мөн тэрээр тэднийг өөртөө харьяалуулж болохын тулд үүнийг хийсэн болой.\n\n11 Эдүгээ Амлисайн хүмүүс амлисайчууд гэж нэрлэгдэн, Амлисайн нэрээр ялгагдах болов; мөн үлдсэн нь нифайчууд буюу Бурханы хүмүүс хэмээн нэрлэгдэж асан бөлгөө.\n\n12 Тиймийн тул нифайчуудын хүмүүс амлисайчуудын зорилгыг мэдэж байв, мөн тиймийн тул тэдэнтэй тулгарахаар тэд бэлтгэл хийв; тийм ээ, тэд өөрсдийгөө сэлэм, илд, мөн нум, сум, чулуу, дүүгүүр, мөн зүйл бүрийн дайны зэвсгээр, төрөл бүрээр нь зэвсэглэв.\n\n13 Мөн амлисайчуудыг ирэх үед нь тэдэнтэй тулгарахаар тэд тийн бэлтгэсэн байв. Мөн ахмадууд, дээд ахмадууд мөн ерөнхий ахмадуудыг тооных нь дагуу томилсон байв.\n\n14 Мөнхүү улиран тохиох дор Амлисай өөрийн эрчүүдийг олон зүйлийн төрөл бүрийн дайны зэвсгээр зэвсэглэв; мөн хүмүүсийнхээ дээр, тэднийг ах дүүсийнх нь эсрэг дайнд удирдах захирагч мөн толгойлогчдыг тэр түүнчлэн томилов.\n\n15 Мөнхүү улиран тохиох дор амлисайчууд Зарахемла нутгийн дэргэдүүр урсдаг Сидон голын зүүн талд байх тэр Амнайхү гүвээн дээр ирж, мөн тэнд тэд нифайчуудтай дайтаж эхлэв.\n\n16 Эдүгээ Алма, Нифайн хүмүүсийн ерөнхий шүүгч мөн засаглагч байсан учир, тиймийн тул тэрээр амлисайчуудын эсрэг дайтахаар өөрийн хүмүүстэй, тийм ээ, ахмадууд болон ерөнхий ахмадуудтайгаа, тийм ээ, их цэргийнхээ тэргүүнд явав.\n\n17 Мөн тэд Сидоны зүүн талын гүвээн дээр амлисайчуудыг хөнөөж эхлэв. Мөн амлисайчууд нифайчуудтай агуу хүчээр тэмцэж, үүний хэрээр нифайчуудын олон нь амлисайчуудын өмнө унасан болой.\n\n18 Гэсэн хэдий ч Их Эзэн нифайчуудын гарыг хүчирхэгжүүлснээр, тэд их хөнөөлөөр амлисайчуудыг хөнөөсөн тул тэд нь тэдний өмнө зугтаж эхэлсэн болой.\n\n19 Мөнхүү улиран тохиох дор нифайчууд бүхэл өдөр амлисайчуудыг мөшгөн, мөн их хөнөөлөөр тэднийг хөнөөв, үүний хэрээр амлисайчуудаас хөнөөгдсөн нь арван хоёр мянга таван зуун гучин хоёр бодгаль байв; мөн нифайчуудын зургаан мянга таван зуун жаран хоёр бодгаль хөнөөгдсөн байв.\n\n20 Мөнхүү улиран тохиох дор амлисайчуудыг цааш мөшгөх боломжгүй болоод Алма өөрийн хүмүүсийг, Нихорын гараар илдэнд алагдсан Гидеоны нэрээр нэрлэгдсэн уг хөндий болох Гидеоны хөндийд майхнуудаа босгохоор болгов; мөн энэ хөндийд нифайчууд шөнө хоноглохоор майхнуудаа босгосон ажээ.\n\n21 Мөн Алма амлисайчуудын төлөвлөгөөнүүд болон хуйвалдааныг мэдэхийн тулд тэдний үлдэгдлийг дагах тагнуулуудыг илгээв; тэгснээр тэр өөрийгөө тэднээс хамгаалж болох, өөрийн хүмүүсийг устгагдахаас хамгаалан үлдэж болох болой.\n\n22 Эдүгээ амлисайчуудын буудлыг ажиглахаар түүний гадагш илгээсэн тэднийг Зерам, Амнор, Мантай, Лимхер гэж нэрлэдэг байв; эдгээр нь амлисайчуудын буудлыг тандахаар эрчүүдтэйгээ явсан тэд байв.\n\n23 Мөнхүү улиран тохиох дор маргааш нь тэд ихэд гайхан цочирдон, мөн үлэмж айснаас балмагдан, нифайчуудын буудалд ихэд яаравчлан эргэж ирээд, хэлрүүн:\n\n24 Болгоогтун, бид амлисайчуудын буудлыг дагалаа, мөн бид Зарахемла нутгийн дээрх Минон нутагт, Нифайн нутагт очих замд, леменчүүдийн олон тооны их цэргийг харсан нь гайхлыг маань ихэд төрүүлэв; мөн болгоогтун, амлисайчууд тэдэнтэй нэгдсэн бөлгөө;\n\n25 Мөн тэд уг нутаг дахь ах дүүсийн маань дээр байна, мөн ах дүүс маань тэдний өмнө мал сүрэг, мөн эхнэр, хүүхдүүдтэйгээ манай хотын зүг зугтаж явна; мөн хэрэв бид яарахгүй аваас тэд хотыг маань эзэмшилдээ авч, мөн бидний эцгүүд, мөн эхнэр, хүүхдүүд маань алагдах болно.\n\n26 Мөнхүү улиран тохиох дор Нифайн хүмүүс майхнуудаа авч, мөн Гидеоны хөндийгөөс гарч хот руугаа, Зарахемла хотын зүг одов.\n\n27 Мөн болгоогтун, тэднийг Сидон голыг гаталж байх зуур, бараг л тэнгисийн элс мэт олон, тоолшгүй олон леменчүүд болоод амлисайчууд тэднийг устгахаар тэдэн рүү дайрав.\n\n28 Гэсэн хэдий ч, нифайчууд Их Эзэний мутраар хүчирхэгжив, тэрээр өөрсдийг нь дайснуудынх нь гараас чөлөөлөөсэй хэмээн түүнд хүчтэйгээр залбирсан байсан болой, тиймийн тул Их Эзэн тэдний гуйлтыг сонсож, мөн тэднийг хүчирхэгжүүлэн, мөн леменчүүд болон амлисайчууд тэдний өмнө унасан болой.\n\n29 Мөнхүү улиран тохиох дор Алма Амлисайтай илдээр халз тулалдав; мөн тэд өөр хоорондоо хүчтэйгээр тэмцэлдэв.\n\n30 Мөнхүү улиран тохиох дор Алма Бурханы хүн байсан учир, их итгэлдээ хөтлөгдсөн учир гуйж, хэлрүүн: Ай Их Эзэн, би таны мутарт энэ хүмүүсийг аварч мөн хамгаалан үлдэх зэмсэг байж болохын тулд, нигүүлсэж мөн амийг минь хэлтрүүлээч.\n\n31 Эдүгээ Алма эдгээр үгийг хэлээд тэрээр Амлисайтай дахин тулалдав; мөн тэрээр хүчирхэгжсэн байв, үүний хэрээр тэр Амлисайг илдээр хөнөөв.\n\n32 Мөн түүнчлэн тэр леменчүүдийн хаантай тулалдав; гэвч леменчүүдийн хаан Алмагаас ухран зугтаж мөн Алматай тулалдуулахаар харуулуудаа илгээв.\n\n33 Гэвч Алма, харуулуудынхаа хамт, леменчүүдийн хааны харуулуудыг хөнөөж мөн буцаан ухраатлаа тэрээр тэдэнтэй тэмцэлдсэн бөлгөө.\n\n34 Мөн түүний хүмүүс голыг гатлан, леменчүүд болон амлисайчуудтай Сидон голын баруун эрэг дээр тэмцэлдэж болохын тулд, алагдсан леменчүүдийн цогцсыг Сидоны усанд хаяж, уг газрыг өөрөөр хэлбэл Сидон голын баруун эргийг тэрээр тийн цэвэрлэв.\n\n35 Мөнхүү улиран тохиох дор тэд бүгд Сидон голыг гаталсны дараа леменчүүд болон амлисайчууд, тоологдсон байхын аргагүй тийм олон тоотой байсан хэдий ч тэдний өмнө зугтаж эхлэв.\n\n36 Мөн тэд өрнөд болон умард зүгт, уг нутгийн хилийн чанад дахь аглаг буйдын зүг чиглэн нифайчуудын өмнө зугтав; мөн нифайчууд тэднийг чадлаараа мөшгөж, мөн тэднийг хөнөөв.\n\n37 Тийм ээ, тэд өрнөдөд, мөн умардад тараагдах хүртлээ, тэд Хермаунтс гэж нэрлэгдсэн аглаг буйдад хүрэх хүртлээ, зүг бүрээсээ тэд тулгарч, мөн алагдаж, туугдаж байв; мөн аглаг буйдын тэр хэсэг нь зэрлэг бөгөөд өлсгөлөн араатнуудаар эзлэгдсэн хэсэг байсан болой.\n\n38 Мөнхүү улиран тохиох дор тэдний олон нь шархнаасаа болж аглаг буйдад үхээд, мөн тэдгээр араатан мөн түүнчлэн тэнгэрийн тас шувуудад цөлмүүлсэн болой; мөн тэдний яс нь олдож, мөн газар овоологдсон байв.\n\n", "alma 3": "[center][font_size=26]Бүлэг 3[/font_size][/center]\n\n[i]Бошиглолын үгийн дагуу Амлисайчууд өөрсөд дээрээ тэмдэг тавьсан байв—Леменчүүд эсэргүүцлийнхээ учир зүхэгдсэн байв—Хүмүүс өөрсдийнхөө зүхлүүдийг өөрсөд дээрээ авчирдаг—Нифайчууд, леменчүүдийн өөр нэг их цэргийг ялав. Ойролцоогоор МЭӨ 87–86 он.[/i]\n\n1 Мөнхүү улиран тохиох дор дайны зэвсэгт хөнөөгдөөгүй тэр нифайчууд, хөнөөгдсөн тэднийг оршуулсны дараа—эдүгээ алагдагсдын тоо агуу олон байсан учир тэдний тоо тоологдоогүй байв—тэд өөрсдийн амь үрэгдэгчдийг оршуулж дууссаны дараа, тэд бүгд нутагтаа, мөн гэртээ, эхнэр, хүүхдүүддээ эргэж очицгоов.\n\n2 Эдүгээ олон эмэгтэйчүүд мөн хүүхдүүд, мөн түүнчлэн тэдний бог болон бод малаас олон нь илдэнд алагдсан байв; мөн түүнчлэн тэдний үр тарианы талбайгаас олон нь устгагдсан байв, учир нь тэд олон хүний хөл доор гишгэгдсэн байлаа.\n\n3 Мөн эдүгээ Сидон голын эрэг дээр алагдсан леменчүүд болон амлисайчууд бүгд Сидоны усанд хаягдав; мөн болгоогтун тэдний яс тэнгисийн гүнд буй, мөн тэдгээр нь олон болой.\n\n4 Мөн амлисайчууд нифайчуудаас ялгагддаг байв, учир нь тэд леменчүүдийн маягаар духан дээрээ улаан тэмдэг тавьсан байв; гэсэн хэдий ч тэд леменчүүдийн адил толгойн үсээ хуссан нь үгүй.\n\n5 Эдүгээ леменчүүд толгойн үсээ хуссан байв; мөн тэдний хэвлийн тус бүсэлсэн арьс, мөн түүнчлэн тэдний зүүсэн хуяг, мөн тэдний нум, сумнууд, мөн тэдний чулуу, дүүгүүрүүд гэхчлэнгээс бусдаар бол тэд нүцгэн байв.\n\n6 Мөн тэдний эцэг өвгөд нь өөрсдийн дүү нар болох, шударга бөгөөд ариун хүмүүс асан Нифай, Иаков, Иосеф мөн Сэмийн эсрэг эсэргүүцэж мөн зөрчсөний улмаас тэдэнд ирсэн зүхэл болох, тэдний дээр тавигдсан тэмдгийн дагуу леменчүүдийн арьс бараан байв.\n\n7 Мөн ах нар нь дүү нараа устгахыг эрэлхийлсэн буюу, тиймийн тул тэд зүхэгдсэн бөлгөө; мөн Их Эзэн Бурхан тэдний дээр, тийм ээ, Лемен болон Лемүел, мөн түүнчлэн Ишмэилийн хөвгүүд, мөн Ишмэил үндэстний эмэгтэйчүүдийн дээр тэмдэг тавьжээ.\n\n8 Мөн тэдний үр удам дүү нарынх нь үр удмаас ялгагдаж болохын тулд энэ нь хийгдсэн ажгуу, тэгснээр Их Эзэн Бурхан өөрийн хүмүүсийг хадгалан үлдээж болох байв, тэгснээр тэд өөрсдийг нь устгалд хүргэх зөв бус уламжлалуудад холилдохгүй мөн итгэхгүй байж болох байв.\n\n9 Мөнхүү улиран тохиох дор өөрийн үр удмыг леменчүүдийнхтэй холилдуулсан хэн боловч үр удмынхаа дээр нэгэн адил зүхлийг авчирсан болой.\n\n10 Тиймийн тул, өөрийгөө леменчүүдээр удирдуулахыг зөвшөөрсөн хэн боловч тэр овгийн дор нэрлэгдэж, мөн түүний дээр тэмдэг тавигддаг байв.\n\n11 Мөнхүү улиран тохиох дор леменчүүдийн уламжлалд үл итгэн, харин Иерусалим нутгаас авчрагдсан тэдгээр цэдэгт мөн түүнчлэн эцэг өвгөдийнхөө зөв болох тэрхүү уламжлалд итгэсэн, Бурханы зарлигуудад итгэж мөн тэдгээрийг дагасан хэн боловч, тэр цагаас хойш нифайчууд буюу Нифайн хүмүүс хэмээн нэрлэгдсэн бөлгөө—\n\n12 Мөн өөрсдийн ард түмний, мөн түүнчлэн леменчүүдийн ард түмний үнэн болох тэрхүү цэдгүүдийг хадгалсан нь тэд болой.\n\n13 Эдүгээ бид амлисайчуудын тухай сэдэвтээ эргэж оръё, учир нь тэд түүнчлэн дээрээ тэмдэгтэй байв; тийм ээ, тэд өөрсдийн дээр уг тэмдгийг, тийм ээ, бүр духан дээрээ улаан тэмдэг тавьсан аж.\n\n14 Тийн Бурханы үг биелэгдсэн ажээ, учир нь Нифайд хэлсэн түүний үгс нь эдгээр болой: Болгоогтун, леменчүүдийг би зүхсэн, мөн тэд өөрсдийнхөө ёс бусыг наманчилж мөн тэдний дээр би нигүүлслийг үзүүлж болохын тул надад эргээд хандахаас бусдаар бол, энэ цагаас хойш мөн үүрд, тэд болон тэдний үр удам чамаас мөн чиний үр удмаас ялгагдаж болохын тулд тэдэн дээр би тэмдэг тавих болно.\n\n15 Мөн үүнчлэн: Өөрийн үр удмыг ах нартай чинь холилдуулах түүний дээр, тэд түүнчлэн зүхэгдэж болохын тулд би тэмдэг тавих болно.\n\n16 Мөн үүнчлэн: Би чиний мөн чиний үр удмын эсрэг тулалдах тэдэн дээр тэмдэг тавих болно.\n\n17 Мөн үүнчлэн, чамаас салж одох тэрбээр чиний үр удам гэж цаашид нэрлэгдэхгүйг би хэлнэ; мөн би чамайг, мөн чиний үр удам гэж нэрлэгдэх хэнийг боловч, цаашид мөн үүрд адислах болно; мөн эдгээр нь Нифай мөн түүний үр удамд өгсөн Их Эзэний амлалтууд байв.\n\n18 Эдүгээ амлисайчууд духан дээрээ тэмдэг тавьж эхлэхдээ Бурханы үгийг биелүүлж байснаа мэдсэнгүй; гэхдээ тэд Бурханы эсрэг илэрхий эсэргүүцэлд гарч ирсэн байв; тиймийн тул зүхэл тэдний дээр унах нь зайлшгүй байсан бөлгөө.\n\n19 Эдүгээ тэд өөрсдийнхөө дээр зүхлийг авчирсныг та нар ойлгоосой хэмээнэ би; мөн зүхэгдсэн хүн бүр өөрийн буруутгалыг өөр дээрээ тэрчлэн авчирдаг.\n\n20 Эдүгээ улиран тохиох дор Зарахемла нутагт леменчүүд болон амлисайчуудтай тулалдсан тэр тулаанаас тийм ч олон бус өдрийн дараа, анхны их цэрэг нь амлисайчуудын цэрэгтэй тулгарсан мөнхүү тэр газарт, леменчүүдийн өөр нэг их цэрэг Нифайн хүмүүсийн дээр ирэв.\n\n21 Мөнхүү улиран тохиох дор тэднийг нутгаасаа хөөж гаргахын тулд их цэрэг илгээгдэв.\n\n22 Эдүгээ Алма шархандаа шаналж байсан учир энэ удаа леменчүүдийн эсрэг тулалдаанд өөрөө явсангүй;\n\n23 Гэвч тэр олон тооны их цэргийг тэдний эсрэг илгээв; мөн тэд өгсөн одож мөн леменчүүдээс олныг нь алж, мөн тэднээс үлдсэнийг нь нутгийнхаа хилийг давуулан хөөв.\n\n24 Мөн тэгээд тэд дахин эргэж ирээд мөн уг нутагт амар амгаланг тогтоож эхлэв, дайснууд нь тэднийг хэсэг хугацаагаар дахин түйвүүлээгүй болой.\n\n25 Эдүгээ эдгээр бүх зүйл тохиов, тийм ээ, эдгээр бүх дайн мөн зөрчилдөөн шүүгчдийн засаглалын тав дахь онд эхэлж мөн төгсөв.\n\n26 Мөн тэд өөрсдийн үйлүүдийн дагуу, тэдгээр нь сайн ч бай, эсвээс тэдгээр нь муу байсан ч бай, шагналуудаа хурааж болохын тулд, тэд дагахаар шийдсэн, сайн эсвээс муу сүнс байсан ч бай, тэрхүү сүнснийхээ дагуу, мөнхийн аз жаргалыг эсвээс мөнхийн зовлонг хураан авахаар, нэгэн жилд мянга мянган мөн хэдэн арван мянган бодгаль мөнхийн оронд илгээгдэв.\n\n27 Учир нь хүн бүр дагахаар сонгосон түүнээсээ шангаа хүлээж авдаг, мөн энэ нь бошиглолын суу билгийн үгсийн дагуу буюу; тиймийн тул энэ нь үнэний дагуу байг. Мөн тийн шүүгчдийн засаглалын тав дахь он төгсөв.\n\n", "alma 4": "[center][font_size=26]Бүлэг 4[/font_size][/center]\n\n[i]Алма мянга мянган хөрвөгчид баптисм хүртээв—Сүмд алдас нэвтэрч, мөн Сүмийн дэвшил саатуулагдав—Нифайха ерөнхий шүүгчээр томилогдов—Алма дээд пристийн хувьд өөрийгөө тохинуулалд зориулав. Ойролцоогоор МЭӨ 86–83 он.[/i]\n\n1 Эдүгээ улиран тохиох дор Нифайн ард түмний дээрх шүүгчдийн засаглалын зургаа дахь жилд, Зарахемла нутагт зөрчилдөөн ч мөн дайнууд ч байсангүй;\n\n2 Гэвч хүмүүс зовж зүдэрч байв, тийм ээ, ах дүүсээ алдсан учир, мөн түүнчлэн бог мөн бод малаа алдсан учир, мөн түүнчлэн леменчүүдийн хөл дор гишгэгдэж мөн устгагдсан үр тарианы талбайнуудаа алдсан учир маш ихээр зүдэрч байсан бөлгөө.\n\n3 Мөн тэдний зүдгүүрүүд тийм агуу их байсны улмаас бодгаль бүхэнд гашуудах шалтгаан байв; мөн энэ нь өөрсдийнх нь ёс бус болон жигшүүрт хэргүүдийн учир тэдэн дээр илгээгдсэн Бурханы шүүлтүүд байсан гэдэгт тэд итгэжээ; тиймийн тул тэд үүргийнхээ санамжинд сэрээгдсэн болой.\n\n4 Мөн тэд сүмийг илүү бүрнээр нь байгуулж эхлэв; тийм ээ, мөн Сидоны усанд олон нь баптисм хүртэж мөн Бурханы сүмд нэгдэв; тийм ээ, эцэг Алмагийнхаа гараар, сүмийн хүмүүсийн дээр дээд пристээр томилогдон адислагдсан тэрхүү Алмагийн гараар тэд баптисм хүртсэн ажээ.\n\n5 Мөнхүү улиран тохиох дор шүүгчдийн засаглалын долоо дахь жилд өөрсдийгөө Бурханы сүмд нэгтгэж мөн баптисм хүртсэн гурван мянга таван зуу орчим бодгаль байв. Мөн Нифайн ард түмний дээрх шүүгчдийн засаглалын долоо дахь жил тийн төгссөн болой; мөн тэр бүх үед үргэлжийн амгалан байв.\n\n6 Мөнхүү улиран тохиох дор шүүгчдийн засаглалын найм дахь жилд, өөрсдийн хөдөлмөрөөр олж авсан тэр үлэмжийн их баялаг, мөн сайн чанарын торгонууд, нарийн нэхээст эдийнхээ учир, мөн олон бог мөн бод малынхаа, мөн алт болон мөнгөнийхөө, мөн төрөл бүрийн үнэт зүйлсийнхээ учир сүмийн хүмүүс бардам болж эхлэв; мөн эдгээр бүх зүйлийн учир тэд нүднийхээ бардамналд хөөрсөн байв, учир нь тэд үлэмж үнэтэй хувцас өмсөж эхлэв.\n\n7 Эдүгээ Алмад, тийм ээ, мөн сүмийн багш, прист, мөн ахлагчид байхаар Алмагийн томилон адисалсан тэр хүмүүсийн олонд энэ нь их зүдгүүрийн шалтгаан байв; тийм ээ, өөрсдийн хүмүүсийн дунд эхэлснийг нь харсан тэрхүү ёс бусын учир тэдний олон нь ихээр гашуудаж байв.\n\n8 Учир нь сүмийн хүмүүс өөрсдийн нүдний бардамналдаа хөөрцөглөж, мөн зүрх сэтгэлээ баялаг дээр мөн дэлхийн дэмий хоосон зүйлс дээр тавьж эхэлснийг, тиймээс тэд бие биеэ тохуурхаж эхэлснийг, мөн тэдний хүсэл мөн тааллын дагуу сүсэглээгүй тэднийг хавчиж эхэлснийг их харамсалтайгаар тэд харж бас болгоов.\n\n9 Мөн тийн, шүүгчдийн засаглалын энэ найм дахь жилд, сүмийн хүмүүсийн дунд хурц зөрчилдөөнүүд гарч эхлэв; тийм ээ, атаа жөтөө мөн хэрүүл маргаан, өс хонзон, хавчлага, мөн бардамнал, бүр Бурханы сүмд харьяалагдаагүй тэднийхээс илүү бардамнал байлаа.\n\n10 Мөн тийн шүүгчдийн засаглалын найм дахь жил төгсөв; мөн сүмийн ёс бус нь сүмд харьяалагдаагүй тэдэнд агуу тээг чулуу болж байв; мөн сүм дэвшилдээ тийн удааширч эхлэв.\n\n11 Мөнхүү улиран тохиох дор ес дэх жилийн эхэнд, Алма сүмийн ёс бус байдлыг харав, мөн түүнчлэн сүмийн үлгэр жишээ нь үл итгэгчдийг нэг алдсаас нөгөөд удирдаж эхлэн, тийн хүмүүсийн устгалыг авчирч буйг тэрээр үзэв.\n\n12 Тийм ээ, тэрээр хүмүүсийн дундах агуу тэгш бус байдлыг, зарим нь бардамналдаа хөөрч, бусдыг гадуурхаж, гачигдсан, нүцгэн мөн өлсгөлөн тэдэнд, цангасан тэдэнд, мөн өвдөж зовсон тэдэнд нуруугаа харуулахыг үзэв.\n\n13 Эдүгээ энэ нь хүмүүсийн дунд агуу гашуудлын шалтгаан болж байв, бусад зарим нь өөрсдийгөө даруусгаж, өөрсдийн хөрөнгийг ядуус болон гачигдагсдад хүртээн, өлссөнийг хооллох зэргээр, өөрсдийнх нь халамжаар гачигдах тэднийг халамжилж, мөн бошиглолын суу билгийн дагуу ирэх ёстой тэр Христийн төлөө бүх төрлийн зүдгүүрийг тэсвэрлэж байсан буюу;\n\n14 Тэр өдрийг харуулдан хүлээж байв, нүглүүдийнхээ ангижралыг тийн хадгалсан ажгуу; үхлийн хүлээснээс чөлөөлөх Есүс Христийн чөлөөлөлт, хүч чадал мөн тааллын дагуу, нас барагсдын амилуулалтын учир агуу их баяслаар дүүргэгдсэн байв.\n\n15 Мөн эдүгээ улиран тохиох дор Алма, Бурханы даруухан дагалдагчдын зүдгүүрүүдийг мөн бусад хүмүүсийнх нь тэдний дээр овоолсон тэр хавчлагуудыг харсан учир, мөн тэдний бүх тэгш бус байдлыг харсан учир маш их гашуудаж эхлэв; гэсэн хэдий ч Их Эзэний Сүнс түүнийг орхисонгүй.\n\n16 Мөн тэрээр сүмийн ахлагчдын дунд байсан мэргэн нэгнийг сонгон авч, мөн өгөгдсөн хуулиудын дагуу тэрээр хуулиудыг тогтоож, мөн тэдгээрийг хүмүүсийн ёс бус байдал бөгөөд гэмт хэргүүдийн дагуу хэрэгжүүлэх хүчтэй байж болохын тулд хүмүүсийн саналын дагуу түүнд хүчийг өгөв.\n\n17 Эдүгээ энэ хүний нэр Нифайха байв, мөн тэрээр ерөнхий шүүгчээр томилогдов; мөн тэр хүмүүсийг шүүж мөн засаглахаар шүүгчийн суудалд суув.\n\n18 Эдүгээ Алма сүмийн дээрх дээд пристийн албыг түүнд өгсөнгүй, харин тэр дээд пристийн албыг өөртөө хадгалж үлдээв; харин тэр шүүгчийн суудлыг Нифайхад өгсөн бөлгөө.\n\n19 Мөн тэр өөрөө ард түмнийхээ дунд, өөрөөр хэлбэл Нифайн хүмүүсийн дунд явж болохын тулд, тэднийг үүргээ санахад нь өдөөхөөр тэдэнд Бурханы үгийг номлож болохын тулд, мөн өөрийн ард түмний дунд байсан бүх бардамнал мөн башир арга болон бүх зөрчилдөөнийг Бурханы үгээр намжааж болохын тулд, тэдний эсрэг цэвэр ариун гэрчлэлээр шахалт үзүүлэхээс бусдаар тэднийг буцааж авч болох ямар ч замыг тэр хараагүй учир тэрээр үүнийг хийсэн болой.\n\n20 Мөн тийн Нифайн ард түмний дээрх шүүгчдийн засаглалын ес дэх жилийн эхэнд Алма шүүгчийн суудлыг Нифайхад дамжуулж, мөн өөрийгөө тэр чигээр нь Бурханы ариун жаягийн дээд санваарын албанд, илчлэлийн мөн бошиглолын суу билгийн дагуу, үгийн гэрчлэлд зориулав.\n\n", "alma 5": "Бурханы ариун жаягийн дагуу Дээд Прист болох Алмагийн уг нутаг даяар, хотууд мөн тосгод дахь хүмүүст хүргэсэн үгс оршвой.\n\n5-р бүлгээс эхэлнэ.\n\n[center][font_size=26]Бүлэг 5[/font_size][/center]\n\n[i]Авралыг олохын тулд, хүмүүс наманчилж мөн зарлигуудыг сахих, дахин төрөх, өмсгөлүүдээ Христийн цусаар цэвэрлэх, даруу байж мөн өөрсдийгөө бардамнал мөн атаа жөтөөнөөс ангижруулах, зөв шударгын ажлуудыг хийх ёстой—Сайн Хоньчин Өөрийн хүмүүсийг дууддаг—Хилэнцэт үйлүүдийг үйлдэх тэд чөтгөрийн хүүхдүүд болой—Алма сургаалынхаа үнэнийг гэрчилж мөн хүмүүст наманчлахыг зарлиглав—Зөв шударгыг үйлдэгчдийн нэрс амьдралын номд бичигдэх болно. Ойролцоогоор МЭӨ 83 он.[/i]\n\n1 Эдүгээ улиран тохиох дор Алма эхлээд Зарахемла нутагт, мөн тэндээсээ бүх нутаг даяар хүмүүст Бурханы үгийг хүргэж эхлэв.\n\n2 Мөн Зарахемла хотод байгуулагдсан сүмийн хүмүүст түүний ярьсан үгс нь, түүний өөрийнх нь цэдгийн дагуу эдгээр бөлгөө, өгүүлсэн нь:\n\n3 Алма би, өөрийн эцэг Алмагаар Бурханы сүмийн дээрх дээд прист байхаар томилогдон адислагдсан билээ, учир нь түүнд эдгээр зүйлийг хийх хүч чадал мөн эрх мэдэл Бурханаас өгөгдсөн юм, болгоогтун, тэр Нифайн хилийн дотор байсан нутагт сүм байгуулж эхэлснийг би та нарт хэлнэ; тийм ээ, Мормоны нутаг гэж нэрлэгдсэн тэрхүү нутагт болой; тийм ээ, мөн тэрээр ах дүүстээ Мормоны усанд баптисм хүртээсэн болой.\n\n4 Мөн болгоогтун, би та нарт хэлнэ, тэд Бурханы нигүүлсэл мөн хүчээр, Ноа хааны хүмүүсийн гараас чөлөөлөгдсөн билээ.\n\n5 Мөн болгоогтун, дараа нь тэд аглаг буйдад леменчүүдийн гараар боолчлолд оруулагдсан юм; тийм ээ, би та нарт хэлнэ, тэд дарангуйлалд байв, мөн Их Эзэн тэднийг өөрийн үгийн хүчээр боолчлолоос дахин чөлөөлсөн болой; мөн бид энэ нутагт авчрагдаж, мөн энд бид түүнчлэн энэ бүх нутаг даяар Бурханы сүмийг байгуулж эхэлсэн билээ.\n\n6 Мөн эдүгээ болгоогтун, би та нарт хэлнэ, ах дүүс минь, энэ сүмд харьяалагддаг та нар, эцэг өвгөдийнхөө дарангуйлалд байсныг хангалттайгаар санаандаа хадгалсаар байна уу? Тийм ээ, мөн тэдэнд хандсан түүний нигүүлсэл болон тэсвэр тэвчээрийг та нар хангалттайгаар санаандаа хадгалсаар байна уу? Мөн түүнчлэн, тэдний бодгалиудыг тэрээр тамаас чөлөөлснийг та нар хангалттайгаар санаандаа хадгалсаар байна уу?\n\n7 Болгоогтун, тэрээр тэдний зүрх сэтгэлийг өөрчилсөн, тийм ээ, тэр тэднийг гүн нойрноос сэрээсэн, мөн тэд Бурханы хувьд сэрсэн. Болгоогтун, тэд харанхуйн дунд байсан; гэсэн хэдий ч, тэдний бодгалиуд үүрдийн үгийн гэрлээр гэрэлтүүлэгдсэн билээ; тийм ээ, тэд үхлийн хүлээсээр, бас тамын гинжээр ороогдсон байж, мөн үүрдийн устгал тэднийг хүлээж байв.\n\n8 Мөн эдүгээ би та нараас асууя, ах дүүс минь, тэд устгагдсан уу? Болгоогтун, би та нарт хэлнэ, Үгүй, тэд устгагдаагүй.\n\n9 Мөн үүнчлэн би асууя, үхлийн хүлээс таслагдаж мөн тэднийг ороосон тамын гинжүүд нь тайлагдсан уу? Би та нарт хэлнэ, Тийм ээ, тэдгээр нь тайлагдсан, мөн тэдний зүрх сэтгэл тэлж, мөн тэд гэтэлгэх хайрыг дуулсан болой. Мөн тэд аврагдсаныг би та нарт хэлнэ.\n\n10 Мөн эдүгээ тэд ямар нөхцөлийн дор аврагдсаныг би та нараас асууя? Тийм ээ, авралын төлөө найдах ямар үндэслэл тэдэнд байсан билээ? Тэдний үхлийн хүлээснээс, тийм ээ, мөн түүнчлэн тамын гинжнээс суллагдсан шалтгаан нь юу билээ?\n\n11 Болгоогтун, би та нарт хэлж чадна—Абинадайн амаар яригдсан үгсэд миний эцэг Алма итгээгүй гэж үү? Мөн тэрээр ариун бошиглогч байгаагүй гэж үү? Тэрээр Бурханы үгсийг ярьж, мөн миний эцэг Алма тэдгээрт итгээгүй гэж үү?\n\n12 Мөн өөрийнх нь итгэлийн дагуу түүний зүрх сэтгэлд хүчит өөрчлөлт бий болсон бөлгөө. Болгоогтун, энэ бүгд үнэнийг би та нарт хэлнэ.\n\n13 Мөн болгоогтун, тэрээр та нарын эцэг өвгөдөд үгийг номлож, мөн тэгээд тэдний зүрх сэтгэлд ч хүчит өөрчлөлт бий болж, мөн тэд өөрсдийгөө даруусган мөн үнэн болоод амьд Бурханд найдлагаа тавьсан бөлгөө. Мөн болгоогтун, тэд эцсийг хүртэл үнэнч байсан; тиймийн тул тэд аврагдсан болой.\n\n14 Мөн эдүгээ болгоогтун, би та нараас асууя, сүмийн ах дүүс минь, та нар сүнслэг байдлаараа Бурханаас төрсөн үү? Та нар түүний дүр төрхийг царай төрхөндөө хүлээж авсан уу? Та нар энэ хүчит өөрчлөлтийг зүрх сэтгэлдээ мэдэрсэн үү?\n\n15 Та нарыг бүтээсэн түүний гэтэлгэлд та нар итгэлийг хэрэгжүүлдэг үү? Та нар итгэлийн нүдээр харуулдан хүлээж, энэ зуурдын бие үхэшгүй байдалд босгогдохыг, мөн энэ ялзрал нь ялзаршгүй болохыг, зуурдын биед байхдаа хийсэн үйлүүдийнхээ дагуу шүүгдэхээр Бурханы өмнө зогсох талаар эргэцүүлдэг үү?\n\n16 Би та нарт хэлнэ, тэр өдөр: Адислагдсан та нар надад ирэгтүн, учир нь болгоогтун, дэлхийн гадаргуу дээрх та нарын үйлүүд зөв шударгын үйлс байлаа хэмээн та нарт хэлэх Их Эзэний дуу хоолойг сонсож байна хэмээн та нар өөрсдөдөө төсөөлж чадах уу?\n\n17 Эсвээс та нар тэр өдөр—Их Эзээн, бидний үйлс газар дэлхийн гадаргуу дээр зөв шударга үйлс байсан шүү дээ хэмээн Их Эзэнд худал хэлэхэд—мөн тэр та нарыг аврах болно хэмээн өөрсдөдөө төсөөлдөг үү?\n\n18 Эсвээс өөрөөр, та нар Бурханы шүүлтийн өмнө өөрсдийн бүх гэмийн дурсамж, тийм ээ, өөрсдийн бүх ёс бусын төгс дурсамж, тийм ээ, Бурханы зарлигуудыг ил эсэргүүцсэнийхээ дурсамжтайгаар, гэмшил болоод харамслаар дүүрэн сүнстэй аваачигдаж байгаагаар өөрсдийгөө төсөөлж чадах уу?\n\n19 Би та нарт хэлнэ, тэр өдөр та нар ариун зүрх мөн цэвэр гартайгаар Бурхан өөд харж чадах уу? Би та нарт хэлнэ, Бурханы дүр төрхийг шингээсэн царай төрхтэйгөөр өөд харж чадах уу?\n\n20 Би та нарт хэлнэ, та нар өөрсдийгөө чөтгөрийн харьяат болгохоор бууж өгчихөөд аврагдах талаар бодож чадах уу?\n\n21 Би та нарт хэлнэ, та нар аврагдаж чадахгүйгээ тэр өдөр мэдэх болно; учир нь өмсгөлүүд нь цагаан болгож угаагдсан байхаас бусдаар нэгээхэн ч хүмүүн аврагдаж чадахгүй; тийм ээ, өөрийн хүмүүсийг нүглүүдээс нь гэтэлгэхээр ирэх, бидний эцэг өвгөдөөр яригдсан тэрхүү нэгний цусаар бүх толбоноос цэвэршигдэх хүртлээ түүний өмсгөлүүд ариутгагдах ёстой.\n\n22 Мөн эдүгээ би та нараас асууя, ах дүүс минь, цусаар мөн бүх төрлийн бузар муухайгаар толботсон өмсгөлтэйгээр та нар Бурханы индрийн өмнө зогсох болбол та нарын хэнд чинь ч гэсэн ямар санагдах билээ? Болгоогтун, эдгээр зүйл та нарын эсрэг юуг гэрчлэх билээ?\n\n23 Болгоогтун тэдгээр нь та нарыг алуурчид болохыг, тийм ээ, мөн түүнчлэн та нарыг зүйл бүрийн ёс бусын гэмтэйг гэрчлэхгүй гэж үү?\n\n24 Болгоогтун, ах дүүс минь, Бурханы хаант улсад, өмсгөлүүд нь цэвэрлэгдсэн мөн ямар ч толбогүй, цэвэр мөн цагаан болох тэрхүү Абрахамтай, Исаактай, мөн Иаковтой хамт мөн түүнчлэн бүх ариун бошиглогчтой хамт суух газрыг тийм нэгэн нь хүлээж авч чадна гэж та нар бодож байна уу?\n\n25 Би та нарт хэлнэ, Үгүй; Бүтээгчийг минь эхлэлээс худалч болгохоос бусдаар, эсвэл эхлэлээс худалч байсан гэж бодохоос бусдаар, тийм хүмүүс нь тэнгэрийн хаант улсад байрлаж чадна хэмээн та нар бодож чадахгүй; харин тэд чөтгөрийн хаант улсын хүүхдүүд учраас хаягдах болой.\n\n26 Мөн эдүгээ болгоогтун, би та нарт хэлнэ, ах дүүс минь, хэрэв та нар зүрх сэтгэлийн өөрчлөлтийг мэдэрч байсан бол, мөн хэрэв та нарт гэтэлгэх хайрын дууг дуулмаар санагдаж байсан бол, би асууя, та нар одоо тийн мэдэрч чадна уу?\n\n27 Та нар Бурханы өмнө өөрсдийгөө өө сэвгүй байлган, алхалсан уу? Хэрэв та нар энэ цагт үхэхээр дуудагдвал, та нар хангалттай даруухан байсан хэмээн дотроо бодож чадах уу? Өөрийн хүмүүсийг нүглүүдээс нь гэтэлгэхээр ирэх Христийн цусаар өмсгөлүүд тань цэвэршигдэж, цагаан болгогдсон гэж хэлж чадах уу?\n\n28 Болгоогтун, та нар бардамналаасаа ангижирсан уу? Би та нарт хэлнэ, хэрэв та нар тэгээгүй бол та нар Бурхантай уулзахад бэлтгэгдээгүй байна. Болгоогтун, та нар хурдхан бэлтгэх ёстой; учир нь тэнгэрийн хаант улс удахгүй ирнэ, мөн тийм нэгэн нь мөнх амьдралыг авахгүй бөлгөө.\n\n29 Болгоогтун, би хэлнэ, та нарын дунд атаа жөтөөнөөсөө ангижраагүй нэгэн байна уу? Тийм нэгэн нь бэлтгэгдээгүй хэмээн би та нарт хэлнэ; мөн би түүнийг хурдхан бэлтгээсэй хэмээнэ, учир нь цаг ойрхон, мөн тэрээр цаг нь хэзээ ирэхийг мэдэхгүй болой; учир нь тийм нэг нь гэмгүй хэмээн тогтоогдохгүй.\n\n30 Мөн түүнчлэн би та нарт хэлнэ, та нарын дунд ах дүүсээрээ доог хийдэг, эсвээс түүний дээр хавчлага овоолдог нэгэн нь байна уу?\n\n31 Тийм нэгэнд халаг, учир нь тэр бэлтгэгдээгүй, мөн тэрээр наманчлах ёстой, эс бөгөөс тэр аврагдаж чадахгүй тэр цаг ойрхон болжээ!\n\n32 Тийм ээ, бүр алдсыг үйлдэгчид та нарт бүгдэд нь халаг; наманчлагтун, наманчлагтун, учир нь Их Эзэн Бурхан үүнийг ярьсан билээ!\n\n33 Болгоогтун, тэрээр бүх хүнд урилга илгээдэг, учир нь нигүүлслийн мутар тэдний зүг сунгагдсан болой, мөн тэрээр: Наманчлагтун, мөн би та нарыг хүлээн авах болно хэмээн хэлдэг.\n\n34 Тийм ээ, тэрээр хэлдэг: Надад ирэгтүн мөн та нар амьдралын модны жимснээс хүртэх болно; тийм ээ, та нар чөлөөтэйгээр амьдралын талх, уснаас идэж мөн уух болно;\n\n35 Тийм ээ, надад ирэгтүн мөн зөв шударгын үйлүүдийг хийгтүн, мөн та нар цавчигдаж мөн галд хаягдахгүй байх болно—\n\n36 Учир нь болгоогтун, сайн жимсийг гаргадаггүй хэн боловч, өөрөөр хэлбэл зөв шударгын үйлүүдийг хийдэггүй хэн боловч, мөнхүү тэр нь орь дуу тавих мөн гашуудах шалтгаан бүхий байх тэр цаг ойрхон байнам.\n\n37 Ай алдсыг үйлдэгчид та нар; дэлхийн хоосон зүйлсэд хөөрсөн та нар, зөв шударгын замуудыг мэдсэн дүр эсгэдэг хэдий ч хоньчингүй хонь мэт, хоньчин та нарын араас дуудаж байсан ч мөн та нарын араас дуудсаар байхад ч, харин түүний дуу хоолойг анхаарахгүйгээр төөрч одсон та нар!\n\n38 Болгоогтун, би та нарт хэлнэ, сайн хоньчин та нарыг дууддаг; тийм ээ, мөн Христийн нэр болох өөрийнхөө нэрээр та нарыг тэр дууддаг; мөн хэрэв та нар сайн хоньчны дуу хоолойг, өөрсдийн дуудагдах тэрхүү нэрийг анхаарахгүй бол, болгоогтун, та нар сайн хоньчны хоньд биш болой.\n\n39 Мөн эдүгээ хэрэв та нар сайн хоньчны хонь бус аваас, та нар аль сүргийнх вэ? Болгоогтун, би та нарт хэлнэ, чөтгөр бол та нарын хоньчин, мөн та нар түүний сүргийнх; мөн эдүгээ, үүнийг хэн үгүйсгэж чадах билээ? Болгоогтун, би та нарт хэлнэ, үүнийг үгүйсгэгч хэн боловч худалч мөн чөтгөрийн хүүхэд болой.\n\n40 Учир нь сайн болох юу боловч Бурханаас ирдэг, мөн хилэнцэт болох юу боловч чөтгөрөөс ирдгийг би та нарт хэлнэ.\n\n41 Тиймийн тул, хэрэв хүмүүн нь сайн үйлүүдийг хийдэг аваас тэрээр сайн хоньчны дуу хоолойг анхаарч, мөн түүнийг дагадаг; харин хилэнцэт үйлүүдийг хийх хэн боловч, мөнхүү тэр нь чөтгөрийн хүүхэд болдог, учир нь тэрээр түүний дуу хоолойг анхаарч, мөн түүнийг дагадаг.\n\n42 Мөн үүнийг үйлдэгч хэн боловч шан хөлсөө түүнээс хүлээн авах ёстой; тиймийн тул, тэрээр бүх сайн үйлийн хувьд үхмэл байдаг учир зөв шударгад хамаарагдах зүйлсийн хувьд хөлсөндөө үхлийг хүлээн авдаг бөлгөө.\n\n43 Мөн эдүгээ, ах дүүс минь, та нар намайг сонсоосой хэмээнэ би, учир нь би бодгалийнхаа эрч хүчээр ярьж байна; учир нь болгоогтун, та нар алдах боломжгүйгээр би та нарт тодорхой ярьсан, эсвээс Бурханы зарлигуудын дагуу ярьсан.\n\n44 Учир нь би энэ маягаар, Христ Есүс дэх, Бурханы тэрхүү ариун жаягийн дагуу ярихаар дуудагдсан; тийм ээ, би босож мөн энэ хүмүүст ирэх тэр зүйлсийн талаар бидний эцэг өвгөдөөр яригдсан тэр зүйлсийг гэрчлэхээр зарлигдуулсан юм.\n\n45 Мөн энэ нь бүгд биш. Би эдгээр зүйлийн тухай өөрөө мэддэг хэмээн та нар бодохгүй байна гэж үү? Болгоогтун, миний ярьсан эдгээр зүйл үнэнийг би мэднэ хэмээн би та нарт гэрчилж байна. Мөн би тэдгээрийн гарцаагүйг яаж мэдсэн гэж та нар бодож байна вэ?\n\n46 Болгоогтун, би та нарт хэлнэ, тэдгээр нь Бурханы Ариун Сүнсээр надад мэдүүлэгдсэн билээ. Болгоогтун, би өөрөө эдгээр зүйлийг мэдэж болохын тулд олон хоног мацаг барьж бас залбирсан. Мөн эдүгээ би өөрөө тэдгээр нь үнэнийг мэднэ; учир нь Их Эзэн Бурхан өөрийн Ариун Сүнсээр надад тэдгээрийг илэрхийлсэн юм; мөн энэ нь надад байгаа тэрхүү илчлэлийн суу билиг бөлгөө.\n\n47 Мөн үүнээс гадна, бидний эцэг өвгөдөөр яригдсан тэрхүү үгс үнэн гэдэг нь надад тийн илчлэгдсэн гэдгийг би та нарт хэлнэ, Бурханы Сүнсний үзүүлэлтээр, түүнчлэн надад буй бошиглолын суу билгийн дагуу ийн илчлэгдсэн буюу.\n\n48 Би та нарт хэлнэ, тохиох зүйлсийн тухайд миний та нарт хэлэх юу боловч, тэдгээр нь үнэн гэдгийг би өөрөө мэднэ; мөн би та нарт хэлнэ, Есүс Христ, тийм ээ, Хүү, Эцэгийн Төрсөн Ганц, ач ивээл, нигүүлсэл мөн үнэнээр дүүрэн тэрбээр ирэх болно гэдгийг би мэднэ. Мөн болгоогтун, дэлхийнхний нүглүүдийг, тийм ээ, түүний нэрэнд гуйвшгүйгээр итгэдэг хүн бүрийн нүглийг үүрэн холдуулахаар ирэх нь тэр бөлгөө.\n\n49 Мөн эдүгээ би та нарт хэлнэ, миний дуудагдсан тэрхүү жаяг нь энэ буюу, тийм ээ, хайрт ах дүү нартаа, тийм ээ, энэ нутагт орших хүн бүрд номлохоор; тийм ээ, настай болон залуу аль алинд нь, боол болон чөлөөт аль алинд нь бүгдэд номлохоор; тийм ээ, ахмад, мөн түүнчлэн дунд насныханд, мөн өсвөр залуу үеийнхэнд, би та нарт хэлнэ; тийм ээ, тэд наманчилж мөн дахин төрөх ёстой хэмээн тэдэнд номлохоор болой.\n\n50 Тийм ээ, Сүнс ийн хэлж байна: Наманчлагтун, газар дэлхийн бүх хязгаарууд та нар, учир нь тэнгэрийн хаант улс удахгүй ирнэ; тийм ээ, Бурханы Хүү өөрийн алдар суу, чадал, сүр жавхлан, хүч мөн ноёрхолд ирэх болно. Тийм ээ, хайрт ах дүү нар минь, би та нарт хэлнэ, Сүнс ийн хэлдэг: Бүх газар дэлхийн Хааны алдар сууг болгоогтун; мөн түүнчлэн тэнгэрийн Хаан тун удахгүй хүмүүсийн бүх үрсийн дунд гэрэлтэх болно.\n\n51 Мөн түүнчлэн Сүнс надад хэлэв, тийм ээ, надад хүчит дуугаар хашхирч өгүүлсэн нь: Явагтун мөн энэ ард түмэнд—Наманчлагтун, учир нь та нар наманчлахгүй аваас та нар тэнгэрийн хаант улсыг өвлөж яавч чадахгүй хэмээн хэл гэв.\n\n52 Мөн үүнчлэн би та нарт хэлнэ: Болгоогтун, модны үндсэн дээр сүх тавигдсан; тиймийн тул сайн жимс гаргадаггүй мод болгон цавчигдаж мөн галд, тийм ээ, шатаж үл дуусах тэр галд, бүр унтраагдашгүй галд хаягдах болно хэмээн Сүнс хэлнэм. Болгоогтун, мөн санагтун, Ариун Нэгэн үүнийг ярьсан бөлгөө.\n\n53 Мөн эдүгээ хайрт ах дүү нар минь, би та нарт хэлнэ, та нар энэ хэлсэн үгсийг сөрж чадна гэж үү; тийм ээ, та нар эдгээр зүйлийг хойш тавьж, мөн Ариун Нэгэнийг хөл дороо дэвсэлж чадна гэж үү; тийм ээ, та нар зүрх сэтгэлийн бардамналдаа хөөрч чадна гэж үү; тийм ээ, та нар үнэт хувцас хунар өмсөж мөн зүрх сэтгэлээ дэлхийн хоосон зүйлс дээр, баялгууд дээрээ тавьсаар л байх уу?\n\n54 Тийм ээ, та нар өөрсдийгөө нөгөөгөөс илүү дээр хэмээн бодсоор л байх уу; тийм ээ, өөрсдийгөө даруусган мөн энэ сүмд авчрагдсан жаяг буюу Бурханы тэрхүү ариун жаягийн дагуу тэд алхалж, Ариун Сүнсээр ариусгагдаж, мөн наманчлалд нийцэх үйлүүдийг хийх ах дүүсээ та нар хавчсаар л байх уу—\n\n55 Тийм ээ, мөн та нар ядууст болон гачигдагсдад араа харуулж, хөрөнгөө тэднээс харамласаар л байх уу?\n\n56 Мөн эцэст нь, ёс бус байдлаа үргэлжлүүлсээр л байх та нар бүгд, эдгээр нь даруй наманчлахгүй аваас тас цавчигдаж мөн галд хаягдах тэдгээр юм гэдгийг би та нарт хэлье.\n\n57 Мөн эдүгээ би та нарт хэлнэ, сайн хоньчны дуу хоолойг дагахыг хүсэх та нар бүгд, ёс бусыг үйлдэгчдийн дундаас гарч ирцгээ, мөн та нар тусдаа байгтун, мөн тэдний цэвэр бус зүйлсэд бүү хүрэгтүн; мөн болгоогтун, тэдний нэрс хасагдах болно, ёс бусыг үйлдэгчдийн нэрс зөв шударгыг үйлдэгчдийн нэрсийн дунд тоологдохгүйн тулд, Бурханы дараах үг гүйцэлдэж болохын тулд бөлгөө: Ёс бусыг үйлдэгчдийн нэрс миний хүмүүсийн нэрстэй холилдохгүй байх болно;\n\n58 Учир нь зөв шударгыг үйлдэгчдийн нэрс амьдралын номд бичигдэх болно, мөн би тэдэнд өөрийн баруун гар дахь өвийг хайрлах болно. Мөн эдүгээ, ах дүүс минь, үүний эсрэг хэлэх юу та нарт буй билээ? Би та нарт хэлнэ, хэрэв та нар үүний эсрэг ярих аваас, тэр нь хамаагүй, учир нь Бурханы үг гүйцэлдэх ёстой.\n\n59 Учир нь та нарын дунд чононууд орж мөн сүргийг нь цөлмөхгүйн тулд олон хоньтой ч тэднийгээ хариулдаггүй ямар хоньчин байх билээ? Мөн болгоогтун, хэрэв чоно сүрэгт нь орвол тэрээр түүнийг хөөхгүй гэж үү? Тийм ээ, мөн эцэст нь хэрэв тэр чадвал, тэрээр түүнийг устгах болно.\n\n60 Мөн эдүгээ сайн хоньчин та нарын араас дууддагийг би та нарт хэлнэ; мөн хэрэв та нар түүний дуу хоолойг анхаарвал тэрээр та нарыг сүрэгтээ авчрах болно, мөн та нар түүний хоньд билээ; мөн та нар устгагдахгүй байж болохын тулд өөрсдийнхөө дунд араатан чоно орохыг үл зөвшөөр хэмээн тэрээр та нарт зарлигласан билээ.\n\n61 Мөн эдүгээ Алма би, надад зарлигласан түүний хэлээр, та нарт миний ярьсан үгсийг мөрдөхийг та нарт зарлиглаж байна.\n\n62 Сүмд харьяалагдах та нарт би зарлиг болгон ярина; мөн сүмд харьяалагдаагүй тэдэнд би урилга болгон ярина, хэлрүүн: Та нар түүнчлэн амьдралын модны жимснээс хүртэгчид байж болохын тулд ирэгтүн мөн наманчлалын төлөө баптисм хүртэгтүн.\n\n", "alma 6": "[center][font_size=26]Бүлэг 6[/font_size][/center]\n\n[i]Зарахемла дахь Сүм цэвэршигдэж мөн журам тогтоогдов—Алма номлохоор Гидеонд очив. Ойролцоогоор МЭӨ 83 он.[/i]\n\n1 Мөн эдүгээ улиран тохиох дор Алма Зарахемла хотод байгуулагдсан байсан сүмийн хүмүүст ярихаа төгсгөл болгосны дараа, тэрээр сүмийн дээр тэргүүлэх мөн харж хамгаалах пристүүд болон ахлагчдыг, Бурханы жаягийн дагуу гараа тавин томилов.\n\n2 Мөнхүү улиран тохиох дор сүмд харьяалагдаагүй байсан, нүглээ наманчилсан болгон нь, наманчлалын төлөө баптисм хүртэж, мөн сүмд хүлээн авагдав.\n\n3 Мөн түүнчлэн улиран тохиох дор сүмд харьяалагдаж байсан ч өөрсдийн ёс бусыг наманчлаагүй мөн Бурханы өмнө өөрсдийгөө даруусгаагүй хэн боловч—зүрх сэтгэлийн бардамналдаа хөөрсөн тэднийг би хэлж байна—мөнхүү тэд нь татгалзагдаж, мөн зөв шударгыг үйлдэгчдийн дунд тоологдохгүйн тулд тэдний нэрс хасагдсан бөлгөө.\n\n4 Мөн тэд тийн Зарахемла хотод сүмийн жаягийг тогтоож эхлэв.\n\n5 Эдүгээ Бурханы үг бүгдэд чөлөөтэй байсныг, Бурханы үгийг сонсохоор хамтран чуулах хэний ч боломж булаагдаагүйг та нар ойлгоосой хэмээнэ би.\n\n6 Гэсэн хэдий ч Бурханы хүүхдүүд ойр ойрхон нэгдэн цугларцгааж, мөн Бурханыг мэддэггүй тэдний бодгалиудын сайн сайхны төлөө мацаг барих болон хүчирхэг залбиралд нэгдэхээр зарлигдуулсан байв.\n\n7 Мөн эдүгээ улиран тохиох дор Алма эдгээр зохицуулалтыг хийгээд тэрээр тэднээс, тийм ээ, Зарахемла хотод байсан тэр сүмээс гарч мөн Сидон голын зүүнтээ, Гидеоны хөндийд очлоо, тэнд Нихорын гараар илдэнд хөнөөгдсөн тэр хүний нэрээр Гидеон гэж нэрлэгдсэн тэр хөндийд, Гидеон хот гэж нэрлэгдсэн нэг хот баригдсан байсан буюу.\n\n8 Мөн Алма явж мөн эцэг өвгөдөөрөө яригдсан тэрхүү үг үнэн гэсэн илчлэлийн дагуу, мөн нүглүүдээс нь өөрийн хүмүүсийг гэтэлгэхээр ирэх Бурханы Хүү, Есүс Христийн талаарх гэрчлэлийн дагуу, өөрт нь байх тэрхүү бошиглолын суу билгийн дагуу, мөн өөрийн дуудагдсан тэр ариун жаягийн дагуу Бурханы үгийг Гидеоны хөндийд байгуулагдсан сүмд тунхаглаж эхлэв. Мөн тийн бичигдсэн болой. Амен.\n\n", "alma 7": "Гидеон дахь хүмүүст хүргэсэн Алмагийн тэр үгс, түүний өөрийнх нь цэдгийн дагуу оршвой.\n\n7-р бүлэгт агуулагдав.\n\n[center][font_size=26]Бүлэг 7[/font_size][/center]\n\n[i]Христ Мариагаас төрөх болно—Тэрээр үхлийн хүлээсийг тайлж мөн Өөрийн хүмүүсийн нүглүүдийг үүрэх болно—Наманчилж, баптисм хүртэж, мөн зарлигуудыг сахидаг тэдгээр нь мөнх амьдралыг авах болно—Бузар муухай нь Бурханы хаант улсыг өвлөж чадахгүй—Даруу байдал, итгэл, найдвар мөн төгс хайр шаардагдана. Ойролцоогоор МЭӨ 83 он.[/i]\n\n1 Болгоогтун хайрт ах дүү нар минь, та нар дээр ирэх нь надад зөвшөөрөгдсөн болохоор, тиймийн тул би өөрийн хэлээр та нарт ярихыг оролдоё; би шүүгчийн суудалд бүрэн баригдаж, их ажилтай байснаас та нар дээр ирж чадаагүй учир, би анх удаа та нарт хандан өөрийн амнаас гарах үгсээр ярьж байгаа учир, тийм ээ, өөрийн амаар ярихыг оролдоё.\n\n2 Мөн хэрэв шүүгчийн суудал миний оронд засаглах өөр нэгэнд өгөгдөөгүй байсан бол бүр энэ цагт ч гэсэн би ирж чадахгүй байхсан; мөн Их Эзэн их нигүүлсэлдээ надад та нар дээр ирэхийг минь зөвшөөрсөн билээ.\n\n3 Мөн болгоогтун, та нар өөрсдийгөө Бурханы өмнө даруусгаж, мөн та нар түүний ач ивээлийг гуйсаар л буйг олж мэдэх юмсан, би та нарыг түүний өмнө буруугүй байгааг олж мэдэх юмсан, би та нарыг Зарахемла дахь бидний ах дүүсийн адил хүнд байдалд ороогүй байгааг олж мэдэх юмсан гэсэн агуу их найдлага мөн ихээхэн хүсэлтэйгээр ирсэн билээ би.\n\n4 Гэвч Бурханы нэр алдаршиг, учир нь тэрээр надад мэдүүлж өгсөн билээ, тийм ээ, тэд дахин түүний зөв шударгын замд оруулагдсаныг нь мэдүүлэн үлэмж агуу баяслыг надад өгсөн билээ.\n\n5 Мөн надад орших Бурханы Сүнсний дагуу, түүнчлэн та нарын төлөө баясах болно гэдэгт би найдаж байна; гэсэн хэдий ч та нарын төлөө баясах миний баясал Зарахемла дахь ах дүүсийн төлөө миний туулсан шиг тийм их зүдгүүр мөн гашуудлыг туулснаас ирээсэй хэмээн би хүсэхгүй байна, учир нь болгоогтун, тэдний төлөөх миний баясал нь их зүдгүүр мөн гашуудлыг туулсны дараа ирсэн бөлгөө.\n\n6 Гэвч болгоогтун, би та нарыг өөрсдийн ах дүүсийн адил тийм ч их итгэлгүй байдалд ороогүй байх хэмээн найдаж байна; би та нарыг зүрх сэтгэлийнхээ бардамналд хөөрөөгүй хэмээн найдаж байна; тийм ээ, би та нарыг зүрх сэтгэлээ дэлхийн хоосон зүйлс дээр мөн баялгууд дээр тавиагүй хэмээн найдаж байна; тийм ээ, би та нарыг хиймэл шүтээн шүтдэггүй, харин үнэн бөгөөд амьд Бурханыг шүтэж, мөн хойшид ирэх нүглүүдийнхээ ангижралыг үүрдийн итгэлтэйгээр харуулдаж буй гэдэгт найдаж байна.\n\n7 Учир нь болгоогтун, би ирэх олон зүйл буйг та нарт хэлнэ; мөн болгоогтун, тэд бүгдээс илүү чухал нэгэн зүйл буй—учир нь болгоогтун, Гэтэлгэгч өөрийн хүмүүсийн дунд ирж мөн амьдрах тэрхүү цаг тийм ч холгүй болжээ.\n\n8 Болгоогтун, тэрээр өөрийн зуурдын асарт орших цагтаа бидний дунд ирэх болно гэж би хэлээгүй; учир нь болгоогтун, энэ байдал тохиохыг Сүнс надад хэлсэнгүй. Эдүгээ энэ зүйлийн хувьд би мэдэхгүй; гэвч би Их Эзэн Бурхан өөрийн үгийн дагуу тэр бүх зүйлийг хийх хүчтэй гэдгийг мэднэ.\n\n9 Гэвч болгоогтун, Сүнс надад дараахыг хэлж, өгүүлсэн нь: Энэ хүмүүст хашхирч, хэлэгтүн—Наманчлагтун та нар, мөн Их Эзэний замыг бэлтгэ, мөн шулуун болох түүний замуудаар алхагтун; учир нь болгоогтун тэнгэрийн хаант улс ойртож байна, мөн Бурханы Хүү дэлхийн гадаргуу дээр ирэх болно.\n\n10 Мөн болгоогтун, тэр бидний эцэг өвгөдийн нутаг болох тэр Иерусалимд Мариагаас төрөх болно, тэр нь онгон бүсгүй, Ариун Сүнсний хүчээр бүрхэгдэж мөн хөл хүнд болгогдож, мөн хүүг, тийм ээ, бүр Бурханы Хүүг төрүүлэх эрхэмсэг мөн сонгогдсон тээгч байх болно.\n\n11 Мөн тэрээр бүх төрлийн өвчин, зүдгүүр мөн уруу таталтуудыг тэвчих болно; мөн тэр өөрийн хүмүүсийн өвчин мөн эмгэгүүдийг өөр дээрээ авах болно гэсэн тэрхүү үг биелэгдэж болохын тулд ингэх бөлгөө.\n\n12 Мөн тэр өөрийнх нь хүмүүсийг хүлсэн тэрхүү үхлийн хүлээсийг тайлж болохын тулд, тэрээр үхлийг өөр дээрээ авах болно; мөн түүний сэтгэл маханбодын дагуу нигүүлслээр дүүргэгдэж болохын тулд, тэрээр маханбодын дагуу өөрийн хүмүүсийг сул байдлуудынх нь дагуу хэрхэн халамжлахыг мэдэж болохын тулд, тэрээр өөр дээрээ тэдний сул дорой чанаруудыг авах болно.\n\n13 Эдүгээ Сүнс бүх зүйлийг мэддэг; гэсэн хэдий ч Бурханы Хүү өөрийн хүмүүсийн нүглүүдийг өөр дээрээ авч болохын тулд, тэрээр өөрийн чөлөөлөлтийн хүчний дагуу тэдний зөрчлүүдийг арилгаж болохын тулд маханбодын дагуу зовох болно; мөн эдүгээ болгоогтун, надад буй гэрчлэл нь энэ болой.\n\n14 Эдүгээ та нар наманчилж, мөн дахин төрөх ёстойг би та нарт хэлнэ; учир нь хэрэв та нар дахин төрөхгүй бол тэнгэрийн хаант улсыг өвлөж чадахгүй хэмээн Сүнс хэлдэг; тиймийн тул ирэгтүн мөн наманчлалын төлөө баптисм хүртэгтүн, та нар нүглүүдээсээ угаагдаж болохын тулд, та нар дэлхийнхний нүглүүдийг зайлуулах, зөв шударга бус бүхнээс ариусгаж мөн аврах чадалтай, Бурханы Хурганд итгэлтэй байж болохын тулд бөлгөө.\n\n15 Тийм ээ, ирэгтүн мөн бүү эмээ, мөн та нарыг амархан түгшээх, та нарыг доош устгалд хүргэхээр хүлэх нүгэл бүрээ хая хэмээн би та нарт хэлнэ, тийм ээ, ирэгтүн мөн урагшлагтун, мөн Бурхандаа та нар нүглээ наманчилж мөн түүний зарлигуудыг сахихаар түүнтэй гэрээ хийхэд бэлэн байгаагаа үзүүлж, мөн үүнийгээ энэ өдөр баптисмын усанд орсноор түүнд гэрчлэгтүн.\n\n16 Мөн үүнийг үйлдсэн бас тэр цагаас Бурханы зарлигуудыг сахисан хэн боловч, мөнхүү тэр нь өөрт нь миний хэлснийг санах болно, тийм ээ, надад гэрчлэх тэр Ариун Сүнсний гэрчлэлийн дагуу тэрээр мөнх амьдралыг авах болно хэмээн түүнд миний хэлснийг тэрээр санах болно.\n\n17 Мөн эдүгээ хайрт ах дүү нар минь, та нар эдгээр зүйлд итгэдэг үү? Болгоогтун, би та нарт хэлнэ, тийм ээ, та нарыг тэдгээрт итгэдгийг би мэднэ; мөн та нарын тэдгээрт итгэж буйг миний мэдсэн зам нь надад байх Сүнсний үзүүлэлтээр болой. Мөн эдүгээ миний ярьсан зүйлсийн талаар, тийм ээ, түүний талаарх та нарын итгэл хүчтэйн учир миний баясал агуу их болой.\n\n18 Учир нь та нарыг ах дүүсийнхээ адил хүнд байдалд бүү байгаасай гэсэн их хүсэл надад байсныг би та нарт эхлэлээс хэлсний дагуу, үүнчлэн миний хүсэл хангагдсаныг би олж мэдлээ.\n\n19 Учир нь та нар зөв шударгын замууд дээр буйг би ухаарч байна; та нар Бурханы хаант улс тийш удирдах зам дээр байгааг би ухамсарлаж байна; тийм ээ, та нар түүний харгуйг шулуутгаж буйг би ухамсарлаж байна.\n\n20 Тэрээр муруй тахир замуудаар алхаж чадахгүй нь түүний үгийн гэрчлэлээр та нарт мэдүүлэгдсэнийг би ухаарч байна; тэрээр өөрийн хэлснээс буцах нь үгүй; бас түүнд баруунаас зүүн тийш, өөрөөр хэлбэл зөв болох түүнээс буруу болох түүний тийш эргэхийн сүүдэр ч үгүй байдаг; тиймийн тул, түүний замнал нэгэн мөнхийн эргэлт авай.\n\n21 Мөн тэрээр цэвэр бус ариун сүмүүдэд орших нь үгүй; бас Бурханы хаант улсад бузар эсвээс цэвэр бус нэг ч зүйл хүлээн авагдаж чадахгүй; тиймийн тул, бузар нэг нь өөрийн бузар байдалдаа үлдэх тэр цаг ирэх болно, тийм ээ, мөн энэ нь эцсийн өдөр байх болно гэдгийг би та нарт хэлье.\n\n22 Мөн эдүгээ хайрт ах дүү нар минь, би та нарыг Бурханы өмнө хүлээх үүргийн тань мэдрэмжинд сэрээж болохын тулд, та нар түүний өмнө гэмгүйгээр алхаж болохын тулд, та нар өөрсдийг тань хүлээн авсан тэр, Бурханы тэрхүү ариун жаягийн дагуу алхаж болохын тулд би эдгээр зүйлийг та нарт хэлсэн бөлгөө.\n\n23 Мөн эдүгээ би та нарыг даруухан, мөн хүлцэнгүй бас зөөлөн; харьцахад амархан; тэсвэр мөн тэвчээрээр дүүрэн; бүх зүйлд өөрийгөө захирч ханддаг; Бурханы зарлигуудыг сахихдаа цаг үргэлж хичээнгүй; сүнсний бас зуурдын амьдралын аль алинд нь хэрэгцээтэй зүйлийг юуг боловч гуйдаг; өөрсдийн хүлээн авдаг ямар ч зүйлийн төлөө Бурханд үргэлж талархалтайгаар хариулдаг байгаасай хэмээнэ.\n\n24 Мөн та нар итгэл, найдвар мөн төгс хайрыг агуулахаа анхаар, тэгвэл та нар сайн үйлсээр үргэлж бялхах болно.\n\n25 Мөн та нар Абрахам, Исаак, мөн Иаков болон дэлхийн эхлэлээс байсан бүх ариун бошиглогчидтой хамт, та нар өмсгөлүүдээ бүр тэдний өмсгөл мэт толбогүй байлган, ахин гарахгүйгээр тэнгэрийн хаант улсад хамт суухаар эцэст нь хүргэгдэж болохын тулд, Их Эзэн та нарын өмсгөлийг толбогүй байлгаж, мөн та нарыг адислаг.\n\n26 Мөн эдүгээ хайрт ах дүү нар минь, надад гэрчлэх Сүнсний дагуу би эдгээр үгийг та нарт ярилаа; мөн миний үгэнд хандсан та нарын үлэмжийн хичээнгүй байдал болон анхаарлын учир бодгаль минь үлэмж баяснам.\n\n27 Мөн эдүгээ, та нарын итгэл болон сайн үйлсийн дагуу, та нарын дээр, танай гэр орон мөн газар нутгуудын дээр мөн та нарын бог бас бод мал, та нарын эзэмшдэг бүхний дээр, эмэгтэйчүүд мөн хүүхдүүдийн тань дээр Бурханы амар амгалан энэ цагаас хойш мөн үүрд оршиг. Мөн би ийн ярив. Амен.\n\n", "alma 8": "[center][font_size=26]Бүлэг 8[/font_size][/center]\n\n[i]Алма Мелект номлож мөн баптисм хүртээв—Тэрээр Аммонайха дахь тэднээр эсэргүүцэгдэж мөн орхин одов—Тэнгэр элч түүнд эргэн явж мөн уг хүмүүст наманчлалыг зарлахыг зарлиг болгов—Түүнийг Амюлек хүлээн авч, мөн тэд хоёулаа Аммонайха дахь тэдэнд номлов. Ойролцоогоор МЭӨ 82 он.[/i]\n\n1 Мөн эдүгээ улиран тохиох дор Алма бичигдэж чадахааргүй олон зүйлийг Гидеоны хүмүүст зааж, тэрээр Зарахемла нутагт урьд нь хийснийхээ адилаар сүмийн журмыг тогтоосны дараа Гидеоны нутгаас эргэж ирэв, тийм ээ, тэрээр өөрийн гүйцэтгэсэн хөдөлмөрөөсөө амрахаар Зарахемла дахь гэртээ эргэж ирэв.\n\n2 Мөн тийн Нифайн ард түмний дээрх шүүгчдийн засаглалын ес дэх жил төгсөв.\n\n3 Мөнхүү улиран тохиох дор Нифайн ард түмний дээрх шүүгчдийн засаглалын аравдугаар жилийн эхэнд, Алма тэндээс одож мөн баруун зүгт аглаг буйдын захад байдаг, Сидон голын баруун тал дахь Мелек нутаг тийш аянаа хөөв.\n\n4 Мөн тэрээр өөрийн дуудагдсан байсан Бурханы тэр ариун жаягийн дагуу Мелек нутаг дахь хүмүүст зааж эхлэв; мөн тэрээр Мелекийн бүх нутаг даяар хүмүүст зааж эхлэв.\n\n5 Мөнхүү улиран тохиох дор аглаг буйдтай хиллэх нутгийн бүх хязгаараас хүмүүс түүн дээр ирэв. Мөн тэд бүх нутаг даяар баптисм хүртэв;\n\n6 Түүнчлэн тэрээр Мелек дэх ажлаа дуусгаад тэндээс одож, мөн Мелек нутгаас умардыг зорин гурав хоног аялав; мөн тэр Аммонайха гэж нэрлэгдсэн хотод ирэв.\n\n7 Эдүгээ өөрсдийн нутаг, өөрсдийн хот, тосгод, тийм ээ, бүх жижиг тосгодоо ч анх тэдгээрийг эзэмшиж асан түүний нэрээр нэрлэх нь Нифайн ард түмний заншил байв; мөн Аммонайха нутагт ч тийм байв.\n\n8 Мөнхүү улиран тохиох дор Алма Аммонайха хотод ирээд, тэрээр тэдэнд Бурханы үгийг номлож эхлэв.\n\n9 Эдүгээ Аммонайха хотын хүмүүсийн зүрх сэтгэлд Сатан агуу зайг эзэлсэн байв; тиймийн тул тэд Алмагийн үгсийг анхааран сонссон нь үгүй.\n\n10 Гэсэн хэдий ч Бурхан Сүнсээ уг хотод байсан хүмүүсийн дээр юүлээсэй хэмээн; тэрээр түүнчлэн тэд наманчлалын төлөө баптисм хүртэж болохыг нь зөвшөөрөөсэй хэмээн Алма бодгальдаа ихэд зүдэрч, хүчит залбирлаар Бурханаас тааллыг авахаар шаргуу гуйсан болой.\n\n11 Гэсэн хэдий ч, тэд зүрх сэтгэлээ хатууруулж, түүнд хэлсэн нь: Болгоогтун, чи бол Алма гэдгийг бид мэднэ; мөн чи бол уламжлалынхаа дагуу уг нутгийн олон хэсэгт өөрийн байгуулсан сүмийн дээрх дээд прист гэдгийг бид мэднэ; мөн бид танай сүмийнх бус, мөн бид тийм мунхаг уламжлалд итгэдэггүй.\n\n12 Мөн эдүгээ бид танай сүмийнх биш учраас чи бидний дээр хүчгүйг чинь бид мэднэ; мөн чи шүүгчийн суудлыг Нифайхад дамжуулан өгсөн; тиймийн тул чи бидний дээрх ерөнхий шүүгч биш.\n\n13 Эдүгээ хүмүүс ийн хэлж, мөн түүний бүх үгийг сөрж, түүнийг доромжлон, түүний дээр нулимж, мөн түүнийг хотоосоо зайлуулсны дараа, тэрээр тэндээс одож мөн Аарон гэж нэрлэгдсэн хотын зүг аянаа хөөв.\n\n14 Мөнхүү улиран тохиох дор тэрээр Аммонайха хотод байсан хүмүүсийн ёс бусын учир их шаналал мөн сэтгэлийн тарчлалыг туулан, тэрээр харуусалдаа дарагдан цааш аялж явтал, улиран тохиох дор Алма тийн харуусалд дарагдан байтал, болгоогтун Их Эзэний тэнгэр элч түүнд үзэгдэж, өгүүлсэн нь:\n\n15 Адислагдсан болой та, Алма; тиймийн тул, тэргүүнээ өргө мөн баясагтун, учир нь танд баясах агуу шалтгаан буй; учир нь та Бурханаас анхныхаа захиасыг хүлээн авсан тэр цагаас хойш түүний зарлигуудыг сахихад итгэлтэй байсан болой. Болгоогтун, уг захиасыг танд хүргэсэн нь би байсан билээ.\n\n16 Мөн болгоогтун, таныг Аммонайха хотод эргэн очиж, мөн уг хотын хүмүүст дахин номло хэмээн танд зарлиглахаар илгээгдсэн болой би; тийм ээ, тэдэнд номлогтун. Тийм ээ, тэд наманчлахгүй аваас Их Эзэн Бурхан тэднийг устгах болно гэдгийг тэдэнд хэлэгтүн.\n\n17 Учир нь болгоогтун, тэд таны хүмүүсийн эрх чөлөөг устгаж болохын тулд тэд энэ цагт бодолхийлнэ, (учир нь Их Эзэн ийн хэлнэм) энэ нь өөрийнхөө хүмүүст өгсөн түүний тогтоолууд, шүүлтүүд, мөн зарлигуудын эсрэг болой.\n\n18 Эдүгээ улиран тохиох дор Алма Их Эзэний тэнгэр элчээс захиасыг хүлээн авсныхаа дараа тэрээр Аммонайха нутгийн зүг даруй буцаж очив. Мөн тэрээр уг хотод өөр нэг замаар, тийм ээ, Аммонайха хотын өмнөдөд байх замаар нэвтэрсэн бөлгөө.\n\n19 Мөн тэрээр хотод орохдоо өлсөж байв, мөн тэрээр нэгэн эрд хэлэв: Бурханы даруухан үйлчлэгчид та идэх юм өгнө үү?\n\n20 Мөн сайхь эр түүнд хэлэв: Би бол Нифай үндэстэн, мөн та бол Бурханы ариун бошиглогч гэдгийг би мэднэ, учир нь тэнгэр элчийн: Та хүлээн авах болно хэмээн үзэгдлээр хэлсэн тэр хүн бол та болой. Тиймийн тул, надтай хамт гэрт минь оч, мөн би тантай хүнсээ хуваая; мөн та надад болон миний гэрийнхэнд адислал байх болно гэдгийг би мэднэ.\n\n21 Мөнхүү улиран тохиох дор мөнөөх хүн түүнийг гэртээ хүлээн авав; мөн тэр хүн Амюлек хэмээх нэртэй байв; мөн тэрээр талх, мах авчирч мөн Алмагийн өмнө тавив.\n\n22 Мөнхүү улиран тохиох дор Алма талхыг идэж цадав; мөн тэрээр Амюлекийг мөн түүний гэрийнхнийг адислав, мөн тэрээр Бурханд талархал илэрхийлэв.\n\n23 Мөн тэр идэж мөн цадсаныхаа дараа Амюлект хэлсэн нь: Би бол Алма, мөн энэ нутаг даяарх Бурханы сүмийн дээрх дээд прист.\n\n24 Мөн болгоогтун, би илчлэлийн болон бошиглолын суу билгийн дагуу, Бурханы үгийг энэ бүх хүний дунд номлохоор дуудагдсан; мөн би энэ нутагт байсан мөн тэд намайг хүлээж аваагүй, харин тэд намайг хөөсөн ба би үүрд энэ нутагт араа харуулах гэж байв.\n\n25 Гэвч болгоогтун, би дахин эргэж мөн энэ хүмүүст бошиглох ёстой хэмээн, тийм ээ, мөн тэдний алдсуудын талаар тэдний эсрэг гэрчлэхээр зарлигдуулсан билээ.\n\n26 Мөн эдүгээ, Амюлек, та намайг хооллож мөн гэртээ оруулсан учир адислагдсан билээ та; учир нь би олон хоног мацаг барьснаас өлссөн байв.\n\n27 Мөн Алма хүмүүст номлож эхлэхийн өмнө тэрээр олон хоног Амюлектэй үлдэв.\n\n28 Мөнхүү улиран тохиох дор хүмүүс алдсууддаа улам бүр лавширч байв.\n\n29 Мөн үг Алмад ирж хэлрүүн: Явагтун; мөн түүнчлэн миний зарц Амюлект хэл, явж мөн энэ хүмүүст ийн бошиглогтун, хэлрүүн—Наманчлагтун та нар, учир нь Их Эзэн ийн хэлнэ, та нар наманчлахгүй аваас би энэ хүмүүст уур хилэндээ зочлох болно; тийм ээ, мөн би догшин хилэнгээ холдуулах нь үгүй.\n\n30 Мөн Алма, мөн түүнчлэн Амюлек Бурханы үгсийг тэдэнд тунхаглахаар хүмүүсийн дунд явав; мөн тэд Ариун Сүнсээр дүүргэгдсэн байв.\n\n31 Мөн тэдэнд хүч өгөгдсөн байв, үүний хэрээр тэд гянданд хоригдох нь боломжгүй болсон аж; бас хэн ч тэднийг алах боломжгүй байсан аж; гэсэн хэдий ч тэд хүлэгдэж мөн шоронд хаягдах хүртлээ өөрсдийн хүчийг хэрэглэсэнгүй. Эдүгээ, энэ нь Их Эзэн өөрийн хүчийг тэднээр үзүүлж болохын тулд хийгдсэн бөлгөө.\n\n32 Мөнхүү улиран тохиох дор тэд явж мөн Их Эзэний тэдэнд өгсөн тэрхүү сүнс болон хүчний дагуу хүмүүст номлож мөн бошиглож эхлэв.\n\n", "alma 9": "Аммонайха нутагт байсан хүмүүст тунхагласан Алмагийн үгс, мөн түүнчлэн Амюлекийн үгс оршвой. Мөн түүнчлэн тэд шоронд хаягдаж, мөн тэдэнд байсан Бурханы гайхамшигт хүчээр чөлөөлөгдөв, Алмагийн цэдгийн дагуу оршвой.\n\n9–14-р бүлэгт агуулагдав.\n\n[center][font_size=26]Бүлэг 9[/font_size][/center]\n\n[i]Аммонайхагийн хүмүүст Алма наманчлахыг зарлиглав—Их Эзэн эцсийн өдрүүдэд леменчүүдэд нигүүлсэнгүй хандах болно—Хэрэв нифайчууд гэрлийг орхивол, тэд леменчүүдээр устгагдах болно—Бурханы Хүү удахгүй ирнэ—Тэрээр наманчилж, баптисм хүртэн, мөн Өөрийнх нь нэрэнд итгэдэг тэднийг гэтэлгэх болно. Ойролцоогоор МЭӨ 82 он.[/i]\n\n1 Мөн үүнчлэн, Алма би, Амюлекийг авч мөн яваад, дахин энэ хүмүүст буюу Аммонайха хотод байсан хүмүүст номлохыг Бурханаар зарлигдуулсан учир, улиран тохиох дор намайг тэдэнд номлож эхлэхэд тэд надтай ийн маргаж эхлэв, өгүүлсэн нь:\n\n2 Чи хэн билээ? Бид нэг хүний гэрчлэлд, тэрээр бидэнд дэлхий оршин тогтнохоо болино хэмээн номлож байхад ч гэсэн итгэнэ хэмээн чи бодно уу?\n\n3 Эдүгээ тэд өөрсдийн ярьсан үгсээ ойлгосон нь үгүй; учир нь тэд дэлхий тогтнохоо болино гэдгийг мэдсэнгүй.\n\n4 Мөн тэд түүнчлэн хэлэв: Хэрэв чи энэ агуу хот нэг өдрийн дотор устгагдах болно хэмээн бошиглосон ч бид чиний үгсэд итгэхгүй.\n\n5 Эдүгээ тэд Бурхан тийм гайхамшигт ажлуудыг хийж чаддагийг мэдсэнгүй, учир нь тэд зүрх сэтгэл нь хатуу мөн гөжүүд хүмүүс байв.\n\n6 Мөн тэд хэлэв: Энэ хүмүүсийн дунд тийм агуу бөгөөд гайхамшигт зүйлсийн үнэнийг тэдэнд тунхаглуулахаар нэг хүнээс илүү эрх мэдэлтнийг үл илгээгч, Бурхан гэгч хэн бэ?\n\n7 Мөн тэд надад гар хүрэхээр урагш дөхөв; гэвч болгоогтун, тэд тэгсэнгүй. Мөн би тэдэнд тунхаглахаар зоригтойгоор зогсов, тийм ээ, би тэдэнд зоригтойгоор гэрчилж, хэлсэн нь:\n\n8 Болгоогтун, ай ёс бус мөн тэрс үеийнхэн та нар, эцэг өвгөдийнхөө уламжлалыг та нар хэрхэн мартав; тийм ээ, та нар Бурханы зарлигуудыг хэчнээн хурдан мартав аа.\n\n9 Та нар бидний өвөг болох Лихай, Бурханы мутраар Иерусалимаас гарган авчрагдсаныг санахгүй байна гэж үү? Тэд бүгд аглаг буйд дундуур түүгээр удирдагдсаныг та нар санахгүй байна гэж үү?\n\n10 Мөн тэрээр хэчнээн удаа бидний эцэг өвгөдийг дайснуудынх нь гараас чөлөөлж, мөн тэднийг бүр ах дүүсийнх нь гараар устгагдахаас хадгалан хамгаалсныг ийм хурдан мартсан гэж үү, та нар?\n\n11 Тийм ээ, мөн хэрэв түүний зүйрлэшгүй хүч, мөн түүний нигүүлсэл, мөн бидэнд хандах түүний тэсвэр тэвчээр байгаагүйсэн бол, бид энэ цаг үеэс хамаагүй урьд дэлхийн гадаргуу дээрээс зайлшгүй арчигдах байсан, мөн төгсгөлгүй зовлон мөн гаслангийн байдалд оноогдох нь болзошгүй байх байсан ажгуу.\n\n12 Болгоогтун, эдүгээ тэрээр наманчлахыг та нарт зарлиглаж байна хэмээн би та нарт хэлж байна; мөн та нар наманчлахгүй аваас та нар Бурханы хаант улсыг яасан ч өвлөж чадахгүй. Гэвч болгоогтун, энэ нь бүгд биш—тэрээр та нарт наманчлахыг зарлигласан, эсвээс тэр та нарыг дэлхийн гадаргуу дээрээс бүрмөсөн устгах болно; тийм ээ, тэрээр та нарт уур хилэндээ зочлох болно, мөн догшин хилэнгээ тэрээр орхихгүй байх болно.\n\n13 Болгоогтун, тэрээр Лихайд ярьж: Та нар миний зарлигуудыг сахихынхаа хэрээр уг нутагт дэгжих болно хэмээсэн үгсийг та нар санахгүй байна гэж үү? Мөн үүнчлэн: Та нар миний зарлигуудыг сахихгүй байхынхаа хэрээр Их Эзэний оршихуйгаас тусгаарлагдах болно гэж хэлэгдсэн байдаг билээ.\n\n14 Эдүгээ леменчүүд Бурханы зарлигуудыг сахиагүйнхээ хэрээр, тэд Их Эзэний оршихуйгаас тусгаарлагдаад байгаа гэдгийг та нар санаасай хэмээнэ би. Эдүгээ Их Эзэний үг энэ зүйлд нотлогдож, мөн леменчүүд уг нутаг дахь зөрчлүүдийнхээ эхлэлээс л түүний оршихуйгаас тусгаарлагдаад буйг бид харж байна.\n\n15 Гэсэн хэдий ч би та нарт хэлнэ, хэрэв та нар нүглүүддээ үлдвэл шүүлтийн өдөр тэдний хувьд та нарынхаас илүү тэвчиж болмоор байх болно, тийм ээ, мөн та нар наманчлахаас бусдаар бол, бүр энэ амьдралд ч тэдний хувьд та нарынхаас илүү тэвчиж болмоор байх болно.\n\n16 Учир нь леменчүүдэд өгөхөөр сунгагдсан олон амлалт байдаг; учир нь тэдний эцэг өвгөдийн уламжлалуудын улмаас тэд үл мэдэх байдалд үлдэхэд хүрчээ; тиймийн тул Их Эзэн тэдэнд нигүүлсэнгүй хандаж мөн уг нутагт тэдний оршихыг нь уртасгах болно.\n\n17 Мөн тэд хэзээ нэгэн цагт түүний үгсэд итгэхэд, эцэг өвгөдийнх нь уламжлалууд нь зөв бус гэдгийг мэдэхэд авчрагдана; мөн тэдний олон нь аврагдах болно, учир нь Их Эзэн өөрийнх нь нэрийг дууддаг тэд бүгдэд нигүүлсэнгүй хандах болно.\n\n18 Гэвч болгоогтун, хэрэв та нар ёс бус байдалдаа хэвээр үлдвэл энэ нутаг дахь та нарын өдрүүд уртасгагдах нь үгүй гэдгийг би та нарт хэлнэ, учир нь леменчүүд та нарын дээр илгээгдэх болно; мөн хэрэв та нар наманчлахгүй аваас тэд та нарын мэдээгүй үед чинь ирэх болно, мөн та нар бүрмөсөн устгагдах устгалаар зочлогдох болно; мөн энэ нь Их Эзэний догшин хилэнгийн дагуу байх болно.\n\n19 Учир нь алдастаа амьдраад өөрийнх нь хүмүүсийг устгахыг тэрээр та нарт үл зөвшөөрөх болно. Би та нарт хэлнэ, Үгүй; Их Эзэн Бурханаас нь тийм их гэрэл мөн тийм их мэдлэг тэдэнд өгөгдсөний дараа, тэд нүгэлд мөн зөрчилд унана гэж байх аваас, тэрээр Нифайн хүмүүс гэж нэрлэгдсэн өөрийнх нь бүх хүнийг устгахыг леменчүүдэд зөвшөөрөх нь дээр гэж үзэх болно;\n\n20 Тийм ээ, Их Эзэний их тааллыг хүртсэн хүмүүс байсны дараа; тийм ээ, бусад бүх үндэстэн, ястан, хэлтэн болон ард түмнээс илүүтэйгээр тааллыг хүртсэний дараа; өөрсдийнх нь хүсэл, өөрсдийнх нь итгэл, мөн залбирлуудын дагуу, байсан, байгаа, мөн байх тэдгээр бүх зүйл өөрсдөд нь мэдүүлэгдсэний дараа;\n\n21 Бурханы Сүнсээр зочлогдсоны; тэнгэр элч нартай ярилцсаны дараа, мөн Их Эзэний дуу хоолой өөрсдөд нь ярьсны дараа; мөн бошиглолын суу билиг, илчлэлийн суу билиг, мөн түүнчлэн олон бэлэг, хэлнүүдээр ярих бэлэг, номлох бэлэг, мөн Ариун Сүнсний бэлэг, мөн орчуулгын бэлгийг авсны дараа;\n\n22 Тийм ээ, Их Эзэний мутраар Иерусалим нутгаас Бурханаар гаргагдсаны дараа; өлсгөлөнгөөс, мөн өвчнүүдээс, мөн бүх төрлийн зүйл бүрийн эмгэгээс аврагдсаны дараа; мөн тэд устгагдахгүй байж болохын тулд тулаанд хүчтэй болсны дараа; цагаас цагт боолчлолоос гарган авчрагдсаны дараа, мөн эдүгээг хүртэл хамгаалагдаж мөн хадгалагдсаны дараа; мөн тэд бүх төрлийн зүйлээр баян болтлоо дэгжээгдсэний дараа—\n\n23 Мөн эдүгээ болгоогтун би та нарт хэлнэ, хэрэв Их Эзэний мутраас ийм олон адислалыг хүлээн авсан энэ хүмүүс, тэдэнд байх гэрэл мөн мэдлэгийн эсрэг зөрчил үйлдэх аваас, би та нарт хэлнэ, хэрэв энэ байдал тохиовол, хэрэв тэд зөрчилд унах аваас, тэднийг бодвол леменчүүдийн хувьд илүү тэвчиж болмоор байх болно.\n\n24 Учир нь болгоогтун, Их Эзэний амлалтууд леменчүүдэд өгөгдөхөөр сунгагдсан байдаг, гэвч хэрэв та нар зөрчил үйлдвэл тэдгээр нь та нарт хүртээлгүй; учир нь хэрэв та нар түүнийг эсэргүүцвэл та нар дэлхийн гадаргуу дээрээс бүрмөсөн устгагдах болно хэмээн Их Эзэн тодорхойгоор амлаж мөн чандлан тогтоосон биш гэж үү?\n\n25 Мөн эдүгээ та нар устгагдахгүй байж болох энэхүү шалтгааны учир, Их Эзэн өөрийн хүмүүсээс олонд нь зочлуулахаар тэнгэр элчээ илгээж, мөн тэд явж мөн энэ хүмүүст хүчтэйгээр ийн хашхирах ёстой хэмээн тэдэнд зарласан болой, өгүүлсэн нь: Наманчлагтун та нар, учир нь тэнгэрийн хаант улс ойрхон байна;\n\n26 Мөн үүнээс олон бус өдрийн дараа Бурханы Хүү сүр жавхландаа ирэх болно; мөн түүний алдар суу нь ач ивээл, тэгш эрх, мөн үнэнээр дүүрэн, тэвчээр, нигүүлсэл, мөн тэсвэрээр дүүрэн, өөрийн хүмүүсийн гуйлтыг сонсохдоо мөн тэдний залбирлуудад хариулахдаа түргэн, Эцэгийн Төрсөн Ганцын алдар суу байх болно.\n\n27 Мөн болгоогтун, тэрээр өөрийнх нь нэрэнд итгэх итгэлээр наманчлалын төлөө баптисм хүртэх тэднийг гэтэлгэхээр ирэх болно.\n\n28 Тиймийн тул, та нар Их Эзэний замыг бэлтгэцгээ, учир нь бүх хүмүүн өөрсдийн ажлын шагналыг хадан авах тэр цаг ойрхон байна, тэдгээр нь ямар байсны дагуу—хэрэв тэдгээр нь зөв шударга байсан бол тэд Есүс Христийн хүч мөн чөлөөлөлтийн дагуу, сүнсэндээ авралыг хадан авах болно; мөн хэрэв тэдгээр нь хилэнцэт байсан бол тэд чөтгөрийн хүч мөн боолчлолын дагуу, бодгальдаа ялыг хадан авах болно.\n\n29 Эдүгээ болгоогтун, энэ бол хүмүүст хашхирах тэнгэр элчийн захиас билээ.\n\n30 Мөн эдүгээ, хайрт ах дүү нар минь, учир нь та нар миний ах дүүс, мөн та нар хайрт гэгдвэл зохино, мөн та нар наманчлалд нийцэх тэр үйлүүдийг гаргавал зохино, яагаад гэвэл та нарын зүрх сэтгэл Бурханы үгийн эсрэг дэндүү хатуурсан байна, мөн та нар алдагдсан мөн унасан хүмүүс байгаа учир болой.\n\n31 Эдүгээ улиран тохиох дор Алма намайг эдгээр үгийг ярихад, болгоогтун, өөрсдөд нь тэд бол хатуу зүрх сэтгэлтэй мөн гөжүүд хүмүүс хэмээн хэлсний учир уг хүмүүс надад хилэгнэсэн бөлгөө.\n\n32 Мөн түүнчлэн би өөрсдөд нь тэд бол алдагдсан мөн унасан хүмүүс байсныг хэлсэн учир тэд надад уурлаж, мөн тэд намайг шоронд хаяж болохын тулд надад гар хүрэхийг оролдов.\n\n33 Гэвч улиран тохиох дор Их Эзэн тэр цагт намайг барьж мөн шоронд хийхийг тэдэнд зөвшөөрсөнгүй.\n\n34 Мөнхүү улиран тохиох дор Амюлек явж мөн урагшлан зогсож, мөн түүнчлэн тэдэнд номлож эхлэв. Мөн эдүгээ Амюлекийн үгс бүгд бичигдээгүй, гэсэн хэдий ч түүний үгсийн нэг хэсэг нь энэ номд бичиглэгдсэн болой.\n\n", "alma 10": "[center][font_size=26]Бүлэг 10[/font_size][/center]\n\n[i]Лихай Манассегаас гаралтай—Алмаг халамжил гэсэн тэнгэр элчийн зарлигийг Амюлек давтан өгүүлэв—Зөв шударгыг үйлдэгчдийн залбирлууд хүмүүсийг хэлтрүүлэгдэхэд хүргэдэг—Зөв шударга бус хуульчид мөн шүүгчид хүмүүсийн устгалын суурийг тавьдаг. Ойролцоогоор МЭӨ 82 он.[/i]\n\n1 Эдүгээ Аммонайха нутагт байсан хүмүүст Амюлекийн номлосон тэр үгс нь эдгээр болой, хэлсэн нь:\n\n2 Би бол Амюлек; би бол Аминадайн удам болох тэр Ишмэилийн хүү асан Гиддонахын хүү билээ; мөн ариун сүмийн ханан дээр Бурханы хуруугаар бичигдсэн бичгийг хөрвүүлсэн мөнхүү тэр Аминадай бөлгөө.\n\n3 Мөн Аминадай нь ах нарынхаа гараар Египетэд худалдагдсан Иосефын хүү асан Манассегийн удам болох, Иерусалим нутгаас гарч ирсэн тэр Лихайн хүү Нифайн үр удам билээ.\n\n4 Мөн болгоогтун, түүнчлэн намайг мэддэг тэр бүгдийн дунд би нэр хүндээр багагүй хүн; тийм ээ, мөн болгоогтун, би олон төрөл садан мөн найзуудтай, мөн түүнчлэн би өөрийн гарын хөдөлмөрөөр их баялаг олж авсан билээ.\n\n5 Гэсэн хэдий ч, энэ бүгдийн эцэст, би Их Эзэний замууд мөн түүний нууцууд мөн гайхамшигт хүчний тухайд ихийг хэзээ ч мэдэж байсангүй. Би эдгээр зүйлийн тухайд ихийг хэзээ ч мэдэж байгаагүй гэж хэлсэн; гэвч болгоогтун, би буруу хэлжээ, учир нь би түүний нууцууд мөн түүний гайхамшигт хүчнээс ихийг үзсэн; тийм ээ, бүр энэ хүмүүсийн амийг хамгаалахыг нь буюу.\n\n6 Гэсэн хэдий ч, би зүрх сэтгэлээ хатууруулсан, учир нь би олон удаа дуудагдсан боловч би сонсохыг хүсээгүй; тиймийн тул би эдгээр зүйлийн талаар мэдэж байсан боловч мэдэхийг хүссэнгүй; тиймийн тул бүр шүүгчдийн засаглалын аравдугаар оны энэхүү долоодугаар сарын дөрөв дэх өдрийг хүртэл би зүрх сэтгэлийнхээ ёс бусаар Бурханыг эсэргүүцсээр байсан билээ.\n\n7 Би ойрын садантайгаа уулзахаар явж байтал, болгоогтун, Их Эзэний тэнгэр элч надад үзэгдэж мөн хэлэв: Амюлек, гэртээ эргэж харь, учир нь та Их Эзэний бошиглогчийг хооллох болно; тийм ээ, Бурханаас сонгогдсон хүн болох тэр ариун хүнийг; учир нь тэр энэ хүмүүсийн нүглүүдийн учир олон өдөр мацаг барьсан, мөн тэрээр өлссөн, мөн та түүнийг гэртээ хүлээн авч мөн түүнийг хооллох болно, мөн тэр таныг болон танай гэрийнхнийг адислах болно; мөн Их Эзэний адислал таны болон танай гэрийнхний дээр байх болно.\n\n8 Мөнхүү улиран тохиох дор би тэнгэр элчийн дуу хоолойг дагаж, мөн гэрийнхээ зүг эргэв. Мөн би тийш явж байтал тэнгэр элчийн надад: Та гэртээ хүлээн авах болно гэж хэлсэн тэр хүнийг би олсон—мөн болгоогтун тэр нь Бурханы зүйлсийн талаар та нарт сая ярьж байсан мөнхүү тэр хүн билээ.\n\n9 Мөн тэр бол ариун хүн гэдгийг тэнгэр элч надад хэлсэн; иймийн тул тэр бол ариун хүн гэдгийг би мэднэ, яагаад гэвэл энэ нь Бурханы тэнгэр элчээр хэлэгдсэн болой.\n\n10 Мөн үүнчлэн, түүний тухайлан гэрчилсэн зүйлс үнэн гэдгийг би мэднэ; учир нь болгоогтун би та нарт хэлнэ, Их Эзэн амьдын адил, үүний адил тэрээр эдгээр зүйлийг надад мэдүүлэхээр өөрийн тэнгэр элчийг илгээсэн юм; мөн энэ Алмаг миний гэрт амьдарч байх зуур тэрээр үүнийг хийсэн болой.\n\n11 Учир нь болгоогтун, тэрээр миний гэрийнхнийг адисалсан, тэр намайг адисалсан, мөн миний эмэгтэйчүүдийг, хүүхдүүдийг минь, мөн миний эцэг болон төрөл төрөгсдийг минь, тийм ээ, бүр миний бүх төрөл саданг тэрээр адисалсан билээ, мөн Их Эзэний адислал түүний ярьсан үгсийн дагуу бидний дээр байв.\n\n12 Мөн эдүгээ, Амюлек эдгээр үгийг ярихад хүмүүс гайхширч эхлэв, тэдний буруутгагдаж байсан тэр зүйлийг, мөн түүнчлэн ирэх тэдгээр зүйлийг, өөрсдөд нь байсан тэрхүү бошиглолын суу билгийн дагуу гэрчилсэн нэгээс илүү гэрч байсны учир болой.\n\n13 Гэсэн хэдий ч, тэд тэднийг хийсэн гэж харагдуулах эсвээс тэдний эсрэг гэрчлэх тэр гэмт хэргийн дагуу тэд хуулийн дагуу шүүгдэж болохын тулд мөн тэд алагдаж эсвээс шоронд хаягдаж болохын тулд, шүүгчдэдээ тэднийг хүргэж болохын тул, тэд тэдний эсрэг гэрчийг олж болохын тулд, өөрсдийн башир аргуудаар үгээр нь тэднийг буруутгаж болохын тулд тэднийг шалгаахыг бодсон зарим нь тэдний дунд байв.\n\n14 Эдүгээ тэднийг устгахыг эрэлхийлсэн тэд нь хуульчид болох тэдгээр, шүүгчдийн өмнө хүмүүсийн гэмт хэргүүдийг шүүх хурал дээр эсвээс шүүх хурлын үеэр хуулийг хэрэгжүүлэхээр хүмүүсээр томилогдсон эсвээс хөлслөгдсөн тэр хүмүүс байсан бөлгөө.\n\n15 Эдүгээ эдгээр хуульч нь хүмүүсийн бүх башир арга мөн заль мэхэнд суралцсан байв; мөн ингэсэн нь мэргэжилдээ чадамгай байж болох тэрхүү боломжийг тэдэнд олгож байв.\n\n16 Мөнхүү улиран тохиох дор тэд Амюлекийг шалгааж эхлэв, ингэснээр тэд түүний үгсийг зөрөлдүүлэх юм уу түүний ярих үгсийг хооронд нь нийцэхгүй болгож болохын тулд буюу.\n\n17 Эдүгээ тэд Амюлек өөрсдийнх нь төлөвлөгөөг мэдэж чадна гэдгийг мэдсэнгүй. Гэвч улиран тохиох дор тэд түүнийг шалгааж эхлэхэд, тэрээр тэдний бодлыг ойлгож, мөн тэр тэдэнд хэлэв: Ай ёс бус болон тэрс үеийнхэн та нар, хуульчид мөн хоёр нүүртнүүд та нар, учир нь та нар чөтгөрийн суурийг тавьж байна; учир нь та нар Бурханы ариун хүмүүсийг барих хавх болон занга тавьж байна.\n\n18 Та нар зөв шударгын замуудыг гажуудуулахаар мөн бүр энэ хүмүүсийн бүрмөсөн устгалд хүргэх Бурханы хилэнг толгой дээрээ доош авчрах төлөвлөгөөнүүдийг гаргаж байна.\n\n19 Тийм ээ, бидний сүүлчийн хаан асан Мозая зөвөөр хэлсэн, тэрээр хаант улсыг өгөх гэж байх үедээ үүнийг шилжүүлэн өгөх хэн ч үгүй байснаас, энэ хүмүүсийг өөрсдийн саналаар засаглагдахаар болгоод—тийм ээ, хэрэв энэ хүмүүсийн санал алдсыг сонгох тэр цаг ирэх аваас, тодруулбал, хэрэв энэ хүмүүс зөрчилд унах тэр цаг ирвэл, тэд устгалд бэлэн болон боловсорч гүйцсэн байна хэмээн тэрбээр зөвийг хэлсэн авай.\n\n20 Мөн эдүгээ Их Эзэнд та нарын алдсуудыг шүүх шалтгаан байгааг би та нарт хэлнэ; тэрээр энэ хүмүүст тэнгэр элч нарынхаа дуу хоолойгоор: Наманчлагтун та нар, наманчлагтун, учир нь тэнгэрийн хаант улс ойрхон байна хэмээн хашхирах шалтгаан байгаа болой.\n\n21 Тийм ээ, тэрээр тэнгэр элч нарынхаа дуу хоолойгоор: Би мутартаа тэгш эрх мөн шударга ёсыг барин өөрийн хүмүүсийн дунд доошлон ирэх болно хэмээн хашхирах шалтгаан байгаа ажгуу.\n\n22 Тийм ээ, мөн хэрэв энэ нутагт одоо байгаа зөв шударгыг үйлдэгчдийн залбирлууд үгүй байсан бол, та нар бүр одоо ч бүрмөсөн сүйрэх устгалаар зочлогдох байсныг би та нарт хэлнэ; гэвч энэ нь Ноагийн өдрүүдэд хүмүүст ирсэн шиг үерээр байх нь үгүй, харин энэ нь өлсгөлөнгөөр, тахлаар мөн илдээр байх болно.\n\n23 Гэвч зөв шударгыг үйлдэгчдийн залбирлуудын улмаас та нар хэлтрүүлэгдээд байгаа болой; эдүгээ тиймийн тул, хэрэв та нар зөв шударгыг үйлдэгчдийг өөрсдийнхөө дундаас зайлуулах аваас Их Эзэн мутраа хойш татахгүй; харин тэрээр догшин хилэндээ та нарын эсрэг гарч ирэх болно; тэгээд та нар өлсгөлөнгөөр, тахлаар, мөн илдээр цохигдох болно; мөн та нар наманчлахгүй аваас тэр цаг ойртож байна.\n\n24 Мөн эдүгээ улиран тохиох дор хүмүүс Амюлект улам уурлаж, мөн тэд хашхиралдаж, өгүүлсэн нь: Энэ хүн бидний шударга хуулиудыг мөн бидний сонгосон мэргэн хуульчдыг доромжилж байна.\n\n25 Гэвч Амюлек гараа урагш сунган, мөн тэдэнд илүү хүчтэйгээр хашхирч, хэлсэн нь: Ай ёс бус болон тэрс үеийнхэн та нар, Сатан та нарын зүрх сэтгэлд яагаад ийм их байрыг эзлэв? Яригдсан үгсийг үнэний нь дагуу та нарт ойлгуулахгүй байхын тулд, тэрээр та нарын дээр нүдийг чинь харалган болгохоор хүчтэй байж болохын тулд та нар өөрсдөө яагаад түүнд бууж өгөв?\n\n26 Учир нь болгоогтун, би та нарын хуулийн эсрэг гэрчилсэн гэж үү? Та нар эс ойлгоно; намайг хуулийн чинь эсрэг ярьсан гэж та нар хэлнэ; гэвч би тэгсэнгүй; харин би хуулийг чинь дэмжин, та нарыг буруутган ярьсан билээ.\n\n27 Мөн эдүгээ болгоогтун, энэ хүмүүсийн устгалын суурь нь танай хуульчид мөн шүүгчдийн зөв шударга бус байдлаар тавигдаж эхэлж байна гэдгийг би та нарт хэлнэ.\n\n28 Мөн эдүгээ улиран тохиох дор Амюлек эдгээр үгийг ярихад хүмүүс түүний эсрэг хашхиралдаж, өгүүлсэн нь: Эдүгээ бид энэ хүн чөтгөрийн хүүхэд гэдгийг мэдлээ, учир нь тэр бидэнд худал хэллээ; учир нь тэр бидний хуулийн эсрэг ярьсан. Мөн эдүгээ тэр үүний эсрэг яриагүй хэмээн хэлж байна.\n\n29 Мөн үүнчлэн, тэрээр бидний хуульчдыг мөн бидний шүүгчдийг доромжлов.\n\n30 Мөн улиран тохиох дор уг хуульчид, хүмүүс түүний эсрэг эдгээр зүйлийг санахын тулд тэдний зүрх сэтгэлд үүнийг оруулав.\n\n31 Мөн тэдний дунд Зиезром гэж нэрлэгдсэн нэгэн байв. Эдүгээ тэр нь Амюлек болон Алмаг буруутгах тэдний дунд хамгийн нөлөө бүхий нэгэн байв; тэрээр хүмүүсийн дунд их ажил хэргийг хийдэг байсан учир тэдний дундаас хамгийн мэргэжсэн нэгэн байв.\n\n32 Эдүгээ энэ хуульчдын эрмэлзэл нь баяжих явдал байв; мөн тэд ажлынхаа дагуу баяждаг байлаа.\n\n", "alma 11": "[center][font_size=26]Бүлэг 11[/font_size][/center]\n\n[i]Нифайчуудын мөнгөний тогтолцоо тайлбарлагдав—Амюлек Зиезромтой маргалдав—Христ нүгэлдээ буй хүмүүсийг аврахгүй—Зөвхөн тэнгэрийн хаант улсыг өвлөдөг тэд л аврагддаг—Бүх хүмүүн үхэшгүй байдалд босох болно—Амилуулалтын дараа үхэл гэж үгүй. Ойролцоогоор МЭӨ 82 он.[/i]\n\n1 Эдүгээ Мозаягийн хуулинд, хуулийн шүүгч байсан хүн бүр, өөрөөр хэлбэл шүүгчид байхаар томилогдсон тэд өөрсдийнх нь өмнө шүүгдэхээр авчрагдсан тэднийг шүүхээр хөдөлмөрлөсөн тэр цагийнхаа дагуу хөлс авах ёстой хэмээсэн байлаа.\n\n2 Эдүгээ хэрэв хүн өөр нэгэнд өртэй, мөн тэр тавьсан өрөө төлөхгүй бол, тэрээр шүүгчид мэдүүлэгддэг байв; мөн шүүгч эрх мэдлээ ашиглан үйлдэж, мөн уг хүнийг өөрийн өмнө авчруулахаар албан тушаалтнуудыг илгээдэг байв; мөн тэрээр уг хүнийг хуулийн, мөн түүний эсрэг өгөгдсөн нотолгоонуудын дагуу шүүж, мөн тийн уг хүн тавьсан өрөө төлөхөөр албадуулж, эсвээс хөрөнгөөсөө хураалгаж, эсвээс хулгайч мөн дээрэмчин хэмээгдэн хүмүүсийн дундаас зайлуулагддаг байсан ажгуу.\n\n3 Мөн шүүгч цагийнхаа дагуу өөрийн хөлсийг авдаг—өдөрт нэг алтан синайн, эсвэл нэг алтан синайнтай тэнцэх нэг мөнгөн сенамыг буюу; мөн энэ нь өгөгдсөн хуулийн дагуу бөлгөө.\n\n4 Эдүгээ дараах нь үнэ цэнийх нь дагуу алт болон мөнгөн өөр өөр зооснуудын нэрс буюу. Мөн уг нэрс нифайчуудаар өгөгджээ, учир нь тэд Иерусалимд байсан иудейчүүдийн маягаар тооцоолдоггүй байсан аж; бас иудейчүүдийн маягаар хэмждэг ч үгүй байв; харин шүүгчдийн засаглалыг хүртэл үе болгонд, тэд хүмүүсийн бодол мөн нөхцөлийн дагуу, өөрсдийн үнэлгээ болоод өөрсдийн хэмжүүрийг өөрчилдөг байв, мөн эдгээр нь Мозая хаанаар тогтоогдсон буюу.\n\n5 Эдүгээ үнэлгээ нь ийм буюу—алтан синайн, алтан сеон, алтан шаам, алтан лимна.\n\n6 Мөнгөн синам, мөнгөн амнор, мөнгөн эзром, мөн мөнгөн онтай.\n\n7 Нэг мөнгөн синам нь нэг алтан синайнтай тэнцэж, мөн аль аль нь нэг шуудай арвайтай, мөн түүнчлэн бүх төрлийн нэг шуудай буудайтай тэнцдэг байв.\n\n8 Эдүгээ нэг алтан сеон нь хоёр синайны дайтай байв.\n\n9 Мөн нэг алтан шаам нь хоёр сеоны дайтай байв.\n\n10 Мөн нэг алтан лимна нь тэднийг бүгдийг нэгтгэсний дайтай байв.\n\n11 Мөн нэг мөнгөн амнор нь хоёр синамтай дүйцэхүйц их байв.\n\n12 Мөн нэг мөнгөн эзром нь дөрвөн синамтай дүйцэхүйц их байв.\n\n13 Мөн нэг онтай нь тэднийг бүгдийг нэгтгэсэнтэй дүйцэхүйц их байв.\n\n14 Эдүгээ энэ нь тэдний үнэлгээний бага нэгжүүд—\n\n15 Нэг шиблон нь хагас синам; тиймийн тул, нэг шиблон нь шуудай арвайн хагастай нь тэнцдэг байв.\n\n16 Мөн нэг шиблам нь хагас шиблон болно.\n\n17 Мөн нэг лиа нь хагас шиблам болно.\n\n18 Эдүгээ энэ нь тэдний үнэлгээний дагуух нэгж нь болой.\n\n19 Эдүгээ нэг алтан антион нь гурван шиблонтой тэнцдэг.\n\n20 Эдүгээ баяжих гэсэн цорын ганц зорилгын төлөө, тэд ажилласныхаа дагуу хөлсөө авдаг байсан учир, тиймийн тул, тэд өөрсдөө илүү их ажилтай байж, тэдний өмнө авчрагдсан шүүх үйл ажиллагааны дагуу мөнгө олж болохын тулд тэд хүмүүсийг зөрчилдөөнд, мөн бүх төрлийн үймээнд бас ёс бусад өдөөн хатгадаг байсан болой; тиймийн тул тэд хүмүүсийг Алма, Амюлек хоёрын эсрэг өдөөн хатгав.\n\n21 Мөн энэ Зиезром Амюлекийг шалгааж эхлэв, өгүүлсэн нь: Миний чамаас асуух хэдэн асуултад чи хариулах уу? Эдүгээ Зиезром зөв сайн болох түүнийг устгаж болохын тулд чөтгөрийн аргуудад мэргэжсэн хүн байв; тиймийн тул, тэрээр Амюлект: Миний чамд тавих асуултуудад чи хариулах уу? хэмээв.\n\n22 Мөн Амюлек түүнд хэлэв: Тийм ээ, хэрэв энэ нь надад орших Их Эзэний Сүнсний дагуу байх аваас буюу; учир нь би Их Эзэний Сүнсний эсрэг юу ч хэлэхгүй. Мөн Зиезром түүнд хэлсэн нь: Болгоогтун, энд зургаан мөнгөн онтай байна, мөн хэрэв чи Эрхэм Агуу Нэгэний оршихуйг үгүйсгэх аваас би энэ бүгдийг чамд өгөх болно.\n\n23 Эдүгээ Амюлек хэлэв: Ай тамын хүүхэд чи, юуны учир намайг уруу татнав? Зөв шударгыг үйлдэгчид иймэрхүү ямар ч уруу таталтад бууж өгдөггүйг чи мэдэх үү?\n\n24 Чи Бурхан үгүй гэдэгт итгэдэг үү? Би чамд хэлнэ, Үгүй, Бурхан байдгийг чи мэднэ, гэхдээ чи түүнээс илүүгээр ашиг хонжоог хайрладаг.\n\n25 Мөн эдүгээ Бурханы өмнө чи надад худал хэллээ. Чи тэдгээрийг надад өгөлгүй өөртөө үлдээхээр зүрх сэтгэлдээ төлөвлөж байсан ч—энэ их үнэтэй зургаан онтайг болгоогтун, би чамд өгөх болно—хэмээн чи надад хэллээ; мөн чи намайг устгах шалтаг олж болохын тулд би үнэн бөгөөд амьд Бурханыг үгүйсгэх нь чиний цорын ганц хүсэл байсан. Мөн эдүгээ болгоогтун, энэхүү их хилэнцийн төлөө чи шангаа хүртэх болно.\n\n26 Мөн Зиезром түүнд хэлэв: Үнэн бөгөөд амьд Бурхан байдаг гэж чи хэлэв үү?\n\n27 Мөн Амюлек хэлэв: Тийм ээ, үнэн бөгөөд амьд Бурхан байдаг.\n\n28 Эдүгээ Зиезром хэлсэн нь: Нэгээс илүү Бурхан байдаг уу?\n\n29 Мөн тэр, Үгүй гэж хариулав.\n\n30 Эдүгээ Зиезром түүнд тэрчлэн хэлсэн нь: Чи эдгээр зүйлийг яаж мэддэг юм бэ?\n\n31 Мөн тэр хэлсэн нь: Нэгэн тэнгэр элч надад эдгээрийг мэдүүлсэн билээ.\n\n32 Мөн Зиезром үүнчлэн хэлэв: Ирэх тэр нь хэн юм бэ? Тэр нь Бурханы Хүү мөн үү?\n\n33 Мөн тэрээр түүнд, Тийм хэмээн хэлэв.\n\n34 Мөн Зиезром түүнд үүнчлэн хэлсэн нь: Тэрээр нүгэлдээ буй өөрийн хүмүүсийг аврах уу? Мөн Амюлек хариулж мөн түүнд хэлэв: Би чамд хэлнэ, тэр тэгэхгүй, учир нь өөрийн үгийг үгүйсгэх нь түүнд боломжгүй бөлгөө.\n\n35 Эдүгээ Зиезром хүмүүст хэлсэн нь: Та нар эдгээр зүйлийг санахаа мэд; учир нь тэрээр цорын ганц Бурхан буй гэж хэллээ; гэсэн ч тэр Бурханы Хүү ирэх болно, харин тэр өөрийн хүмүүсийг аврахгүй хэмээн—Бурханд зарлиглах эрх мэдэл өөрт нь буй мэтээр ярив.\n\n36 Эдүгээ Амюлек тэрчлэн түүнд хэлэв: Болгоогтун чи худал хэлэв, учир нь чи намайг Бурханд зарлиглах эрх мэдэлтэй мэтээр ярьсан хэмээн хэлж байна, би нүгэлдээ буй өөрийн хүмүүсийг тэрээр аврахгүй хэмээн хэлсний учир болой.\n\n37 Мөн тэрээр нүгэлдээ буй тэднийг аварч чадахгүй хэмээн би та нарт дахин хэлнэ; учир нь би түүний үгийг үгүйсгэж чадахгүй мөн тэрээр цэвэр бус нэг ч зүйл тэнгэрийн хаант улсыг өвлөж чадахгүй гэж хэлсэн; тиймийн тул, та нар тэнгэрийн хаант улсыг өвлөхгүйгээр та нар хэрхэн аврагдаж чадах билээ? Тиймийн тул, та нар нүгэлдээ байхдаа аврагдаж чадахгүй.\n\n38 Эдүгээ Зиезром түүнд дахин хэлэв: Бурханы Хүү нь чухам тэрхүү Мөнхийн Эцэг юм уу?\n\n39 Мөн Амюлек түүнд хэлэв: Тийм ээ, тэр бол тэнгэр мөн газар дэлхийн, мөн тэдэнд багтах бүх зүйлийн чухамхүү тэр Мөнхийн Эцэг буюу; тэр бол эхлэл ба төгсгөл, эхнийх бөгөөд эцсийнх болой;\n\n40 Мөн тэрбээр өөрийн хүмүүсийг гэтэлгэхээр дэлхийд ирэх болно; мөн тэрээр өөрийнх нь нэрэнд итгэх тэдний зөрчлүүдийг өөр дээрээ авах болно; мөн эдгээр нь мөнх амьдралыг авах тэд болой, мөн өөр хэнд ч аврал ирэхгүй.\n\n41 Тиймийн тул ёс бусыг үйлдэгчдийн хувьд үхлийн хүлээс тайлагдахаас бусдаар, гэтэлгэл хийгдээгүй мэтээр үлдэнэ; учир нь болгоогтун, бүгд нас барагсдын дундаас босож мөн Бурханы өмнө зогсож, мөн үйлүүдийнхээ дагуу шүүгдэх тэр өдөр ирэх болно.\n\n42 Эдүгээ зуурдын биеийн үхэл гэж нэрлэгдсэн үхэл байдаг; мөн Христийн үхэл нь энэ зуурдын биеийн үхлийн хүлээсийг тайлснаар, бүгд зуурдын биеийн энэ үхлээс босгогдох болно.\n\n43 Сүнс мөн бие төгс хэлбэртээ дахин нэгдэх болно; бүр бид одоо энэ цагт байгаа шигээ, үе болон мөч аль аль нь зохих бүтэцдээ сэргээгдэх болно; мөн бид одоогийнхоо мэдэж буйн адил мэдлэгтэйгээр, мөн өөрсдийн бүх гэмийн тодорхой дурсамжтайгаар Бурханы өмнө зогсохоор аваачигдах болно.\n\n44 Эдүгээ энэ сэргээлт нь бүгдэд, настай мөн залуу аль алинд нь, боол мөн чөлөөт аль алинд нь, эрэгтэй мөн эмэгтэй аль алинд нь, ёс бусыг үйлдэгчид мөн зөв шударгыг үйлдэгчдэд аль алинд нь ирэх болно; мөн бүр тэдний толгойн үсний нэг ширхэг нь ч гээгдэхгүй болой; харин бүх зүйл одоогийнхоо адил буюу биетэй байгаагийнхаа адил төгс бүтэцдээ сэргээгдэх болно, мөн нэгэн Мөнхийн Бурхан болох Хүү Христ, мөн Эцэг Бурхан, мөн Ариун Сүнсний индрийн өмнө шүүгдэхээр авчрагдан, тэгээд өөрсдийн үйлүүд нь сайн ч бай, эсвэл хилэнцэт ч бай, тэдгээрийн дагуу шүүгдэх болно.\n\n45 Эдүгээ, болгоогтун, би чамд зуурдын биеийн үхлийн талаар мөн түүнчлэн зуурдын биеийн амилуулалтын талаар ярьсан билээ. Би чамд хэлнэ, энэ зуурдын бие үхэшгүй биед, тодруулбал үхлээс, бүр эхний үхлээс амилуулан босгогдоно, тэгснээр тэд дахин үхэж чадахгүй болно; тэдний сүнснүүд биестэйгээ хэзээ ч салгагдахгүйгээр нэгдэнэ; тэд дахин ялзралыг үзэж чадахгүй болж, тийн бүхэл бүтнээрээ сүнсний бөгөөд үхэшгүй байдалтай болно.\n\n46 Эдүгээ, Амюлек эдгээр үгийг дуусгахад хүмүүс дахин гайхширч эхлэв, мөн түүнчлэн Зиезром салгалж эхлэв. Мөн тийн Амюлекийн үгс төгсөв, өөрөөр хэлбэл миний бичиглэсэн бүхэн нь энэ буюу.\n\n", "alma 12": "[center][font_size=26]Бүлэг 12[/font_size][/center]\n\n[i]Алма Зиезромтой ярив—Бурханы нууцууд зөвхөн итгэгчдэд л өгөгдөж болно—Хүмүүс нь өөрсдийн бодол, бишрэл, үгс мөн үйлүүдээрээ шүүгддэг—Ёс бусыг үйлдэгч сүнсний үхлийг амсах болно—Зуурдын энэ амьдрал бол сорилтын хугацаа юм—Гэтэлгэлийн төлөвлөгөө нь Амилуулалтыг мөн итгэлээр дамжуулан нүглүүдийн ангижралыг улируулан тохиолгодог—Наманчлагч нь Төрсөн Ганц Хүүгээр дамжуулан нигүүлслийг авах эрхтэй. Ойролцоогоор МЭӨ 82 он.[/i]\n\n1 Эдүгээ Амюлекийн үгс Зиезромыг чимээгүй болгосныг Алма хараад, учир нь Амюлек түүнийг худал хэлж мөн өөрийг нь сүйрүүлэхээр мэхэлж байгааг олж мэдсэнийг тэрээр харсан байв, мөн өөрийн зөрчлийг ухамсарласнаас түүний салгалж эхлэхийг Алма хараад, тэрээр амаа нээж мөн Амюлекийн үгсийг батлахаар, мөн юмсыг илүүгээр тайлбарлахаар, өөрөөр хэлбэл Амюлекийн ярьснаас илүүгээр судруудыг дэлгэрэнгүй тайлбарлахаар түүнд ярьж эхлэв.\n\n2 Эдүгээ Зиезромд ярьсан Алмагийн үгс эргэн тойронд нь байсан хүмүүст дуулдав; учир нь цугларсан нь агуу олон тоотой байв, мөн тэрээр ийм маягаар ярив:\n\n3 Эдүгээ Зиезром, чиний худал хэлж мөн залилсан чинь баригдсаныг харлаа, учир нь чи зөвхөн хүмүүст худал хэлсэн бус, харин чи Бурханд худал хэллээ; учир нь болгоогтун, тэр чиний бүх бодлыг мэддэг, мөн чиний бодлууд түүний Сүнсээр бидэнд мэдүүлэгдсэнийг чи харж байна;\n\n4 Мөн биднийг гадуурхан мөн биднийг зайлуулахаар, энэ хүмүүсийг бидний эсрэг болгож болохын тулд, тэднийг чи хуурч мөн худал хэлэхийн тулд чиний төлөвлөгөө чөтгөрийн зальт аргын дагуу машид зальт төлөвлөгөө байсныг бид мэдсэнийг чи харж байна—\n\n5 Эдүгээ энэ нь чиний дайсны төлөвлөгөө байсан, мөн тэрээр өөрийн хүчийг чамаар дамжуулан үзүүлсэн бөлгөө. Эдүгээ миний чамд хэлэхийг бүгдэд хэлж буйг та нар санаасай хэмээнэ.\n\n6 Мөн болгоогтун, энэ нь дайсны урхи байсныг би та бүгдэд хэлнэ, тэр та нарыг дарангуйллын хүчнийхээ дагуу үүрдийн устгалд доош гинжилж болохын тулд, тэр та нарыг гинжээрээ ороож болохын тулд, тэр та нарыг эрхшээлдээ авчрахын тулд, энэ хүмүүсийг барихаар түүний тавьсан тэрхүү урхи буюу.\n\n7 Эдүгээ Алма эдгээр үгийг ярихад Зиезром улам ихээр чичирч эхлэв, учир нь тэрээр Бурханы хүчинд улам ихээр үнэмшүүлэгдэж байв; мөн түүнчлэн Алма, Амюлек хоёрт өөрийнх нь тухай мэдлэг буй гэдэгт тэрээр үнэмшүүлэгдэв, учир нь өөрийнх нь зүрхний бодол, санаануудыг тэд мэдсэнд тэрээр үнэмшүүлэгдэв; учир нь бошиглолын суу билгийн дагуу тэд эдгээр зүйлийг мэдэж болохын тулд тэдэнд хүч өгөгдсөн байв.\n\n8 Мөн Зиезром Бурханы хаант улсын талаар илүүг мэдэж болохын тулд тэрээр тэднээс шаргуугаар лавлаж эхлэв. Мөн тэр Алмад хэлэв: Нас барагсдын амилуулалтын талаар Амюлекийн ярьсан тэр, шударга, шударга бус аль аль нь бүгд нас барагсдын дундаас босох болно, мөн өөрсдийн хийсэн үйлүүдийнхээ дагуу шүүгдэхийн тулд Бурханы өмнө зогсохоор авчрагдана гэдэг нь юу гэсэн утгатай билээ?\n\n9 Мөн эдүгээ Алма эдгээр зүйлийг түүнд дэлгэрэнгүй тайлбарлаж эхлэв, өгүүлсэн нь: Бурханы нууцуудыг мэдэх нь олонд өгөгдсөн байдаг юм; гэсэн хэдий ч түүний хүмүүсийн үрсэд соёрхдог үгсийн тэр хэсгийн дагуу, тэдний түүнд хандуулах тэрхүү анхаарлын мөн шаргуу байдлын дагуу л бус аваас хуваалцаж үл болно гэсэн чанд хатуу зарлигийг тэд хүлээсэн байдаг.\n\n10 Мөн тиймийн тул, зүрх сэтгэлээ хатууруулах тэр нь, мөнхүү тэр нь үгийн багахан хувийг хүлээж авдаг; мөн зүрх сэтгэлээ хатууруулахгүй түүнд Бурханы нууцуудыг мэдэх нь, тэрээр тэдгээрийг бүрэн дүүрэн мэдэх хүртэл нь үгийн илүү их хэсэг түүнд өгөгдсөөр байдаг болой.\n\n11 Мөн зүрх сэтгэлээ хатууруулах тэдэнд түүний нууцуудын талаар юу ч мэдэхгүй болох хүртэл нь үгийн бага хэсэг л өгөгддөг; мөн тэгээд тэд чөтгөрт олзлогдон, мөн түүний тааллаар доош устгал руу удирдагддаг. Эдүгээ тамын гинж гэдэг нь ийм учиртай ажгуу.\n\n12 Мөн үхлийн талаар бас энэхүү зуурдын байдлаас үхэшгүй байдалд босгогдох талаар мөн өөрсдийн үйлүүдийн дагуу шүүгдэхээр Бурханы индрийн өмнө авчрагдах талаар Амюлек тодорхой ярьсан ажгуу.\n\n13 Тэгээд хэрэв бидний зүрх сэтгэл хатуурсан бол, тийм ээ, хэрэв бид үгийн эсрэг зүрх сэтгэлээ хатууруулсан бол, үүний хэрээр энэ нь бидний дотор олдоогүй аваас, тэгвэл бидний нөхцөл аймшигтай байх болно, учир нь тэгвэл бид буруутгагдах болно.\n\n14 Учир нь бидний үгс өөрсдийг маань буруутгах болно, тийм ээ, бүх үйлс маань биднийг буруутгах болно; бид толбогүй хэмээн эс тогтоогдох болно; мөн түүнчлэн бодлууд маань ч биднийг буруутгах болно; мөн энэ аймшигт нөхцөлд бид өөрсдийн Бурхан өөд харж үл зүрхлэх болно; мөн түүний оршихуйгаас биднийг нуухаар дээр маань нуран унахыг хад уулсад бид тушааж чаддагсан бол сэтгэл маань ихэд баяртай байхсан биз ээ.\n\n15 Гэвч ийм байх аргагүй юм; бид урагшлан мөн алдар суу, хүч, мөн чадал, сүр жавхлан болон ноёрхол бүхий түүний өмнө зогсон, түүний бүхий л шүүлтүүд шударга гэдгийг; тэрээр бүхий л үйлсдээ шударга, мөн тэрээр хүмүүсийн үрсэд нигүүлсэнгүй, мөн тэрээр өөрийнх нь нэрэнд итгэдэг мөн наманчлалд нийцэх үр жимсийг гаргадаг хүн бүрийг аврах бүх хүчийг эзэмшдэг гэдгийг бид хүлээн зөвшөөрөн, үүрдийн ичгүүрт орох ёстой.\n\n16 Мөн эдүгээ болгоогтун, би та нарт хэлнэ, тэгээд үхэл, бүр сүнсний үхэл болох хоёр дахь үхэл ирэх болно; тэгээд зуурдын биеийн үхлээр нүгэлдээ нөгчсөн хэн боловч, сүнсний үхлээр үхэх цаг болно; тийм ээ, зөв шударгад хамаарах зүйлсийн хувьд тэрээр үхэх болно.\n\n17 Тэгээд тэдний тарчлалууд нь, дөл нь үүрд мөн мөнхөд дүрэлзэх галт мөн хүхэрт нуур адил байх цаг болно; мөн тэгээд өөрийн тааллын дагуу тэднийг харьяалуулах Сатаны хүч болон дарангуйллын дор тэд үүрдийн устгалд гинжлэгдэх болно.\n\n18 Тиймээс, би та нарт хэлнэ, тэд гэтэлгэл огт хийгдээгүй мэт байх болно; учир нь тэд Бурханы шударга ёсны дагуу гэтэлгэгдэж чадахгүй; мөн ялзрал гэж үгүйн учир тэд үхэж ч чадахгүй болой.\n\n19 Эдүгээ улиран тохиох дор Алма эдгээр үгийг ярихаа төгсгөл болгоход, хүмүүс илүү ихээр гайхширч эхлэв;\n\n20 Гэвч тэдний дундах ерөнхий захирагч болох Антиона гэгч нэгэн, урагшилж мөн түүнд хэлэв: Хүн нас барагсдын дундаас босон мөн энэ зуурдын байдлаас үхэшгүй байдалд өөрчлөгдөнө, тиймээс сүнс нь хэзээ ч үхэж чадахгүй хэмээн чиний хэлсэн тэр чинь юу вэ?\n\n21 Анхны эцэг эхийг маань Едений цэцэрлэгт орон, амьдралын модны жимснээс хүртэн үүрд амьдрах вий хэмээн, Бурхан зүүн талд нь херубим болон галт илд байрлуулсан хэмээн өгүүлэх судар ямар утгатай вэ? Мөн тэдэнд үүрд амьдрах боломж огт байгаагүйг бид ийн харж байна.\n\n22 Эдүгээ Алма түүнд хэлсэн нь: Энэ бол миний тайлбарлах гэж байсан зүйл. Эдүгээ Адам хориглогдсон жимснээс хүртсэнээр Бурханы үгийн дагуу унасныг бид харж байна; мөн тийн, түүний уналтаар, бүх хүн төрөлхтөн алдагдсан мөн унасан хүмүүс болсныг бид харж байна.\n\n23 Мөн эдүгээ болгоогтун, би та нарт хэлнэ, хэрэв Адам тэр цагт амьдралын модны жимснээс хүртэх боломжтой байсан бол, үхэл гэж үгүй байхсан, мөн Бурханыг худалч болгон уг үг хүчингүй болох байсан, учир нь тэрээр: Хэрэв чи идэх аваас, чи гарцаагүй үхэх болно хэмээн хэлсэн билээ.\n\n24 Мөн үхэл, тийм ээ, Амюлекээр яригдсан зуурдын биеийн үхэл гэгдэх тэрхүү үхэл хүмүүн төрөлхтний дээр ирдгийг бид харж байна; гэсэн хэдий ч хүмүүн наманчилж болно хэмээн түүнд хугацаа өгөгдсөн юм; тиймийн тул энэ амьдрал нь сорилтын хугацаа; Бурхантай уулзахаар бэлтгэх цаг; нас барагсдын амилуулалтын дараа ирэх, биднээр хэлэгдсэн тэрхүү төгсгөлгүй хугацаанд бэлтгэх цаг болсон ажгуу.\n\n25 Эдүгээ, хэрэв дэлхийн үүслээс зэхэгдсэн гэтэлгэлийн төлөвлөгөө байгаагүйсэн бол, нас барагсдын амилуулалт гэж үгүй байхсан; гэвч тухайлан яригдсан нас барагсдын амилуулалтыг улируулан тохиолгох, гэтэлгэлийн төлөвлөгөө бэлтгэгдсэн байсан билээ.\n\n26 Мөн эдүгээ болгоогтун, бидний анхны эцэг эх явж мөн амьдралын модны жимснээс хүртэх боломжтой байсан бол, бэлтгэх хугацаагүйгээр, тэд үүрд гаслант байх байсан; мөн тийн гэтэлгэлийн төлөвлөгөө цуцлагдаж, мөн ямар ч үр дүнгүйн улмаас Бурханы үг хүчингүй болох байсан.\n\n27 Гэвч болгоогтун, тийм болоогүй; гэвч хүмүүнд, тэд үхэх ёстой нь тогтоогдсон болой; мөн үхлийн дараа, тэд шүүлтэд, бүр бидний ярьсан төгсгөл болох тэрхүү шүүлтэд ирэх ёстой.\n\n28 Мөн Бурхан эдгээр зүйлийг хүмүүнд ирэхийг тогтоосныхоо дараа, болгоогтун, тэгээд тэрээр тэдэнд өөрийн тогтоосон эдгээр зүйлийн талаар хүмүүн мэдэх нь хэрэгтэй байсныг харав;\n\n29 Тиймийн тул өөрийнх нь сүр жавхланг хүмүүнд харуулах тэнгэр элч нарыг тэдэнтэй ярилцуулахаар тэрээр илгээсэн ажгуу.\n\n30 Мөн тэд тэр цагаас хойшид түүний нэрийг дуудаж эхэлсэн билээ; тиймийн тул Бурхан хүмүүстэй ярилцаж, мөн тэдэнд дэлхийн үүслээс бэлтгэгдсэн байсан гэтэлгэлийн төлөвлөгөөг мэдүүлсэн юм; мөн тэр үүнийг тэдний итгэл, наманчлал мөн тэдний ариун үйлүүдийнх нь дагуу тэдэнд мэдүүлсэн болой.\n\n31 Иймийн тул, тэрээр хүмүүст зарлигуудыг өгсөн бөлгөө, зуурдын болох зүйлсийн талаарх эхний зарлигуудыг тэд анх зөрчсөн учраас, мөн бурхдын адил болж, хилэнцээс сайныг ялгаж мэдэх болж, тэд өөрсдийгөө үйлдэх байдалд тавьж, өөрөөр хэлбэл өөрсдийн хүсэл болон тааллын дагуу хилэнцийг эсвээс сайныг үйлдэх байдалд тавигдсан буюу—\n\n32 Тиймийн тул Бурхан тэдэнд гэтэлгэлийн төлөвлөгөөг мэдүүлсний дараа тэдэнд зарлигуудыг өгсөн билээ, тэгснээр тэд хилэнцийг хийх ёсгүй, түүний шийтгэл нь зөв шударгад хамаарах зүйлсийн хувьд үүрдийн үхэл болох тэрхүү хоёр дахь үхэл юм; учир нь ийм нэгэнд гэтэлгэлийн төлөвлөгөө хүчгүй, учир нь Бурханы туйлын сайн сайхны дагуу шударга ёсны үйлүүд устгагдах боломжгүй юм.\n\n33 Гэвч Бурхан өөрийн Хүүгийн нэр дээр хүмүүсийг дуудсан юм, (бэлтгэгдсэн тэр гэтэлгэлийн төлөвлөгөө нь энэ байв) хэлрүүн: Хэрэв та нар наманчилж мөн зүрх сэтгэлээ эс хатууруулах аваас, тэгвэл би та нарт өөрийн Төрсөн Ганц Хүүгээр дамжуулан нигүүлсэнгүй хандах болно;\n\n34 Тиймийн тул, наманчилдаг мөн зүрх сэтгэлээ эс хатууруулдаг хэн боловч, тэрээр нүглүүдийнхээ ангижралын төлөө, миний Төрсөн Ганц Хүүгээр дамжуулан нигүүлслийг хүртэх эрхтэй болно; мөн эдгээр нь миний амралтад орох болно.\n\n35 Мөн зүрх сэтгэлээ хатууруулах мөн алдсыг үйлдэх хэн боловч, болгоогтун, тэрээр миний амралтад орохгүйг бибээр уур хилэндээ андгайлдаг.\n\n36 Мөн эдүгээ, ах дүүс минь, болгоогтун би та нарт хэлнэ, хэрэв та нар зүрх сэтгэлээ хатууруулах аваас та нар Их Эзэний амралтад орохгүй; тиймийн тул та нарын алдас түүнийг уур хилэнгээ та нарын дээр илгээх болгон өдөөн хатгана, анхны өдөөн хатгалтад байсны адил буюу, тийм ээ, эхнийхийн адилаар бас эцсийн өдөөн хатгалт, түүний үгийн дагуу бодгалиудын тань үүрдийн устгалд хүргэх буюу; тиймийн тул, түүний үгийн дагуу, эхнийхийн адилаар бас эцсийн үхэлд хүргэх буюу.\n\n37 Мөн эдүгээ, ах дүүс минь, бид эдгээр зүйлийг мэддэг, мөн эдгээр нь үнэн учир, бид Их Эзэн Бурханаа түүний бидэнд өгсөн эдгээр хоёр дахь зарлигуудын дагуу хилэгнэлээ доош бидний дээр илгээхэд өдөөхгүйн тулд наманчилцгаая, мөн зүрх сэтгэлээ үл хатууруулцгаая; харин түүний үгийн дагуу бэлтгэгдсэн Бурханы амралтад орцгооё.\n\n", "alma 13": "[center][font_size=26]Бүлэг 13[/font_size][/center]\n\n[i]Эрчүүд өөрсдийн үлэмж итгэл мөн сайн үйлүүдийнхээ учир дээд пристүүдээр дуудагддаг—Тэд зарлигуудыг заах ёстой—Зөв шударга байдлаар дамжуулан тэд ариусгагдаж мөн Их Эзэний амралтад ордог бөлгөө—Мелкизедек нь тэдний нэг байв—Тэнгэр элч нар уг нутаг даяар баярт мэдээг зарлаж байна—Тэд Христийн ирэлтийг тухайн үед нь тунхаглах болно. Ойролцоогоор МЭӨ 82 он.[/i]\n\n1 Мөн түүнчлэн, ах дүүс минь, Их Эзэн Бурхан өөрийн хүүхдүүдэд эдгээр зарлигийг өгсөн тэр цаг тийш би та нарын оюун санааг хандуулмаар байна; мөн Их Эзэн Бурхан өөрийн Хүүгийн жаягийн дагуух ариун жаягийнхаа дагуу хүмүүст эдгээр зүйлийг заах пристүүдийг томилсныг та нар санаасай хэмээнэ би.\n\n2 Мөн тэдгээр прист түүний Хүүгийн жаягийн дагуу томилогдсон билээ, тэгснээр хүмүүс гэтэлгэлийн төлөө түүний Хүүг ямар маягаар хүсэн хүлээхийг мэдэж болох тийм маягаар буюу.\n\n3 Мөн тэдний томилогдсон тэр маяг нь энэ буюу—тэдний үлэмжийн итгэл болон сайн үйлүүдийн учир, Бурханы зөгнөх мэдлэгийн дагуу дэлхийн үүслээс тэд дуудагдсан мөн бэлтгэгдсэн билээ; эхнээсээ сайныг эсвээс хилэнцийг сонгох нь зөвшөөрөгдсөн ажгуу; тиймийн тул тэд сайныг сонгосны учир, мөн үлэмж агуу итгэлийг хэрэгжүүлсний учир, тэд ариун дуудлагад дуудагдсан болой, тийм ээ, ийм хүмүүсийн төлөө бэлтгэгдсэн байсан гэтэлгэлтэй хамт мөн үүний дагуу бэлтгэгдсэн тэрхүү ариун дуудлагуудад болой.\n\n4 Мөн тэд итгэлийнхээ учир энэ ариун дуудлагад тийн дуудагдсан байв, гэтэл бусад зарим нь зүрх сэтгэл нь хатуугийн мөн оюун нь харалганы учир Бурханы Сүнсийг эсэргүүцдэг байв, харин хэрэв ийм байгаагүй аваас тэдэнд өөрсдийнх нь ах дүүсийн адил агуу боломж байж болох байсан.\n\n5 Эсвээс дүгнэж хэлэхэд, эхэндээ тэд ах дүүстэйгээ адил байдалд байв; тийн энэ ариун дуудлага нь дэлхийн үүслээс зүрх сэтгэлээ үл хатууруулах тэдгээрт зориулан бэлтгэгдсэн байв, мөн энэ нь бэлтгэгдсэн байсан тэр Төрсөн Ганц Хүүгийн цагаатгалын улмаас мөн үүгээр дамжуулан ирсэн бөлгөө—\n\n6 Мөн хүмүүсийн үрс ч бас түүний амралтад орж болохын тулд, түүний зарлигуудыг тэдэнд заахаар энэхүү ариун дуудлагаар ийн дуудагдаж, мөн Бурханы ариун жаягийн дээд санваарт томилогдсон буюу—\n\n7 Энэхүү дээд санваар нь дэлхийн үүслээс байсан жаяг болох түүний Хүүгийн жаягийн дагуу билээ; эсвээс өөрөөр хэлбэл, энэ нь өдрүүдийн эхлэл буюу жилүүдийн төгсгөлгүй, мөн энэ нь бүх зүйлийг зөгнөх түүний мэдлэгийн дагуу, үүрд мөнхөөс бүх үүрд мөнхөд бэлтгэгдсэн билээ—\n\n8 Эдүгээ тэд энэ маягаар томилогдсон байсан ажгуу—тэд ариун дуудлагаар дуудагдаж, мөн ариун нандин ёслолоор томилогдож, мөн ариун жаягийн дээд санваарыг тэд өөрсдийнхөө дээр авсан байв, энэхүү дуудлага болон ёслол, мөн дээд санваар нь эхлэл бас төгсгөлгүй болой—\n\n9 Тэд тийн үүрд дээд пристүүд болдог, ач ивээл, тэгш байдал, мөн үнэн байдлаар дүүрэн, өдрүүдийн эхлэл буюу жилүүдийн төгсгөлгүй, Эцэгийн Төрсөн Ганц болох Хүүгийн жаягийн дагуу буюу. Мөн энэ нь ийм болой. Амен.\n\n10 Эдүгээ, ариун жаяг буюу энэхүү дээд санваарын талаар миний хэлснээр, томилогдож мөн Бурханы дээд прист болсон нь олон байв; мөн энэ нь тэдний үлэмж итгэл болон наманчлал, мөн Бурханы өмнөх тэдний зөв шударга байдлынх нь улмаас байв, мөхөхийн оронд наманчлан мөн зөв шударгыг үйлдэхийг тэд сонгосны учир буюу;\n\n11 Тиймийн тул тэд энэ ариун жаягийн дагуу дуудагдаж мөн ариусгагдан, мөн тэдний өмсгөл Хурганы цусаар угаагдан цагаан болсон байв.\n\n12 Эдүгээ тэд, Ариун Сүнсээр ариусгагдсаны дараа, тэдний өмсгөлүүд цагаан болгогдсон учир, тэд Бурханы өмнө цэвэр мөн толбогүй байсан учир, нүгэл рүү жигшилтэйгээс өөрөөр харж эс чадна; мөн цэвэршигдэж мөн Их Эзэн Бурханыхаа амралтад орсон нь олон, үлэмж олон байв.\n\n13 Мөн эдүгээ, ах дүүс минь, та нар өөрсдийгөө Бурханы өмнө даруусгаж, мөн та нар түүнчлэн уг амралтад орж болохын тулд наманчлалд нийцэх жимсийг гаргаасай хэмээнэ би.\n\n14 Тийм ээ, миний ярьсан жаягийн дагуу дээд прист асан, түүнчлэн өөр дээрээ дээд санваарыг үүрд авсан тэрхүү Мелкизедекийн өдрүүд дэх хүмүүсийн адил өөрсдийгөө даруусга.\n\n15 Мөн энэ нь Абрахам түүнд аравны нэгийг төлдөг асан тэрхүү Мелкизедек байв; тийм ээ, бүр бидний эцэг Абрахам өөрийн бүх эзэмшлийн аравны нэг хэсгийг төлдөг байсан билээ.\n\n16 Эдүгээ эдгээр ёслол энэ маягаар өгөгдсөний учир нь, тэгснээр хүмүүс Бурханы Хүүг харуулдан хүлээж болохын тулд буюу, энэ маяг нь түүний жаягийн бэлгэдэл буюу энэ нь түүний жаяг байсан буюу, мөн тэд нүглүүдийнхээ ангижралын тулд түүнийг харуулдан хүлээж болохын тулд, тэд Их Эзэний амралтад орж болохын тулд ийн хийгдсэн билээ.\n\n17 Эдүгээ энэхүү Мелкизедек нь Салем нутгийн хаан байв; мөн түүний хүмүүс алдас мөн жигшүүрт хэргүүдэд хүчирхэгжсэн байв; тийм ээ, тэд бүгд төөрч одсон байв; тэд бүх төрлийн ёс бусаар дүүрэн байв;\n\n18 Гэвч Мелкизедек хүчит итгэлийг хэрэгжүүлж, мөн Бурханы ариун жаягийн дагуу дээд санваарын албыг хүлээн авсны учир, өөрийн хүмүүст наманчлалыг номлосон ажгуу. Мөн болгоогтун, тэд наманчилжээ; мөн Мелкизедек өөрийн өдрүүдэд уг нутагт амар амгаланг тогтоов; тиймийн тул тэрээр энх амгалангийн ханхүү гэж нэрлэгдсэн бөлгөө, учир нь тэр Салемын хаан байв; мөн тэрээр эцгийнхээ захиргаан дор засаглаж байв.\n\n19 Эдүгээ, түүнээс өмнө олон нь байж, мөн түүнчлэн дараа нь ч олон байв, гэвч түүнээс илүү агуу нь үгүй байлаа; тиймийн тул, тэд түүний тухай илүү онцгойлон дурдсан бөлгөө.\n\n20 Эдүгээ би түүний талаар нарийвчлан ярих хэрэггүй; миний хэлсэн нь хангалттай. Болгоогтун, судрууд та нарын өмнө байна; хэрэв та нар тэдгээрийг гуйвуулах аваас энэ нь та нарыг устгалд тань хүргэх болно.\n\n21 Мөн эдүгээ улиран тохиох дор Алма эдгээр үгийг тэдэнд хэлээд, тэрээр тэдний зүг гараа сунган мөн хүчирхэг дуугаар хашхирч, хэлрүүн: Наманчлах цаг нь одоо болой, учир нь авралын өдөр ойртож байна;\n\n22 Тийм ээ, мөн Их Эзэний дуу хоолой, тэнгэр элч нарын амаар, үүнийг бүх үндэстэнд тунхагладаг; тийм ээ, тэд агуу их баяслын баярт мэдээг мэдэж болохын тулд үүнийг тунхагладаг; тийм ээ, мөн тэрээр эдгээр баярт мэдээг өөрийн бүх хүний дунд, тийм ээ, бүр дэлхийн гадаргуугаар тарсан тэдэнд зарладаг; иймийн тул тэдгээр нь бидэнд ирсэн бөлгөө.\n\n23 Мөн тэдгээр нь бид ойлгож болохын тулд, бид алдаж чадахгүй тодорхой үгээр бидэнд мэдүүлэгдсэн билээ; мөн энэ нь бид харь нутагт хэсэн бэдрэгчид учир юм; тиймийн тул, бид тийн их тааллыг хүртсэн болой, учир нь өөрсдийн маань жимсний талбайн бүх хэсэгт эдгээр баярт мэдээ бидэнд тунхаглагдсан юм.\n\n24 Учир нь болгоогтун, тэнгэр элч нар энэ цагт манай нутагт үүнийг олонд тунхаглаж байна; мөн энэ нь тэрээр өөрийн сүр жавхланд ирэх тэр цагт түүний үгийг хүлээн авахад хүмүүсийн үрсийн зүрх сэтгэлийг бэлтгэх зорилготой ажгуу.\n\n25 Мөн эдүгээ бид тэнгэр элч нарын амаар түүний ирэлтийн талаар бидэнд зарлагдах баярт мэдээг сонсохыг л хүлээдэг бөлгөө; учир нь тэр цаг ирнэ, хэр ойрхон болохыг нь бид мэдэхгүй. Энэ нь миний өдрүүдэд байх болоосой хэмээн Бурханаас хүснэ; гэсэн ч энэ нь удахгүй эсвэл хожим тохиох ч бай, би үүнд баясах болно.\n\n26 Мөн энэ нь түүний ирэлтийн цагт тэнгэр элч нарын амаар шударга бөгөөд ариун хүмүүст мэдүүлэгдэх болно, бидний эцэг өвгөдөд байсан бошиглолын суу билгийн дагуу, түүний талаар тэдний ярьсны дагуу, тэдний үгс гүйцэлдэж болохын тулд болой.\n\n27 Мөн эдүгээ, ах дүүс минь, зүрхнийхээ угаас, тийм ээ, бүр өвдөлтийг мэдрэх агуу зовнилоор би үүнийг хүснэ, та нар миний үгсийг анхааран сонсоосой, мөн нүглүүдээ хаяасай, мөн наманчлалынхаа өдрийг бүү хойшлуулаасай;\n\n28 Харин та нар Их Эзэний өмнө өөрсдийгөө даруусган, түүний ариун нэрийг дуудаж, мөн та нар өөрсдийн сөрж чадахаас илүүгээр уруу татагдахгүйн тулд үргэлж сэрэмжилж мөн залбираасай, тэгснээр Ариун Сүнсээр удирдуулан, даруухан, дөлгөөн, хүлцэнгүй, тэвчээртэй, хайр болон тэсвэр тэвчээрээр дүүрэн болоосой;\n\n29 Их Эзэнд итгэх итгэлтэй байгаасай; та нар мөнх амьдралыг хүлээн авах болно гэсэн найдварыг агуулаасай; та нар эцсийн өдөр өргөгдөн мөн түүний амралтад орж болохын тул зүрх сэтгэлдээ Бурханы хайрыг үргэлж тээгээсэй хэмээн хүснэ.\n\n30 Мөн та нар түүний хилэнг доош өөрсдийн дээр авчрахгүй байж болохын тулд, та нар тамын гинжээр доош хүлэгдэхгүй байж болохын тулд, та нар хоёр дахь үхлийг амсахгүй байж болохын тулд Их Эзэн та нарт наманчлалыг соёрхох болтугай.\n\n31 Мөн Алма энэ номд бичигдээгүй өөр олон үгийг хүмүүст ярьсан билээ.\n\n", "alma 14": "[center][font_size=26]Бүлэг 14[/font_size][/center]\n\n[i]Алма, Амюлек хоёр шоронд хоригдож мөн цохигдов—Итгэгчид болон тэдний ариун судрууд галд шатаагдав—Итгэл бишрэлийнхээ төлөө үхсэн эдгээр нь Их Эзэнээр сүр жавхланд хүлээн авагджээ—Шоронгийн хана цуурч мөн нурав—Алма, Амюлек хоёр чөлөөлөгдөж, мөн тэднийг хавчигчид алагдав. Ойролцоогоор МЭӨ 82–81 он.[/i]\n\n1 Мөнхүү улиран тохиох дор тэрээр хүмүүст ярихаа төгсгөл болгосны дараа тэдний олон нь түүний үгсэд итгэсэн болой, мөн наманчилж, мөн судруудыг судалж эхлэв.\n\n2 Гэвч тэдний ихэнх хэсэг нь, Алма, Амюлек хоёрыг устгаж болохыг хүсэж байв; учир нь Зиезромд хандсан түүний шулуун үгсийн учир тэд Алмад уурлаж байв; мөн тэд түүнчлэн Амюлек тэдэнд худал хэлж, мөн тэдний хуулийг мөн түүнчлэн тэдний хуульчид болоод шүүгчдийг доромжилсон хэмээн хэлж байв.\n\n3 Мөн түүнчлэн Алма, Амюлек хоёрт тэд уурлаж байв; мөн тэд өөрсдийнх нь ёс бусын эсрэг тийм шулуухнаар гэрчилсэн учир, тэднийг нууцаар хөнөөхийг тэд эрэлхийлэв.\n\n4 Гэвч улиран тохиох дор тэд тэгсэнгүй; гэвч тэд тэднийг баривчлан мөн тэднийг бөх олсоор хүлж, мөн нутгийн ерөнхий шүүгчийн өмнө тэднийг аваачив.\n\n5 Мөн хүмүүс урагшилж мөн тэдний эсрэг гэрчлэв—тэд хуулийг, мөн нутгийн хуульчид болон шүүгчдийг, мөн түүнчлэн уг нутагт байсан бүх хүнийг доромжилсон хэмээн мэдүүлэв; мөн түүнчлэн ганцхан Бурхан буй, мөн тэрээр өөрийн Хүүг хүмүүсийн дунд илгээх боловч, тэр нь тэднийг үл аврах болно хэмээн гэрчилснийг; мөн олон иймэрхүү зүйлийг Алма, Амюлек хоёрын эсрэг хүмүүс гэрчлэв. Эдүгээ энэ нь уг нутгийн ерөнхий шүүгчийн өмнө болов.\n\n6 Мөнхүү улиран тохиох дор Зиезром яригдсан тэр үгсэд гайхсан ажгуу; мөн тэрээр түүнчлэн худал үгсээрээ хүмүүсийн дунд өөрийн бий болгосон оюун санааных нь харалган байдлын талаар мэдэж байв; мөн түүний сүнс өөрийн гэмийн ухамсарт тарчилж эхлэв; тийм ээ, тэрээр тамын шаналлаар хүрээлэгдэж эхлэв.\n\n7 Мөнхүү улиран тохиох дор тэрээр хүмүүст хашхирч эхлэн, хэлсэн нь: Болгоогтун, би бол гэмтэй, мөн энэ хоёр хүн Бурханы өмнө толбогүй. Мөн тэр цагаас хойш тэрээр тэдний өмнөөс гуйж эхлэв; гэвч тэд түүнийг доромжилж хэлсэн нь: Та түүнчлэн чөтгөрт эзлэгдчихэв үү? Мөн тэд түүн дээр нулимж, мөн түүнийг, мөн түүнчлэн Алма, Амюлек хоёроор яригдсан үгсэд итгэсэн тэд бүгдийг өөрсдийнхөө дундаас зайлуулав; мөн тэд тэднийг зайлуулж, мөн тэдний зүг чулуу шидүүлэхээр хүмүүсийг илгээв.\n\n8 Мөн тэд эхнэр болон хүүхдүүдийг нь хамтад нь цуглуулж, мөн Бурханы үгэнд итгэсэн эсвэл итгэхээр заалгасан хэнийг боловч тэднийг галд хаягдахаар болгов; мөн түүнчлэн тэд ариун судруудыг тээсэн тэдний цэдгүүдийг авчирч, тэдгээр нь галд шатаагдаж мөн устгагдаж болохын тулд тэдгээрийг түүнчлэн галд хаяв.\n\n9 Мөнхүү улиран тохиох дор тэд Алма, Амюлек хоёрыг барьж, мөн тэд галд шатаж буй тэдний устгалыг үзэж болохын тулд, тэднийг итгэл бишрэлийнх нь төлөө хороодог газарт аваачив.\n\n10 Мөн галд шатаж буй эмэгтэйчүүд мөн хүүхдүүдийн шаналж буйг Амюлек хараад, тэрээр түүнчлэн шаналав; мөн тэр Алмад хэлэв: Бид энэ аймшигт явдлыг харж яахан чадах билээ? Тиймийн тул гараа сунгаж, мөн бидэнд буй Бурханы хүчийг ашиглаж, мөн тэднийг дөлнөөс аварцгаая.\n\n11 Гэвч Алма түүнд хэлэв: Сүнс намайг гараа сунгах ёсгүй хэмээн албадаж байна; учир нь болгоогтун Их Эзэн тэднийг өөртөө сүр жавхланд хүлээн авах болно; өөрийн хилэгнэлд тэдний дээр үзүүлэх шүүлтүүд шударга байж болохын тулд, хүмүүс зүрх сэтгэлийнхээ хатуу байдлын дагуу энэ зүйлийг хийж болохыг, өөрөөр хэлбэл тэд энэ зүйлийг хийж болохыг тэрээр тэдэнд зөвшөөрч байна; мөн гэм зэмгүй хүмүүсийн цус тэдний эсрэг гэрч болон зогсох болно, тийм ээ, мөн эцсийн өдөр тэдний эсрэг хүчтэйгээр хашхирах болно.\n\n12 Эдүгээ Амюлек Алмад хэлэв: Болгоогтун, магадгүй тэд түүнчлэн биднийг ч шатаах болно.\n\n13 Мөн Алма хэлэв: Их Эзэний тааллын дагуу болог. Гэвч, болгоогтун, бидний ажил дуусаагүй байна; тиймийн тул тэд биднийг шатаахгүй.\n\n14 Эдүгээ улиран тохиох дор галд хаягдсан тэдний биес, мөн түүнчлэн тэдний дунд хаягдсан цэдгүүд ч бас шатаж дууссаны дараа, нутгийн ерөнхий шүүгч Алма, Амюлек хоёрын өмнө, тэднийг хүлээстэй байхад нь ирж зогсов; мөн тэр гараараа хацар дээр нь тэднийг цохиж, мөн тэдэнд хэлэв: Та нар ийм юм үзчихээд, галт мөн хүхэрт нууранд хаягдах болно хэмээн энэ хүмүүст дахин номлох уу?\n\n15 Болгоогтун, та нар галд хаягдсан тэднийг аврах хүчгүй байснаа харж байна; бас та нарын итгэл бишрэлийнх байлаа гээд Бурхан ч тэднийг аварсангүй. Мөнхүү шүүгч тэднийг дахин хацар дээр нь цохиж, мөн асуув: Та нар өөрсдийнхөө төлөө юу хэлэх вэ?\n\n16 Эдүгээ энэ шүүгч, Гидеоныг алсан Нихорын жаяг мөн бишрэлийн дагуу байв.\n\n17 Мөнхүү улиран тохиох дор Алма, Амюлек хоёр түүнд юу ч хариулсангүй; мөн тэр тэднийг дахин цохиж, мөн тэднийг шоронд хориулахаар албан тушаалтнуудад шилжүүлэв.\n\n18 Мөн тэд шоронд гурав хоног хоригдсоны дараа, Нихорын адил бодолтой байсан олон хуульч болон шүүгч, прист мөн багш нар ирэв; мөн тэд шоронд тэдэнтэй уулзахаар ирж мөн олон үгийн талаар тэднийг шалгаав; гэвч тэд тэдэнд юу ч хариулсангүй.\n\n19 Мөнхүү улиран тохиох дор уг шүүгч тэдний өмнө зогсоод, мөн хэлэв: Та нар яагаад энэ хүмүүсийн үгсэд хариулахгүй байна вэ? Та нарыг галд хийлгэх хүч надад буйг та нар мэдэхгүй гэж үү? Мөн тэрээр тэдэнд ярихыг зарлиглав; гэвч тэд юу ч хариулсангүй.\n\n20 Мөнхүү улиран тохиох дор тэд одож мөн өөрсдийнхөө замаар явцгаав, гэвч маргааш нь дахин ирэв; мөн шүүгч түүнчлэн тэднийг хацар дээр нь дахин цохив. Мөн түүнчлэн олон нь дөхөн очиж, мөн тэднийг цохиж, хэлрүүн: Та нар дахин зогсоод мөн энэ хүмүүсийг шүүж, мөн хуулийг маань шүүмжлэх үү? Хэрэв та нарт тийм их хүч буй аваас та нар өөрсдийгөө яагаад чөлөөлөхгүй байгаа юм бэ?\n\n21 Мөн тэд олон тийм зүйлийг тэдэнд хэлж, шүдээ хавирцгааж, мөн тэдний дээр нулимж, мөн хэлрүүн: Бид яллагдсан үедээ ямар харагдах вэ?\n\n22 Мөн олон иймэрхүү зүйл, тийм ээ, тэд бүх л төрлийн ийм зүйлийг тэдэнд хэлсэн болой; мөн тийн тэд олон хоногийн турш тэднийг дооглов. Мөн тэд өлсөж болохын тулд тэдэнд хоол, мөн тэд цангаж болохын тулд ус өгөхөөс татгалзсан болой; мөн түүнчлэн хувцсыг нь тэднээс авсан учир тэд нүцгэн байв; мөн тийн тэд бөх олсоор хүлүүлэн, мөн шоронд хоригдож байв.\n\n23 Мөнхүү улиран тохиох дор тэд олон хоногийн турш тийн зовсны дараа, (мөн энэ нь Нифайн ард түмний дээрх шүүгчдийн засаглалын арав дахь он, аравдугаар сарын арван хоёр дахь өдөр байв) олсоор хүлэгдсэн Алма, Амюлек хоёрын байгаа шоронд, Аммонайха нутгийн ерөнхий шүүгч мөн тэдний багш нарын мөн тэдний хуульчдын олон нь очив.\n\n24 Мөн ерөнхий шүүгч тэдний өмнө зогсоод, мөн тэднийг дахин цохиж, мөн тэдэнд хэлэв: Хэрэв Бурханы хүч та нарт байвал энэ хүлээснээс өөрсдийгөө чөлөөл, мөн тэгвэл та нарын үгсийн дагуу Их Эзэн энэ хүмүүсийг устгах болно гэдэгт бид итгэх болно.\n\n25 Мөнхүү улиран тохиох дор бүр сүүлчийнх нь хүртэл, тэд бүгд урагш дөхөн мөн тэднийг цохиж, нэгэн адил үгсийг хэлэв; мөн сүүлчийнх нь тэдэнд ярьсны дараа Бурханы хүч Алма, Амюлек хоёр дээр байж, мөн тэд босож мөн хөл дээрээ зогсоцгоов.\n\n26 Мөн Алма залбирч, хэлрүүн: Ай Их Эзэн, бид энэ агуу зүдгүүрүүдийг хэр удаан хүлцэх билээ? Ай Их Эзэн, Христэд итгэх бидний итгэлийн дагуу, бидэнд бүр чөлөөлөгдөх хүчийг өгөөч. Мөн тэд хүлэгдсэн олсоо тасчив; мөн хүмүүс үүнийг хараад, устгалаас айх айдас тэдэн дээр ирсэн учир зугтаж эхлэв.\n\n27 Мөнхүү улиран тохиох дор тэдний айдас агуу байсан учир тэд хөсөр унаж, мөн шоронгийн гадаах хаалганд хүрсэнгүй; мөн газар хүчтэйгээр чичирч, мөн шоронгийн хана хоёр хэсэгт хуваагдан цуурч, иймээс тэдгээр нь газарт унав; мөн Алма, Амюлек хоёрыг цохиж байсан ерөнхий шүүгч, хуульчид, пристүүд, мөн багш нар үүний нурангид алагдав.\n\n28 Мөн Алма, Амюлек хоёр шоронгоос гарч ирэв, мөн тэд гэмтээгүй байв; учир нь Христэд итгэх итгэлийнх нь дагуу Их Эзэн тэдэнд хүчийг соёрхсон ажээ. Мөн тэд тэр даруй шоронгоос гарч ирэв; мөн тэд хүлээснээсээ мултарсан байв; мөн шорон газарт нуран унасан байв, мөн дотор нь байсан бодгаль бүр, Алма, Амюлек хоёроос бусад нь алагдав; мөн тэд тэр даруй хотод орж ирэв.\n\n29 Эдүгээ их чимээ сонсоод хүмүүс үүний шалтгааныг мэдэхээр олон олноороо бөөндөө гүйлдэж ирэв; мөн тэд Алма, Амюлек хоёр шоронгоос гарч ирж буйг, мөн үүний хана газарт нурсныг хараад тэд ихэд айж балмагдан, мөн Алма, Амюлек хоёрын дэргэдээс, бүр ямаа төлөө аван хоёр арслангаас зугтах адил зугтав; мөн тэд Алма, Амюлек хоёрын дэргэдээс тийн зугтсан болой.\n\n", "alma 15": "[center][font_size=26]Бүлэг 15[/font_size][/center]\n\n[i]Алма, Амюлек хоёр Сайдомд очиж мөн сүм байгуулав—Алма Зиезромыг анагааж, тэрээр сүмд нэгдэв—Олон нь баптисм хүртэж, мөн Сүм дэгжив—Алма, Амюлек хоёр Зарахемла руу явав. Ойролцоогоор МЭӨ 81 он.[/i]\n\n1 Мөнхүү улиран тохиох дор Алма, Амюлек хоёр тэр хотоос одохоор зарлигдуулав; мөн тэд одож, мөн Сайдом нутагт хүрч ирэв; мөн болгоогтун, тэд тэнд Алмагийн үгсэд итгэснийхээ учир Аммонайха нутгаас хөөгдөж мөн чулуугаар шидүүлэн зайлж одсон бүх хүнийг олов.\n\n2 Мөн тэд тэдэнд эхнэр мөн хүүхдүүдэд нь тохиолдсон бүгдийг, мөн түүнчлэн өөрсдийнхөө талаар, мөн өөрсдийн чөлөөлөлтийн хүчний тухай өгүүлэв.\n\n3 Мөн түүнчлэн Зиезром өөрийнх нь ёс бусаас үүдсэн оюун санааны их зүдрэлээс болоод ихэд халууран Сайдомд өвчтэй хэвтэж байв, учир нь тэр Алма, Амюлек хоёрыг үгүй болсон хэмээн бодсон аж; мөн тэд өөрийнх нь алдсын улмаас алагдсан хэмээн тэр бодсон байв. Мөн энэ агуу нүгэл, мөн түүний бусад олон нүгэл түүний оюуныг зугтах аргагүй, үлэмж их шаналгаатай болтол тарчилгасан болой; тиймийн тул тэрээр шатам халуунаар халуурч эхэлсэн бөлгөө.\n\n4 Эдүгээ, Алма, Амюлек хоёр Сайдом нутагт байгааг тэрээр сонсоод, зүрх нь зоригжиж эхлэв; мөн тэднийг өөр дээр нь ирэхийг хүсэн, тэрээр даруй тэдэнд мэдээ илгээв.\n\n5 Мөнхүү улиран тохиох дор түүний өөрсдөд нь илгээсэн мэдээг даган, тэд даруйхан явав; мөн тэд Зиезром дээр гэрт нь оров; мөн тэд түүнийг орондоо өвчтэй, шатам халууран ихэд дорой байхыг нь олов; мөн түүнчлэн түүний оюун санаа алдсуудынхаа учир үлэмж шаналан байв; мөн тэрээр тэднийг хараад гараа сунгаж, мөн өөрийг нь эдгээхийг тэднээс гуйв.\n\n6 Мөнхүү улиран тохиох дор Алма түүний гараас бариад, түүнд хэлэв: Чи авралд хүргэх Христийн хүчинд итгэдэг үү?\n\n7 Мөн тэрээр хариулж мөн хэлсэн нь: Тийм ээ, би таны заасан бүх үгэнд итгэдэг.\n\n8 Мөн Алма хэлсэн нь: Хэрэв чи Христийн гэтэлгэлд итгэдэг бол эдгээгдэж чадна.\n\n9 Мөн тэр хэлсэн нь: Тийм ээ, би таны үгсийн дагуу итгэдэг.\n\n10 Мөн тэгээд Алма Их Эзэнд залбирч хэлрүүн: Ай Их Эзэн Бурхан минь, энэ хүнийг нигүүлсээч, мөн Христ дэх итгэлийнх нь дагуу түүнийг эдгээгээч гэв.\n\n11 Мөн Алма эдгээр үгийг хэлэхэд, Зиезром хөл дээрээ үсэрч босоод, мөн алхаж эхлэв; мөн үүнийг хийсэн нь бүх хүний агуу гайхширалыг төрүүлсэн аж; мөн энэ тухай мэдээ Сайдомын бүх нутаг даяар тархав.\n\n12 Мөн Алма Их Эзэний төлөө Зиезромд баптисм хүртээв; мөн тэр цагаас хойш тэрээр хүмүүст номлож эхлэв.\n\n13 Мөн Алма Сайдом нутагт сүм байгуулан, мөн баптисм хүртэх хүсэлтэй хэнд боловч Их Эзэний төлөө баптисм хүртээх пристүүд болон багш нарыг томилон адислав.\n\n14 Мөнхүү улиран тохиох дор хүсэлтэй нь олон байв; учир нь тэд Сайдомын ойролцоох бүх нутгаас цуглан ирж, мөн баптисм хүртэв.\n\n15 Гэвч Аммонайха нутагт байсан хүмүүсийн тухайд, тэд хатуу зүрх сэтгэлтэй мөн гөжүүд хүмүүс хэвээр үлдэв; мөн тэд Алма, Амюлек хоёрын бүх хүчийг чөтгөрийнх хэмээн үзэж, нүглүүдээ наманчилсан нь үгүй болой; учир нь тэд Нихорын адил бодолтой байлаа, мөн нүглүүдийнхээ наманчлалд итгэсэнгүй.\n\n16 Мөнхүү улиран тохиох дор, Алма, Амюлек хоёр, Амюлек нь Бурханы үгийн төлөө Аммонайха нутагт байсан өөрийн бүх алт, мөнгө, мөн үнэт зүйлсээ орхисон байсан учир, тэрээр нэгэнтээ найзууд нь байсан тэднээр мөн түүнчлэн өөрийн эцэг мөн төрөл садангуудаараа эсэргүүцэгдсэн байсан учир;\n\n17 Тиймийн тул, Алма Сайдомд сүм байгуулан, тэр агуу өөрчлөлтийг харсны дараа, тийм ээ, хүмүүс зүрх сэтгэлийнхээ бардамналыг хянаж, мөн өөрсдийгөө Бурханы өмнө даруусгаж эхлэн, мөн өөрсдийн дугануудад тахилын ширээний өмнө Бурханыг бишрэн шүтэхээр, тэд Сатанаас, үхлээс, мөн устгалаас чөлөөлөгдөж болохын тулд үргэлжлэн сэрэмжилж мөн залбиран, өөрсдөө нэгдэн цуглаж эхэлснийг тэрээр харсны дараа—\n\n18 Эдүгээ миний хэлсэнчлэн, Алма эдгээр бүх зүйлийг харсныхаа дараа, тиймийн тул тэрээр Амюлекийг авч мөн Зарахемла нутагт ирж, мөн түүнийг өөрийн гэрт аваачин, мөн зовлон зүдгүүрт нь түүнд тусалж, мөн түүнийг Их Эзэнд хүчирхэгжүүлэв.\n\n19 Мөн Нифайн ард түмний дээрх шүүгчдийн засаглалын арав дахь он ийн төгсөв.\n\n", "alma 16": "[center][font_size=26]Бүлэг 16[/font_size][/center]\n\n[i]Леменчүүд Аммонайхагийн хүмүүсийг устгав—Зорам леменчүүдийг ялсан ялалтад нифайчуудыг удирдав—Алма, Амюлек хоёр мөн бусад олон нь үгийг номлов—Христ Амилалтынхаа дараа нифайчуудад үзэгдэх болно хэмээн тэд заав. Ойролцоогоор МЭӨ 81–77 он.[/i]\n\n1 Мөнхүү улиран тохиох дор Нифайн ард түмний дээрх шүүгчдийн засаглалын арван нэг дэх онд, хоёрдугаар сарын тав дахь өдөр, Зарахемла нутагт ихэд амгалан байсны дараа, бүр арван нэгдүгээр оны хоёрдугаар сарын тав дахь өдрийг хүртэл тодорхой хэдэн жилийн турш дайнууд бас тэмцлүүд үгүй байсны дараа, уг нутаг даяар дайны зар дуулдав.\n\n2 Учир нь болгоогтун, леменчүүдийн их цэрэг аглаг буйдын зүгээс, нутгийн хилийг даван бүр Аммонайха хотод орж ирээд, мөн хүмүүсийг алж мөн хотыг устгаж эхэлсэн аж.\n\n3 Мөн эдүгээ улиран тохиох дор, нифайчууд тэднийг нутгаасаа ухраан гаргах хангалттай их цэргийг цуглуулж чадахаас өмнө тэд Аммонайха хотод байсан хүмүүсийг мөн түүнчлэн Ноагийн хилийн ойролцоох заримыг ч устгаж, мөн бусад заримыг олзлон аглаг буйд тийш авч явсан байв.\n\n4 Эдүгээ улиран тохиох дор нифайчууд аглаг буйд тийш олзлогдон аваачигдсан тэднийг буцаан авахыг хүсэж байв.\n\n5 Тиймийн тул, нифайчуудын их цэргүүдийг захирах ерөнхий ахмадаар томилогдсон тэр нь, (мөн түүний нэр Зорам, мөн тэрээр Лихай, Эйха гэсэн хоёр хүүтэй байв)—эдүгээ Зорам мөн түүний хоёр хүү, Алма сүмийн дээрх дээд прист болохыг мэдэж байсан учир, мөн түүнд бошиглолын суу билиг байгааг дуулсан учир, тиймийн тул тэд түүнд очиж мөн тэднийг леменчүүдэд олзлогдсон өөрсдийн ах дүүсийг хайхаар аглаг буйд тийш хааш яв хэмээн Их Эзэн хүсэж байгааг мэдэхээр түүнээс асуув.\n\n6 Мөнхүү улиран тохиох дор Алма Их Эзэнээс уг хэргийн талаар лавлав. Мөн Алма эргэж ирээд мөн тэдэнд хэлсэн нь: Болгоогтун, леменчүүд Мантай нутгийн хилийн цаадах, өмнөд аглаг буйд дахь хэсгээр Сидон голыг гатлах болно. Мөн болгоогтун Сидон голын зүүн эрэг дээр та нар тэдэнтэй тулгарч, мөн тэнд леменчүүдэд олзлогдсон ах дүүсийг тань Их Эзэн та нарт чөлөөлж өгөх болно.\n\n7 Мөнхүү улиран тохиох дор Зорам мөн түүний хөвгүүд их цэрэгтэйгээ Сидон голыг гаталж, мөн Мантайн хилийн цаана Сидон голын зүүн эрэг дэх, өмнөд аглаг буйд тийш жагсан очив.\n\n8 Мөн тэд леменчүүдийн их цэргийн дээр бууж, мөн леменчүүд тараагдаж мөн аглаг буйд тийш ухраагдав; мөн тэд леменчүүдэд олзлогдсон ах дүүсээ олж авав, мөн олзлогдсон тэднээс нэг ч бодгаль алдагдсан байсан нь үгүй. Мөн тэд өөрсдийн нутгуудыг эзэмшихээр ах дүүсээрээ авчрагдав.\n\n9 Мөн леменчүүд уг нутгаас туугдаж, мөн Аммонайхагийн хүмүүс устгагдан, шүүгчдийн арван нэг дэх он тийн төгсөв; тийм ээ, аммонайхачуудын амьд бодгаль бүхэн, мөн түүнчлэн агуу ихийнх нь учир Бурхан ч устгаж чадахгүй хэмээн тэдний хэлж байсан агуу хот нь устгагдав.\n\n10 Гэвч болгоогтун, нэг өдрийн дотор энэ нь эзгүйрч үлдэв; мөн цогцсууд нь ноход мөн аглаг буйдын зэрлэг араатнуудад тасчуулагдав.\n\n11 Гэсэн хэдий ч, олон хоногийн дараа тэдний цогцос нь газар дээр овоологдож, мөн тэдгээр нь шороогоор нимгэн хучигдав. Мөн эдүгээ түүний үнэр нь маш хурц байснаас хүмүүс олон жилийн турш Аммонайха нутгийг эзэмшихээр явсангүй. Мөн энэ нь Нихоруудын Эзгүйрэл гэж нэрлэгдэв; учир нь алагдсан тэд Нихорын адил бодолтой байжээ; мөн тэдний нутаг эзгүй үлдэв.\n\n12 Мөн леменчүүд Нифайн ард түмний дээрх шүүгчдийн засаглалын арван дөрөв дэх он болтол нифайчуудын эсрэг дайтахаар дахин ирсэнгүй. Мөн Нифайн хүмүүс гурван жилийн турш бүх нутаг даяар тийн үргэлжийн амар амгаланг эдлэв.\n\n13 Мөн Алма, Амюлек хоёр хүмүүст өөрсдийнх нь ариун сүмүүд, мөн өөрсдийнх нь дуганууд, мөн түүнчлэн иудейчүүдийн маягаар баригдсан өөрсдийнх нь синагогуудад наманчлалыг номлосоор явав.\n\n14 Мөн өөрсдийнх нь үгсийг сонсох тэр болгонд, ялгаварлан үзэлгүйгээр тэдэнд Бурханы үгийг тэд үргэлж түгээж байв.\n\n15 Мөн тийн Алма, Амюлек хоёр, мөн түүнчлэн уг ажилд сонгогдсон өөр олон нь, бүх нутаг даяар үгийг номлохоор явав. Мөн сүмийн байгуулалт уг нутаг даяар, эргэн тойрны газар болгонд, нифайчуудын бүх хүний дунд өргөн тархсан байлаа.\n\n16 Мөн тэдний дунд тэгш бус байдал байсангүй; түүний ирэлтийн үед тэдний дунд заагдах үгийг хүлээн авахад хүмүүсийн үрсийн оюуныг бэлтгэхээр буюу тэдний зүрх сэтгэлийг бэлтгэхээр Их Эзэн өөрийн Сүнсийг уг нутгийн бүх гадаргуу дээр юүлсэн болой—\n\n17 Тэд үгийн эсрэг хатуурхахгүй байж болохын тулд, тэд итгэж мөн устгал тийш одохгүй байж болохын тулд, харин тэд үгийг баяртайгаар хүлээн авч, мөн үнэн модны их биед залгагдах мөчир адил, тэд Их Эзэн Бурханыхаа амралтад орж болохын тулд болой.\n\n18 Эдүгээ хүмүүсийн дунд одсон пристүүд бүх худал, заль мэх, атаа жөтөө, мөн хэрүүл маргаан, өс хонзон, доромжлолууд, мөн хулгай, дээрэм, тонуул, аллага, садар самууныг үйлдэх ба бүхэл төрлийн шунаг тачаангуй байдлын эсрэг, эдгээр зүйл байх ёсгүй хэмээн хашхиран номлов—\n\n19 Удахгүй ирэх ёстой тэр зүйлийг номлож, тийм ээ, Бурханы Хүүгийн ирэлтийг, түүний зүдгүүрүүд бөгөөд үхлийг мөн түүнчлэн нас барагсдын амилуулалтын талаар номлов.\n\n20 Мөн хүмүүсийн олон нь Бурханы Хүүгийн ирэх ёстой тэр газар нь хаана болохыг лавлав; мөн тэрээр өөрийн амилалтын дараа тэдэн дээр хүрч ирэх болно хэмээн тэд заалгасан ажгуу; мөн үүнийг хүмүүс агуу их баясал мөн баяртайгаар сонссон болой.\n\n21 Мөн эдүгээ уг сүм нутаг даяар байгуулагдсаны дараа—чөтгөрийн дээр ялалтыг олсны дараа, мөн Бурханы үг цэвэр ариун байдлаараа бүх нутагт номлогдож, мөн Их Эзэн адислалуудаа хүмүүсийн дээр юүлж—Нифайн ард түмний дээрх шүүгчдийн засаглалын арван дөрөв дэх он тийн төгсөв.\n\n", "alma 17": "Бурханы үгийн төлөө хаант улсыг захирах эрхээсээ татгалзаж, мөн леменчүүдэд номлохоор Нифайн нутаг өөд одсон Мозаягийн хөвгүүдийн шастир; тэдний зүдгүүрүүд мөн чөлөөлөлт—Алмагийн цэдгийн дагуу оршвой.\n\n17–27-р бүлэгт агуулагдав.\n\n[center][font_size=26]Бүлэг 17[/font_size][/center]\n\n[i]Мозаягийн хөвгүүдэд бошиглолын болон илчлэлийн суу билиг байв—Тэд өөр өөрсдийн замаар леменчүүдэд үгийг тунхаглахаар одов—Аммон Ишмэилийн нутагт очиж мөн Лемонай хааны зарц болов—Аммон хааны сүргийг аварч мөн Себасын усны дэргэд түүний дайснуудыг хөнөөв. 1–3 дугаар шүлэг, ойролцоогоор МЭӨ 77 он; 4-р шүлэг, ойролцоогоор МЭӨ 91–77 он; мөн 5–39 дүгээр шүлэг, ойролцоогоор МЭӨ 91 он.[/i]\n\n1 Мөн эдүгээ улиран тохиох дор Алма Гидеоны нутгаас урагш Мантай нутгийн зүг аялж байх зуураа, болгоогтун, түүний гайхширалыг төрүүлсэн нь, тэрээр Зарахемла нутгийн зүг аялан яваа Мозаягийн хөвгүүдтэй дайралдав.\n\n2 Эдүгээ тэнгэр элч Алмад анх үзэгдсэн тэр цагт Мозаягийн энэ хөвгүүд түүнтэй хамт байжээ; тиймийн тул Алма ах дүүсээ хараад үлэмж баярлав; мөн түүний баяр хөөрийг илүүгээр нэмсэн нь, тэд Их Эзэний хувьд түүний ах дүүс хэвээрээ байсны учир болой; тийм ээ, мөн тэд үнэний мэдлэгт хүчтэй болсон байв; өөрөөр хэлбэл тэд зөв ойлголттой хүмүүс болж мөн тэд Бурханы үгийг мэдэж болохын тулд судруудыг хичээнгүйлэн судалсан байв.\n\n3 Гэвч энэ нь бүгд бус; тэд өөрсдийгөө их залбирал, мөн мацаг барилтад зориулсан байв; тиймийн тул тэдэнд бошиглолын суу билиг, мөн илчлэлийн суу билиг байлаа, мөн тэд заахдаа Бурханаас хүлээн авсан хүч мөн эрх мэдэлтэйгээр заадаг байв.\n\n4 Мөн тэд леменчүүдийн дунд арван дөрвөн жилийн турш Бурханы үгийг зааж, үнэний мэдлэгт олныг авчрахдаа их амжилттай байсан болой; тийм ээ, тэдний үгсийн хүчээр Бурханы тахилын ширээний өмнө, түүний нэрийг дуудаж мөн түүний өмнө нүглүүдээ тоочихоор олон нь авчрагдсан бөлгөө.\n\n5 Эдүгээ тэдний аяллын үед тэдэнд тохиолдсон нөхцөл нь эдгээр болой, тодруулбал тэд олон зүдгүүртэй тулгарчээ; тэд өлсөж, цанган, ядарч мөн түүнчлэн сүнслэг байдлын их зүдрэлээр, биеэрээ ч мөн оюунаараа ч аль алинаар нь ихэд зовсон болой.\n\n6 Эдүгээ эдгээр нь тэдний аянууд байв: Шүүгчдийн эхний жилд, өөрсдийн эцэг Мозаятай тэд салах ёс гүйцэтгэсний дараа; эцгийнхээ өөрсдийнх нь дээр шилжүүлэхийг хүссэн хаант улсаас татгалзсаны дараа, мөн түүнчлэн ийн шилжүүлэх нь хүмүүсийн хүсэл байв;\n\n7 Гэсэн хэдий ч тэд Зарахемла нутгаас одож, мөн өөрсдийн илд, жад, өөрсдийн нум, сум, өөрсдийн дүүгүүрүүдийг авчээ; мөн аглаг буйдад байх зуураа өөрсдөдөө хүнс залгуулж болохын тулд тэд үүнийг хийсэн болой.\n\n8 Мөн тийн тэд өөрсдийн сонгосон хэдтэйгээ Нифайн нутаг өөд явж, Бурханы үгийг леменчүүдэд номлохоор аглаг буйд тийш одов.\n\n9 Мөнхүү улиран тохиох дор тэд аглаг буйдад олон хоног аялж, мөн хэрэв энэ нь боломжтой аваас өөрсдийн ах дүүс леменчүүдийг үнэний мэдлэгт, зөв бус байсан тэр эцэг өвгөдийнх нь уламжлалуудын ёс бус байдлын тухай мэдлэгт авчрахад Бурханы мутарт зэмсэг болж болохын тулд, Их Эзэн өөрийн Сүнсний хэсгийг тэдэнтэй хамт явж, мөн тэдэнтэй оршин байхаар тэдэнд соёрхоосой хэмээн тэд ихэд мацаг барьж мөн ихэд залбирав.\n\n10 Мөнхүү улиран тохиох дор Их Эзэн өөрийн Сүнсээр тэдэнд зочилж, мөн тэдэнд: Тайтгарагтун хэмээв. Мөн тэд тайтгаруулагдав.\n\n11 Мөн Их Эзэн тэдэнд түүнчлэн хэлсэн нь: Өөрсдийн ах дүүс леменчүүдийн дунд явж, мөн миний үгийг тогтоо; хэдий тийм ч та нар надаар дамжуулж сайн үлгэр жишээг тэдэнд үзүүлж болохын тул, та нар тэсэж тэвчин, мөн зүдгүүрүүддээ тэсвэр тэвчээртэй байх ёстой, мөн би та нарыг олон бодгалийг авралд хүргэх өөрийн мутар дахь зэмсэг болгох болно.\n\n12 Мөнхүү улиран тохиох дор Мозаягийн хөвгүүд, мөн түүнчлэн тэдэнтэй байсан тэд Бурханы үгийг тэдэнд тунхаглахаар леменчүүдэд очих зоригийг зүрх сэтгэлдээ олов.\n\n13 Мөнхүү улиран тохиох дор тэд леменчүүдийн нутгийн хилд хүрч ирээд, тэд өөрсдөө тус тусдаа явж мөн ургацаа хураасны эцэст дахин уулзах болно хэмээн Их Эзэнд итгэн нэг нэгнээсээ салцгаав; өөрөөр хэлбэл тэдний хүлээн авсан ажил агууг тэд таамаглаж байсан ажгуу.\n\n14 Мөн энэ нь лавтайяа агуу их зүйл байв, учир нь тэд Бурханы үгийг зэрлэг мөн хатуу сэтгэлт мөн харгис хүмүүст; нифайчуудыг хөнөөхдөө, мөн тэднийг дээрэмдэж мөн тонохдоо баясдаг хүмүүст номлох үүргийг хүлээн авчээ; мөн тэр хүмүүсийн зүрх сэтгэл баялгууд буюу алт, мөнгөн дээр мөн үнэт чулуунууд дээр байрласан байлаа; хэдий тийм ч тэд өөрсдийнхөө төлөө өөрсдийн гараар хөдөлмөрлөхгүй байж болохын тулд тэд эдгээр зүйлийг аллагаар мөн тонуулаар олж авахыг эрэлхийлдэг байв.\n\n15 Тэд тийн, олон нь хиймэл шүтээнүүдийг биширдэг, маш залхаг хүмүүс байв, мөн тэдний эцэг өвгөдийн уламжлалуудын учир Бурханы зүхэл тэдний дээр буусан байв; гэсэн хэдий ч наманчлалын нөхцөл дор Их Эзэний амлалтууд тэдэнд боломжтой байсан болой.\n\n16 Тиймийн тул, тэднийг наманчлалд авчирч магад хэмээн Мозаягийн хөвгүүд уг ажлыг хийхээр хүлээн авсны шалтгаан нь энэ байв; тэд гэтэлгэлийн төлөвлөгөөний талаар тэдэнд мэдүүлж болох магад хэмээсний учир бөлгөө.\n\n17 Тиймийн тул тэд өөрсдөө нэг нэгнээсээ салцгааж, мөн хүн бүр ганцаараа өөрт нь өгөгдсөн Бурханы үг болон хүчний дагуу тэдний дунд явав.\n\n18 Эдүгээ Аммон тэдний дунд ахлагч нь байв, өөрөөр хэлбэл тэдэнд зааварладаг байжээ, мөн тэрээр хэд хэдэн албан тушаалынх нь дагуу тэднийг адисалсны дараа, Бурханы үгийг тэдэнд хэлснийхээ дараа, өөрөөр хэлбэл явахынхаа өмнө тэдэнд зааварласныхаа дараа тэднээс салж одов; мөн тийн тэд уг нутаг даяар тус тусын аяныг хөөв.\n\n19 Мөн Аммон Ишмэилийн хөвгүүдийн, түүнчлэн леменчүүд болсон тэдний нэрээр нэрлэгдсэн нутаг болох Ишмэилийн нутаг руу аялав.\n\n20 Мөн Аммон Ишмэилийн нутагт ормогц, өөрсдийнх нь гарт орсон нифайчуудыг хүлж, мөн хааны өмнө тэднийг аваачдаг заншлаараа леменчүүд түүнийг баривчилж мөн түүнийг хүлэв; мөн тийн тэднийг алах, эсвээс тэднийг дарангуйлалд байлгах, эсвээс тэднийг шоронд хорих, эсвээс тэднийг нутгаасаа хөөн зайлуулах нь хааны таалалд, түүний хүсэл мөн тааллын дагуу байдаг байв.\n\n21 Мөн тийн Аммон Ишмэилийн нутгийг захирсан хааны өмнө хүргэгдэв; мөн түүний нэр Лемонай байв; мөн тэрээр Ишмэилийн удмынх байжээ.\n\n22 Мөн хаан Аммоноос тэрээр уг нутагт леменчүүдийн дунд, өөрөөр хэлбэл өөрийнх нь ард түмний дунд орших хүсэлтэй эсэхийг лавласан ажгуу.\n\n23 Мөн Аммон түүнд хэлэв: Тийм ээ, би хэсэг хугацаанд; тийм ээ, мөн магадгүй үхэх өдрөө хүртэл энэ ард түмний дунд амьдрах хүсэлтэй хэмээв.\n\n24 Мөнхүү улиран тохиох дор Лемонай хаан Аммоныг ихэд таалан үзэж, мөн түүний хүлээсийг тайлуулав; мөн тэрээр Аммон өөрийнх нь охидоос нэгийг нь эхнэр болгон аваасай хэмээн хүсэв.\n\n25 Харин Аммон түүнд: Үгүй, харин би таны зарц байх болно хэмээв. Тиймийн тул Аммон, Лемонай хааны зарц болов. Мөнхүү улиран тохиох дор тэрээр леменчүүдийн заншлын дагуу Лемонайн сүргийг хариулах үүргийг өөр зарим зарц нартай хамт хүлээв.\n\n26 Мөн тэрээр хааны үйлчлэлд гурав хоног байсны дараа, тэрээр лемен үндэсний зарц нартай хамт сүргээ туун Себасын ус гэж нэрлэгдсэн устай газарт очихоор явах зуур, мөн бүх леменчүүд сүрэг нь ус ууж болохын тулд сүргээ тийш туудаг байв—\n\n27 Тиймийн тул, Аммон болон хааны зарц нар сүргээ энэ устай газрын зүг тууж явтал, болгоогтун, малаа усалж байсан тодорхой тооны леменчүүд босож мөн Аммоны болон хааны зарц нарын сүргийг тараав, мөн тэдгээр нь тал тал тийш зугтах хүртэл нь тэдгээрийг тараав.\n\n28 Эдүгээ хааны зарц нар бувтналдаж эхлэв, хэлсэн нь: Эдүгээ сүрэг нь энэ эрчүүдээр ёс бусаар тараагдсанаас болж, бидний ах дүүсийг тэгсэн шигээ хаан биднийг алах болно. Мөн тэд үлэмж ихээр уйлж эхлэн: Болгоогтун, бидний сүрэг аль хэдийн тараагдсан хэмээцгээв.\n\n29 Эдүгээ тэд алагдахаас айсны учир уйлжээ. Эдүгээ Аммон үүнийг хараад дотроо зүрх сэтгэл нь баяраар бялхав; учир нь, тэр бодов, би эдгээр бусад зарц нарын сэтгэлийг татаж болохын тулд, тэднийг үгсэд минь итгэхэд би удирдаж болохын тулд, энэ сүргийг хаанд эргүүлэн өгснөөр би өөрийн хүчийг, өөрөөр хэлбэл надад буй тэр хүчийг эдгээр бусад зарц нарт үзүүлэх болно.\n\n30 Мөн эдүгээ, өөрийн ах дүүс гэж нэрлэсэн тэдний зүдгүүрийг хараад Аммон ингэж бодож байв.\n\n31 Мөнхүү улиран тохиох дор тэрээр өөрийн үгсээр тэднийг аргадаж, хэлсэн нь: Ах дүүс минь, зоригтой байцгаа мөн сүргийг эрэхээр явцгаая, мөн бид тэдгээрийг цуглуулж бас тэдгээрийг устай газар буцаан авчрах болно; мөн тийн бид хаанд сүргийг нь хадгалан хамгаалж тэгснээр тэр биднийг алахгүй байх болно.\n\n32 Мөнхүү улиран тохиох дор тэд сүргийг хайн явж, мөн тэд Аммоныг даган, мөн тэд их хурднаар яаран явж мөн хааны сүргийг тогтоож, мөн тэдгээрийг дахин устай газар нэгтгэн цуглуулав.\n\n33 Мөн сайхь эрчүүд тэдний сүргийг тараахаар дахин зогсож байв; гэвч Аммон ах дүүстээ хэлсэн нь: Зугтаалгахгүйн тул сүргийг тойрон хүрээл; мөн би явж мөн бидний сүргийг тараагч энэ эрчүүдтэй тэмцэлдэе.\n\n34 Тиймийн тул, тэд Аммоны өөрсдөд нь зарлигласныг хийж, мөн тэрээр урагш одож мөн Себасын усны дэргэд зогсоцгоож байсан тэдэнтэй тэмцэлдэхээр зогсов; мөн тэд тоогоороо цөөн байсангүй.\n\n35 Тиймийн тул тэд Аммоноос айсангүй, учир нь өөрсдийнх нь эрчүүдийн нэг нь тэдний тааллын дагуу түүнийг алж чадна хэмээн тэд боджээ, учир нь Их Эзэн хөвгүүдийг нь тэдний гараас чөлөөлнө хэмээн тэрээр Мозаяд амласан байсныг тэд мэдсэнгүй; бас Их Эзэний талаар юу ч мэддэггүй байв; тиймийн тул тэд ах дүүсийнхээ устгалд баясдаг байв; мөн үүний учир тэд хааны сүргийг тараахаар зогсож байсан аж.\n\n36 Гэвч Аммон зогсоод мөн дүүгүүрээрээ тэдэн рүү чулуу нүүлгэж эхлэв; тийм ээ, их хүчтэйгээр чулууг тэдний дунд тэр дүүгүүрдэж байв; мөн тийн тэрээр тэдний хэд хэдийг алсан учир, үүний хэрээр тэд түүний хүчинд гайхширч эхлэв; гэсэн хэдий ч тэд ах дүүс нь алуулсан учир ууртай байв, мөн тэд түүнийг унах ёстой хэмээн хатуу шийдсэн байв; тиймийн тул, тэд түүнийг өөрсдийн чулуугаар онож чадахгүй байгаагаа хараад, түүнийг алахаар бороохой шийдэмтэйгээр давшин ирэв.\n\n37 Гэвч болгоогтун, Аммоныг цохихоор шийдмээ өргөсөн хүн бүрийг, тэрээр илдээрээ гарыг нь тас цавчив; тодруулбал тэр илднийхээ ирээр тэдний гарыг цавчин тэдний дайралтуудыг эсэргүүцэж, үүний хэрээр тэд гайхан цочирдож эхлэв, мөн түүнээс зугтаж эхлэв; тийм ээ, мөн тэд цөөн тоотой байсангүй; мөн тэрээр гарынхаа хүчээр тэднийг зугтахад хүргэв.\n\n38 Эдүгээ тэдний зургаа нь дүүгүүрт унасан байлаа, харин тэр тэдний удирдагчаас нь өөр хэнийг ч илдээрээ алсан нь үгүй; мөн тэр түүний эсрэг далайсан тэр болгоны гарыг тас цавчсан аж, мөн тэд цөөн байгаагүй билээ.\n\n39 Мөн тэрээр тэднийг хол хөөгөөд, тэр эргэж ирэв, мөн тэд сүргээ усалж мөн тэдгээрийг хааны бэлчээрт эргүүлж аваачаад, тэгээд хаанд очиж, түүнийг хөнөөхийг эрэлхийлсэн тэдний, Аммоны илдээр тас цавчигдсан гаруудыг үзүүлэв; мөн тэдний хийсэн зүйлсийн гэрч болгон хаанд тэдгээр нь авчрагдав.\n\n", "alma 18": "[center][font_size=26]Бүлэг 18[/font_size][/center]\n\n[i]Лемонай хаан, Аммоныг Агуу Их Сүнс хэмээн бодов—Аммон Бүтээлийн тухай, Бурханы хүмүүнтэй үйлдэх үйл хэргүүдийн тухай, мөн Христээр дамжин ирэх гэтэлгэлийн тухай хаанд заав—Лемонай итгэж мөн үхсэн мэт газар унав. Ойролцоогоор МЭӨ 90 он.[/i]\n\n1 Мөнхүү улиран тохиох дор Лемонай хаан өөрийн зарц нарыг урагшилж, уг хэргийн талаар харсан бүх зүйлийг гэрчлэх болгов.\n\n2 Мөн тэд бүгд өөрсдийн харсан зүйлийг гэрчилсний дараа, мөн тэрээр өөрийнх нь сүргийг хадгалан хамгаалахад Аммон үнэнч байсныг нь, мөн түүнчлэн түүнийг алахаар эрэлхийлсэн тэдний эсрэг тэмцэлдсэн түүний агуу хүчийн талаар мэдсэний дараа, тэрээр үлэмж гайхширч, мөн хэлэв: Энэ бол энгийн хүн биш нь гарцаагүй юм. Болгоогтун, үйлдсэн аллагуудынх нь улмаас агуу шийтгэлүүдийг энэ хүмүүсийн дээр илгээдэг Агуу Их Сүнс нь энэ бус уу?\n\n3 Мөн тэд хаанд хариулж, мөн хэлэв: Тэрээр Агуу Их Сүнс үү, эсвэл хүн үү гэдгийг бид мэдэхгүй; харин бидний мэдэх нь, тэр хааны дайснуудад алагдана гэж үгүй; бас тэр бидэнтэй байхад хааны сүргийг тэд тарааж чадахгүй, түүний чадвар болоод агуу хүчний улмаас буюу; тиймийн тул, тэр бол хааны анд гэдгийг бид мэднэ. Мөн эдүгээ, ай хаантан, хүнд тийм агуу хүч байдагт бид итгэдэггүй, учир нь тэр алагдах боломжгүйг бид мэднэ.\n\n4 Мөн эдүгээ, хаан эдгээр үгийг дуулаад, тэрээр тэдэнд хэлэв: Эдүгээ энэ бол Агуу Их Сүнс мөн гэдгийг би мэдлээ; мөн энэ үед би та нарыг ах дүүсийн чинь адил алахгүй байж болохын тулд та нарын амийг хамгаалахаар тэрээр бууж иржээ. Эдүгээ энэ нь бидний эцэг өвгөдийн ярьсан Агуу Их Сүнс болой.\n\n5 Эдүгээ Агуу Их Сүнс байдаг гэдэг нь эцгээсээ хүлээн авсан Лемонайн уламжлал байв. Агуу Их Сүнсэнд тэд итгэдэг байсан хэдий ч, тэд ямар ч юм хийсэн тэдний зөв хэмээн боддог байсан ажээ; гэсэн хэдий ч, Лемонай, зарц нараа алахдаа бурууг үйлдсэн болов уу хэмээх айдсаар үлэмж ихээр айж эхлэв;\n\n6 Учир нь тэдний ах дүүс устай газар сүргүүдээ тараасан учир тэрээр тэднээс олныг алсан байв; мөн тийн, тэд сүргээ тараалгасан учир тэд алуулсан ажээ.\n\n7 Эдүгээ хүмүүсийн сүргийг тараахаар, тэгснээрээ тэд тараагдсанаас олныг нь өөрсдийн нутаг руу тууж болохын тулд Себасын усны дэргэд зогсдог нь эдгээр леменчүүдийн зуршил байв, учир нь тэдний дунд ингэж тонуул хийх нь зуршил болсон байлаа.\n\n8 Мөнхүү улиран тохиох дор Лемонай хаан зарц нараасаа лавлаж, өгүүлсэн нь: Тийм агуу хүчтэй тэр хүн хаана байна вэ?\n\n9 Мөн тэд түүнд хэлэв: Болгоогтун, тэр таны морьдыг тэжээж байна. Эдүгээ хаан зарц нартаа сүргийг нь услахаас өмнө, тэдэнд морьдыг нь мөн сүйх тэргүүдийг нь бэлтгэж мөн өөрийг нь Нифайн нутагт хүргэж өгөхийг зарлигласан байв; учир нь бүх нутгийг захирах хаан болох Лемонайн эцэг, Нифайн нутагт их найр хийхээр товлосон байсан ажээ.\n\n10 Эдүгээ Аммон түүний морьд мөн сүйх тэргүүдийг нь бэлтгэж буйг Лемонай хаан сонсоод, Аммоны үнэнчийн учир тэр илүү ихээр гайхширан, хэлрүүн: Энэ хүний адил ийм үнэнч зарц миний бүх зарц нарын дунд байгаагүй нь гарцаагүй; учир нь тэрээр бүр миний бүх зарлигийг, тэдгээрийг гүйцэлдүүлэхээ санадаг.\n\n11 Эдүгээ энэ бол Агуу Их Сүнс гэдгийг би гарцаагүй мэдлээ, мөн би түүнийг над дээр ирэхийг асуух юмсан, гэвч би зүрхлэхгүй байна.\n\n12 Мөнхүү улиран тохиох дор Аммон морьдыг мөн сүйх тэргүүдийг хаанд мөн түүний зарц нарт бэлэн болгоод, тэрээр хаан дээр ороход, мөн тэрээр хааны царай төрх өөрчлөгдсөнийг харав; тиймийн тул тэрээр түүний дэргэдээс холдон буцахыг завдав.\n\n13 Мөн хааны зарц нарын нэг нь түүнд Раббана хэмээв, тэр нь хөрвүүлбээс хүчит эсвээс агуу их хаан гэсэн утгатай, учир нь тэд өөрсдийн хаадыг хүчит хэмээн үздэг байв; мөн тиймээс тэрээр түүнд хэлэв: Раббана, хаан таныг үлдэхийг хүснэ.\n\n14 Тиймийн тул Аммон хааны зүг эргэж мөн түүнд хэлэв: Ай хаантан, та намайг таны төлөө юу хийхийг хүснэ вэ? Мөн тэдний цагийн хэмжүүрийн дагуу нэг цагийн турш хаан түүнд хариулсангүй, учир нь тэр түүнд юу хэлэх ёстойгоо мэдсэнгүй.\n\n15 Мөнхүү улиран тохиох дор Аммон түүнд дахин хэлэв: Та надаас юу хүснэм? Гэвч хаан түүнд хариулсангүй.\n\n16 Мөнхүү улиран тохиох дор Аммон, Бурханы Сүнсээр дүүргэгдсэн учир, тиймийн тул тэр хааны бодлуудыг ойлгов. Мөн тэрээр түүнд хэлэв: Та намайг таны зарц нар болон сүргийг тань хамгаалсан, мөн таны сүрэг мөн зарц нарыг хамгаалахын тулд, тэдний ах дүүсийн долоог нь дүүгүүр болон илдээр алж, мөн бусдынх нь гарыг тас цохисныг дуулсны учраас энэ үү?; болгоогтун, таны гайхлыг төрүүлсэн нь энэ үү?\n\n17 Би танд хэлнэ, юу нь таны гайхлыг ийм ихээр төрүүлсэн билээ? Болгоогтун, би бол хүн, мөн таны зарц билээ; тиймийн тул, таны хүссэн зөв болох юуг боловч, би түүнийг хийх болно.\n\n18 Эдүгээ хаан энэ үгсийг дуулаад, тэрээр дахин гайхав, учир нь Аммон түүний бодлуудыг мэдэж чадсаныг тэрээр болгоов; хэдийгээр ингэсэн хэдий ч Лемонай хаан амаа нээж, мөн түүнд хэлэв: Та хэн билээ? Та бүх зүйлийг мэддэг тэр Агуу Их Сүнс мөн үү?\n\n19 Аммон хариулж мөн түүнд хэлэв: Би биш.\n\n20 Мөн хаан хэлэв: Та яаж миний зүрхний бодлуудыг мэдэв? Та зоригтойгоор ярьж, мөн энэ зүйлсийн талаар надад хэлж болно; мөн түүнчлэн миний сүргийг тараасан ах дүүсийг минь та ямар хүчээр алж мөн гарыг нь тас цавчсанаа надад хэл—\n\n21 Мөн эдүгээ, хэрэв та энэ зүйлсийн талаар надад хэлэх аваас, таны хүссэн юуг боловч би танд өгнө; мөн хэрэв энэ нь хэрэгтэй бол, би таныг өөрийн их цэргээр хамгаалъя; гэвч та бол тэд бүгдээс илүү хүчтэйг би мэднэ; гэсэн хэдий ч, надаас таны хүссэн юуг боловч би танд зөвшөөрөх болно.\n\n22 Эдүгээ Аммон арга мэхтэй боловч гэм хоргүй нэгэн байсан тул, тэр Лемонайд хэлэв: Хэрэв би ямар хүчээр эдгээр зүйлийг хийдгээ хэлбэл, та миний үгсийг анхааран сонсох уу? Мөн энэ нь танаас миний хүсэх тэр зүйл ажгуу.\n\n23 Мөн хаан түүнд хариулж, мөн хэлэв: Тийм ээ, би таны бүх л үгэнд итгэнэ, мөн тийн тэрээр арга мэхэнд автагдсан байв.\n\n24 Мөн Аммон зоригтойгоор түүнд ярьж эхлэв, мөн түүнд хэлсэн нь: Та Бурхан байдагт итгэдэг үү?\n\n25 Мөн тэр хариулж, мөн түүнд хэлэв: Тэр нь ямар утгатайг би мэдэхгүй.\n\n26 Мөн тэгэхэд нь Аммон хэлэв: Агуу Их Сүнс байдагт та итгэдэг үү?\n\n27 Мөн тэр хэлсэн нь, Тийм ээ.\n\n28 Мөн Аммон хэлсэн нь: Энэ бол Бурхан. Мөн Аммон түүнд дахин хэлэв: Бурхан болох тэр Агуу Их Сүнс тэнгэр мөн дэлхийд байдаг бүх зүйлийг бүтээсэн гэдэгт та итгэдэг үү?\n\n29 Мөн тэрээр хэлэв: Тийм ээ, дэлхий дээр буй бүхий л зүйлийг тэр бүтээсэн гэдэгт би итгэдэг; гэвч би тэнгэрийн тухайд мэдэхгүй.\n\n30 Мөн Аммон түүнд хэлсэн нь: Тэнгэр гэдэг нь Бурхан мөн түүний бүх ариун тэнгэр элч нар оршдог тэр газар бөлгөө.\n\n31 Мөн Лемонай хаан хэлэв: Энэ нь дэлхийгээс дээгүүр байдаг уу?\n\n32 Мөн Аммон хэлэв: Тийм ээ, мөн тэрээр бүх хүний үрсийн дээрээс доош хардаг; мөн тэр зүрхний бүх бодол болон санаануудыг мэддэг; учир нь тэд бүгд эхлэлээс түүний мутраар бүтээгдсэн ажгуу.\n\n33 Мөн Лемонай хаан хэлэв: Би таны ярьсан эдгээр бүх зүйлд итгэж байна. Та Бурханаас илгээгдсэн үү?\n\n34 Аммон түүнд хэлэв: Би бол хүн; мөн хүн нь эхлэлд Бурханы дүр төрхөөр бүтээгдсэн, мөн би, энэ хүмүүс шударга бөгөөд үнэн болох тэрхүү мэдлэгт авчрагдаж болохын тулд эдгээр зүйлийг заахаар түүний Ариун Сүнсээр дуудагдсан болой;\n\n35 Мөн Бурханд итгэх миний итгэл болон Түүний хүслийн дагуу мэдлэгийг мөн түүнчлэн хүчийг надад өгдөг тэрхүү Сүнсний нэг хэсэг нь надад оршдог.\n\n36 Эдүгээ Аммон эдгээр үгийг хэлээд, тэрээр дэлхийн бүтээлт, мөн түүнчлэн Адамын бүтээлтээс эхэлж, мөн түүнд хүмүүний уналтын талаар бүх зүйлийг хэлж, мөн бүр тэдний эцэг Лихайн Иерусалимыг орхисон цагийг хүртэл бошиглогчдоор яригдсан, хүмүүсийн тэрхүү ариун судрууд болон цэдгүүдийн талаар өгүүлж мөн түүний өмнө дэлгэжээ.\n\n37 Мөн тэрээр тэдэнд (өөрөөр хэлбэл хаанд болоод түүний зарц нарт) тэдний эцэг өвгөдийн аглаг буйд дахь бүх аяныг, мөн тэдний бүх өлсөж мөн цангасан зовлонгууд, мөн тэдний зүдрэлүүд гэх мэтийг түүнчлэн өгүүлсэн ажгуу.\n\n38 Мөн түүнчлэн тэр Лемен болон Лемүелийн мөн Ишмэилийн хөвгүүдийн эсэргүүцлүүдийн талаар тэдэнд өгүүлж, тийм ээ, тэдний бүх эсэргүүцлийг тэрээр тэдэнд тоочив; мөн Лихай Иерусалимыг орхисон цагаас одоо цагийг хүртэлх бүх цэдэг болон судруудыг тэр тэдэнд тайлбарлав.\n\n39 Гэвч энэ нь бүгд бус; учир нь тэр тэдэнд дэлхийн үүслээс бэлтгэгдсэн байсан тэрхүү гэтэлгэлийн төлөвлөгөөг тайлбарлав; мөн түүнчлэн Христийн ирэлтийн талаар тэр тэдэнд мэдүүлж, мөн Их Эзэний бүх ажлыг тэрээр тэдэнд мэдүүлсэн болой.\n\n40 Мөнхүү улиран тохиох дор тэр эдгээр бүх зүйлийг хэлсний, мөн тэдгээрийг хаанд тайлбарласны дараа, хаан түүний бүх үгэнд итгэсэн аж.\n\n41 Мөн тэрээр Их Эзэнд залбирч эхлэн, хэлсэн нь: Ай Их Эзэн, нигүүлсэж соёрхоно уу; Нифайн хүмүүсийн дээр байдаг өөрийн өгөөмөр их нигүүлслийнхээ адилаар, надад, мөн миний хүмүүсийн дээр соёрхоно уу.\n\n42 Мөн эдүгээ, тэрээр үүнийг хэлээд тэрээр үхсэн мэт газар унав.\n\n43 Мөнхүү улиран тохиох дор түүний зарц нар түүнийг авч эхнэрт нь хүргэж, мөн орон дээр хэвтүүлэв; мөн тэрээр хоёр өдөр мөн хоёр шөнийн турш үхсэн мэт хэвтэв; мөн эхнэр нь мөн хөвгүүд, охид нь леменчүүдийн маягаар түүний араас гашуудан, түүний үхэлд асар ихээр эмгэнэж байв.\n\n", "alma 19": "[center][font_size=26]Бүлэг 19[/font_size][/center]\n\n[i]Лемонай үүрдийн амьдралын гэрлийг хүлээн авч мөн Гэтэлгэгчийг харав—Түүний гэрийнхэн оюундаа үзэгдлийг үзэж, мөн олон нь тэнгэр элч нарыг харав—Аммон гайхамшигтайгаар хадгалагдан хамгаалагдав—Тэрээр олонд баптисм хүртээж мөн тэдний дунд сүм байгуулав. Ойролцоогоор МЭӨ 90 он.[/i]\n\n1 Мөнхүү улиран тохиох дор хоёр өдөр мөн хоёр шөнийн дараа тэд түүний биеийг авч мөн үхэгсдээ оршуулах зорилгын тулд тэдний хийсэн хадан булшинд хэвтүүлэх гэж байв.\n\n2 Эдүгээ хатан Аммоны алдрыг сонссон тул, тиймийн тул тэр түүнийг өөр дээрээ ирэхийг хүсэн хүн илгээв.\n\n3 Мөнхүү улиран тохиох дор Аммон зарлиглуулсныхаа дагуу явж, мөн хатанд очиж, мөн өөрөөр нь юу хийлгэх гэснийг тэр мэдэхийг хүсэв.\n\n4 Мөн тэрээр түүнд хэлэв: Нөхрийн маань зарц нар таныг ариун Бурханы бошиглогч гэдгийг мөн танд түүний нэрээр олон гайхамшигт ажлыг хийх хүч байдгийг надад мэдүүллээ;\n\n5 Тиймийн тул, хэрэв тийм аваас, би таныг нөхрийг минь очиж үзээсэй хэмээнэ, учир нь түүнийг оронд нь хэвтүүлээд хоёр өдөр мөн хоёр шөнө болж байна; мөн зарим нь түүнийг үхээгүй гэх юм, гэвч бусад зарим нь тэр үхчихсэн мөн өмхийрч байна, мөн тэр хадан булшинд тавигдвал зохино гэх юм; гэвч миний хувьд, өөрт минь бол тэр өмхийрөөгүй.\n\n6 Эдүгээ, Аммоны хүссэн нь энэ байв, учир нь Лемонай хаан Бурханы хүчний дор байгааг тэр мэдэж байв; итгэлгүй байдлын харанхуй гивлүүр түүний оюунаас зайлуулагдаж, мөн түүний оюуныг гэрэлтүүлсэн гэрэл, Бурханы сүр жавхлангийн гэрэл болох тэр, мөн түүний сайн сайхны гайхамшигт гэрэл болох тэр—тийм ээ, харанхуйн үүлс ярагдсаны дараа энэ гэрэл түүний бодгальд маш их баяслыг төрүүлснийг мөн үүрдийн амьдралын гэрэл түүний бодгальд гэрэлтсэнийг тэр мэдэж байв, тийм ээ, энэ нь түүний биеийг дийлэн эзэмдэж, мөн оюун санааныхаа хувьд Бурханд эзэгнэгдсэнийг тэрээр мэдсэн бөлгөө—\n\n7 Тиймийн тул, хатны түүнээс хүссэн нь түүний цорын ганц хүсэл байв. Тиймийн тул, тэрээр хатны өөрөөс нь хүссэний дагуу хааныг үзэхээр оров; мөн тэрээр хааныг харж, мөн тэрээр түүнийг үхээгүйг мэдэв.\n\n8 Мөн тэрээр хатанд хэлэв: Тэр үхээгүй, харин тэр Бурханы хувьд унтаж байна, мөн маргааш тэр дахин босох болно; тиймийн тул түүнийг бүү оршуул.\n\n9 Мөн Аммон түүнд хэлэв: Та үүнд итгэж байна уу? Мөн тэр түүнд хэлэв: Таны үгнээс мөн зарц нарын маань үгнээс өөр гэрч надад үгүй байна; гэсэн хэдий ч би таны хэлсний дагуу байх болно хэмээн итгэнэ.\n\n10 Мөн Аммон түүнд хэлэв: Үлэмж итгэлийнхээ учир адислагдсан болой та; эмэгтэй, би танд хэлнэ, нифайчуудын бүх хүний дунд ч ийм агуу их итгэл байгаагүй билээ.\n\n11 Мөнхүү улиран тохиох дор тэрээр тэр цагаас Аммоны товлосон, түүний босох ёстой маргаашийн тэрхүү цагийг хүртэл нөхрийнхөө орыг сахив.\n\n12 Мөнхүү улиран тохиох дор тэр Аммоны үгсийн дагуу босов; мөн тэр босохдоо, гараа сайхь эмэгтэйн зүг сунгаж, мөн хэлэв: Бурханы нэр алдаршиг, мөн адислагдсан болой та.\n\n13 Учир нь таны амьд нь гарцаагүйн адил, болгоогтун, би өөрийн Гэтэлгэгчийг харав; мөн тэр ирнэ, мөн нэгэн эмэгтэйгээс төрөн, мөн өөрийнх нь нэрэнд итгэх бүх хүн төрөлхтнийг тэр гэтэлгэх болно. Эдүгээ, тэрээр энэ үгсийг хэлэхдээ, түүний дотор зүрх сэтгэл нь хөөрч, мөн тэрээр баяслаасаа болоод дахин унав; мөн түүнчлэн Сүнсээр давамгайлагдсан учир хатан ч унасан болой.\n\n14 Эдүгээ нифайчуудын дунд, эсвээс Бурханы бүх хүний дунд өөрсдийн алдсууд болон уламжлалуудын учир тийм их гашуудлын шалтгаан болсон ах дүүс леменчүүдийнх нь дээр Их Эзэний Сүнс түүний залбирлуудын дагуу цутгагдаж буйг Аммон хараад, өвдөг дээрээ унаж, мөн өөрийнх нь ах дүүсийн төлөө хийсэн зүйлийн төлөө Бурханд талархалд мөн залбиралд сэтгэл оюунаа уудалж эхлэв; мөн тэрээр түүнчлэн баясалдаа давамгайлагдав; мөн тийн тэд гурвуулаа газарт унасан болой.\n\n15 Эдүгээ, хааны зарц нар тэдний унасныг хараад, тэд түүнчлэн Бурханд залбирч эхлэв, учир нь Их Эзэнээс эмээх айдас тэдэнд түүнчлэн ирсэн байв, учир нь хааны өмнө зогсож мөн түүнд Аммоны агуу их хүчний талаар гэрчилсэн нь тэд байв.\n\n16 Мөнхүү улиран тохиох дор бүр тэд бүгд газарт унах хүртлээ Их Эзэний нэрийг өөрсдийн хүчээр дуудав, Лемен үндэсний Эбиш гэгч нэгэн эмэгтэйгээс бусад нь болой, тэр эмэгтэй эцгийнхээ гайхамшигт үзэгдлийн учир олон жилийн туршид Их Эзэнд хөрвүүлэгдсэн байсан аж—\n\n17 Тийн Их Эзэнд хөрвүүлэгдсэн байсан учир, мөн үүнийг хэзээ ч мэдүүлээгүйн учир, тиймийн тул, тэрээр Лемонайн бүх зарц нар газарт унасныг, мөн түүнчлэн эзэгтэй нь, хатан, мөн хаан, мөн Аммон газарт тэрийн хэвтэхийг хараад, энэ бол Бурханы хүч гэдгийг тэр эмэгтэй мэдэв; мөн тэдний дунд тохиолдсоныг хүмүүст мэдүүлснээр, тэд энэ байдлыг болгоосноор, энэ боломж нь тэднийг Бурханы хүчинд итгүүлнэ хэмээн бодсон учир, тиймийн тул сайхь эмэгтэй байшингаас байшин хүртэл гүйж, үүнийг хүмүүст мэдүүлэн явав.\n\n18 Мөн тэд хааны гэрт өөрсдөө нэгдэн цугларч эхлэв. Мөн олон ард ирж, мөн тэд хааныг мөн хатныг, бас тэдний зарц нар газарт тэрийн хэвтэхийг гайхширан харав, мөн тэд бүгд үхсэн мэтээр хэвтэж байв; мөн түүнчлэн тэд Аммоныг харав, мөн болгоогтун тэр нь Нифай үндэстэн хүн байв.\n\n19 Мөн эдүгээ хүмүүс өөр хоорондоо бувтналдаж эхлэв; зарим нь нифай үндэстэн хүнийг уг нутагт үлдэхийг тэрээр зөвшөөрсөн учир, тэдний дээр, эсвээс хааны мөн түүний гэрийн дээр агуу хилэнц нүүрлэж хэмээцгээв.\n\n20 Гэвч бусад зарим нь тэднийг зэмлэж, хэлрүүн: Тэр Себасын усны дэргэд сүргээ тараалгасан зарц нараа алсан учир, хаантан гэрийнхээ дээр энэ хилэнцийг авчирсан ажээ.\n\n21 Мөн түүнчлэн тэд Себасын усанд зогсож мөн хаанд өмчлөгдсөн сүргийг тараасан тэр эрчүүдээр зэмлэгдэв, учир нь Себасын усанд хааны сүргийг хамгаалж байхдаа Аммоны алсан, өөрсдийнхөө ах дүүсийн тооны учир тэд түүнд уурлаж байв.\n\n22 Эдүгээ, ах нь Аммоны илдэнд алагдсан, тэдгээрийн нэг нь, тэр Аммонд үлэмж уурласан учир илдээ сугалж мөн тэрээр үүнийг Аммоны дээр, түүнийг алахаар буулгаж болохын тулд урагшлав; мөн тэрээр түүнийг цохихоор илдээ далайхад, болгоогтун, тэр үхэтхийн унав.\n\n23 Эдүгээ Аммон алагдах боломжгүйг бид харлаа, учир нь Их Эзэн түүний эцэг Мозаяд ийн хэлсэн ажгуу: Би түүнийг хэлтрүүлэх болно, мөн таны итгэлийн дагуу түүнд байх болно—тиймийн тул, Мозая Их Эзэнд түүнийг даатгасан байжээ.\n\n24 Мөнхүү улиран тохиох дор ард олон Аммоныг алахаар илдээ далайсан мөнөөх эр үхэтхийн унахыг болгоогоод, тэд бүгдийн дээр айдас ирж мөн тэд түүнд эсвээс унасан буй тэдний хэнд нь ч хүрэхээр гараа хөдөлгөж зүрхэлсэнгүй; мөн тэд дахин өөр хоорондоо энэ агуу их хүчийг юу гаргаж чадах талаар эсвээс энэ зүйлс ямар утгатай болох талаар гайхширч эхлэв.\n\n25 Мөнхүү улиран тохиох дор тэдний дунд Аммон бол Агуу Их Сүнс байсан хэмээн хэлэх нь олон байв, мөн бусад зарим нь түүнийг Агуу Их Сүнсээр илгээгдсэн хэмээв;\n\n26 Гэвч бусад зарим нь тэднийг бүгдийг зэмлэж, тэр бол нифайчуудаас тэднийг тарчлаахаар илгээгдсэн мангас мөн хэмээв.\n\n27 Мөн тэдний алдсуудын учир тэднийг зовоохоор Аммон Агуу Их Сүнсээр илгээгдсэн хэмээн хэлсэн зарим нь байв; мөн нифайчуудыг үргэлж харж ханддаг, тэднийг өөрсдийнх нь гараас ямагт чөлөөлдөг байсан нь Агуу Их Сүнс юм; мөн тэд өөрсдийнх нь ах дүүс болох леменчүүдээс тийм олныг устгасан тэрхүү Агуу Их Сүнс нь энэ байсан хэмээцгээв.\n\n28 Мөн тийн тэдний дундах зөрчилдөөн үлэмж хурц болж эхлэв. Мөн тэд ийн тэмцэлдэж байхад, ард олныг цугларахад хүргэсэн мөнөөх эмэгтэй зарц ирж, ард олны дундах зөрчлийг хараад тэрээр үлэмж харамсан, бүр нулимс унагав.\n\n29 Мөнхүү улиран тохиох дор тэр явж, тэрээр түүнийг газраас босгож магад хэмээн хатныг гараас нь барив; мөн тэрээр түүнд гар хүрмэгц тэр босож мөн хөл дээрээ зогсов, мөн чанга дуугаар хашхирч хэлэв: Ай алдар нь бадарсан Есүс, намайг аймшигт тамаас аварсан та! Ай алдар нь бадарсан Бурхан, энэ хүмүүсийн дээр нигүүлслийг соёрхооч!\n\n30 Мөн тэр үүнийг хэлээд, тэр гараа хавсрав, тэр баяслаар дүүрсэн байсан учир ойлгогдоогүй олон үгийг ярив; мөн тэрээр үүнийг хийгээд, тэр Лемонай хааныг гараас нь барихад, мөн болгоогтун тэр босож мөн хөл дээрээ зогсов.\n\n31 Мөн тэрээр, тэр даруй, өөрийн хүмүүсийн дундах зөрчилдөөнийг хараад, явж мөн тэднийг зэмлэж, мөн Аммоны амнаас өөрийн дуулсан үгсээ тэдэнд зааж эхлэв; мөн сонссон болгон нь түүний үгсэд итгэж, мөн Их Эзэнд хөрвүүлэгдсэн болой.\n\n32 Гэвч тэдний дунд түүний үгсийг сонсохгүй нь олон байв; тиймийн тул тэд өөрсдийн замаар одов.\n\n33 Мөнхүү улиран тохиох дор Аммон босоод түүнчлэн тэдэнд тохинуулав, мөн Лемонайн бүх зарц нар түүнчлэн үйлдэв; мөн тэд бүгд хүмүүст нэгэн адил зүйлийг—тэдний зүрх сэтгэл өөрчлөгдсөнийг; тэд хойшид хилэнцийг үйлдэх хүсэлгүй болсноо тунхаглав.\n\n34 Мөн болгоогтун, олон нь тэд тэнгэр элч нарыг харсан мөн тэдэнтэй ярилцсан хэмээн хүмүүст тунхаглав; мөн тэд Бурханы мөн түүний зөв шударгын зүйлсийг тэдэнд тийн өгүүлэв.\n\n35 Мөнхүү улиран тохиох дор тэдний үгсэд итгэсэн нь олон байв; мөн итгэсэн болгон баптисм хүртэв; мөн тэд зөв шударга хүмүүс болж, мөн тэд өөрсдийн дунд сүмийг байгуулав.\n\n36 Мөн Их Эзэний ажил леменчүүдийн дунд тийн үүссэн болой; Их Эзэн өөрийн Сүнсийг тэдний дээр тийн цутгаж эхлэв; мөн наманчилж мөн түүний нэрэнд итгэдэг бүх хүнд түүний мутар сунгаастай байдгийг бид харлаа.\n\n", "alma 20": "[center][font_size=26]Бүлэг 20[/font_size][/center]\n\n[i]Их Эзэн шоронд орсон ах дүүсийг нь чөлөөлүүлэхээр Миддонай тийш Аммоныг илгээв—Аммон, Лемонай хоёр бүх нутгийн дээрх хаан болох Лемонайн эцэгтэй уулзав—Аммон ах дүүсээ суллуулахыг зөвшөөрүүлэхээр хөгшин хааныг албадав. Ойролцоогоор МЭӨ 90 он.[/i]\n\n1 Мөнхүү улиран тохиох дор тэд уг нутагт сүм байгуулаад, Лемонай хаан Аммоныг эцэгтээ үзүүлж болохын тулд түүнийг өөртэйгөө хамт Нифайн нутаг тийш явахыг хүсэв.\n\n2 Мөн Их Эзэний дуу хоолой Аммонд ирж, хэлрүүн: Чи Нифайн нутаг өөд явах ёсгүй, учир нь болгоогтун, хаан амийг чинь эрэлхийлэх болно; гэвч чи Миддонай нутаг тийш явах ёстой; учир нь болгоогтун, чиний ах Аарон, түүнчлэн Мулокай мөн Амма нар шоронд байна.\n\n3 Эдүгээ улиран тохиох дор Аммон үүнийг дуулаад, тэрээр Лемонайд хэлэв: Болгоогтун, ах минь мөн ах дүүс минь Миддонай дахь шоронд байна, мөн би тэднийг чөлөөлж болохын тулд явна.\n\n4 Эдүгээ Лемонай Аммонд хэлэв: Их Эзэний хүчинд та бүх зүйлийг хийж чадна гэдгийг би мэднэ. Гэвч болгоогтун, би тантай Миддонай нутгийн зүг явах болно; учир нь Миддонай нутгийн хаан Антиомно нэртэй нэгэн, миний найз билээ; тиймийн тул би уг нутгийн хааныг зусардаж болохын тулд, би Миддонай нутгийн зүг явна, мөн тэрээр таны ах дүүсийг шоронгоос гаргах болно. Эдүгээ Лемонай түүнд хэлэв: Ах дүүс тань шоронд буйг танд хэн хэлэв?\n\n5 Мөн Аммон түүнд хэлэв: Бурханаас өөр хэн ч надад хэлсэнгүй; мөн тэр надад—Яв мөн ах дүүсээ чөлөөл, учир нь тэд Миддонай нутаг дахь шоронд байна хэмээсэн болой.\n\n6 Эдүгээ Лемонай үүнийг дуулаад тэрээр зарц нараараа морьд мөн сүйх тэргүүдээ бэлэн болгуулав.\n\n7 Мөн тэрээр Аммонд хэлсэн нь: Ирэгтүн, би тантай хамт Миддонай нутаг руу явах болно, мөн таны ах дүүсийг шоронгоос гаргахыг хаанаас нь би гуйх болно.\n\n8 Мөнхүү улиран тохиох дор Аммон, Лемонай хоёр тийш аялах зуураа, тэд бүх нутгийн дээрх хаан болох Лемонайн эцэгтэй дайралдав.\n\n9 Мөн болгоогтун, Лемонайн эцэг түүнд хэлж: Би өөрийн хөвгүүд, мөн өөрийн хүмүүст зориулан хийсэн зоогийн их өдөр чи яагаад зоогт ирсэнгүй вэ?\n\n10 Мөн түүнчлэн тэр хэлэв: Худалчийн хүүхдүүдийн нэг болох энэ Нифай үндэстэнтэй чи хааш явж байгаа юм бэ?\n\n11 Мөнхүү улиран тохиох дор Лемонай хааш явж байгаагаа түүнд тоочин хэлэв, учир нь тэр түүнийг гомдоохоос эмээсэн ажээ.\n\n12 Мөн түүнчлэн эцгийнхээ бэлтгэсэн түүний зоогт очоогүйн шалтгаан, хаант улсад нь өөрийг нь саатуулсан бүх учрыг тэрээр түүнд хэлэв.\n\n13 Мөн эдүгээ Лемонай түүнд эдгээр бүх зүйлийг тоочиход, болгоогтун, түүний гайхлыг төрүүлж, эцэг нь түүнд уурлаж, мөн хэлэв: Лемонай чи худалчийн хөвгүүд болох эдгээр нифайчуудыг чөлөөлүүлэх гэж явна. Болгоогтун, тэр бидний эцэг өвгөдийг дээрэмдсэн; мөн эдүгээ түүнчлэн түүний хүүхдүүд, тэд биднээс бидний хөрөнгийг ахиад дээрэмдэж болохын тулд, тэд өөрсдийн башир арга мөн өөрсдийн худал хуурмагаараа биднийг мэхэлж болохын тулд бидний дунд иржээ.\n\n14 Эдүгээ Лемонайн эцэг түүнд Аммоныг илдээр алахыг зарлиглав. Мөн түүнчлэн тэрээр тэр Миддонай нутаг тийш явах ёсгүй, харин тэр өөртэй нь хамт Ишмэилийн нутагт буцах ёстой хэмээн түүнд зарлиглав.\n\n15 Гэвч Лемонай түүнд хэлэв: Би Аммоныг алахгүй бас Ишмэилийн нутагт ч буцахгүй, харин би Аммоны ах дүүсийг суллаж болохын тулд Миддонай нутаг тийш явна, учир нь тэд бол шударга эрчүүд мөн үнэн Бурханы ариун бошиглогчид гэдгийг би мэднэ.\n\n16 Эдүгээ түүний эцэг эдгээр үгийг дуулаад, тэрээр түүнд уурлаж, мөн түүнийг цохин газарт унагаж болохын тулд илдээ сугалав.\n\n17 Гэвч Аммон урагш зогсож мөн түүнд хэлэв: Болгоогтун, та хүүгээ алах ёсгүй; гэсэн хэдий ч, танаас илүү тэр унавал дээр, учир нь болгоогтун, тэр нүглүүдээ наманчилсан; харин хэрэв та энэ цагт, уур хилэндээ байхад унах юм бол, сүнс тань аврагдаж чадахгүй.\n\n18 Мөн үүнчлэн, та биеэ барих нь зүйд нийцнэ, учир нь хэрэв та хүүгээ албал, тэр гэмгүй хүн байсны учир, таны дээр өшөө авалтыг ирүүлэхийн төлөө түүний цус газраас Их Эзэн Бурхандаа хашхирах болой; мөн та сүнсний үхэлд ч орж болзошгүй.\n\n19 Эдүгээ Аммон эдгээр үгийг түүнд хэлэхэд, тэр түүнд хариулж, хэлрүүн: Хэрэв би хүүгээ алах аваас би гэмгүй цусыг урсгах болно гэдгээ мэднэ; учир нь түүнийг устгахыг эрэлхийлсэн нь чи болой.\n\n20 Мөн тэрээр Аммоныг алахаар гараа сунгав. Гэвч Аммон түүний дайралтыг сөрөн зогсож мөн түүнчлэн тэр хэрэглэж чадахгүй болгож гарыг нь цохив.\n\n21 Эдүгээ Аммон өөрийг нь алж чадахыг хаан хараад, тэрээр амиа хэлтрүүлэхийг Аммоноос гуйж эхлэв.\n\n22 Гэвч Аммон илдээ өргөж, мөн түүнд хэлэв: Болгоогтун, миний ах дүүс шоронгоос суллагдаж болно гэдгийг та зөвшөөрөхгүй бол би таныг цохих болно.\n\n23 Эдүгээ хаан, тэрээр амиа алдах нь хэмээн айсан учир, хэлсэн нь: Хэрэв чи намайг хэлтрүүлбэл би юу гуйсныг чинь, бүр хаант улсынхаа хагасыг ч чамд олгох болно гэв.\n\n24 Эдүгээ Аммон хөгшин хаанд хүслийнхээ дагуу нөлөөлснөө хараад, тэрээр түүнд хэлсэн нь: Хэрэв та ах дүүс минь шоронгоос суллагдаж болохыг, мөн түүнчлэн Лемонай өөрийн хаант улсыг хадгалж болохыг, мөн та түүнд үл дургүйцэж, харин хүслийнхээ дагуу юу бодсоноо хийж болохыг түүнд зөвшөөрвөл, тэгвэл би таныг хэлтрүүлэх болно; үгүй бол би таныг цохин газарт унагах болно.\n\n25 Эдүгээ Аммон эдгээр үгийг хэлэхэд, хаан өөрийн амийн төлөө баясаж эхлэв.\n\n26 Мөн Аммон өөрийг нь устгах хүсэлгүй байгааг тэр хараад, мөн түүнчлэн тэр өөрийнх нь хүү Лемонайд их хайртайг хараад, тэр үлэмж гайхширан мөн хэлэв: Би чиний ах дүүсийг чөлөөлж мөн хүү Лемонайдаа хаант улсаа хадгалахыг зөвшөөрөх нь чиний бүх хүсэл учир, болгоогтун, миний хүү хаант улсаа энэ цагаас хойш мөн үүрд хадгалж болохыг би зөвшөөрч байна; мөн би түүнийг хойшид захирах нь үгүй—\n\n27 Мөн түүнчлэн би ах дүүс чинь шоронгоос суллагдаж болохыг зөвшөөрье, тэгээд чи ах дүүстэйгээ над дээр миний хаант улсад ирж болох юм; учир нь би чамтай уулзахыг маш ихээр хүсэх болно. Учир нь хаан түүний ярьсан мөн түүнчлэн өөрийн хүү Лемонайн ярьсан үгсэд ихээр гайхширсан ажгуу, тиймийн тул тэрээр тэдгээрийг сурах хүсэлтэй байв.\n\n28 Мөнхүү улиран тохиох дор Аммон, Лемонай хоёр Миддонай нутгийн зүг өөрсдийн аянаа үргэлжлүүлэв. Мөн Лемонай уг нутгийн хааны мэлмийд тааллыг олжээ; тиймийн тул Аммоны ах дүүс шоронгоос гаргагдаж авчрагдав.\n\n29 Мөн Аммон тэдэнтэй уулзахдаа тэр үлэмж харамсав, учир нь болгоогтун тэд нүцгэн мөн бөх олсоор хүлэгдсэн байсан учир арьс нь үлэмж зулбарсан байв. Мөн тэд түүнчлэн өлсөж цанган, мөн бүхий л төрлийн зүдгүүрийг тэвчсэн байв; гэсэн хэдий ч тэд бүх зовлондоо тэвчээртэй байжээ.\n\n30 Мөн тохиолдсоны дагуу, илүү хатуу мөн илүү гөжүүд хүмүүсийн гарт орсон нь тэдний хувь тавилан байжээ; тиймийн тул тэд тэдний үгийг анхаарахгүй байсан аж, мөн тэд тэднийг гарган хаяж, мөн цохисон аж, мөн тэднийг байшингаас байшинд, газраас газарт хүртэл, бүр тэд Миддонай нутагт хүрч ирэх хүртэл хөөсөн байв; мөн тэнд тэд баривчлагдаж, мөн шоронд хаягдаж, мөн бөх олсоор хүлэгдэж, тэгээд олон хоногийн турш шоронд хоригдсон ажээ, мөн Лемонай, Аммон хоёроор чөлөөлөгдсөн болой.\n\n", "alma 21": "Аарон, Мулокай мөн тэдний ах дүүсийн леменчүүдэд номлосон тухай шастир оршвой.\n\n21–25-р бүлэгт агуулагдав.\n\n[center][font_size=26]Бүлэг 21[/font_size][/center]\n\n[i]Аарон, Христийн талаар мөн Түүний Цагаатгалын тухай амалекайчуудад заав—Аарон болон түүний ах дүүс Миддонай дахь шоронд хоригдов—Тэд чөлөөлөгдсөнийхөө дараа, синагогуудад зааж мөн олныг хөрвүүлэв—Лемонай Ишмэил нутаг дахь хүмүүст шашны эрх чөлөөг олгов. Ойролцоогоор МЭӨ 90–77 он.[/i]\n\n1 Эдүгээ Аммон мөн түүний ах дүүс леменчүүдийн нутгийн хил дээр салцгаахад, болгоогтун, Аарон эцэг өвгөдийнх нь төрөлх нутгийн нэрээр Иерусалим гэж леменчүүдээр нэрлэгдсэн нутгийн зүг аянаа хөөв; мөн энэ нь Мормоны хилийн залгаа зайдуу оршиж байв.\n\n2 Эдүгээ леменчүүд, амалекайчууд мөн Амюлоны хүмүүс Иерусалим гэж нэрлэгдсэн их хотыг барьсан байв.\n\n3 Эдүгээ леменчүүд өөрсдөө хангалттай хатуу, гэвч амалекайчууд мөн амюлончууд бүр илүү хатуу байв; тиймийн тул тэд леменчүүдийг зүрх сэтгэлээ хатууруулж, тэднийг ёс бусад мөн жигшүүрт хэргүүддээ өсөн нэмэгдэхэд хүргэж байв.\n\n4 Мөнхүү улиран тохиох дор Аарон Иерусалим хотод ирж, мөн эхлээд амалекайчуудад номлож эхлэв. Мөн тэрээр өөрсдийнх нь синагогуудад тэдэнд номлож эхлэв, учир нь тэд нихоруудын жаягийн дагуу синагогуудыг барьсан байв; учир нь амалекайчууд мөн амюлончуудын олон нь нихоруудын жаягийн дагуу байв.\n\n5 Тиймийн тул, Аарон тэдний синагогуудын нэгэнд нь хүмүүст номлохоор ороод, мөн тэдэнд ярьж байхад, болгоогтун амалекай үндэстний нэг хүн босож мөн түүнтэй маргаж эхлэв, хэлрүүн: Чиний гэрчилсэн чинь юу билээ? Чи тэнгэр элчийг харсан гэж үү? Тэнгэр элч нар яагаад бидэнд үзэгддэггүй юм бэ? Болгоогтун энэ хүмүүс чиний хүмүүс шиг сайн биш хэрэг үү?\n\n6 Түүнчлэн, бид наманчлахгүй аваас эрсдэх болно хэмээн чи хэллээ. Чи бидний зүрхэн дэх бодол болон зорилгыг хэрхэн мэдэх вэ? Бидэнд наманчлах шалтгаан буйг чи хэрхэн мэдэх вэ? Чи биднийг зөв шударга хүмүүс бус гэдгийг хэрхэн мэдэх вэ? Болгоогтун, бид дуганууд барьсан, мөн бид Бурханыг бишрэн сүсэглэхээр өөрсдөө цугларцгаадаг. Бурхан бүх хүнийг аврах болно гэдэгт бид итгэдэг.\n\n7 Эдүгээ Аарон түүнд хэлэв: Бурханы Хүү хүн төрөлхтнийг нүглүүдээс нь гэтэлгэхээр ирэх болно гэдэгт та итгэдэг үү?\n\n8 Мөн нөгөөх хүн түүнд хэлэв: Бид чамайг нэг ч ийм зүйл мэддэг гэдэгт итгэхгүй байна. Бид эдгээр мунхаг уламжлалд итгэдэггүй. Чамайг ирэх зүйлсийн тухай мэддэг, бас танай эцэг өвгөд мөн түүнчлэн бидний эцэг өвгөд өөрсдийнхөө ярьдаг байсан зүйлсийн талаар, ирэх түүний талаар мэддэг байсан гэдэгт бид итгэхгүй байна.\n\n9 Эдүгээ Аарон тэдэнд Христийн ирэлтийн талаар, мөн түүнчлэн нас барагсдын амилуулалтын талаар мөн Христийн зовлон зүдгүүр бөгөөд үхэл, мөн түүний цусны цагаатгалаар бус аваас хүн төрөлхтний төлөөх гэтэлгэл байж чадахгүй тухай судруудыг тэдэнд дэлгэж эхлэв.\n\n10 Мөнхүү улиран тохиох дор тэр эдгээр зүйлийг тэдэнд тайлбарлаж эхлэхэд тэд түүнд уурлаж, мөн түүнийг дооглож эхлэв; мөн тэд түүний ярьсан үгсийг үл сонсов.\n\n11 Тиймийн тул, тэрээр тэд өөрийнх нь үгсийг сонсохгүйг хараад, тэр тэдний синагогоос гарч одов, мөн Анай-Антай гэж нэрлэгдсэн тосгонд ирж, мөн тэнд Мулокай тэдэнд номлож байхыг; мөн түүнчлэн Аммаг мөн түүний ах дүүсийг тэр олов. Мөн тэд үгийн тухай олон хүнтэй маргалдав.\n\n12 Мөнхүү улиран тохиох дор тэд зүрх сэтгэлээ хатууруулах хүмүүс гэдгийг харж, тиймийн тул тэд одож мөн Миддонай нутагт хүрч ирэв. Мөн тэд үгийг олонд номлов, мөн тэдний заасан үгсэд итгэсэн нь цөөн байв.\n\n13 Гэсэн хэдий ч, Аарон мөн түүний хэдэн ах дүүс баривчлагдаж мөн шоронд хаягдав, мөн тэднээс үлдсэн нь Миддонай нутгаас эргэн тойрны нутгууд руу зугтан гарав.\n\n14 Мөн шоронд хаягдсан тэд олон зүйлийг тэвчив, мөн тэд Лемонай, Аммон хоёрын гараар чөлөөлөгдөж, мөн тэд хооллуулж мөн хувцаслагдав.\n\n15 Мөн тэд үгийг тунхаглахаар дахин явав, мөн тийн тэд эхнийхээ удаа шоронгоос чөлөөлөгдөв; мөн тийн тэд зовсон байв.\n\n16 Мөн тэд Их Эзэний Сүнсээр удирдагдсан зүг рүү хааш боловч явж, амалекайчуудын синагог бүрд, эсвээс тэд орох зөвшөөрлийг олж чадах леменчүүдийн цуглаан бүр дээр Бурханы үгийг номлов.\n\n17 Мөнхүү улиран тохиох дор Их Эзэн тэднийг адисалж эхлэв, үүний хэрээр тэд олныг үнэний мэдлэгт авчирсан бөлгөө; тийм ээ, тэд олонд өөрсдийнх нь нүглүүдийн, мөн эцэг өвгөдийнх нь зөв бус уламжлалуудын талаар итгүүлжээ.\n\n18 Мөнхүү улиран тохиох дор Аммон, Лемонай хоёр Миддонай нутгаас тэдний өвийн нутаг болох Ишмэилийн нутагт эргэж ирэв.\n\n19 Мөн Лемонай хаан Аммоныг өөрт нь үйлчлэхийг, өөрөөр хэлбэл түүний зарц байхыг зөвшөөрөхгүй байлаа.\n\n20 Харин тэрээр Ишмэилийн нутагт синагогууд баригдах болгов; мөн тэрээр өөрийн хүмүүсийг, өөрөөр хэлбэл түүний засаглалд байсан хүмүүсийг нэгдэн цугларцгаах болгов.\n\n21 Мөн тэрээр тэдний тул баясаж, мөн тэрээр тэдэнд олон зүйлийг заав. Мөн түүнчлэн тэрээр тэд өөрийнх нь захиргаан дахь хүмүүс гэдгийг, мөн тэд чөлөөт хүмүүс гэдгийг, тэд түүний эцэг болох хааны дарлалаас чөлөөлөгдсөнийг тэдэнд тунхаглав; учир нь түүний эцэг Ишмэилийн нутагт мөн эргэн тойрных нь бүх нутагт байсан хүмүүсийн дээр засаглаж болохыг нь түүнд зөвшөөрсөн байв.\n\n22 Мөн түүнчлэн тэр тэдэнд Их Эзэн өөрсдийн Бурханыг хүслийнхээ дагуу ямар ч газар байсан, хэрэв энэ нь Лемонай хааны засаглалын доорх нутаг аваас чөлөөтэй шүтэн бишрэх эрхийг эдэлж болохыг тунхаглав.\n\n23 Мөн Аммон, Лемонай хааны хүмүүст номлов; мөнхүү улиран тохиох дор тэрээр тэдэнд зөв шударгад хамаарах бүх зүйлийн талаар заасан болой. Мөн тэр байдгаараа хичээнгүйлэн өдөр бүр тэдэнд ухуулж байв; мөн тэд түүний үгсэд анхааран хандаж, мөн тэд Бурханы зарлигуудыг сахихаар тэмүүлж байв.\n\n", "alma 22": "[center][font_size=26]Бүлэг 22[/font_size][/center]\n\n[i]Бүтээлтийн, Адамын Уналтын, мөн Христээр дамжин ирэх гэтэлгэлийн төлөвлөгөөний тухай Лемонайн эцэгт Аарон заав—Хаан мөн бүх гэрийнхэн нь хөрвүүлэгдэв—Нифайчууд болон леменчүүдийн хоорондох нутгийн зааг тайлбарлагдав. Ойролцоогоор МЭӨ 90–77 он.[/i]\n\n1 Эдүгээ, Аммон Лемонайн хүмүүст үргэлжлүүлэн тийн зааж байх зуур, Аарон болон түүний ах дүүсийн шастирт бид эргэж оръё; учир нь тэрбээр Миддонай нутгаас одсоныхоо дараа тэр Сүнсээр Нифайн нутаг тийш, бүр Ишмэилийн нутгаас бусад бүх нутгийн дээрх тэр хааны гэр лүү удирдагдсан буюу; мөн тэр нь Лемонайн эцэг байв.\n\n2 Мөнхүү улиран тохиох дор тэрээр хааны ордонд ах дүүсийнхээ хамт түүнд очиж, мөн хааны өмнө бөхийн, мөн түүнд хэлэв: Болгоогтун, ай хаантан, бид Аммоны ах дүүс, шоронгоос таны чөлөөлсөн тэд билээ.\n\n3 Мөн эдүгээ, ай хаантан, хэрэв та бидний амийг хэлтрүүлж хайрлавал бид таны зарц нар болно. Мөн хаан тэдэнд хэлсэн нь: Босогтун, учир нь би та нарын амийг хэлтрүүлэх болно, мөн би та нарыг өөрийн зарц нар байхыг зөвшөөрөхгүй; харин би надад сургахыг та нараас шаардана; учир нь та нарын ах Аммоны үгсийн өгөөмөр мөн агуугийн учир сэтгэл оюундаа зарим талаар би түгшиж байна; мөн тэр яагаад та нартай Миддонайгаас ирээгүйн шалтгааныг би мэдэхийг хүсэж байна.\n\n4 Мөн Аарон хаанд хэлэв: Болгоогтун, Их Эзэний Сүнс түүнийг өөр зүгт дуудсан; тэрээр Ишмэилийн нутаг тийш Лемонайн хүмүүст заахаар явсан билээ.\n\n5 Эдүгээ хаан тэдэнд хэлэв: Их Эзэний Сүнсний талаар та нарын хэлсэн тань юу билээ? Болгоогтун энэ бол намайг түгшээх тэр зүйл болой.\n\n6 Мөн түүнчлэн, Аммоны ийн хэлсэн нь—Хэрэв та наманчилбал аврагдах болно, мөн хэрэв та наманчлахгүй бол, та эцсийн өдөр хаягдах болно гэсэн нь юу вэ?\n\n7 Мөн Аарон түүнд хариулж мөн түүнд хэлэв: Бурхан байдагт та итгэдэг үү? Мөн хаан хэлэв: Амалекайчууд Бурхан байдаг хэмээн хэлдгийг би мэднэ, мөн тэд түүнийг шүтэн бишрэхээр өөрсдөө цугларцгааж болохын тулд тэд дуганууд барихыг би тэдэнд зөвшөөрсөн бөлгөө. Мөн хэрэв эдүгээ та Бурхан байдаг гэж хэлбэл, болгоогтун би итгэх болно.\n\n8 Мөн эдүгээ Аарон үүнийг сонсоод, зүрх нь баясаж эхлэв, мөн тэр хэлсэн нь: Болгоогтун, ай хаантан, та амьд буй нь гарцаагүйн адил Бурхан байдаг.\n\n9 Мөн хаан хэлэв: Бурхан гэж бидний эцэг өвгөдийг Иерусалим нутгаас авчирсан тэр Агуу Их Сүнс мөн үү?\n\n10 Мөн Аарон түүнд хэлэв: Тийм ээ, тэр бол тэрхүү Агуу Их Сүнс, бас тэрээр тэнгэр ба дэлхийн аль алинд нь буй бүх зүйлийг бүтээсэн юм. Та үүнд итгэж байна уу?\n\n11 Мөн тэр хэлэв: Тийм ээ, Агуу Их Сүнс бүх зүйлийг бүтээсэн гэдэгт би итгэдэг, мөн та нарыг надад эдгээр бүх зүйлийн талаар хэлж өгөхийг би хүсэж байна, мөн би та нарын үгсэд итгэх болно.\n\n12 Мөнхүү улиран тохиох дор хаан өөрийнх нь үгсэд итгэхийг Аарон үзээд, тэрээр Адамын бүтээлтээс эхэлж, судруудыг—Бурхан хэрхэн хүнийг өөрийн дүр төрхөөр бүтээсэн ба Бурхан түүнд зарлигууд өгснийг, мөн зөрчлийн учир хүмүүн унасныг хаанд уншиж өгөв.\n\n13 Мөн Аарон түүнд Адамын бүтээлтээс эхлэн, хүмүүний уналтыг, мөн тэдний зуурдын байдлыг ба түүнчлэн Христээр дамжин, түүний нэрэнд итгэсэн хүн бүрийн төлөө, дэлхийн үүслээс бэлтгэгдсэн тэрхүү гэтэлгэлийн төлөвлөгөөг түүний өмнө дэлгэн, судруудыг тайлбарласан болой.\n\n14 Мөн хүмүүн нь унасан болохоор тэрээр өөрөөсөө болоод юуг ч хүртэх нь зохистой биш; гэвч Христийн зовлонгууд болон үхэл нь тэдний нүглийг итгэл болон наманчлалаар дамжуулан цагаатгадаг зэргийг; мөн тэрээр, булш ялалт үгүй болж, мөн үхлийн гашуун нь сүр жавхлангийн найдварт эзэгнэгдэхийн тулд үхлийн хүлээсийг тасчдаг гэдгийг; мөн Аарон эдгээр бүх зүйлийг хаанд тайлбарласан аж.\n\n15 Мөнхүү улиран тохиох дор Аарон эдгээр зүйлийг түүнд тайлбарласны дараа, хаан хэлэв: Таны ярьсан тэрхүү мөнх амьдралыг авч болохын тулд би юу хийх билээ? Тийм ээ, энэ ёс бусын сүнсийг цээжнээсээ үндсээр нь сугалуулан, мөн Бурханаас төрж болохын тулд, мөн түүний Сүнсийг хүлээн авч, баяслаар дүүргэгдэж болохын тулд, эцсийн өдөр би хаягдахгүй байж болохын тулд би юу хийх билээ? Болгоогтун, тэр хэлэв, би энэхүү агуу баяслыг хүлээн авч болохын тулд би өөрийн эзэмшдэг бүгдийг өгөх болно, тийм ээ, би хаант улсаа орхих болно.\n\n16 Гэвч Аарон түүнд хэлэв: Хэрэв та энэ зүйлийг хүсвэл, хэрэв та Бурханы өмнө доош бөхийх юм бол, тийм ээ, хэрэв та бүх нүглээ наманчилбал, мөн Бурханы өмнө доош бөхийвөл, мөн та хүлээн авах болно гэдэгтээ итгэн, түүний нэрийг итгэлтэйгээр дуудвал, тэгвэл та хүссэн тэрхүү найдварыг хүлээн авах болно.\n\n17 Мөнхүү улиран тохиох дор Аарон эдгээр үгийг хэлэхэд, хаан Их Эзэний өмнө доош бөхийн өвдөг дээрээ сөхрөв; тийм ээ, бүр тэрээр газар сунан хэвтэж, мөн хүчтэйгээр хашхирч, хэлэв:\n\n18 Ай Бурхан, Аарон надад Бурхан байдаг хэмээн хэлэв; мөн хэрэв Бурхан байдаг бол, мөн хэрэв та Бурхан бол та өөрийгөө надад мэдүүлнэ үү, мөн би таныг мэдэхийн тулд мөн би нас барагсдаас босгогдож, мөн эцсийн өдөр аврагдаж болохын тулд бүх нүглээ орхих болно. Мөн эдүгээ хаан эдгээр үгийг хэлээд, тэр үхсэн мэт цочирдон унав.\n\n19 Мөнхүү улиран тохиох дор зарц нар нь гүйлдэж мөн хаанд тохиолдсон бүгдийг хатанд хэлэв. Мөн тэр хаан дээр ирэв; мөн тэр түүнийг үхсэн мэт хэвтэж буйг, мөн түүнчлэн Аарон болон түүний ах дүүс түүний унасны шалтгаан мэт зогсохыг хараад, тэр тэдэнд уурлаж, мөн тэднийг баривчилж мөн алахыг зарц нартаа буюу хааны зарц нарт зарлиглав.\n\n20 Эдүгээ зарц нар хааны унасан шалтгааныг харсан байв, тиймийн тул тэд Аарон болон түүний ах дүүст гар хүрч зүрхэлсэнгүй; мөн тэд хатнаас гуйж хэлсэн нь: Болгоогтун, тэдний нэг нь л бид бүгдээс илүү хүчтэй байхад энэ хүмүүсийг алахыг та яагаад бидэнд зарлиглав? Тиймийн тул бид тэдний өмнө унах болно.\n\n21 Эдүгээ хатан зарц нарын айдсыг хараад түүнчлэн өөр дээр нь ямар нэгэн хилэнц ирэх вий хэмээн өөрөө ч үлэмж айж эхлэв. Мөн зарц нартаа явж мөн хүмүүсийг дуудахыг тэр тэдэнд зарлиглав, Аарон болон түүний ах дүүсийг тэдгээр нь алж болохын тулд болой.\n\n22 Эдүгээ Аарон хатны шийдэмгий байдлыг хараад, тэрээр, түүнчлэн хүмүүсийн зүрх сэтгэлийн хатууг мэдэхийн учир, ард олон нэгдэн чуулах вий хэмээн, мөн тэдний дунд агуу тэмцэл мөн зөрчил гарах вий хэмээн айв; тиймийн тул тэрээр гараа сунган хааныг газраас босгож, мөн түүнд хэлэв: Зогс. Мөн тэрээр хүчээ олж, хөл дээрээ зогсов.\n\n23 Эдүгээ энэ нь хатан болон зарц нарын олны дэргэд хийгдсэн бөлгөө. Мөн тэд үүнийг хараад ихээр гайхаж, мөн айж эхлэв. Мөн хаан урагш алхаж, мөн тэдэнд тохинуулж эхлэв. Мөн тэрээр тэдэнд тохинуулж, үүний хэрээр бүх гэрийнхэн нь Их Эзэнд хөрвүүлэгдэв.\n\n24 Эдүгээ хатны зарлигийн учир ард олон нэгдэн цугларсан байв, мөн Аарон болон түүний ах дүүсийн учир тэдний дунд маш их бувтналдаан байж эхлэв.\n\n25 Гэвч хаан тэдний дунд урагш зогсоод мөн тэдэнд тохинуулав. Мөн тэд Аарон болон түүнтэй хамт байсан тэдний тухайд тайтгаруулагдав.\n\n26 Мөнхүү улиран тохиох дор хаан хүмүүсийн тайвширсныг хараад, тэрээр Аарон болон түүний ах дүүсийг ард олны дунд урагш зогсоон, мөн тэднээр уг үгийг тэдэнд номлох болгов.\n\n27 Мөнхүү улиран тохиох дор хаан бүх нутаг даяар, умардад Зарахемла нутгийн тэнд байх аглаг буйдын хилд, мөн тэнгисийн эргийн эргэн тойронд дорнын тэнгисээс бүр өрнийн тэнгис хүртэл үргэлжилдэг, Мантайн хилийг гатлан, дорноос өрнөдөд урсах Сидон голын эхийн дэргэд дэх тэрхүү аглаг буйдын нарийн хэсгээр Зарахемла нутгаас тусгаарлагддаг байсан, мөн дорнодод мөн өрнөдөд, бүр тэнгистэй хиллэсэн эргэн тойрны бүх нутагт, өөрийн бүх нутагт байгаа өөрийн бүх ард түмний дунд тунхаг илгээв—мөн тийн леменчүүд болон нифайчууд хуваагддаг байжээ.\n\n28 Эдүгээ, леменчүүдийн илүү залхаг хэсэг нь аглаг буйдад амьдарч, мөн майханд оршдог байв; мөн тэд Нифайн нутагт, өрнөдийн аглаг буйд даяар тархсан байв; тийм ээ, мөн түүнчлэн Зарахемла нутгийн өрнөдөд, тэнгисийн эргээр хил дээр, мөн Нифайн нутгийн өрнөд хэсэгт, өөрсдийн эцэг өвгөдийн анхны өвийн газарт, мөн тийн тэнгисийн эргийн дагуу хиллэж байв.\n\n29 Мөн түүнчлэн нифайчууд тэднийг тийш түрсэн тэнд олон леменчүүд дорнын тэнгисийн эргээр байв. Мөн тийн нифайчууд бараг л леменчүүдээр хүрээлүүлсэн байлаа; гэсэн хэдий ч Нифайчууд аглаг буйдтай хиллэх умардын, Сидон голын эхэнд, дорноос өрнийг хүртэл, аглаг буйдаар хүрээлүүлэх бүх нутгийг эзэмшин авсан байв; умардад, тэд өөрсдийн ирсэн, Өгөөмөр гэж нэрлэсэн бүр тэр нутгийг хүртэл буюу.\n\n30 Мөнхүү тэр нь Эзгүйрэл гэж тэдний нэрлэсэн тэр нутагтай хиллэдэг байв, энэ нь Зарахемлагийн хүмүүсийн анх буусан газар байсан тул тэднээр олж нээгдсэн, тэдний ясных нь тухай бидний ярьсан, устгагдсан тэр хүмүүсээр эзэмшигдэж байсан тэрхүү нутагт хүрч, умардад маш хол оршдог байсан учраас тэр болой.\n\n31 Мөн тэд тэндээс өгсөн өмнөд аглаг буйдад ирсэн ажээ. Тийн умард зүгийн нутаг Эзгүйрэл хэмээн нэрлэгдэж, мөн өмнө зүгийн нутаг нь төрөл бүрийн зэрлэг амьтдын зүйл бүрээр, зарим нь умард нутгаас хоол хайж ирсэн тэдгээрээр дүүргэгдсэн аглаг буйд байсны учир Өгөөмөр хэмээн нэрлэгдсэн ажгуу.\n\n32 Мөн эдүгээ, Өгөөмөр Эзгүйрэлтэй залгах хилээр, өрнөөс дорнын тэнгисийг хүртэл нифай үндэстэн хүний хувьд зөвхөн нэг бүтэн мөн нэг хагас өдөр аялах зай байв; мөн тийн Нифайн нутаг мөн Зарахемла нутаг бараг л усаар хүрээлэгдэж, өмнөд хэсгийн нутаг мөн умард хэсгийн нутгийн хооронд нарийн хоолой газар байв.\n\n33 Мөнхүү улиран тохиох дор нифайчууд Өгөөмөр нутгийг, бүр өрнөөс дорнын тэнгисийг хүртэл эзэмшсэн байв, мөн тийн нифайчууд өөрсдийн мэргэн ухаанд, харуулууд мөн их цэргээр, леменчүүдийг өмнөдөд шахсан байлаа, тиймээс тэд нь умардад хойшид эзэмшилтэй байхгүйн тулд, тэд умард хэсгийн нутагт тархахгүйн тулд болой.\n\n34 Тиймийн тул леменчүүд зөвхөн Нифайн нутаг мөн эргэн тойрных нь аглаг буйдаас өөрийг эзэмшдэггүй байв. Эдүгээ энэ нь нифайчуудын мэргэн ухаан байв—леменчүүд тэдний дайсан байсан учир өөрсдийг нь тал бүрээс зовоохыг тэд зөвшөөрөхгүй байж, мөн түүнчлэн тэд өөрсдийн хүслийн дагуу тийш зугтаж болох нутагтай байж болохын тулд болой.\n\n35 Мөн эдүгээ би үүнийг хэлснийхээ дараа, Аммон болоод Аарон, Омнер болон Химнай, мөн тэдний ах дүүсийн шастирт дахин эргэж оръё.\n\n", "alma 23": "[center][font_size=26]Бүлэг 23[/font_size][/center]\n\n[i]Шашны эрх чөлөө тунхаглагдав—Долоон нутаг мөн хотод леменчүүд хөрвүүлэгдэв—Тэд өөрсдийгөө Антай-нифай-лихайчууд хэмээн нэрлэж мөн зүхлээс чөлөөлөгдөв—Амалекайчууд мөн амюлончууд үнэнийг эсэргүүцэв. Ойролцоогоор МЭӨ 90–77 он.[/i]\n\n1 Болгоогтун, эдүгээ улиран тохиох дор леменчүүдийн хаан өөрийн бүх ард түмний дунд тунхаг илгээж, тэдний нутгийн аль ч хэсэгт, ямар ч газар байсан тэд Аммон, Аарон, Омнер, эсвээс Химнай, мөн Бурханы үгийг номлож яваа тэдний ах дүүсийн хэнд ч гар хүрэх ёсгүй хэмээв.\n\n2 Тийм ээ, тэднийг хүлэхээр, эсвээс тэднийг шоронд хорихоор тэд гараа хүргэх ёсгүй; бас тэд тэдэн дээр нулимж, бас тэднийг цохиж, бас синагогуудаасаа хөөж, мөн тэднийг шилбүүрдэх ёсгүй; бас тэд тэдний зүг чулуу шидэх ёсгүй, харин тэд тэдний гэрт мөн түүнчлэн тэдний ариун сүмүүд, мөн дугануудад чөлөөтэй нэвтрэх боломжтой хэмээх тогтоолыг тэрээр тэдний дунд илгээсэн бөлгөө.\n\n3 Мөн хаан, мөн бүх гэрийнхэн нь Их Эзэнд хөрвүүлэгдсэн учир, тэд тийн хүссэнийхээ дагуу явж мөн үгийг номлож болох байв; тиймийн тул тэрээр, Бурханы үг ямар ч саадгүй байж болохын тулд, харин энэ нь бүх нутаг даяар түгэж, түүний хүмүүс эцэг өвгөдийнхөө ёс бус уламжлалуудын талаар ятгагдаж болохын тулд, мөн тэд бүгд ах дүүс учир, мөн тэд алах, тонох, хулгайлах, бас садар самууныг үйлдэх, бас ямар ч төрлийн ёс бусыг үйлдэх ёсгүйд ятгагдаж болохын тулд өөрийн хүмүүст уг нутаг даяар өөрийн тунхаглалыг илгээсэн буюу.\n\n4 Мөн эдүгээ улиран тохиох дор хаан энэ тунхаглалыг илгээхэд, Аарон болон түүний ах дүүс хотоос хотод, мөн шүтлэгийн нэг өргөөнөөс нөгөөд явж, сүмүүд байгуулан, мөн леменчүүдийн дунд уг нутаг даяар, тэдний дунд Бурханы үгийг номлуулж мөн заалгахаар пристүүд болон багш нарыг томилон адисалж байв; мөн тийн тэд агуу амжилттай байж эхлэв.\n\n5 Мөн мянга мянга нь Их Эзэний мэдлэгт авчрагдав, тийм ээ, мянга мянга нь Нифайчуудын уламжлалд итгэх итгэлд авчрагдсан бөлгөө; мөн тэд одоо цагийг хүртэл доош гардуулагдаж ирсэн тэрхүү цэдгүүд болон бошиглолуудад сургагдав.\n\n6 Мөн Их Эзэн амьд нь гарцаагүйн адил, итгэсэн болгон нь, өөрөөр хэлбэл илчлэл болон бошиглолын суу билгийн, мөн тэднээр дамжуулан гайхамшгуудыг үйлдэх Бурханы хүчний дагуу, Аммон болон түүний ах дүүсийн номлолоор үнэний мэдлэгт авчрагдсан болгон нь—тийм ээ, би та нарт хэлнэ, Их Эзэн амьдын адил, леменчүүдээс тэдний номлолд итгэн мөн Их Эзэнд хөрвүүлэгдсэн болгон нь, хэзээ ч итгэл алдраагүй болой.\n\n7 Учир нь тэд зөв шударга хүмүүс болсон билээ; тэд эсэргүүцлийн зэр зэвсгээ доош тавьснаар, Бурханы эсрэг бас ах дүүсийнхээ хэнийх нь ч эсрэг дахин тулалдсангүй.\n\n8 Эдүгээ, Их Эзэнд хөрвүүлэгдсэн тэд нь эдгээр юм:\n\n9 Ишмэил нутагт байсан леменчүүдийн хүмүүс;\n\n10 Мөн түүнчлэн Миддонай нутагт байсан леменчүүдийн хүмүүсээс;\n\n11 Мөн түүнчлэн Нифайн хотод байсан леменчүүдийн хүмүүсээс;\n\n12 Мөн түүнчлэн Шилом нутагт, Шэмлон нутагт байсан, мөн Лемүел хотод, мөн Шимнилом хот дахь тэр леменчүүдийн хүмүүсээс болой.\n\n13 Мөн эдгээр нь Их Эзэнд хөрвүүлэгдсэн леменчүүдийн хотуудын нэрс болой; мөн эдгээр нь эсэргүүцлийн зэр зэвсгээ, тийм ээ, дайны бүх зэр зэвсгээ доош тавьсан тэд ажээ; мөн тэд бүгдээрээ леменчүүд байв.\n\n14 Мөн амалекайчуудын нэгээс бусад нь, бас амюлончуудаас нэг нь ч хөрвүүлэгдсэнгүй; харин тэд, өөрсдийн оршдог нутгийн тэр хэсэгт хаа боловч, тийм ээ, мөн тэдний бүх тосгод мөн тэдний бүх хотод өөрсдийн зүрх сэтгэлийг, мөн түүнчлэн леменчүүдийн зүрх сэтгэлийг хатууруулсан ажээ.\n\n15 Тиймийн тул, наманчилж мөн үнэний мэдлэгт ирж, мөн хөрвүүлэгдсэн леменчүүдийн бүх хотыг бид дурдав.\n\n16 Мөн эдүгээ улиран тохиох дор хаан мөн хөрвүүлэгдсэн тэд ах дүүсээсээ ялгагдаж болохын тулд нэртэй байх хүсэлтэй байв; тиймийн тул хаан, Аарон бас тэдний пристүүдийн олонтой нь, тэд ялгагдаж болохын тулд өөрсдийн дээр авах нэрийн талаар зөвлөлдөв.\n\n17 Мөнхүү улиран тохиох дор тэд өөрсдийн нэрсийг Антай-нифай-лихайчууд хэмээв; мөн тэд энэ нэрээр нэрлэгдэж мөн цаашид леменчүүд гэж нэрлэгдсэнгүй.\n\n18 Мөн тэд маш их ажилсаг хүмүүс болж эхлэв; тийм ээ, мөн тэд нифайчуудтай нөхөрсөг байв; тиймийн тул, тэд тэдэнтэй харилцааг нээж, мөн Бурханы зүхэл тэднийг цаашид дагасангүй.\n\n", "alma 24": "[center][font_size=26]Бүлэг 24[/font_size][/center]\n\n[i]Леменчүүд Бурханы хүмүүсийн эсрэг ирэв—Антай-нифай-лихайчууд Христэд баясаж мөн тэнгэр элч нараар айлчлагдав—Тэд амиа хамгаалахын оронд үхлийг амсахаар сонгов—Илүү олон леменчүүд хөрвүүлэгдэв. Ойролцоогоор МЭӨ 90–77 он.[/i]\n\n1 Мөнхүү улиран тохиох дор Амюлоны нутагт мөн түүнчлэн Хилам нутагт байсан, мөн Иерусалим нутагт байсан, дүгнэж хэлэхэд, эргэн тойрны бүх нутаг дахь, өөрсөд дээрээ Антай-нифай-лихай нэрийг аваагүй мөн хөрвүүлэгдээгүй амалекайчууд, амюлончууд мөн леменчүүд нь, амалекайчуудаар мөн амюлончуудаар ах дүүсийнхээ эсрэг уур хилэнд өдөөн хатгагдав.\n\n2 Мөн тэдний үзэн ядалт тэдний эсрэг үлэмж хүчтэй болж, бүр үүний хэрээр тэд хааныхаа өөдөөс эсэргүүцэж эхлэв, үүний хэрээр тэд түүнийг өөрсдийн хаан байлгахыг хүсэхгүй байв; тиймийн тул, тэд Антай-нифай-лихайн хүмүүсийн эсрэг зэвсэглэв.\n\n3 Эдүгээ хаан хүүгийнхээ дээр хаант улсыг шилжүүлж, мөн тэрээр хүүгийнхээ нэрийг Антай-нифай-лихай хэмээн нэрлэв.\n\n4 Мөн леменчүүд Бурханы хүмүүсийн эсрэг дайны бэлтгэл хийж эхэлсэн мөнхүү жил хаан нас халив.\n\n5 Эдүгээ Аммон болон түүний ах дүүс мөн түүнтэй хамт ирсэн тэд бүгд өөрсдийнх нь ах дүүсийг устгах гэсэн леменчүүдийн бэлтгэлийг үзээд, тэд Мидиан нутагт ирж, мөн тэнд Аммон бүх ах дүүстэйгээ уулзав; мөн тэндээсээ тэд Лемонай болон түүнчлэн түүний дүү Антай-нифай-лихайтай, тэд леменчүүдээс өөрсдийгөө хамгаалахад юу хийвэл зохих талаар зөвлөлдөөн хийж болохын тулд Ишмэилийн нутагт ирсэн ажгуу.\n\n6 Эдүгээ Их Эзэнд хөрвүүлэгдсэн бүх хүний дунд ах дүүсийнхээ эсрэг зэвсэг барих нэг ч бодгаль байсангүй; үгүй, тэд бүр дайны ямар ч бэлтгэл хийхийг хүссэнгүй; тийм ээ, мөн түүнчлэн хаан нь тэд тэгэх ёсгүйг тэдэнд зарлиглав.\n\n7 Эдүгээ, эдгээр нь уг хэргийн талаар хүмүүст хэлсэн түүний үгс болой: Хайрт хүмүүс минь, бидний агуу их Бурхан сайн сайхандаа эдгээр ах дүүс нифайчуудыг маань бидэнд номлуулж, мөн ёс бус эцэг өвгөдийн маань уламжлалуудыг бидэнд үнэмшүүлэхээр бидэнд илгээсний учир би Бурхандаа талархана.\n\n8 Мөн болгоогтун, бид эдгээр ах дүүс нифайчуудтай харилцааг нээхийн тулд, бидний зүрхийг зөөллөхөөр тэрээр бидэнд өөрийн Сүнсний хэсгийг өгсөнд нь би агуу их Бурхандаа талархана.\n\n9 Мөн болгоогтун, энэ харилцааг нээснээр бид нүглүүдээ, мөн өөрсдийн үйлдсэн олон аллагыг ойлгосондоо би түүнчлэн Бурхандаа талархана.\n\n10 Мөн түүнчлэн би Бурхандаа, тийм ээ, агуу их Бурхандаа, тэрээр эдгээр зүйлийг наманчилж болохыг бидэнд зөвшөөрсөнд нь, мөн түүнчлэн тэрээр бидний үйлдсэн олон нүглийг мөн аллагуудыг маань өршөөсөнд нь, мөн өөрийн Хүүгийн гавьяат үйлээр, бидний зүрх сэтгэлээс гэмшлийг зайлуулан авсанд нь талархана.\n\n11 Мөн эдүгээ болгоогтун, ах дүүс минь, өөрсдийн бүх нүглийг мөн үйлдсэн бүх аллагаа наманчилж, мөн Бурханаар тэдгээрийг зүрх сэтгэлээсээ зайлуулан авахуулахаар бид чадах бүхнээ хийсэн учраас (бид бүх хүн төрөлхтнөөс хамгийн алдагдсан нь байсан учир), тодруулбал тэрээр бидний толбыг зайлуулахуйц хангалттайгаар Бурханы өмнө наманчлахад чадах бүхнээ хийсэн учраас—\n\n12 Эдүгээ, хамгийн хайрт ах дүүс минь, Бурхан бидний толбуудыг зайлуулан авч, мөн илднүүд маань өнгөлөг болсон учир, тиймээс ах дүүсийнхээ цусаар илднүүдээ хойшид толботуулахгүй байцгаая.\n\n13 Болгоогтун, би та нарт хэлнэ, Үгүй, илднүүдээ ах дүүсийнхээ цусанд толботуулалгүй хадгалцгаая; учир нь, хэрэв бид илдээ дахин толботуулах аваас тэдгээр нь агуу их Бурханы маань Хүүгийн бидний нүглүүдийн цагаатгалын төлөө урсах цусаар дахин өнгөлөгдөн угаагдах боломжгүй байж магад.\n\n14 Мөн агуу их Бурхан бидний дээр нигүүлсэнгүй байж, мөн бид мөхөхгүй байж болохын тулд эдгээр зүйлийг бидэнд мэдүүлсэн билээ; тийм ээ, мөн тэрээр эдгээр зүйлийг урьдчилан бидэнд мэдүүлсэн юм, яагаад гэвэл тэрээр бидний бодгальд хайртайн адил мөн хүүхдүүдэд маань ч хайртай; тиймийн тул, бидэнд мөн ирээдүйн үеүдэд маань ч авралын төлөвлөгөө мэдүүлэгдэж болохын тулд тэрээр өөрийн нигүүлсэлд тэнгэр элч нараараа бидэнд айлчилдаг.\n\n15 Ай, бидний Бурхан хэчнээн нигүүлсэнгүй билээ! Мөн эдүгээ болгоогтун, энэ нь бид өөрсдөөсөө толбуудыг зайлуулан авахуулахын тулд бидний хийж чадах бүх зүйл байсан бөгөөд бидний илд өнгөлөг болгогдсон учир, бид түүний өмнө шүүгдэхийн тулд зогсохоор авчрагдах тэр өдөр буюу эцсийн өдөр, тэрээр өөрийн үгийг бидэнд түгээж мөн түүгээрээ биднийг цэвэр болгосноос хойш бид илдээ ах дүүсийнхээ цусанд толботуулаагүй хэмээн Бурханд маань гэрчлэл болж, өнгөлөг хэвээрээ хадгалагдаж болохын тулд тэдгээрийг далдлан нууцгаая.\n\n16 Мөн эдүгээ, ах дүүс минь, хэрэв ах дүүс маань биднийг устгахыг эрэлхийлэх аваас, болгоогтун, бид илднүүдээ зайлуулан нуух болно, тийм ээ, бүр тэдгээр нь эцсийн өдөр, бид тэдгээрийг хэзээ ч хэрэглээгүйн гэрчлэл болж өнгөлөг хэвээрээ хадгалагдаж болохын тулд газрын гүнд тэдгээрийг булшлах болно; мөн хэрэв ах дүүс маань биднийг устгах аваас, болгоогтун, бид Бурхандаа очиж мөн аврагдах болно.\n\n17 Мөнхүү эдүгээ улиран тохиох дор хаан эдгээр үгийг хэлж дуусахад, мөн бүх хүн хамтдаа цуглуулагдан, тэд илднүүдээ, мөн хүмүүний цус урсгахын тулд хэрэглэгдэж байсан бүх зэр зэвсгээ авч, мөн тэдгээрийг газрын гүнд булшлав.\n\n18 Мөн үүнийг хийсэн нь тэд хэзээ ч хүмүүний цусыг урсгахаар зэр зэвсэг дахин хэрэглэхгүй хэмээн Бурханд мөн түүнчлэн хүмүүнд хандсан тэдний гэрчлэл мөн гэж тэд үзсэн ажээ; мөн тэд ах дүүсийнхээ цусыг урсгахын оронд амиа өгөх болно гэдгээ тэд Бурханд батламжлан мөн гэрээлэн үүнийг хийсэн бөлгөө; мөн ах дүүгээс авахын оронд тэд өгөх болно; мөн өөрсдийн өдрүүдээ залхаг байдалд өнгөрөөхийн оронд өөрсдийн гараар ихэд хөдөлмөрлөх болно хэмээн буюу.\n\n19 Мөн тийн бид, эдгээр леменчүүд итгэхэд мөн үнэнийг мэдэхэд авчрагдахдаа, тэд тууштай байж, мөн нүгэл үйлдэхийн оронд бүр үхлийг хүртэл зовоход бэлэн байсныг харлаа; мөн тийн тэд энх амгалангийн зэр зэвсгээ, өөрөөр хэлбэл тэд дайны зэр зэвсгээ энх амгалангийн төлөө булшилсныг бид харлаа.\n\n20 Мөнхүү улиран тохиох дор тэдний ах дүүс леменчүүд, дайнд зориулан бэлтгэлүүдийг хийж, мөн хааныг устгах мөн түүний оронд өөрийг тавих, мөн түүнчлэн Антай-нифай-лихайн хүмүүсийг уг нутгаас арилган устгах зорилгоор Нифайн нутагт иржээ.\n\n21 Эдүгээ хүмүүс өөрсдийнх нь эсрэг тэдний ирж буйг хараад тэдэнтэй уулзахаар гарцгаав, мөн тэдний өмнө өөрсдөө газарт сунан хэвтэж мөн Их Эзэний нэрийг дуудаж эхлэв; мөн тийн леменчүүд тэдний зүг дайран, мөн тэднийг илдээрээ алж эхлэхэд тэд ийм байдалтай байв.\n\n22 Мөн ямар ч эсэргүүцэлгүйгээр, тэдний нэгэн мянга тавыг нь тэд тийн алсан болой; мөн тэд адислагдсаныг бид мэднэ, учир нь тэд Бурхантайгаа оршихоор одсон билээ.\n\n23 Эдүгээ леменчүүд өөрсдийнх нь ах дүүс илдээс зугтахгүй, бас баруун эсвэл зүүн гар тийш эргэхгүй байгааг, харин тэд хэвтэж мөн эрсдэж, мөн бүр илдэн дор эрсдэх яг тэр үедээ ч Бурханыг магтаж буйг хараад—\n\n24 Эдүгээ леменчүүд үүнийг хараад тэд тэднийг алахаа болив; мөн илдэн дор унасан ах дүүсийнхээ төлөө тэднээс олных нь зүрх сэтгэл хөдөлсөн байв, учир нь тэд хийсэн зүйлсийнхээ улмаас наманчилсан ажгуу.\n\n25 Мөнхүү улиран тохиох дор тэд дайны зэвсгээ доош хаяв, мөн тэд тэдгээрийг дахин авахыг хүссэнгүй, учир нь тэд өөрсдийн үйлдсэн аллагуудын улмаас сэтгэл нь шархирч байв; мөн бүр тэднийг алахаар гараа далайсан тэдгээрийн нигүүлсэлд найдан өөрсдийн ах дүүсийн адил тэд доош унав.\n\n26 Мөнхүү улиран тохиох дор тэр өдөр алагдсан тэдгээрийн тооноос илүү олон нь Бурханы хүмүүст нэгтгэгдэв; мөн алагдсан тэд зөв шударга хүмүүс байв, тиймийн тул тэдний аврагдсанд эргэлзэх ямар ч шалтгаан бидэнд үгүй болой.\n\n27 Мөн тэдний дунд алагдсан ёс бус хүн байсангүй; харин мянгаас илүү олон нь үнэний мэдлэгт авчрагдав; тийн бид Их Эзэн өөрийн хүмүүсийн авралын төлөө олон аргаар ажилладгийг харлаа.\n\n28 Эдүгээ ах дүүсээсээ олныг алсан тэдгээр леменчүүдээс хамгийн олон тоотой нь амалекайчууд болон амюлончууд байв, тэдний ихэнх нь нихоруудын жаягийн дагуух хүмүүс байв.\n\n29 Эдүгээ, Их Эзэний хүмүүст нэгдсэн тэдний дунд, амалекайчууд эсвэл амюлончууд, эсвээс Нихорын жаягийнхнаас нэг ч байсангүй, харин тэд Лемен болон Лемүелийн жинхэнэ үр удам байв.\n\n30 Мөн аливаа хүмүүс нэгэнт Бурханы Сүнсээр гэгээрүүлэгдсэний дараа, мөн зөв шударгад хамаарах зүйлсийн агуу мэдлэгтэй болсны дараа, мөн тэгээд нүгэл болон зөрчилд унасан бол, тэд илүү хатуурч, мөн тийн тэдний байдал хэрэв тэд эдгээр зүйлийг хэзээ ч мэдээгүй байснаас дор болдгийг бид тийн тодорхойгоор харж чадлаа.\n\n", "alma 25": "[center][font_size=26]Бүлэг 25[/font_size][/center]\n\n[i]Леменчүүдийн түрэмгийлэл тархав—Ноагийн пристүүдийн үр удам Абинадайн бошиглосноор мөхөв—Олон леменчүүд хөрвүүлэгдэж мөн Антай-нифай-лихайн хүмүүстэй нэгдэв—Тэд Христэд итгэж мөн Мосегийн хуулийг дагав. Ойролцоогоор МЭӨ 90–77 он.[/i]\n\n1 Мөнхүү болгоогтун, эдүгээ улиран тохиох дор тэдгээр леменчүүд ах дүүсээ алсан учир илүү их ууртай байв; тиймийн тул тэд нифайчуудаас өшөө авахаар тангараглав; мөн тэд тэр цагт Антай-нифай-лихайн хүмүүсийг алахаар дахин завдсангүй.\n\n2 Харин тэд их цэргээ авч мөн Зарахемла нутгийн хилийг давж, мөн Аммонайха нутагт байсан хүмүүсийг довтлон мөн тэднийг устгав.\n\n3 Мөн түүний дараа, тэд өөрсдөө туугдаж мөн алагдсан олон тулааныг нифайчуудтай хийв.\n\n4 Мөн алагдсан леменчүүдийн дунд, Ноагийн пристүүд болох Амюлоны мөн түүний ах дүүсийнх нь бараг бүх үр удам байв, мөн тэд нифайчуудын гарт алагдав;\n\n5 Мөн үлдэгдэл нь, дорнын аглаг буйд тийш зугтаж, мөн тэд леменчүүдийн дээрх хүч мөн эрх мэдлийг хууль бусаар булаан эзэлснийхээ дараа, леменчүүдийн олныг итгэлийнх нь учир галд үхэх болгов—\n\n6 Учир нь тэднээс олон нь их хохирол болон маш олон зүдгүүрийг туулсны дараа, Аарон болон түүний ах дүүсийн өөрсдөд нь, нутагт нь номлосон үгсийн санамжинд өдөөгдөж эхлэв; тиймийн тул тэд эцэг өвгөдийнхөө уламжлалуудад итгэл алдарч, мөн Их Эзэнд, мөн тэрээр нифайчуудад агуу хүчийг өгсөн гэдэгт итгэж эхлэв; мөн тийн аглаг буйдад тэднээс олон нь хөрвүүлэгдэв.\n\n7 Мөнхүү улиран тохиох дор Амюлоны хүүхдүүдийн үлдэгдэл асан тэдгээр захирагчид тэднийг, тийм ээ, эдгээр зүйлд итгэсэн тэд бүгдийг үхэлд хүргэв.\n\n8 Эдүгээ энэ аллага тэдний ах дүүсээс олныг уур хилэнд өдөөн хатгав; мөн аглаг буйдад зөрчилдөөн болж эхлэв; мөн леменчүүд Амюлоны мөн түүний ах дүүсийн үр удмыг ангуучилж эхлэн мөн тэднийг хөнөөж эхлэв; мөн тэд дорнын аглаг буйд тийш зугтав.\n\n9 Мөн болгоогтун тэд энэ өдөр ч леменчүүдээр ангуучлагдсаар байна. Тийнхүү өөрийг нь галд шатаан үхэхэд хүргэсэн пристүүдийн үр удмын талаар хэлсэн Абинадайн үгс улиран тохиосон болой.\n\n10 Учир нь тэрээр тэдэнд хэлсэн болой: Та нар намайг яах нь тохиох зүйлсийн бэлгэдэл байх болно.\n\n11 Мөн эдүгээ Абинадай Бурханд итгэх итгэлийнхээ учир галд эрсдэх үхлийг үзсэн эхнийх нь байв; эдүгээ, түүний хэлсэн үгийн утга нь ийм болой, түүний амссаны дагуу галаар эрсдэх үхлийг олон хүн амсах болно.\n\n12 Мөн тэрээр Ноагийн пристүүдэд ийн хэлжээ, тэдний үр удам олныг, өөрийг нь үхэлд хүргэсэн маягаар үхэлд хүргэх болно, мөн тэд тараагдаж мөн алагдах болно, бүр хоньчингүй хонь туугдаж мөн зэрлэг араатнуудаар алагдах адил буюу; мөн эдүгээ болгоогтун, эдгээр үг нотлогдсон билээ, учир нь тэд леменчүүдээр туугдаж, мөн тэд ангуучлагдсан, мөн тэд цохигдсон бөлгөө.\n\n13 Мөнхүү улиран тохиох дор леменчүүд нифайчуудыг дийлж чадахгүйгээ ойлгоод, нутагтаа дахин эргэж ирсэн буюу; мөн тэдний олон нь Ишмэилийн нутагт мөн Нифайн нутагт оршихоор ирж, мөн өөрсдийгөө Антай-нифай-лихайн хүмүүс болох, Бурханы хүмүүстэй нэгтгэв.\n\n14 Мөн тэд ах дүүсийнхээ хийсний дагуу, дайны зэр зэвсгүүдээ түүнчлэн булшилж, мөн тэд зөв шударга хүмүүс болж эхлэв; мөн тэд Их Эзэний замуудаар алхалж, мөн түүний зарлигуудыг мөн түүний дүрмүүдийг дагахаар мэрийсэн билээ.\n\n15 Тийм ээ, мөн тэд Мосегийн хуулийг дагадаг байв; учир нь бүгд гүйцэлдээгүй байсан учраас, тэд тухайн үед Мосегийн хуулийг дагах нь зайлшгүй байв. Харин Мосегийн хууль байсан хэдий ч, Мосегийн хууль нь түүний ирэлтийн бэлгэдэл байсан хэмээн бодсон учир, мөн тэрээр тэдэнд илчлэгдэх тэр цагийг хүртэл нүдэнд ил харагдах ёслолуудыг дагах ёстой гэдэгт итгэсэн учир тэд Христийн ирэлтийг харуулдан хүлээж байв.\n\n16 Эдүгээ тэд Мосегийн хуулиар аврал ирдэг гэж бодсонгүй; харин Мосегийн хууль нь Христэд итгэх тэдний итгэлийг хүчирхэгжүүлэхэд тустай байв; мөн ирэх тэдгээр зүйлийн тухай ярьсан бошиглолын суу билиг дээр тэд тулгуурлан, тийн тэд мөнхийн авралд хүргэх, итгэлээр ирэх найдварыг хадгалж байсан болой.\n\n17 Мөн эдүгээ болгоогтун, Аммон, Аарон, Омнер, мөн Химнай, мөн тэдний ах дүүс леменчүүдийн дунд гаргасан өөрсдийн амжилтын төлөө үлэмж баяссан болой, Их Эзэн өөрсдийнх нь залбирлуудын дагуу тэдэнд өгснийг, мөн түүнчлэн тэрээр өөрийн үгсийг тэдэнд зүйл бүр дээр нь нотолсныг хараад болой.\n\n", "alma 26": "[center][font_size=26]Бүлэг 26[/font_size][/center]\n\n[i]Аммон Их Эзэнд баясав—Итгэлтэй тэд Их Эзэнээр хүчирхэгжүүлэгдэж мөн тэдэнд мэдлэг өгөгддөг—Хүмүүс итгэлээр мянга мянган бодгалийг наманчлалд авчирч болдог—Бурхан бүх хүч чадлыг эзэмшиж мөн бүх зүйлийг ухаардаг. Ойролцоогоор МЭӨ 90–77 он.[/i]\n\n1 Мөн эдүгээ, эдгээр нь ах дүүстээ хандсан Аммоны үгс болой, ийн хэлэв: Ах дүүс минь мөн нөхөд минь, болгоогтун би та нарт хэлнэ, бидэнд баясаж болох ямар агуу шалтгаан байгаа билээ; учир нь бид Зарахемла нутгаас эхлэхдээ Бурхан бидэнд ийм их адислалуудыг өгөх болно гэдгийг бодож чадаж байсан гэж үү?\n\n2 Мөн эдүгээ, би асууна, бидний дээр ямар агуу адислалуудыг тэр соёрхсон билээ? Та нар хэлж чадах уу?\n\n3 Болгоогтун, би та нарын өмнөөс хариулъя; учир нь бидний ах дүүс леменчүүд харанхуйд, тийм ээ, бүр хамгийн харанхуй ангалд байсан, гэвч болгоогтун, тэднээс хэчнээн олон нь Бурханы гайхамшигт гэрлийг болгоохоор авчрагдсан билээ! Мөн бид энэ агуу ажлыг гүйцэлдүүлэхэд Бурханы мутар дахь зэмсгүүд болгогдсон нь, бидний дээр бэлэглэгдсэн тэрхүү адислал болой.\n\n4 Болгоогтун, тэдний мянга мянга нь баясна, мөн Бурханы сүрэгт авчрагдсан болой.\n\n5 Болгоогтун, талбай боловсорч гүйцсэн байв, мөн адислагдсан болой та нар, учир нь та нар хадуураа барьж, мөн чадлаараа хадсан, тийм ээ, бүх өдрийн турш та нар хөдөлмөрлөсөн; мөн боодлуудынхаа тоог болгоогтун! Мөн тэдгээр нь үрэгдэхгүйн тулд саравчнуудад хураагдах болно.\n\n6 Тийм ээ, тэд эцсийн өдөр шуурганд цохигдохгүй; тийм ээ, тэдгээр нь хар салхинд ч шидэгдэхгүй; харин шуурга ирэхэд, шуурга тэднийг нэвтэлж чадахгүйн тул тэдгээр нь байрандаа нэгдэн цуглуулагдах болно; тийм ээ, бас тэд дайсны хүссэн хаана боловч тэдгээрийг аваачих догшин салхинд туугдахгүй бөлгөө.\n\n7 Гэвч болгоогтун, тэд ургацын Их Эзэний мутарт байна, мөн тэд түүнийх билээ; мөн тэрээр эцсийн өдөр тэднийг босгох болно.\n\n8 Бурханы маань нэр алдаршиг; түүнийг магтан дуулцгаая, тийм ээ, түүний ариун нэрэнд талархал өргөе, учир нь тэр зөв шударгыг үүрд үйлддэг билээ.\n\n9 Өөрөөр хэлбэл хэрэв бид Зарахемла нутгаас ирээгүй бол, биднийг ийм эрхмээр хайрласан, эдгээр эрхэм хайрт ах дүүс маань бидний эсрэг үзэн ядалтандаа тарчилсаар байх байсан, тийм ээ, мөн тэд түүнчлэн Бурханы хувьд харийн хүмүүс байхсан билээ.\n\n10 Мөнхүү улиран тохиох дор Аммон эдгээр үгийг хэлэхэд, түүний анд Аарон түүнийг зэмлэн, хэлэв: Аммон, баясал чинь чамайг бардамнан сагсуурахад хүргэлээ хэмээн би айх юм.\n\n11 Гэвч Аммон түүнд хэлрүүн: Би өөрийн хүч чадалд, бас өөрийн мэргэн ухаанд ч бардамнан сагсуураагүй байна; гэвч болгоогтун, миний баясал дүүрч, тийм ээ, зүрх сэтгэл минь баяслаар халгинам, мөн би Бурхандаа баярлах болно.\n\n12 Тийм ээ, би юу ч биш гэдгээ мэднэ; чадлынхаа хувьд би сул дорой; тиймийн тул би өөрөөрөө бардамнан сагсуурахгүй, харин би Бурханаараа бардамнан сагсуурах болно, учир нь түүний хүч чадалд би бүх зүйлийг хийж чадна; тийм ээ, болгоогтун, олон хүчит гайхамшгийг бид энэ нутагт гүйцээсэн, үүний төлөө бид түүний нэрийг үүрд алдаршуулах болно.\n\n13 Болгоогтун, тэрээр хэчнээн мянган ах дүүсийг минь тамын шаналлаас сулласан билээ; мөн тэд гэтэлгэх хайрыг дуулахаар авчрагдлаа, мөн энэ нь бидэнд байдаг түүний үгийн хүчний учир юм, тиймийн тул баясах агуу шалтгаан бидэнд байхгүй гэж үү?\n\n14 Тийм ээ, бидэнд түүнийг үүрд алдаршуулах шалтгаан буй, учир нь тэр бол Бүхний Дээд Бурхан, мөн ах дүүсийг маань тамын гинжнээс сулласан болой.\n\n15 Тийм ээ, тэд үүрдийн харанхуй мөн устгалаар хүрээлэгдсэн байлаа; гэвч болгоогтун, тэрээр тэднийг өөрийн үүрдийн гэрэлд, тийм ээ, үүрдийн авралд авчирсан; мөн тэд түүний зүйрлэшгүй өгөөмөр хайраар хүрээлэгдсэн билээ; тийм ээ, мөн бид энэ агуу бөгөөд гайхамшигт ажлыг хийхэд түүний мутар дахь зэмсгүүд байсан билээ.\n\n16 Тиймийн тул, баясацгаая, тийм ээ, бид Их Эзэнд баясах болно; тийм ээ, бид баярлах болно, учир нь бидний баяр хөөр дүүрэн байна; тийм ээ, бид Бурханаа үүрд магтан дуулах болно. Болгоогтун, хэн Их Эзэнээр хэтэрхий их бахархаж чадах билээ? Тийм ээ, түүний агуу их хүчний тухай, мөн түүний нигүүлслийн тухай, мөн хүмүүсийн үрсэд хандах түүний тэсвэр тэвчээрийн тухай хэн хэтэрхий ихийг хэлж чадах билээ? Болгоогтун, би та нарт хэлнэ, би өөрийн мэдэрч байгаагийнхаа хамгийн бага хэсгийг ч хэлж чадахгүй байна.\n\n17 Бурхан маань биднийг өөрсдийн маань аймшигт, нүгэлт мөн бузартсан байдлаас шүүрч авахаар тийм нигүүлсэнгүй байх юм хэмээн хэн бодсон билээ?\n\n18 Болгоогтун, бид бүр уур хилэгнэлтэйгээр, түүний сүмийг устгах гэсэн хүчит заналхийлэлтэйгээр урагшлан явсан билээ.\n\n19 Ай тэгээд, яагаад тэрээр бидэнд аймшигт устгалыг оноосонгүй вэ, тийм ээ, яагаад тэрээр өөрийн шударга ёсны илдийг бидний дээр буулгасангүй вэ, мөн биднийг мөнхийн цөхрөлд ялласангүй вэ?\n\n20 Ай, сүнс минь, ингэж бодохоос зайлах мэт болж байна. Болгоогтун, тэрээр өөрийн шударга ёсыг бидний дээр эс хэрэгжүүлэн, харин агуу их нигүүлсэлдээ үүрдийн үхлийн мөн аймшгийн ангалаас тэр биднийг хэлтрүүлж, бүр бидний сүнсний авралыг авчирсан билээ.\n\n21 Мөн эдүгээ болгоогтун, ах дүүс минь, эдгээр зүйлийг мэддэг ямар эгэл хүн байдаг билээ? Би та нарт хэлнэ, гэмшигчээс өөр, эдгээр зүйлийг мэддэг нь нэгээхэн ч үгүй бөлгөө.\n\n22 Тийм ээ, наманчилдаг мөн итгэлээ хэрэгжүүлдэг, мөн сайн үйлүүдийг авчирдаг, мөн үргэлж тасралтгүйгээр залбирдаг түүнд—ийм заримд Бурханы нууцууд мэдэгдэхээр өгөгддөг болой; тийм ээ, ийм заримд хэзээ ч илчлэгдэж байгаагүй зүйлс илчлэгдэхээр өгөгдөх болно; тийм ээ, мөн ийм заримд бүр эдгээр ах дүүсээ наманчлалд авчрах нь бидэнд өгөгдсөний адилаар, мянга мянган бодгалийг наманчлалд авчрах нь өгөгдөх болно.\n\n23 Эдүгээ ах дүүс минь, бид Зарахемла нутаг дахь ах дүүстээ, бид Нифайн нутаг тийш ах дүүс леменчүүддээ номлохоор очихыг хэлэхэд, мөн тэд биднийг элэглэн дооглож инээлдсэнийг та нар санаж байна уу?\n\n24 Учир нь тэд бидэнд ийн хэлсэн: Та нар леменчүүдийг үнэний мэдлэгт авчирч чадна хэмээн бодно уу? Та нар леменчүүдийг, цус урсгахдаа зүрх нь баясах тэднийг; өдрүүд нь хамгийн бузар алдсуудад өнгөрдөг тэднийг; зам нь эхлэлээс л зөрчигчийн зам байсан тэднийг, тэдэн шиг гөжүүд хүмүүсийг эцэг өвгөдийнх нь уламжлал зөв бус гэдэгт үнэмшүүлж чадна хэмээн бодно уу? Эдүгээ ах дүүс минь, энэ нь тэдний үгс байсныг та нар санаж байгаа.\n\n25 Мөн үүнээс гадна тэд ийн хэлсэн: Тэд биднийг дийлж мөн биднийг устгахгүйн тулд, бид тэднийг мөн тэдний алдсуудыг уг нутгаас устгахын тулд тэдний эсрэг зэвсэглэцгээе.\n\n26 Гэвч болгоогтун, хайрт ах дүү нар минь, бид аглаг буйдад ах дүүсээ устгах зорилготойгоор бус харин тэдний бодгалиудаас цөөн хэдийг боловч аварч болох магад хэмээх зорилготойгоор ирсэн билээ.\n\n27 Эдүгээ бидний зүрх шантарч, мөн бараг л буцах гэж байхад, болгоогтун, Их Эзэн биднийг тайтгаруулан, мөн: Өөрсдийн ах дүүс леменчүүдийн дунд явагтун, мөн зүдгүүрүүдээ тэвчээртэйгээр туул, мөн би та нарт амжилтыг өгөх болно хэмээн хэлсэн бөлгөө.\n\n28 Мөн эдүгээ болгоогтун, бид ирж, мөн тэдний дунд орсон; мөн бид зовлонгууддаа тэвчээртэй байв, мөн бид гачигдал бүрийг туулсан бөлгөө; тийм ээ, дэлхийнхний нигүүлсэл дээр—зөвхөн дэлхийнхний нигүүлсэл дээр ч бус харин түүнчлэн Бурханы нигүүлсэл дээр тулгуурлан бид гэрээс гэр хүртэл аялсан.\n\n29 Мөн бид тэдний гэрт орж, тэдэнд зааж, мөн тэдэнд гудамжинд нь сургасан; тийм ээ; мөн бид толгод дээр нь тэдэнд заасан; мөн түүнчлэн бид тэдний ариун сүмүүдэд, тэдний синагогуудад орж мөн тэдэнд заасан; мөн бид хөөгдөж, элэглүүлж, нулимуулж, мөн хацар дээрээ цохиулсан; мөн бид чулуугаар шидүүлж, баривчлагдаж мөн бөх олсоор хүлэгдэж, шоронд хаягдсан; мөн Бурханы хүч бас мэргэн ухаанаар бид дахин чөлөөлөгдсөн болой.\n\n30 Мөн бид зарим нэг бодгалийг аврах хэрэгсэл байж болох магад хэмээн бид бүх л төрлийн зүдгүүрийг, мөн энэ бүгдийг туулсан билээ; мөн хэрэв бид магад зарим хэдийг аврах хэрэгсэл байж чадвал бидний баясал дүүрэн байна хэмээн бодсон буюу.\n\n31 Эдүгээ болгоогтун, бид урагш харж мөн хөдөлмөрийнхөө үр жимсийг харж чадна; мөн тэдгээр нь цөөхөн гэж үү? Би та нарт хэлнэ, Үгүй, тэдгээр нь олон; тийм ээ, мөн бид тэдний ах дүүстээ хандсан, мөн түүнчлэн бидэнд хандсан тэдний хайрын учир тэдний чин сэтгэлийг харж чадна.\n\n32 Учир нь болгоогтун, тэд бүр дайсныхаа амийг авснаас өөрсдийн амийг золиосолсон нь дээр хэмээсэн болой; мөн тэд ах дүүстээ хандсан хайрынхаа улмаас дайны зэр зэвсгүүдээ газрын гүнд булшилсан болой.\n\n33 Мөн эдүгээ болгоогтун би та нарт хэлнэ, бүх нутагт ийм агуу их хайр байсан уу? Болгоогтун, би та нарт хэлнэ, Үгүй, бүр нифайчуудын дунд ч гэсэн байгаагүй.\n\n34 Учир нь болгоогтун, тэд ах дүүсийнхээ эсрэг зэвсгээ агсахад бэлэн байсан; тэд өөрсдийгөө алуулахыг зөвшөөрдөггүй байсан. Гэвч болгоогтун эдгээрийн хэчнээн олон нь амиа өгсөн билээ; мөн өөрсдийн хайрын улмаас мөн нүглийг үзэн ядаж байсан учир тэд өөрсдийн Бурханд одсоныг бид мэднэ.\n\n35 Эдүгээ бидэнд баясах шалтгаан үгүй гэж үү? Тийм ээ, би та нарт хэлнэ, дэлхий эхэлснээс хойш бидний адил ийм агуу баясах шалтгаантай хүмүүс хэзээ ч байгаагүй; тийм ээ, мөн баясал минь бүр Бурханаараа бардамнах бардамналд хүргэв; учир нь түүнд бүх хүч чадал, бүх мэргэн ухаан, мөн бүх ойлголт байдаг; тэрээр бүх зүйлийг ухаардаг мөн тэрээр наманчлах мөн түүний нэрэнд итгэдэг тэднийг бүр авралд хүргэх нигүүлсэнгүй Нэгэн бөлгөө.\n\n36 Эдүгээ хэрэв энэ нь бардамнан сагсуурсан хэрэг аваас, тэрчлэн би бардамнан сагсуурах болно; учир нь энэ бол миний амь амьдрал болон миний гэрэл, миний баясал бөгөөд миний аврал, мөн үүрдийн халаглалаас гэтэлгэх миний гэтэлгэл. Тийм ээ, мөн харь нутагт гол биеэсээ гээгдсэн Израилын модны мөчир болох энэ хүмүүст анхааран хандсан Бурханы минь нэр алдаршиг; тийм ээ, би хэлнэ, харь газар бэдрэх биднийг анхаарч үзсэн Бурханы минь нэр алдаршиг.\n\n37 Эдүгээ ах дүүс минь, тэд аль ч нутагт байсан хүмүүс болгоныг Бурхан анхааран үздэгийг бид харлаа; тийм ээ, тэрээр өөрийн хүмүүсийг тоолж, мөн түүний нигүүлслийн сэтгэл нь бүх дэлхийг бүрхдэг билээ. Эдүгээ энэ нь миний баясал, мөн миний агуу талархал; тийм ээ, мөн Бурхандаа би үүрд талархлыг өргөх болно. Амен.\n\n", "alma 27": "[center][font_size=26]Бүлэг 27[/font_size][/center]\n\n[i]Антай-нифай-лихайн хүмүүсийг аюулгүй байдал тийш удирдахыг Их Эзэн Аммонд зарлиглав—Алматай уулзах үед Аммоны баясал хүчийг нь туйлдуулав—Нифайчууд Антай-нифай-лихайчуудад Жершоны нутгийг өгөв—Тэд Аммоны хүмүүс гэж нэрлэгдэв. Ойролцоогоор МЭӨ 90–77 он.[/i]\n\n1 Эдүгээ улиран тохиох дор нифайчуудын эсрэг дайтахаар явсан леменчүүд, тэднийг устгах гэсэн олон оролдлогынхоо дараа, тэднийг устгахыг эрэлхийлэх нь үр дүнгүй болохыг олж мэдээд, тэд Нифайн нутагт дахин эргэж ирэв.\n\n2 Мөнхүү улиран тохиох дор амалекайчууд гарз хохирлынхоо учир үлэмж ууртай байв. Мөн тэд нифайчуудаас өшөө авч чадахгүйгээ ойлгоод, тэд өөрсдийн ах дүүс болох Антай-нифай-лихайн хүмүүсийн эсрэг уур хилэнд хүмүүсийг өдөөн хатгаж эхлэв; тиймийн тул тэд дахин тэднийг устгаж эхлэв.\n\n3 Эдүгээ энэ хүмүүс зэвсгээ өргөхөөс дахин татгалзаж мөн дайснуудынхаа хүслийн дагуу өөрсдийгөө алуулахыг тэд зөвшөөрөв.\n\n4 Эдүгээ Аммон мөн түүний ах дүүс, өөрсдийнх нь тэгж дотноор хайрласан тэдний дундах, мөн өөрсдийг нь тэгж дотноор хайрласан—учир нь тэд үүрдийн устгалаас нь аврахаар Бурханаас илгээгдсэн тэнгэр элч нар адил өөрсдөд нь ханддаг байв—тэдний дундах устгалын энэхүү ажлыг хараад, тиймийн тул, Аммон болон түүний ах дүүс устгалын энэ агуу ажлыг хараад тэдэнд өрөвдөх сэтгэл төрж, мөн тэд хаанд хэлэв:\n\n5 Их Эзэний энэ хүмүүсийг нэгтгэн цуглуулцгаая, мөн Зарахемла нутаг дахь бидний ах дүүс нифайчууд руу явж, мөн бид устгагдахгүйн тул дайснуудынхаа гараас зугтан гарцгаая.\n\n6 Гэвч хаан тэдэнд хэлэв: Болгоогтун, тэдний эсрэг бидний үйлдсэн олон аллага мөн нүглүүдийн учир нифайчууд биднийг устгах болно.\n\n7 Мөн Аммон хэлэв: Би явж мөн Их Эзэнээс лавлах болно, мөн хэрэв тэр биднийг ах дүүстээ оч хэмээвэл, та нар явах уу?\n\n8 Мөн хаан түүнд хэлэв: Тийм ээ, хэрэв Их Эзэн бидэнд явахыг хэлбэл, бид ах дүүс рүүгээ явах болно, мөн тэдний эсрэг өөрсдийн үйлдсэн олон аллага болон нүглүүдээ тэдэнд залруулах хүртлээ бид тэдний боол байх болно.\n\n9 Гэвч Аммон түүнд хэлэв: Энэ бол ах дүүсийн маань, тэдний дунд нэг ч боол байх ёсгүй гэсэн миний эцгээр тогтоогдсон хуулийн эсрэг болой; тиймийн тул тийш явцгааж мөн ах дүүсийнхээ нигүүлсэл дээр тулгуурлая.\n\n10 Гэвч хаан түүнд хэлэв: Их Эзэнээс лавла, мөн хэрэв тэр бидэнд явахыг хэлбэл, бид явах болно; эс бөгөөс бид нутагтаа мөхөх болно.\n\n11 Мөнхүү улиран тохиох дор Аммон одож мөн Их Эзэнээс лавлав, мөн Их Эзэн түүнд хэлэв:\n\n12 Тэд мөхөхгүйн тулд энэ хүмүүсийг авч энэ нутгаас гарга; учир нь тэднийг алуулахаар леменчүүдийг ах дүүсийнх нь эсрэг уур хилэнд өдөөн хатгаж буй амалекайчуудын зүрхэнд Сатан агуу байр эзэлжээ; тиймийн тул чи энэ нутгаас гарч яв; мөн энэ үеийн энэ хүмүүс адислагдсан билээ, учир нь би тэднийг хадгалан хамгаалах болно.\n\n13 Мөн эдүгээ улиран тохиох дор Аммон явж мөн хаанд Их Эзэний өөрт нь хэлсэн тэр бүхий л үгсийг хэлэв.\n\n14 Мөн тэд өөрсдийн бүх хүнийг, тийм ээ, Их Эзэний бүх хүнийг нэгтгэн цуглуулж, мөн бүх бог болон бод малаа нэгтгэн цуглуулж, мөн уг нутгаас гарч, Нифайн нутгийг Зарахемла нутгаас зааглан хуваадаг аглаг буйдад ирж, мөн нутгийн хилийн ойролцоо ирэв.\n\n15 Мөнхүү улиран тохиох дор Аммон тэдэнд хэлэв: Болгоогтун, би түүнчлэн миний ах дүүс Зарахемла нутаг тийш явах болно, мөн та нар биднийг эргэж иртэл эндээ үлдэх болно; мөн бид ах дүүсийнхээ сэтгэлийг сонжин, тэд та нарыг нутагтаа оруулахыг хүсэх эсэхийг мэдэх болно.\n\n16 Мөнхүү улиран тохиох дор Аммон уг нутагт орж явахдаа, өмнө нь дурдагдсан тэрхүү газарт, тэр болон түүний ах дүүс Алматай тааралдав; мөн болгоогтун, энэ нь баярт уулзалт байв.\n\n17 Эдүгээ Аммоны баясал нь, бүр тэрбээр дүүрэн байсан тийм агуу байв; тийм ээ, тэрбээр бүр хүч нь тамирдах хүртэл Бурхандаа баясах баясалд автсан байв; мөн тэр дахин газар уналаа.\n\n18 Эдүгээ энэ нь үлэмжийн баясал биш гэж үү? Болгоогтун, энэ нь үнэнээр гэмшигч болон баяр баясгаланг даруухнаар эрэлхийлэгчээс өөр хэний ч хүлээн авахгүй тэр баясал болой.\n\n19 Эдүгээ Алмагийн ах дүүстэйгээ уулзсан баясал, мөн түүнчлэн Аароны, Омнерын мөн Химнайн баясал үнэхээр агуу их байв; гэвч болгоогтун тэдний баясал тэдний хүчийг тамирдуулахаар тийм байсангүй.\n\n20 Мөн эдүгээ улиран тохиох дор Алма ах дүүсээ Зарахемла нутаг тийш; бүр өөрийнхөө гэрийг хүртэл буцаан удирдав. Мөн тэд явж мөн, Нифайн нутагт өөрсдийн ах дүүс леменчүүдийн дунд тэдэнд тохиолдсон бүх зүйлийг ерөнхий шүүгчид хэлэв.\n\n21 Мөнхүү улиран тохиох дор Антай-нифай-лихайн хүмүүс болох ах дүүсээ оруулах талаарх хүмүүсийн саналыг хүсэн, ерөнхий шүүгч бүх нутаг даяар зар илгээв.\n\n22 Мөнхүү улиран тохиох дор хүмүүсийн санал ирэв, өгүүлсэн нь: Болгоогтун, бид дорнодод тэнгисийн тэнд байдаг, Өгөөмөр нутагтай хиллэдэг, Өгөөмөр нутгийн өмнөдөд байдаг Жершоны нутгийг өгөх болно; мөн Жершоны энэ нутаг нь бидний ах дүүстээ өв болгон өгөх нутаг болой.\n\n23 Мөн болгоогтун, бид Жершоны нутаг дахь ах дүүсээ хамгаалж болохын тулд их цэргээ Жершоны нутаг болон Нифайн нутгийн хооронд байрлуулах болно; мөн ах дүүсийнхээ эсрэг зэвсэг агсаж нүгэл үйлдэхээс эмээх тэдний айдсынх нь улмаас бид үүнийг ах дүүсийнхээ төлөө хийнэ; мөн тэдний энэхүү агуу айдас нь өөрсдийн олон аллага мөн өөрсдийн аймшигт ёс бус явдлаа наманчилсан тэрхүү шаналалт наманчлалынх нь улмаас ирсэн болой.\n\n24 Мөн эдүгээ болгоогтун, тэд Жершоны нутгийг өвлөж болохын тулд бид ах дүүстээ үүнийг хийх болно; мөн бид их цэргээ хангаж болохын тулд бидэнд дэмжлэг болгон тэд хөрөнгийхөө хэсгийг өгөх нөхцөлд бид тэднийг дайснуудаас нь их цэргээрээ хамгаалах болно.\n\n25 Эдүгээ, улиран тохиох дор Аммон үүнийг сонсоод, тэр мөн түүнчлэн Алма түүнтэй хамт, аглаг буйд тийш Антай-нифай-лихайн хүмүүст, тэдний майхнуудаа босгосон газар эргэн очиж, мөн тэдэнд эдгээр бүх зүйлийг мэдүүлэв. Мөн Аммон, Аарон хоёр, бас түүний ах дүүстэй хамт хөрвүүлэгдсэнээ Алма түүнчлэн тэдэнд өгүүлэв.\n\n26 Мөнхүү улиран тохиох дор энэ нь тэдний дунд агуу баясал авчрав. Мөн тэд Жершоны нутагт уруудан очиж, мөн Жершоны нутгийг эзэмшилдээ авав; мөн тэд нифайчуудаар Аммоны хүмүүс гэж нэрлэгдэв; тиймийн тул тэд үүнээс хойш уг нэрээр ялгарсан болой.\n\n27 Мөн тэд Нифайн хүмүүсийн дунд байж, мөн түүнчлэн Бурханы сүмд байсан хүмүүсийн дунд тоологдов. Мөн тэд түүнчлэн Бурханд хандсан, мөн түүнчлэн хүмүүст хандсан өөрсдийн хичээл зүтгэлээр онцгойлогдсон байв; учир нь тэд бүх зүйлд төгс шударга мөн зөв шулуун байв; мөн тэд Христэд итгэх итгэлдээ бүр эцсээ хүртэл гуйвшгүй байв.\n\n28 Мөн тэд ах дүүсийнхээ цусыг урсгахыг хамгийн их жигшил зэвүүцэлтэйгээр хардаг байв; мөн тэд хэзээ ч ах дүүсийнхээ эсрэг зэвсэг агсахад ятгагдахааргүй байв; мөн тэд Христийн тухай бас амилуулалтын тухай найдвар болон ойлголтынхоо улмаас үхлээс ямар ч хэмжээгээр айсан нь үгүй; тиймийн тул, тэдний хувьд үхлийг дийлсэн Христийн ялалтаар үхэл нь эзэмдэгдсэн билээ.\n\n29 Тиймийн тул, өөрсдийн ах дүүсийг цохихоор илдээ эсвэл сэлмээ барихаасаа өмнө тэдний өөрсдөд нь учруулж болох хамгийн хүнд хэцүү болон зүдгүүрт үхлийг туулахад тэд бэлэн байв.\n\n30 Мөн тийн тэд хичээнгүй мөн хайрлагдсан хүмүүс, Их Эзэний их тааллыг хүртсэн хүмүүс байв.\n\n", "alma 28": "[center][font_size=26]Бүлэг 28[/font_size][/center]\n\n[i]Леменчүүд аймшигт тулаанд ялагдав—Хэдэн арван мянга нь алагдав—Ёс бусыг үйлдэгчид төгсгөлгүй гаслангийн байдалд хуваарилагддаг; зөв шударгыг үйлдэгчид хэзээ ч үл төгсөх аз жаргалд хүрэх болно. Ойролцоогоор МЭӨ 77–76 он.[/i]\n\n1 Мөн эдүгээ улиран тохиох дор Аммоны хүмүүс Жершоны нутагт суурьшиж, мөн түүнчлэн Жершоны нутагт сүм байгуулагдаж, мөн нифайчуудын их цэрэг Жершоны нутгийн эргэн тойронд, тийм ээ, Зарахемла нутгийн бүх хилийг хүрээлэн байрлуулагдсаны дараа; болгоогтун леменчүүдийн их цэрэг ах дүүсээ аглаг буйдад мөрдсөн байсан ажээ.\n\n2 Мөн тийн аймшигт тулаан болов; тийм ээ, бүр Лихай Иерусалимыг орхисон тэр цагаас уг нутагт бүх хүмүүний дунд хэзээ ч мэдэгдэж байгаагүй тийм тулалдаан болов; тийм ээ, мөн леменчүүдийн хэдэн арван мянга нь алагдан мөн тараан сарниулагдав.\n\n3 Тийм ээ, мөн түүнчлэн Нифайн хүмүүсийн дунд ч аймшигт аллага болов; гэсэн хэдий ч, леменчүүд туугдан мөн сарниулагдаж, мөн Нифайн хүмүүс нутагтаа эргэж ирэв.\n\n4 Мөн эдүгээ энэ нь бүх нутаг даяар, Нифайн хүмүүсийн бүгдийн дунд агуу гашуудал болон харуусал сонсогдсон үе байв—\n\n5 Тийм ээ, бэлэвсэн эхнэрүүд нөхрүүдийнхээ төлөө, мөн түүнчлэн эцгүүд хөвгүүдийнхээ төлөө, мөн охид ах нарынхаа төлөө, тийм ээ, хөвгүүд нь эцгүүдийнхээ төлөө гашуудах уйлаан буюу; мөн алагдсан төрөл төрөгсдийнхөө төлөө гашуудах нь, тэд бүгдийн дунд гашуудан уйлах нь тийн сонсогдож байв.\n\n6 Мөн эдүгээ энэ нь гарцаагүй эмгэнэлт өдөр байв; тийм ээ, гунигт цаг үе, мөн их мацаг барилт болон залбирлын үе байв.\n\n7 Мөн тийн Нифайн ард түмний дээрх шүүгчдийн засаглалын арван тав дахь он төгсөв;\n\n8 Мөн энэ нь Аммон болон түүний ах дүүсийн, Нифайн нутаг дахь тэдний аялал, уг нутаг дахь тэдний зовлон, тэдний харуусал, мөн зүдгүүрүүдийн, мөн төсөөлшгүй их баяслынх нь, мөн Жершоны нутаг дахь ах дүүсийнх нь хүлээн авалт мөн аюулгүй байдлын шастир болой. Мөн эдүгээ бүх хүмүүний Гэтэлгэгч, Их Эзэн тэдний сүнсийг үүрд адислах болтугай.\n\n9 Мөн энэ нь нифайчуудын дундах дайнууд болон зөрчилдөөнүүдийн, мөн түүнчлэн нифайчууд болон леменчүүдийн хоорондох дайнуудын шастир болой; мөн шүүгчдийн засаглалын арван тав дахь он төгсөв.\n\n10 Мөн анхны жилээс арван тав дахь жилийг хүртэлх хугацаанд олон мянган амийн устгал улиран тохиожээ; тийм ээ, цус урсалтын аймшигт явдлууд улиран тохиожээ.\n\n11 Мөн олон мянгын цогцос газар дээр овоорон ялзарч байхад олон мянгын цогцос газар дор булшлагдсан байв; тийм ээ, мөн олон мянга нь төрөл төрөгсдөө алдсандаа гашуудаж байгаа буюу, учир нь Их Эзэний амлалтуудын дагуу, тэд төгсгөлгүй гаслангийн байдалд тохоогджээ хэмээн айх шалтгаан тэдэнд буй.\n\n12 Өөр олон мянга нь төрөл төрөгсдөө алдсандаа үнэхээр гашуудан байсан хэдий ч тэд Их Эзэний амлалтуудын дагуу Бурханы баруун гар талд, хэзээ ч төгсөхгүй аз жаргалын байдалд оршихоор босгогдсон гэсэн найдвартаа тэд баясан мөн хөөрч, мөн бүр мэдэж байв.\n\n13 Мөн тийн хүмүүний зүрх сэтгэлийг урхидахаар зохиосон түүний зальт төлөвлөгөөнүүдээр ирэх тэр нүгэл болон зөрчлийн, мөн чөтгөрийн хүчний учир хүмүүсийн тэгш бус байдал ямар агуу байдгийг бид харлаа.\n\n14 Мөн тийн Их Эзэний жимсний талбайнуудад хөдөлмөрлүүлэхээр хүмүүсийг шаргуу байдалд дуудах агуу дуудлагыг бид харлаа; мөн тийн харууслын болон түүнчлэн баяслын агуу шалтгааныг бид харлаа—хүмүүний дундах үхэл болон устгалаас харуусал үүдэхийг, түүнчлэн амь амьдралд хүргэх Христийн гэрлээс баясал үүдэхийг харлаа.\n\n", "alma 29": "[center][font_size=26]Бүлэг 29[/font_size][/center]\n\n[i]Алма тэнгэр элчийн урам зоригтойгоор наманчлалыг зарлахыг хүсэв—Их Эзэн бүх үндэстэнд зориулан багш нарыг соёрхдог—Алма Их Эзэний ажилд түүнчлэн Аммон болон түүний ах дүүсийн амжилтад баясав. Ойролцоогоор МЭӨ 76 он.[/i]\n\n1 Ай би тэнгэр элч байсан ч болоосой, мөн тиймээс би явж мөн Бурханы бүрээн дуугаар, газар дэлхийг сэгсрэх дуу хоолойгоор ярьж мөн ард түмэн болгонд наманчлалыг зарлах юмсан гэсэн зүрхний минь хүсэл гүйцэлддэг ч болоосой!\n\n2 Тийм ээ, наманчлалыг мөн гэтэлгэлийн төлөвлөгөөг, дэлхийн бүхий л гадаргуу дээр цаашид харамсал үгүй байж болохын тулд тэд наманчилж мөн Бурханд ирэхийг бодгаль болгонд аянгын дуугаар мэт зарлахсан би.\n\n3 Гэвч болгоогтун, би бол хүн, мөн энэ хүсэлдээ нүглийг үйлдлээ; учир нь Их Эзэний надад тохоосон зүйлсэд хангалуун байвал зохино би.\n\n4 Би өөрийн хүслээс болж шударга Бурханы чанд тогтоолыг өөрчлөх ёсгүй, учир нь тэрээр тэдний хүслийн дагуу, тэр нь үхэлд эсвэл амьдралд хүргэх байлаа ч түүнийг нь хүмүүст зөвшөөрдгийг мэднэ би, тийм ээ, тэдний тааллуудын дагуу, тэд авралд эсвээс устгалд хүргэх байлаа ч тэрээр хүмүүнд түүнийг нь оногдуулдаг, тийм ээ, өөрчлөгдөшгүй тэр тогтоолуудыг тэдэнд тохоодог гэдгийг би мэднэ.\n\n5 Тийм ээ, мөн бүх хүний өмнө сайн болон хилэнц ирсэн байдгийг би мэднэ; хилэнцээс сайныг ялгаж мэддэггүй тэр нь гэм зэмгүй; харин сайн ба хилэнцийг мэддэг тэр, тэрээр сайн эсвээс хилэнцийг, амьдралыг эсвээс үхлийг, баяслыг эсвээс ухамсрын гэмшлийг алийг нь ч хүслээ гэсэн түүний хүслийн дагуу тэр нь түүнд өгөгддөг бөлгөө.\n\n6 Эдүгээ, би эдгээр зүйлийг мэддэг атал, өөрийнхөө дуудагдсан тэр ажлыг гүйцэтгэхээс илүүг би яагаад хүсэх болов?\n\n7 Би тэнгэр элч байхыг, дэлхийн бүх хязгаарт ч ярьж чаддаг байхыг яагаад хүсэх болов, би?\n\n8 Учир нь болгоогтун, Их Эзэн бүх үндэстэнд өөрийн үгийг, тийм ээ, мэргэн ухаанаар, тэдэнд байж болно гэж өөрийн үзсэн бүгдийг заах заримыг тэдний өөрсдийнх нь үндэстэн болон хэлтнээс өгдөг болой; тиймийн тул Их Эзэн мэргэн ухаанд, шударга ёс болон үнэний дагуу зөвлөдгийг бид харлаа.\n\n9 Их Эзэний надад зарлигласныг би мэднэ, мөн үүнд баясна би. Би өөрөөрөө онгирохгүй, харин Их Эзэний надад зарлигласан түүнд баясна би; тийм ээ, мөн магадгүй зарим бодгалийг наманчлалд авчрахад Бурханы мутар дахь зэмсэг байж болох нь миний баясал; мөн энэ нь миний баяр хөөр буюу.\n\n10 Мөн болгоогтун, ах дүүсийн маань олон нь үнэхээр гэмшихийг, мөн Их Эзэн Бурхандаа ирэхийг харахад бодгаль минь баяслаар дүүрнэм; тэгээд Их Эзэн миний төлөө юу хийснийг, тийм ээ, бүр тэрээр залбирлыг минь сонссоныг би санадаг; тийм ээ, тэгээд миний зүг сунгасан түүний нигүүлсэнгүй мутрыг би санадаг болой.\n\n11 Тийм ээ, мөн түүнчлэн эцэг өвгөдийнхөө дарангуйлалд байсныг би санадаг; учир нь Их Эзэн тэднийг боолчлолоос чөлөөлж, мөн тэгснээр өөрийн сүмийг байгуулсныг лавтай мэддэг болой би; тийм ээ, Их Эзэн Бурхан, Абрахамын Бурхан, Исаакийн Бурхан, мөн Иаковын Бурхан тэднийг боолчлолоос чөлөөлсөн билээ.\n\n12 Тийм ээ, эцэг өвгөдийнхөө дарангуйлалд байсныг үргэлж санасаар байдаг би; мөн тэднийг египетчүүдийн гараас чөлөөлсөн тэрхүү Бурхан тэднийг боолчлолоос чөлөөлсөн билээ.\n\n13 Тийм ээ, мөнхүү тэр Бурхан тэдний дунд өөрийн сүмийг байгуулсан билээ; тийм ээ, мөнхүү тэр Бурхан намайг, энэ хүмүүст үгийг номлох ариун дуудлагаар дуудсан ба надад их амжилтыг өгсөн билээ, үүнд баясал минь дүүрэх бөлгөө.\n\n14 Гэвч би зөвхөн өөрийн амжилтад баясах бус, харин Нифайн нутагт байсан ах дүүсийнхээ амжилтын төлөө баясал минь илүү дүүрэн байна.\n\n15 Болгоогтун, тэд үлэмж их хөдөлмөрлөсөн, мөн их үр шимийг гаргасан; мөн тэдний шагнал хэчнээн агуу байх билээ!\n\n16 Эдүгээ, эдгээр ах дүүсийнхээ амжилтын тухай намайг бодоход сүнс минь бүр биеэс салсан мэт эзэгнэгдэж, баясал минь тийм агуу байна.\n\n17 Мөн эдүгээ эд нарт, ах дүүст маань; тийм ээ, мөн түүнчлэн тэдний хөдөлмөрийн үр шим болох тэдгээр нь бүгд ахин гарахгүйгээр, харин тэд түүнийг үүрд магтан Бурханы хаант улсад сууж болно хэмээн Бурхан соёрхох болтугай. Мөн энэ нь миний үгсийн дагуу, бүр ярьсны минь адилаар байхыг Бурхан соёрхох болтугай. Амен.\n\n", "alma 30": "[center][font_size=26]Бүлэг 30[/font_size][/center]\n\n[i]Христийг эсэргүүцэгч Корихор, Христийг, Цагаатгалыг, мөн бошиглолын суу билгийг дооглов—Тэрээр Бурхан байхгүй, хүний уналт гэж үгүй, нүглийн шийтгэл гэж үгүй, мөн Христ гэж үгүй хэмээн заав—Христ ирэх болно, мөн бүх зүйл Бурхан байдгийг үзүүлдэг хэмээн Алма гэрчлэв—Корихор тэмдэг шаардаж, мөн хэлгүй болгогдов—Чөтгөр тэнгэр элч мэтээр Корихорт үзэгдэж мөн юу хэлэхийг нь түүнд заасан ажээ—Корихор гишгэгдэн мөн үхэв. Ойролцоогоор МЭӨ 76–74 он.[/i]\n\n1 Болгоогтун, эдүгээ улиран тохиох дор Аммоны хүмүүс Жершоны нутагт суурьшуулагдсаны дараа, тийм ээ, мөн түүнчлэн леменчүүд уг нутгаас туугдсаны, мөн тэдний үхэгсэд нутгийн хүмүүсээр оршуулагдсаны дараа—\n\n2 Эдүгээ тэдний үхэгсэд нь тооныхоо агуу ихийн учир тоологдоогүй болой; бас нифайчуудын үхэгсэд нь ч тоологдсонгүй—гэвч улиран тохиох дор тэд үхэгсдээ оршуулсны дараа, мөн түүнчлэн мацаг барилт мөн гашуудал, мөн залбирлын өдрүүдийн дараа (энэ нь Нифайн ард түмний дээрх шүүгчдийн засаглалын арван зургаадугаар он байв) бүх нутаг даяар үргэлжийн амгалан эхлэв.\n\n3 Тийм ээ, мөн хүмүүс Их Эзэний зарлигуудыг сахихаар мэрийцгээсэн болой; мөн тэд Мосегийн хуулийн дагуу Бурханы ёслолуудыг гүйцэтгэхдээ чанд байв; учир нь тэд биелэгдэх хүртэл нь Мосегийн хуулийг сахихаар сургагдсан байв.\n\n4 Мөн тийн Нифайн ард түмний дээрх шүүгчдийн засаглалын арван зургаадугаар оны турш хүмүүс ямар ч үймээнгүй байв.\n\n5 Мөнхүү улиран тохиох дор шүүгчдийн засаглалын арван долоодугаар оны эхлэлд үргэлжийн амгалан байв.\n\n6 Гэвч улиран тохиох дор арван долоодугаар оны төгсгөлд, Зарахемлагийн нутагт нэгэн хүн ирэв, мөн тэр нь Христийг эсэргүүцэгч байв, учир нь тэрээр Христийн ирэлтийн талаар бошиглогчдоор яригдсан бошиглолуудын эсрэг хүмүүст номлож эхлэв.\n\n7 Эдүгээ хүмүүний сүсэг бишрэлийн эсрэг хууль байсангүй; учир нь хүмүүсийг тэгш бус байдалд хүргэх хууль нь Бурханы зарлигуудад туйлын харш байсны улмаас болой.\n\n8 Учир нь сударт ийн өгүүлдэг: Та нар энэ өдөр хэнд үйлчлэхээ сонго.\n\n9 Эдүгээ хэрэв хүмүүн Бурханд үйлчлэхийг хүсвэл, энэ нь түүнд боломжтой байв; эсвээс, хэрэв тэр Бурханд итгэдэг бол түүнд үйлчлэх нь түүнд боломжтой байв; харин тэрээр түүнд итгэдэггүй бол түүнийг шийтгэх хууль үгүй байв.\n\n10 Харин хэрэв тэр аллага үйлдвэл тэрээр үхлээр шийтгүүлдэг байв; мөн хэрэв тэрээр дээрэмдсэн бол бас шийтгүүлдэг байв; мөн хэрэв тэр хулгайлсан бол тэрээр бас шийтгүүлдэг байв; мөн хэрэв тэр садар самууныг үйлдсэн бол тэрээр бас шийтгүүлдэг байв; тийм ээ, энэ бүх ёс бусын төлөө тэд шийтгүүлдэг байв.\n\n11 Учир нь хүмүүс гэмт хэргүүдийнхээ дагуу шүүгдэх ёстой хэмээх нэгэн хууль байв. Гэсэн хэдий ч, хүмүүний сүсэг бишрэлийн эсрэг хууль байсангүй; тиймийн тул, хүмүүн нь зөвхөн үйлдсэн гэмт хэргүүдийнхээ улмаас шийтгүүлдэг байв; тиймийн тул бүх хүн тэгш эрхтэй байв.\n\n12 Мөн энэхүү Христийг эсэргүүцэгч, Корихор гэгч нэртэй тэр, (мөн хууль нь түүнд хүрч чадахгүй байв) Христ байх нь үгүй хэмээн хүмүүст номлож эхлэв. Мөн тэр ийм маягаар номлож, хэлрүүн:\n\n13 Мунхаг бөгөөд хоосон найдвартаа хүлэгдсэн ай та нар, яагаад та нар өөрсдийгөө ийм мунхаг зүйлсээр буулгалдаг билээ? Яагаад та нар нэгэн Христийг хүлээнэв? Учир нь нэг ч хүн ирэх юуны ч тухай мэдэж чадахгүй.\n\n14 Болгоогтун, та нарын бошиглолууд гэж нэрлэдэг эдгээр зүйл, та нарын ариун бошиглогчдоор дамжуулагдсан гэж хэлдэг тэр нь, болгоогтун, тэдгээр нь эцэг өвгөдийн чинь мунхаг уламжлалууд болой.\n\n15 Тэдгээрийн гарцаагүйг та нар яаж мэддэг вэ? Болгоогтун, та нар харахгүй байгаа тэр зүйлийг мэдэж чадахгүй; тиймийн тул та нар Христ гэгч нэгэн байх болно гэдгийг мэдэж чадахгүй.\n\n16 Та нар урагш хараад мөн та нар нүглүүдийнхээ ангижралыг үздэг хэмээн хэлдэг. Гэвч болгоогтун, энэ бол галзуурсан сэтгэлийн нөлөө; мөн та нарын энэ сэтгэцийн гажиг та нарыг үнэн бус зүйлсийн итгэлд хөтөлсөн эцэг өвгөдийн чинь уламжлалуудаас болдог.\n\n17 Мөн тэрээр иймэрхүү илүү олон зүйлийг тэдэнд хэлэв, хүмүүсийн нүглүүдийн төлөө цагаатгал хийгдэх боломжгүй, харин хүн бүр энэ амьдралд өөрийгөө хянахын дагуу аж төрдөг; тиймийн тул хүн бүр өөрийн чадварын дагуу дэгжиж, мөн хүн бүр өөрийн хүчний дагуу ялан дийлдэг; мөн хүмүүний хийсэн юу боловч гэмт хэрэг бус хэмээн тэдэнд өгүүлэв.\n\n18 Мөн тийн тэрээр тэдэнд номлож, олны зүрх сэтгэлийг дагуулан удирдаж, тэднийг ёс бусдаа толгойгоо өргөхөд хүргэв, тийм ээ, олон эмэгтэйчүүдийг мөн түүнчлэн эрчүүдийг садар самууныг үйлдэхэд хүргэв—хүн үхэхэд түүний төгсгөл нь тэр хэмээн тэдэнд хэлж байв.\n\n19 Эдүгээ энэ хүн түүнчлэн Жершоны нутагт, нэгэнтээ леменчүүдийн хүмүүс асан Аммоны хүмүүсийн дунд эдгээр зүйлийг номлохоор очив.\n\n20 Гэвч болгоогтун тэд нифайчуудын олноос илүү сэрэмжтэй байв; учир нь тэд түүнийг барьж, мөн хүлж, уг хүмүүсийн дээрх дээд прист асан Аммоны өмнө түүнийг авчрав.\n\n21 Мөнхүү улиран тохиох дор тэрээр түүнийг уг нутгаас гаргуулав. Мөн тэрээр Гидеоны нутагт ирж, мөн түүнчлэн тэдэнд номлож эхлэв; мөн энд тэрээр их амжилттай байсангүй, учир нь тэрээр баривчлагдан мөн хүлэгдэж мөн дээд пристийн мөн түүнчлэн уг нутгийн дээрх ерөнхий шүүгчийн өмнө аваачигдав.\n\n22 Мөнхүү улиран тохиох дор дээд прист түүнд хэлэв: Та яагаад Их Эзэний замуудыг гажуудуулан явдаг билээ? Та яагаад энэ хүмүүст, тэдний баяслыг сарниулахаар Христ гэж байх нь үгүй хэмээн заадаг билээ? Та яагаад ариун бошиглогчдын бүх бошиглолын эсрэг ярьдаг билээ?\n\n23 Эдүгээ уг дээд пристийн нэр нь Гиддона байв. Мөн Корихор түүнд хэлэв: Яагаад гэвэл би танай эцэг өвгөдийн мунхаг уламжлалуудыг заадаггүй, мөн яагаад гэвэл энэ хүмүүсийн дээр хүч мөн эрх мэдлийг эзэрхийлэхээр, тэд толгойгоо өргөхгүй байж, харин таны үгсийн дагуу дагуулагдаж болохын тулд тэднийг харанхуй бүдүүлэг байдалд байлгахаар эртний пристүүдээр тогтоогдсон тэр мунхаг ёслол мөн зан үйлүүдийн дор өөрсдийгөө хүлэхийг би тэдэнд заадаггүй болой.\n\n24 Та нар энэ хүмүүсийг чөлөөт хүмүүс хэмээн хэлдэг. Болгоогтун, тэднийг боолчлолд байна гэж би хэлнэ. Та нар эртний бошиглолууд үнэн хэмээн хэлдэг. Болгоогтун, та нар тэдгээрийн үнэнийг мэдэхгүй хэмээн би хэлнэ.\n\n25 Та нар энэ хүмүүсийг эх эцгийнхээ зөрчлийн учир гэмт мөн унасан хүмүүс хэмээн хэлдэг. Болгоогтун, эх эцгийнхээ улмаас хүүхэд нь гэмтэй байдаггүй гэж би хэлнэ.\n\n26 Мөн та нар түүнчлэн Христ ирэх болно хэмээн хэлдэг. Гэвч болгоогтун, нэгэн Христ байх болно гэдгийг та нар мэдэхгүй хэмээн би хэлнэ. Мөн та нар түүнчлэн тэрээр дэлхийнхний нүглүүдийн төлөө егүүтгэгдэх болно гэж хэлдэг—\n\n27 Мөн та нар, эцэг өвгөдийнхөө мунхаг уламжлалаар, мөн өөрсдийн хүслийн дагуу энэ хүмүүсийг тийн төөрөгдүүлэн удирддаг; мөн та нар өөрсдийгөө тэдний гарын хөдөлмөрөөр хөрөнгөжүүлэхийн тулд, мөн тэднийг өөрсдийн эрх болон боломжууддаа баясаж зүрхлэхгүй байлгахын тулд, мөн тэднийг зоригтойгоор дээш харж зүрхлэхгүй байлгахын тулд та нар тэднийг бүр боолчлолд байгаа мэтээр дорд байлгадаг.\n\n28 Тийм ээ, тэднийг өөрсдийн хүслийн дагуу буулганд зүтгүүлэх тэдгээр пристээ гомдоох вий хэмээн тэд өөрсдийнхөө юмыг хэрэглэж эс зүрхэлдэг бөлгөө, хэрэв тэд өөрсдийнх нь үгсийн дагуу үл үйлдвээс тэдний Бурхан гэж хэлэх, үл мэдэгдэх биеийг—хэзээ ч харагдаагүй эсвээс мэдэгдээгүй, хэзээ ч байгаагүй эсвээс бас байдаггүй тэрхүү биеийг гомдооно хэмээн өөрсдийн уламжлалууд мөн өөрсдийн зүүд, дур хүсэл, өөрсдийн үзэгдэл мөн хуурмаг нууцад тэднийг итгүүлсэн тэдгээр пристийг буюу.\n\n29 Эдүгээ дээд прист мөн ерөнхий шүүгч түүний зүрх сэтгэлийн хатууг хараад, тийм ээ, тэд түүнийг бүр Бурханыг эсэргүүцэхийг нь хараад, тэд түүний үгсэд ямар ч хариу өгсөнгүй; харин тэд түүнийг хүлүүлж; мөн тэд түүнийг албан тушаалтнуудын гарт хүргэж, мөн бүх нутгийн дээрх засаглагч асан ерөнхий шүүгч болон Алмагийн өмнө аваачиж болохын тулд түүнийг Зарахемла нутаг тийш илгээв.\n\n30 Мөнхүү улиран тохиох дор тэрээр Алма болон ерөнхий шүүгчийн өмнө авчрагдаад тэрээр Гидеоны нутагт аашилсныхаа адил аашилсаар байв; тийм ээ, тэрээр Бурханыг доромжилсоор байв.\n\n31 Мөн тэрээр Алмагийн өмнө дуу хадаан ярив, мөн пристүүд болон багш нарыг доромжилж, тэднийг хүмүүсийн хөдөлмөрөөр хөрөнгөжих гэсэн шалтгааны учир эцэг өвгөдийнхөө хөгийн уламжлалуудад хүмүүсийг удирддаг хэмээн буруутгаж байв.\n\n32 Эдүгээ Алма түүнд хэлэв: Бид өөрсдийгөө энэ хүмүүсийн хөдөлмөрөөр хөрөнгөжүүлээгүйг та мэднэ; учир нь болгоогтун би Бурханы үгийг өөрийн хүмүүст тунхаглахаар нутгийг тойрч ихэд аялдаг хэдий ч, бүр шүүгчдийн засаглалын эхлэлээс одоог хүртэл өөрийгөө тэтгэхийн тулд би өөрийнхөө гараар хөдөлмөрлөсөөр ирсэн бөлгөө.\n\n33 Мөн сүмд гүйцэтгэсэн олон хөдөлмөр надад буй хэдий ч, би хэзээ ч өөрийнхөө хөдөлмөрт бүр нэг синайны дайтайг ч хүлээн авч байгаагүй; бас миний ах дүүс шүүгчийн суудалд байснаас бусдаар бол тэгж байгаагүй; мөн тэгэхдээ бид зөвхөн ажилласан цагаараа хуулийн дагуу хөлс авч байсан билээ.\n\n34 Мөн эдүгээ, хэрэв бид сүм дэх өөрсдийн хөдөлмөрийн төлөө юу ч хүлээн авдаггүй гэвэл, бид өөрсдөө ах дүүсийнхээ баясалд баярлаж болохын тулд үнэнийг тунхаглахаас өөр ямар ашиг бидэнд сүмд хөдөлмөрлөснөөр ирэх билээ?\n\n35 Тэгвэл та биднийг цалин мөнгө авдаггүйг мэдсээр байж, яагаад өөрөө биднийг цалин мөнгөний тулд энэ хүмүүст номлодог хэмээн хэлж байна вэ? Мөн эдүгээ, тэдний зүрх сэтгэлд ийм баясал төрүүлдэг түүгээр бид энэ хүмүүсийг хуурч мэхэлдэг хэмээн та итгэдэг үү?\n\n36 Мөн Корихор түүнд, Тийм гэж хариулав.\n\n37 Мөн тэгэхэд Алма түүнд хэлэв: Та Бурхан байдагт итгэдэг үү?\n\n38 Мөн тэрээр, Үгүй гэж хариулав.\n\n39 Эдүгээ Алма түүнд хэлэв: Та Бурхан байдгийг дахин үгүйсгэж, мөн түүнчлэн Христийг үгүйсгэх үү? Учир нь болгоогтун, би танд хэлнэ, Бурхан байдгийг, мөн түүнчлэн Христ ирэх болно гэдгийг би мэднэ.\n\n40 Мөн эдүгээ Бурхан байдаггүй, эсвээс Христ ирэхгүй гэсэн ямар нотолгоо танд байна вэ? Зөвхөн таны үгнээс өөр, танд юу ч үгүйг би танд хэлнэ.\n\n41 Гэвч болгоогтун, эдгээр зүйл үнэн гэсэн гэрчлэл болж чадах бүх зүйл надад байдаг; мөн түүнчлэн танд ч тэдгээр нь үнэн хэмээн өөрт чинь гэрчлэл болох бүх зүйл байгаа; мөн та тэдгээрийг үгүйсгэх үү? Эдгээр зүйл үнэн гэдэгт та итгэдэг үү?\n\n42 Болгоогтун, таны итгэдгийг би мэднэ, гэвч та худалч сүнсэнд эзэмдүүлж, мөн таны дотор зай эзлэхгүй байж болохын тулд Бурханы Сүнсийг та холдуулжээ; харин таныг захирах хүчийг чөтгөр агуулдаг, мөн тэр Бурханы хүүхдүүдийг устгаж болохын тулд зальт төлөвлөгөөгөө гүйцэтгэн таныг удирддаг бөлгөө.\n\n43 Мөн эдүгээ Корихор Алмад хэлэв: Хэрэв та надад, би Бурхан байдагт үнэмшүүлэгдэж болохын тулд тэмдгийг, тийм ээ, тэрээр хүчтэй гэдгийг надад үзүүлэх аваас, мөн тэгвэл би таны үгсийн үнэнд үнэмшүүлэгдэх болно.\n\n44 Гэвч Алма түүнд хэлэв: Танд хангалттай тэмдгүүд байсан; та Бурханаа сорих гэж үү? Танд эдгээр бүх ах дүүсийн чинь, мөн түүнчлэн бүх ариун бошиглогчийн гэрчлэл байхад, надад тэмдэг үзүүл хэмээн та хэлэх гэж үү? Судрууд таны өмнө дэлгээстэй байна, тийм ээ, мөн бүх зүйл Бурхан байдгийг үзүүлдэг; тийм ээ, бүр газар дэлхий, мөн үүний гадаргуу дээрх бүх зүйл, тийм ээ, мөн үүний хөдөлгөөн, тийм ээ, мөн түүнчлэн өөрсдийн байнгын замаар хөдлөх тэр бүх гараг Эрхэм дээд Бүтээгч байдгийг гэрчилдэг юм.\n\n45 Мөн тийм хэдий ч, та энэ хүмүүсийн зүрх сэтгэлийг төөрөгдүүлэн удирдаж, Бурхан байдаггүйг тэдэнд гэрчилсээр явах уу? Мөн та эдгээр бүх гэрчийн эсрэг үгүйсгэсээр л байх уу? Мөн тэрээр хэлэв: Тийм ээ, надад тэмдэг үзүүлэхгүй аваас би үгүйсгэх болно.\n\n46 Мөн эдүгээ улиран тохиох дор Алма түүнд хэлэв: Болгоогтун, таны зүрх сэтгэл хатуугийн учир, тийм ээ, таны бодгаль устгагдаж болохын тул та үнэний сүнсийг эсэргүүцсээр байгаад гашууднам би.\n\n47 Гэвч болгоогтун, та өөрийн худал бөгөөд зусар үгсээрээ олон бодгалийг устгал руу аваачих арга нь байснаас, таны бодгаль алдагдах нь илүү дээр билээ; тиймийн тул хэрэв та дахин үгүйсгэвэл, болгоогтун Бурхан таныг цохих болно, та дахин хэзээ ч амаа нээхгүй, та дахин энэ хүмүүсийг мэхлэхгүйн тулд та хэлгүй болох болно.\n\n48 Эдүгээ Корихор түүнд хэлэв: Би Бурхан оршдогийг үгүйсгэхгүй, гэвч би Бурхан байдагт итгэдэггүй; мөн түүнчлэн та нар Бурхан байдгийг мэдэхгүй хэмээн би хэлнэ; мөн та нар надад тэмдэг үзүүлэхээс нааш би итгэхгүй.\n\n49 Эдүгээ Алма түүнд хэлэв: Үүнийг би тэмдэг болгон танд өгөх болно, та миний үгсийн дагуу хэлгүй болгогдох болно; мөн Бурханы нэрээр, та дахин ярихгүй байхын тулд хэлгүй болох болно хэмээн би хэлнэ.\n\n50 Эдүгээ Алма эдгээр үгийг хэлэхэд, Корихор Алмагийн үгсийн дагуу ярьж чадахгүй болж, хэлгүй болгогдов.\n\n51 Мөн эдүгээ ерөнхий шүүгч үүнийг хараад, тэрээр гараа сунган мөн Корихорт бичиж, өгүүлсэн нь: Та Бурханы хүчинд үнэмшүүлэгдэв үү? Алма өөрийн тэмдгийг хэний дээр үзүүлээсэй хэмээн та хүссэн билээ? Тэрээр танд тэмдэг үзүүлэхийн тулд бусдыг зовоохыг та хүсэв үү? Болгоогтун, тэрээр танд тэмдэг үзүүллээ; мөн эдүгээ та дахин маргах уу?\n\n52 Мөн Корихор гараа сунгаж мөн бичиж, өгүүлсэн нь: Би хэлгүй гэдгээ мэднэ, учир нь би ярьж чадахгүй байна; мөн би Бурханы хүчээс өөр юу ч үүнийг миний дээр авчирч чадахгүйг мэднэ; тийм ээ, мөн би Бурхан байдгийг ямагт мэддэг байсан.\n\n53 Гэвч болгоогтун, чөтгөр намайг мэхэлжээ; учир нь тэрээр надад тэнгэр элчийн дүрээр үзэгдэж, мөн надад: Явагтун мөн энэ хүмүүсийг залруул, учир нь тэд бүгд үл мэдэгдэх Бурханы хойноос төөрөлдөн одов хэмээн хэлсэн билээ. Мөн тэрээр надад: Бурхан гэж үгүй хэмээсэн; тийм ээ, мөн тэрээр надад миний юу хэлэх ёстойг заасан. Мөн би түүний үгсийг заасан; мөн тэдгээр нь зуурдын оюунд таалагдах байсан учир би тэдгээрийг заасан; мөн би тэдгээрийг, бүр их амжилтад хүртлээ заасан, үүний хэрээр би тэдгээр нь үнэхээр үнэн хэмээн итгэсэн билээ; мөн үүний учир би үнэнийг, бүр өөр дээрээ энэ их зүхлийг авчрах хүртлээ сөрөн зогссон бөлгөө.\n\n54 Эдүгээ тэр үүнийг хэлээд, тэрээр уг зүхэл өөрөөс нь авагдаж болохын тулд, Бурханд залбирахыг Алмагаас гуйв.\n\n55 Гэвч Алма түүнд хэлэв: Хэрэв энэ зүхэл танаас авагдах юм бол та дахин энэ хүмүүсийн зүрх сэтгэлийг төөрүүлэн удирдана; тиймийн тул, танд Их Эзэний тааллын дагуу байх болно.\n\n56 Мөнхүү улиран тохиох дор уг зүхэл Корихороос авагдсангүй; харин тэр зайлуулагдаж, мөн хоолоо олохын тулд айлаас айлд гуйлга гуйн явах болжээ.\n\n57 Эдүгээ Корихорт юу тохиолдсон тухай мэдээ тэр даруй бүх нутаг даяар зарлагдав; тийм ээ, Корихорын үгсэд итгэсэн тэдний дээр нэгэн адил шүүлт ирэхгүйн тулд тэд даруй наманчлах ёстой хэмээх зар ерөнхий шүүгчээр уг нутаг дахь бүх хүнд илгээгдэв.\n\n58 Мөнхүү улиран тохиох дор тэд бүгд Корихорын ёс бусад үнэмшүүлэгдэв; тиймийн тул тэд бүгд дахин Их Эзэнд хөрвүүлэгдэв; мөн энэ нь Корихорын маягийг дагах алдсуудыг эцэс болгов. Мөн Корихор айлаас айл хэсч, өөрийгөө тэтгэх хоол гуйж явсан болой.\n\n59 Мөнхүү улиран тохиох дор тэр хүмүүсийн дунд явах зуураа, тийм ээ, өөрсдийгөө нифайчуудаас тусгаарлан мөн Зорам гэгч нэртэй түүгээр удирдуулж, зорамчууд гэж өөрсдийгөө нэрлэсэн хүмүүсийн дунд—мөн тэрээр тэдний дунд явах зуураа, болгоогтун, бүр үхэх хүртлээ тэрээр дайрагдан мөн дэвслэгдэв.\n\n60 Мөн тийн Их Эзэний замуудыг гажуудуулагч түүний төгсгөлийг бид харлаа; мөн тийн чөтгөр эцсийн өдөр өөрийн хүүхдүүдийг эс дэмждэгийг, харин тэднийг яаран там руу чирдгийг бид харлаа.\n\n", "alma 31": "[center][font_size=26]Бүлэг 31[/font_size][/center]\n\n[i]Урвагч зорамчуудыг залруулах номлолыг Алма толгойлов—Зорамчууд Христийг үгүйсгэж, сонгогдсон хэмээх буруу ойлголтдоо итгэж мөн тогтсон хэллэгтэй залбирлуудаар сүсэглэв—Номлогчид Ариун Сүнсээр дүүргэгдэв—Тэдний зүдгүүрүүд Христэд баясах баясалд автагдав. Ойролцоогоор МЭӨ 74 он.[/i]\n\n1 Эдүгээ улиран тохиох дор Корихорын төгсгөлийн дараа, зорамчууд Их Эзэний замуудыг гажуудуулж байна, мөн тэдний удирдагч Зорам хүмүүсийн зүрх сэтгэлийг амьгүй шүтээнүүдэд бөхийхөд удирдаж байна гэсэн мэдээг Алма хүлээн авсан учир, түүний зүрх сэтгэл уг хүмүүсийн алдсуудын учир дахин шаналж эхлэв.\n\n2 Учир нь өөрийн хүмүүсийн дундах алдсуудыг мэдсэн нь Алмагийн их гуниг харамслын шалтгаан байв; тиймийн тул зорамчууд нифайчуудаас тусгаарласны учир түүний зүрх сэтгэл үлэмж гуниглаж байв.\n\n3 Эдүгээ зорамчууд өөрсдөө Зарахемла нутгийн дорнод дахь, тэнгисийн эрэгт ойрхноор хиллэж байсан, Жершоны нутгийн өмнөдөд байсан, түүнчлэн өмнөд талаараа леменчүүдээр дүүрэн байх тэр аглаг буйдтай хиллэсэн Антионум гэж өөрсдийн нэрлэсэн нэгэн нутагт нэгдэн цугларцгаасан байв.\n\n4 Эдүгээ нифайчууд, зорамчууд леменчүүдтэй харилцаатай болох вий хэмээн, мөн энэ нь нифайчуудын талд агуу алдагдлын шалтгаан болох вий хэмээн ихээр айж байв.\n\n5 Мөн эдүгээ, үгийг номлох нь шударга болох түүнийг хийхэд хүмүүсийг удирдах хандлага ихтэй байсан учир—тийм ээ, энэ нь хүмүүсийн оюун ухаанд илдээс, эсвээс тэдэнд тохиолдсон юунаас ч илүү хүчтэйгээр нөлөө үзүүлсэн байв—тиймийн тул тэд Бурханы үгийн нөлөөлөх хүчээр туршиж үзэх хэрэгтэй болов хэмээн Алма боджээ.\n\n6 Тиймийн тул тэрээр Аммон, Аарон, мөн Омнерыг авч; мөн тэрээр Химнайг Зарахемла дахь сүмд орхив; харин тэрээр дээрх гурвыг, түүнчлэн Мелект байсан Амюлек мөн Зиезромыг өөртэйгөө авчээ; мөн түүнчлэн тэрээр хөвгүүдийнхээ хоёрыг нь авав.\n\n7 Эдүгээ тэрээр хөвгүүдийнхээ ахмадыг нь өөртэйгөө авсангүй, мөн түүний нэр Хиламан байв; харин тэрээр өөртэйгөө авсан тэдний нэрс нь Шиблон мөн Кориантон байв; мөн эдгээр нь түүнтэй хамт зорамчуудын дунд тэдэнд үгийг номлохоор одсон тэдний нэрс бөлгөө.\n\n8 Эдүгээ зорамчууд бол нифайчуудаас тэрслэгчид байв; тиймийн тул Бурханы үг тэдэнд номлогдсон байсан ажээ.\n\n9 Гэвч тэд их алдаануудад унасан байв, учир нь тэд Бурханы зарлигууд болон түүний тогтоолуудыг Мосегийн хуулийн дагуу дагахаар мэрийсэнгүй бөлгөө.\n\n10 Бас тэд уруу таталтад орохгүй байж болохын тулд, Бурханд хандан өдөр бүр залбирал болоод гуйлтаа үргэлжлүүл гэсэн сүмийн тэр үйлүүдийг дагадаггүй байв.\n\n11 Тийм ээ, дүгнэж хэлэхэд, тэд маш олон тохиолдолд Их Эзэний замуудыг гажуудуулж байв; тиймийн тул, энэ шалтгааны учир, Алма болон түүний ах дүүс уг нутагт тэдэнд үгийг номлохоор очив.\n\n12 Эдүгээ, тэд уг нутагт ирсний дараа, болгоогтун, зорамчууд синагогууд барьсныг, мөн тэд Их Эзэний өдөр гэж өөрсдийн нэрлэсэн долоо хоногийн нэг өдөр өөрсдөө нэгдэн цугларч; мөн тэд Алма болон түүний ах дүүсийн хэзээ ч хараагүй тийм маягаар сүсэглэдэг болохыг олж мэдээд, тэдний гайхал нь төрсөн болой;\n\n13 Тухайлбал тэд синагогийнхоо төвд толгойноос өндөрт өргөгдсөн, дээр нь зогсох индэр барьсан байлаа; мөн түүний дээр зөвхөн нэг хүн багтах ажээ.\n\n14 Тиймийн тул, шүтэн сүсэглэхийг хүссэн хэн боловч урагшлан мөн үүний орой дээр нь зогсоод, мөн тэнгэрийн зүг хоёр гараа сунган, мөн чанга дуугаар ийн хашхиран хэлэх ёстой байв:\n\n15 Ариун, ариун Бурхан; та бол Бурхан, мөн та бол ариун гэдэгт бид итгэдэг, мөн та сүнс байсан, мөн та бол сүнс, мөн та үүрд сүнс байх болно гэдэгт бид итгэдэг.\n\n16 Ариун Бурхан, та биднийг ах дүүсээс маань салгасан гэдэгт бид итгэдэг; мөн тэдний эцэг өвгөдийн гэнэн тэнэгээр тэдэнд дамжуулагдсан ах дүүсийнхээ уламжлалуудад бид итгэдэггүй; харин та биднийг өөрийн ариун хүүхдүүд байхаар сонгосон гэдэгт бид итгэдэг; мөн түүнчлэн Христ гэж үгүй байх болно гэдгийг та бидэнд мэдүүлж өгсөн билээ.\n\n17 Гэвч та бол өчигдөр, өнөөдөр, мөн үүрд нэгэн адил; мөн бид аврагдахын төлөө та биднийг сонгосон, харин бидний эргэн тойронд байгаа бүгд таны хилэнгээр доош тамд хаягдахаар сонгогдсон билээ; биднийг ариун болгосонд, ай Бурхан, бид танд талархдаг; мөн түүнчлэн ах дүүсийн маань сэтгэлийг бидний Бурхан танаас холдуулж төөрөгдүүлэн удирдах, тэднийг Христэд итгэх итгэлд доош хүлэх тэр, тэдний мунхаг уламжлалуудад бид хөтлөгдөхгүй байж болохын тулд биднийг сонгосонд тань бид талархдаг.\n\n18 Мөн үүнчлэн бид сонгогдсон мөн ариун хүмүүс байгаадаа бид танд талархдаг, ай Бурхан минь. Амен.\n\n19 Эдүгээ улиран тохиох дор Алма болон түүний ах дүүс мөн түүний хөвгүүд эдгээр залбирлыг дуулаад, тэд хэмжээлшгүйгээр гайхширав.\n\n20 Учир нь болгоогтун, хүн бүр урагшилж мөн үүний адил залбирлуудыг өргөж байв.\n\n21 Эдүгээ уг газар тэднээр Рамеумптом, орчуулбал ариун тавцан хэмээн нэрлэгдсэн байв.\n\n22 Эдүгээ, энэ тавцангаас тэд, хүн бүр Бурханд хандан адилхнаар залбирч, тэд түүгээр сонгогдсон хэмээн, мөн тэрээр тэднийг ах дүүсийнх нь уламжлалд эс удирдсан хэмээн, мөн тэдний огтхон ч мэдэхгүй, ирэх зүйлсэд итгэхээр өөрсдийнх нь зүрх сэтгэл хулгайлагдаагүй хэмээн Бурхандаа талархлаа өргөж байв.\n\n23 Эдүгээ, хүмүүс бүгд энэ маягаар талархал өргөснийхөө дараа, тэд гэртээ эргэж очоод, тэд өөрсдөө мөнөөх ариун тавцанд өөрсдийн маягаар талархал өргөхөөр дахин цугларах хүртлээ Бурханыхаа тухай дахин огт ярьдаггүй ажээ.\n\n24 Эдүгээ Алма үүнийг хараад зүрх сэтгэл нь гашуудав; учир нь тэрээр тэдний ёс бус мөн тэрс хүмүүс байсныг үзэв; тийм ээ, тэрээр тэдний зүрх сэтгэл алт, мөнгөн дээр, мөн бүх төрлийн сайн эд зүйлс дээр байрласныг харав.\n\n25 Тийм ээ, мөн тэрээр түүнчлэн тэдний зүрх сэтгэл бардамналдаа, агуу онгиргон занд өргөгдсөнийг харав.\n\n26 Мөн тэрээр дуугаа тэнгэрт өргөн, мөн хашхирч, хэлрүүн: Ай хэр удаан, ай Их Эзэн, та зарц нараа энэ доор бие махбодод, хүмүүсийн үрсийн дунд буй бузар ёс бусыг болгоохоор оршин байхыг зөвшөөрөх вэ?\n\n27 Болгоогтун, ай Бурхан, тэд танд залбирах хэдий ч тэдний зүрх сэтгэл бардамналдаа автагдсан буюу. Болгоогтун, ай Бурхан, тэд дэлхийн хоосон зүйлсээр ихээр ихэмсэглэж байхдаа, амаараа танд залбирах ажгуу.\n\n28 Болгоогтун, ай Бурхан минь, тэдний үнэт хувцас, мөн тэдний бөгж, бугуйвчнууд, тэдний алтан чимгүүд, мөн тэдний өөрсдийгөө гоёсон бүх үнэт зүйлс; мөн болгоогтун, тэдний зүрх сэтгэл тэдгээрийн дээр байрлажээ, гэсэн хэдий ч тэд танд залбирч ийн хэлнэ—Бид танд талархаж байна, ай Бурхан, учир нь бусад нь мөхөх байхад, бид таны хувьд сонгогдсон хүмүүс билээ.\n\n29 Тийм ээ, мөн Христ гэж байхгүй байх болно гэдгийг та тэдэнд мэдүүлсэн хэмээн тэд хэлдэг.\n\n30 Ай Их Эзэн Бурхан, энэ хүмүүсийн дунд ийм ёс бус бөгөөд үнэнч бус байдал байхыг та хэр удаан зөвшөөрөх билээ? Ай Их Эзэн, өөрийн сул дорой байдалд тэвчээртэй хандах хүчийг та надад өгөөч. Учир нь би сул дорой, мөн энэ хүмүүсийн дундах ийм ёс бус нь бодгалийг минь өвтгөх бөлгөө.\n\n31 Ай Их Эзэн, зүрх сэтгэл минь үлэмж гашуудна; та бодгалийг минь Христээр тайтгаруулна уу. Ай Их Эзэн та, энэ хүмүүсийн алдсын учир миний дээр ирэх эдгээр зүдгүүрийг тэвчээртэйгээр туулж болох хүчтэй байж болохыг надад соёрхоно уу.\n\n32 Ай Их Эзэн, бодгалийг минь та тайтгаруулж, мөн надад, мөн түүнчлэн надтай хамт буй миний хамтран хөдөлмөрлөгчдөд ч—тийм ээ, Аммон, Аарон, Омнер, мөн түүнчлэн Амюлек, Зиезром, мөн түүнчлэн хоёр хөвгүүнд минь—бас амжилтыг өгнө үү, тийм ээ, ай Их Эзэн, бүр тэд нарыг та тайтгаруулна уу. Тийм ээ, та тэдний бодгалиудыг Христээр тайтгаруулна уу.\n\n33 Энэ хүмүүсийн алдсуудын учир тэдний дээр ирэх зүдгүүрүүдийг тэвчиж болох хүчтэй байж болохыг та тэдэнд соёрхоно уу.\n\n34 Ай Их Эзэн, тэднийг дахин Христээр танд авчрахад амжилттай байхыг та бидэнд соёрхоно уу.\n\n35 Болгоогтун, ай Их Эзэн, тэдний бодгаль эрхэм үнэт, мөн тэдний олон нь бидний ах дүүс; тиймийн тул, бид тэднийг, ах дүүсээ дахин танд авчирч болохын тулд, ай Их Эзэн, хүч чадал болон мэргэн ухааныг бидэнд өгөөч.\n\n36 Эдүгээ улиран тохиох дор Алма эдгээр үгийг хэлээд, өөртэйгөө хамт байсан тэд бүгдийн дээр гараа тавив. Мөн болгоогтун, тэрээр тэдний дээр гараа тавихад, тэд Ариун Сүнсээр дүүргэгдэв.\n\n37 Мөн түүний дараа тэд юу идэх, юу уух, эсвэл юу өмсөх билээ гэсэн өөрсдийн төлөөх бодолгүйгээр нэг нэгнээсээ салж одов.\n\n38 Мөн Их Эзэн тэднийг өлсгөлгүйгээр бас цангаалгүйгээр хангаж байв; тийм ээ, мөн тэрээр түүнчлэн тэдэнд Христийн баясалд автагдахаас бусдаар зүдгүүрүүдийг үзүүлэхгүйн тулд тэдэнд хүч чадал өгч байв. Эдүгээ энэ нь Алмагийн залбирлын дагуу байв; мөн энэ нь итгэлтэйгээр залбирсных нь учир болой.\n\n", "alma 32": "[center][font_size=26]Бүлэг 32[/font_size][/center]\n\n[i]Зүдгүүрүүд нь тэднийг даруу болгосон тэрхүү ядууст Алма заав—Итгэл нь үнэн боловч хараагүй тэрхүү зүйлд найдах найдлага юм—Эрэгтэйчүүд, эмэгтэйчүүд мөн хүүхдүүдэд тэнгэр элч нар тохинуулдгийг Алма гэрчлэв—Алма үгийг нэгэн үртэй зүйрлэв—Энэ нь суулгагдаж мөн арчлагдах ёстой—Тэгвэл энэ нь мөнх амьдралын жимсийг хураах мод болон ургадаг. Ойролцоогоор МЭӨ 74 он.[/i]\n\n1 Мөнхүү улиран тохиох дор тэд явж, мөн тэдний синагогуудад, мөн тэдний гэрт орж хүмүүст Бурханы үгийг номлож эхлэв; тийм ээ, мөн тэд бүр тэдний гудамжнуудад үгийг номлов.\n\n2 Мөнхүү улиран тохиох дор тэдний дунд ихэд хөдөлмөрлөсний дараа, тэд хүмүүсийн ядуу хэсгийн дунд амжилт олж эхлэв; учир нь болгоогтун, тэд хувцасныхаа муугийн учир синагогуудаас хөөгдсөн байв—\n\n3 Тиймийн тул бузар муугийн адил үнэлэгдсэний учир өөрсдийн синагогуудад Бурханыг шүтэхээр орох нь тэдэнд зөвшөөрөгдсөнгүй; тиймийн тул тэд ядуу байв; тийм ээ, тэд ах дүүсээрээ хаягдал мэт үнэлэгддэг байв; тиймийн тул тэд дэлхийн зүйлсээр ядуу байв; мөн түүнчлэн тэд зүрх сэтгэлдээ ч ядуу байв.\n\n4 Эдүгээ, Алма Онида гүвээн дээр хүмүүст зааж мөн ярьж байхад, түүн дээр бидний тухайлан ярьж байсан, дэлхийн зүйлсээр ядуугийн учир зүрх сэтгэлдээ ядуу асан их олон ард ирэв.\n\n5 Мөн тэд Алмад ирж; мөн тэдний дундаас түрүүнд нь байсан нэг нь түүнд хэлэв: Болгоогтун, миний эдгээр ах дүүс юу хийх билээ, учир нь тэд ядуу зүдүүгийнхээ учир бүх хүнд, тийм ээ, мөн ялангуяа өөрсдийн пристүүдэд ад үзэгддэг; тухайлбал, ихэд хөдөлмөрлөж өөрсдийн гараар барьсан синагогуудаас маань тэд биднийг хөөв; мөн тэд биднийг үлэмж ядуу зүдүүгийн маань учир хөөв; мөн бидэнд Бурханаа шүтэх газар алга; мөн болгоогтун бид юу хийх билээ?\n\n6 Мөн эдүгээ Алма үүнийг дуулаад, тэрээр эргэн харж, тэрээр түүнтэй нүүр тулгарч, мөн тэрээр агуу баясалтайгаар болгоов; учир нь зүдгүүрүүд нь тэднийг үнэхээр даруу болгосныг, мөн тэд үгийг сонсоход бэлэн буйг тэрээр болгоов.\n\n7 Тиймийн тул тэрээр нөгөө талын ардуудад дахин юу ч хэлсэнгүй; харин тэр гараа сунгаж, мөн үнэхээр гэмшсэн байдалтай байхыг нь харсан тэдэнд хашхирч, мөн тэдэнд хэлэв:\n\n8 Та нар зүрх сэтгэлдээ даруу болохыг би болгоож байна; мөн тийм бол адислагдсан болой та нар.\n\n9 Болгоогтун, Бид юу хийх билээ?—учир нь бид Бурханаа шүтэж чадахгүй болж синагогуудаасаа хөөгдөв хэмээн ах тань хэллээ.\n\n10 Болгоогтун би та нарт хэлнэ, та нар зөвхөн өөрсдийн синагогуудад бус бол Бурханыг шүтэж чадахгүй хэмээн бодно уу?\n\n11 Мөн үүнээс гадна, би асууя, та нар Бурханыг долоо хоногт зөвхөн нэг удаагаас илүү шүтэх ёсгүй хэмээн бодно уу?\n\n12 Би та нарт хэлнэ, та нар даруухан байж болохын тулд, мөн та нар мэргэн ухааныг сурч болохын тулд, та нар синагогуудаасаа хөөгдсөн нь сайн болой; учир нь та нар мэргэн ухаанд суралцах нь чухал юм; та нар хөөгдөн, үлэмж ядуу зүдүүгийнхээ учир ах дүүсээрээ ад үзэгдсэн учир зүрх сэтгэлийн даруу байдалд авчрагдсан ажгуу; учир нь та нар зайлшгүйгээр даруу байдалд авчрагдсан бөлгөө.\n\n13 Мөн эдүгээ, та нар даруу байхад албадуулагдсан учир адислагдсан болой; учир нь хүн заримдаа, хэрэв тэрээр даруу байхад албадуулагдсан аваас, наманчлалыг эрэлхийлдэг; мөн эдүгээ наманчилсан хэн боловч нигүүлслийг олох нь гарцаагүй; мөн нигүүлслийг олдог бас эцсийг хүртэл тэвчдэг мөнхүү тэр нь аврагдах болно.\n\n14 Мөн эдүгээ, та нар даруу байхаар албадуулагдсан учир адислагдсан хэмээн би та нарт хэлсэнчлэн, үгийн учир өөрсдийгөө үнэхээр даруусгах тэд илүү ихээр адислагдсан хэмээн та нар бодохгүй байна уу?\n\n15 Тийм ээ, өөрийгөө үнэхээр даруусгадаг, мөн нүглээ наманчилдаг, мөн эцсийг хүртэл тэвчдэг тэрээр, мөнхүү тэр нь адислагдах болно—тийм ээ, өөрсдийн үлэмж ядуу зүдүүгийнхээ учир даруу байхаар албадагдсан тэднээс бүр илүү ихээр адислагдсан болой.\n\n16 Тиймийн тул, даруу байхыг албадуулалгүйгээр өөрсдийгөө даруу болгох тэд адислагдсан болой; эсвээс, өөрөөр хэлбэл, Бурханы үгэнд итгэх, мөн зүрх сэтгэлийн зөрүүдгүйгээр баптисм хүртэх, тийм ээ, итгэхээсээ өмнө үгийг мэдэхэд хүргэгдэлгүйгээр, өөрөөр хэлбэл мэдэхээр албадуулаагүй тэр нь адислагдсан болой.\n\n17 Тийм ээ, хэрэв та бидэнд тэнгэрээс тэмдэг үзүүлбэл, тэгвэл бид гарцаагүй мэдэх болно; тэгээд бид итгэх болно хэмээн хэлэх тэд олон байдаг.\n\n18 Эдүгээ би асууя, энэ нь итгэл гэж үү? Болгоогтун, би та нарт хэлнэ, Үгүй; учир нь хэрэв хүн аливаа зүйлийг мэддэг аваас түүнд итгэх шалтгаан үгүй, учир нь тэр үүнийг мэддэг.\n\n19 Мөн эдүгээ, Бурханы тааллыг мэддэг бөгөөд үл хийгч тэрээр, итгэх эсвээс зөвхөн итгэх шалтгаан бүхий бөгөөд зөрчилд унадаг түүнээс хэчнээн илүүгээр зүхэгдсэн билээ?\n\n20 Эдүгээ энэ зүйлийн талаар та нар шүүн бодох ёстой. Болгоогтун, би та нарт хэлнэ, энэ нь нэг гар дээр байгаа шиг бүр нөгөө дээр нь ч адил; мөн энэ нь хүн бүрд өөрийнх нь үйлийн дагуу байх болно.\n\n21 Мөн эдүгээ миний итгэлийн талаар хэлсэнчлэн—итгэл бол юмсын тухай төгс мэдлэгтэй гэсэн үг биш юм; тиймийн тул хэрэв та нар итгэлтэй аваас та нар үнэн бөгөөд үл харагдах зүйлсийн тул найддаг.\n\n22 Мөн эдүгээ, болгоогтун, би та нарт хэлнэ, Бурхан өөрийнх нь нэрэнд итгэдэг бүгдэд нигүүлсэнгүй гэдгийг та нарыг санаасай хэмээнэ би; тиймийн тул тэрээр юун түрүүнд та нарыг, тийм ээ, бүр түүний үгсэд итгээсэй хэмээн хүсдэг.\n\n23 Мөн эдүгээ, тэрээр өөрийн үгийг тэнгэр элч нараар эрчүүдэд, тийм ээ, зөвхөн эрчүүдэд бус харин эмэгтэйчүүдэд бас мэдүүлдэг. Эдүгээ энэ нь бүгд бус; бяцхан хүүхдүүдэд ч мэргэнийг мөн эрдэмтнийг мадлах үгс олон удаа өгөгддөг.\n\n24 Мөн эдүгээ, хайрт ах дүү нар минь, та нар зовж мөн хөөгдсөн учир та нар юу хийхээ надаас мэдэхийг хүссэн учир—эдүгээ би зөвхөн үнэний дагуу та нарыг шүүнэ хэмээн та нарыг бодоосой гэж хүсэхгүй байна би—\n\n25 Учир нь та нар бүгдээрээ өөрсдийгөө даруу байхаар албадуулагдсан гэж би хэлээгүй; учир нь ямар ч нөхцөл байдалд байсан өөрсдийгөө даруу болгох зарим нь та нарын дунд байгаа гэдэгт би үнэхээр итгэж байна.\n\n26 Эдүгээ, итгэлийн талаар—энэ нь төгс мэдлэг биш хэмээн—миний хэлсэнчлэн, үүнчлэн миний үгсийн хувьд тийм болой. Итгэл нь төгс мэдлэг бусын адил та нар эхэндээ тэдгээрийн лавтайг төгс сайнаар мэдэж чадахгүй.\n\n27 Гэвч болгоогтун, хэрэв та нар бүр миний үгсийг туршин, сэрж мөн чадвараа сэргээх аваас, мөн итгэлийн жижиг хэсгийг ч гэсэн хэрэгжүүлэх аваас, тийм ээ, бүр та нарт итгэх хүслээс илүү нь байхгүй ч гэсэн, энэ хүслийг өөрсдөдөө, бүр та нар миний үгсийн нэгэн хэсгийг өөртөө байрлуулж чадахаар итгэх хүртлээ хөгжүүл.\n\n28 Эдүгээ, бид үгийг үртэй зүйрлэх болно. Эдүгээ, хэрэв та нар зүрх сэтгэлд тань үр суулгагдаж болохын тулд зай тавьж өгвөөс, болгоогтун, хэрэв энэ нь үнэн үр, эсвээс энэ нь сайн үр аваас, хэрэв та нар Их Эзэний Сүнсийг эсэргүүцэн, итгэлгүй байдлаараа үүнийг та нар зайлуулахгүй аваас, болгоогтун, энэ нь та нарын цээжинд өсөж эхлэх болно; мөн та нар эдгээр өсөлтийг мэдрээд, та нар өөрсдөдөө—Энэ нь сайн үр, өөрөөр хэлбэл үг нь сайн болох нь зайлшгүй, учир нь энэ нь бодгалийг минь тэлж эхлэв; тийм ээ, энэ нь ойлголтыг минь гэгээрүүлж эхлэв, тийм ээ, энэ нь надад амтат болж эхлэв хэмээн хэлж эхлэх болно.\n\n29 Эдүгээ болгоогтун, энэ нь та нарын итгэлийг нэмэхгүй гэж үү? Би та нарт хэлнэ, Тийм ээ; гэсэн хэдий ч энэ нь төгс мэдлэгт хүртэл ургаагүй буюу.\n\n30 Гэвч болгоогтун, үр өсөж, мөн соёолж, мөн ургаж эхлэхэд, тэгэхэд та нар уг үр нь сайн хэмээн хэлэх нь зайлшгүй; учир нь болгоогтун, энэ нь өсөж, мөн соёолж, мөн ургаж эхэлдэг. Мөн эдүгээ, болгоогтун, энэ нь та нарын итгэлийг хүчирхэгжүүлэхгүй гэж үү? Тийм ээ, энэ нь та нарын итгэлийг хүчирхэгжүүлэх болно: Учир нь би энэ үр сайн гэдгийг мэднэ хэмээн та нар хэлэх болно; учир нь болгоогтун энэ нь соёолж мөн ургаж эхэлдэг.\n\n31 Мөн эдүгээ, болгоогтун, энэ нь сайн үр гэдэг нь та нарт лавтай байна уу? Би та нарт хэлнэ, Тийм ээ; учир нь үр болгон өөрийнхөө нэгэн адил үрийг гаргадаг билээ.\n\n32 Тиймийн тул, хэрэв үр ургавал энэ нь сайн, гэвч хэрэв ургахгүй бол, болгоогтун энэ нь сайн биш, тиймийн тул энэ нь хаягдах болно.\n\n33 Мөн эдүгээ, болгоогтун, та нар туршиж үзсэн, мөн үрийг тарьсан учир, мөн энэ нь өсөж мөн соёолж, мөн ургаж эхэлсэн учир, та нар уг үр нь сайн юм гэдгийг мэдэх нь зайлшгүй.\n\n34 Мөн эдүгээ, болгоогтун, та нарын мэдлэг төгс үү? Тийм ээ, та нарын мэдлэг тэр зүйлд төгс, мөн та нарын итгэл зогсонги; мөн энэ нь та нар мэддэгийн улмаас, үг нь та нарын бодгальд тэлсэн болохыг та нар мэддэгийн улмаас, мөн та нарын ойлголт гэгээрүүлэгдэж эхэлсэн, мөн та нарын оюун тэлж эхэлсэн учир, энэ нь соёолсныг та нар түүнчлэн мэддэгийн улмаас болой.\n\n35 Ай тэгвэл, энэ нь бодитой бус уу? Би та нарт хэлнэ, Тийм ээ, учир нь энэ бол гэрэл; мөн ямар ч гэрэл бай, энэ нь сайн, энэ нь ялгагдахуйц учраас болой, тиймийн тул та нар сайныг нь мэдэх ёстой; мөн эдүгээ болгоогтун, та нар энэ гэрлийг амталсны дараа мэдлэг тань төгс үү?\n\n36 Болгоогтун би та нарт хэлнэ, Үгүй; бас та нар итгэлээ орхих ёсгүй, учир нь та нар үрийг сайн эсэхийг мэдэхээр туршин үзэж болохын тулд, зөвхөн үрийг тарихад л итгэлээ хэрэгжүүлсэн билээ.\n\n37 Мөн болгоогтун, мод ургаж эхлэхэд, та нар хэлэх болно: Энэ нь үндэслэж болохын тулд, энэ нь ургаж, мөн бидэнд жимс гаргаж болохын тулд агуу халамжаар үүнийг арчилцгаая. Мөн эдүгээ болгоогтун, хэрэв та нар үүнийг их халамжаар арчилбаас энэ нь үндэслэн, мөн ургаж, тэгээд жимс гаргах болно.\n\n38 Гэвч хэрэв та нар уг модыг хайхралгүй, мөн үүний арчилгааны талаар эс бодвоос, болгоогтун энэ нь үндэслэхгүй байх болно; мөн нарны илч тусаж, мөн түүнийг шарж төөнөхөд, үндэсгүйн учир энэ нь хатан хувхайрч, мөн та нар үүнийг сугалж, тэгээд үүнийг хаях болно.\n\n39 Эдүгээ, энэ нь үр сайн бус байснаас, эсвээс үүний жимс нь амтгүй байх байсан гэдгээс болсон биш юм; харин энэ нь газар чинь үржил шимгүйгээс, мөн та нар модыг арчлаагүйгээс болсон юм, тиймийн тул та нар үүний жимсийг авч чадахгүй.\n\n40 Мөн тийн, хэрэв үүний жимсийг итгэлийн нүдээр хүсэн хүлээж та нар үгийг арчлахгүй аваас, та нар хэзээ ч амьдралын модны жимснээс түүж чадахгүй.\n\n41 Гэвч хэрэв та нар үгийг арчилбал, тийм ээ, модыг ургаж эхлэхэд, өөрийн агуу шаргуу итгэл болон тэвчээрээр, жимсийг нь хүсэн хүлээн үүнийг арчлах аваас, энэ нь үндэслэх болно; мөн болгоогтун энэ нь үүрдийн амьдралд хүргэн нахиалах мод байх болно.\n\n42 Мөн энэ нь та нарын дотор үндэслэж болохын тулд, та нар үгийг арчлахдаа зориулсан шаргуу байдал болон та нарын итгэл түүнчлэн та нарын тэвчээрийн учир, болгоогтун, удахгүй та нар үүний жимсийг, хамгийн эрхэм, амтат бүхнээс дээд амтат, мөн цагаан бүхнээс цагаан түүнийг, тийм ээ, цэвэр бүхнээс цэвэр түүнийг түүх болно; мөн та нар бүр цадталаа, та нар өлсөхгүй, бас цангахгүй болтлоо энэ жимснээс зооглох болно.\n\n43 Тэгэхэд, ах дүүс минь, уг мод та нарт жимс өгөхийг хүлээж байх зуур гаргасан итгэлийнхээ, мөн шаргуу байдал, тэвчээр мөн тэсвэрийнхээ шагналыг та нар хурааж авах болно.\n\n", "alma 33": "[center][font_size=26]Бүлэг 33[/font_size][/center]\n\n[i]Хүмүүс газар бүхэнд залбирч мөн шүтэн бишрэх ёстойг, мөн Хүүгийн учир шүүлтүүд зайлуулагддаг хэмээн Зинос заав—Нигүүлсэл Хүүгийн улмаас бэлэглэгдсэнийг Зинок заав—Бурханы Хүүгийн бэлгэдлийг Мосе аглаг буйдад өргөсөн ажгуу. Ойролцоогоор МЭӨ 74 он.[/i]\n\n1 Эдүгээ Алма эдгээр үгийг ярьсны дараа, тэд түүний ярьсан жимсийг хүртэж болохын тулд нэг Бурханд итгэх ёстой эсэхээ, эсвээс тэдний зүрх сэтгэлд суулгагдах ёстой хэмээн түүний хэлсэн тэрхүү, түүний тухайлан ярьсан тэрхүү үгийг, өөрөөр хэлбэл үрийг тэд хэрхэн тарих ёстойг; эсвээс тэд итгэлээ хэрхэн хэрэгжүүлж эхэлбэл зохихыг мэдэхийг хүсэж түүнд илгээв.\n\n2 Мөн Алма тэдэнд хэлэв: Болгоогтун, та нар синагогуудаасаа хөөгдсөний улмаас Бурханаа шүтэн биширч чаддаггүй хэмээн хэлэв. Гэвч болгоогтун, би та нарт хэлнэ, хэрэв та нар Бурханыг шүтэн биширч чадахгүй хэмээн бодож байгаа бол, та нар маш ихээр ташаарч байна, мөн та нар судруудыг судалбал зохино; хэрэв та нар тэдгээр нь та нарт үүнийг заасан гэвэл, та нар тэдгээрийг ойлгодоггүй аж.\n\n3 Хуучны бошиглогч Зинос залбирал эсвээс шүтлэгийн талаар юу хэлснийг уншсанаа санаж байна уу?\n\n4 Учир нь тэр хэлсэн нь: Та нигүүлсэнгүй билээ, ай Бурхан, учир нь та намайг бүр аглаг буйдад байхад ч залбирлыг минь сонссон; тийм ээ, дайснууд минь байсан тэдний талаар намайг залбирахад та нигүүлсэнгүй байж, мөн та миний зүг тэдний хандлагыг өөрчилсөн билээ.\n\n5 Тийм ээ, ай Бурхан, мөн намайг талбайдаа танд хандан залбирахад надад нигүүлсэнгүй байсан; намайг залбиралдаа гуйхад, мөн та намайг сонссон болой.\n\n6 Мөн үүнчлэн, ай Бурхан, намайг гэрийнхээ зүг эргэхэд ч та намайг залбиралд минь сонссон болой.\n\n7 Мөн би өрөөндөө орон, ай Их Эзэн, мөн танд залбирахад, та намайг сонссон болой.\n\n8 Тийм ээ, хүмүүст бус харин танд сонсгохоор залбиран гуйхад нь та хүүхдүүддээ нигүүлсэнгүй байдаг, мөн та тэднийг сонсох болно.\n\n9 Тийм ээ, ай Бурхан, та надад нигүүлсэнгүй байж, мөн та өөрийн цугласан олны дундаас гуйлтуудыг минь сонссон билээ.\n\n10 Тийм ээ, мөн намайг хөөгдөж мөн дайснуудаараа ад үзэгдэж байхад та түүнчлэн намайг сонссон; тийм ээ, та гуйлтуудыг минь сонссон, мөн дайснуудад маань уурласан, мөн та тэдэнд уур хилэндээ хурдан устгалаар зочилсон болой.\n\n11 Мөн та зүдгүүрүүдийн минь мөн чин сэтгэлийн минь улмаас намайг сонссон; мөн та өөрийн Хүүгийн учир надад ийн нигүүлсэнгүй байсан, тиймийн тул би өөрийн бүх зүдгүүр дунд танаас гуйх болно, учир нь танд миний баясал буй; учир нь та өөрийн Хүүгийн учир шүүлтүүдээ надаас зайлуулсан ажгуу.\n\n12 Мөн эдүгээ Алма тэдэнд хэлэв: Та нар эртний тэднээр бичигдсэн тэдгээр сударт итгэдэг үү?\n\n13 Болгоогтун, хэрэв тийм бол, та нар Зиносын хэлсэнд итгэх ёстой; учир нь, тэрээр: Та өөрийн Хүүгийн учир шүүлтүүдээ зайлуулсан хэмээн хэлснийг болгоогтун.\n\n14 Эдүгээ болгоогтун, ах дүүс минь, та нар судруудыг уншсан эсэхийг би асууя? Хэрэв та нар тэгсэн бол, та нар яахан Бурханы Хүүд итгэлгүй байж чадах билээ?\n\n15 Учир нь Зинос ганцаараа эдгээр зүйлийг ярьсан гэж бичиглэгдээгүй, харин Зинок түүнчлэн эдгээр зүйлийн талаар ярьсан билээ—\n\n16 Учир нь болгоогтун, тэрээр хэлсэн нь: Та энэ хүмүүст уурлаж байна, ай Их Эзэн, учир нь өөрийн Хүүгийн учир тэдний дээр бэлэглэсэн тэрхүү нигүүлслүүдийг тань тэд ойлгохыг хүсдэггүй билээ.\n\n17 Мөн эдүгээ, ах дүүс минь, та нар хуучны хоёр дахь бошиглогч Бурханы Хүүгийн талаар гэрчилснийг харлаа, мөн уг хүмүүс түүний үгсийг ойлгохыг хүсээгүйн учир түүнийг үхтэл нь чулуугаар шидсэн ажгуу.\n\n18 Гэвч болгоогтун, энэ нь бүгд бус; Бурханы Хүүгийн талаар ярьсан нь зөвхөн эд нар биш авай.\n\n19 Болгоогтун, Мосе түүний талаар ярьсан бөлгөө; тийм ээ, мөн болгоогтун аглаг буйдад бэлгэдэл өргөгдсөн, үүнийг харсан хэн боловч амьдарч болохын тулд юм. Мөн олон нь харж мөн амьдрав.\n\n20 Гэвч тэдгээр зүйлийн утгыг ойлгосон нь цөөн байв, мөн энэ нь тэдний зүрх сэтгэл хатуугийн учир болой. Харин хатуурсан байснаас харахыг хүсээгүй нь олон байв, тиймийн тул тэд мөхсөн юм. Эдүгээ тэд харахыг хүсээгүйн шалтгаан нь, энэ нь тэднийг эдгээнэ гэдэгт тэд итгээгүйгээс юм.\n\n21 Ай ах дүүс минь, хэрэв та нар эдгээгдэж болохын тулд зөвхөн харц чулуудсанаар эдгээгдэж болдог бол, та нар хурдхан болгоохгүй гэж үү, эсвээс та нар мөхөж болохын тулд та нар харцаа эс чулуудан залхаг байж, итгэлгүй байдалд зүрх сэтгэлээ хатууруулах нь дээр хэмээн үзнэ гэж үү?\n\n22 Хэрэв тийм аваас, та нарын дээр халаг байх болно; гэвч хэрэв тийм бус аваас, тэгвэл харц чулуудан мөн Бурханы Хүүд, тэрээр өөрийн хүмүүсийг гэтэлгэхээр ирэх болно гэдэгт, мөн тэрээр тэдний нүглүүдийг цагаатгахаар зовж мөн егүүтгэгдэх болно гэдэгт, эцсийн бөгөөд шүүлтийн өдөр бүх хүн үйлүүдийнхээ дагуу шүүгдэхээр түүний өмнө зогсохын тулд тэрээр амилуулалтыг улируулан тохиолгохоор үхэгсдийн дундаас босно гэдэгт итгэж эхлэгтүн.\n\n23 Мөн эдүгээ, ах дүүс минь, та нар энэ үгийг зүрх сэтгэлдээ тариасай, мөн энэ нь ургаж эхлэхэд та нар итгэлээрээ арчлаасай хэмээн би хүснэ. Мөн болгоогтун, энэ нь таны дотор үүрдийн амьдралд хүргэн нахиалах нэгэн мод болно. Мөн тэгээд түүний Хүүгийн баяслаар танд ачаа чинь хөнгөн байж болохыг Бурхан соёрхох болтугай. Мөн хэрэв та нар хүсвэл бүр энэ бүгдийг та нар хийж чадах бөлгөө. Амен.\n\n", "alma 34": "[center][font_size=26]Бүлэг 34[/font_size][/center]\n\n[i]Авралд хүргэх үг Христэд байдгийг Амюлек гэрчлэв—Цагаатгал хийгдэхгүй аваас, бүх хүн төрөлхтөн мөхөх ёстой—Мосегийн бүх хууль Бурханы Хүүгийн золиосын зүг заадаг—Гэтэлгэлийн мөнхийн төлөвлөгөө итгэл болон наманчлал дээр тулгуурладаг—Эд зүйлийн мөн сүнсний адислалуудын төлөө залбирагтун—Энэ амьдрал хүмүүний хувьд Бурхантай уулзахад бэлтгэх хугацаа болой—Бурханы өмнө эмээж өөрсдийн авралыг гүйцээгтүн. Ойролцоогоор МЭӨ 74 он.[/i]\n\n1 Мөн эдүгээ улиран тохиох дор Алма тэдэнд эдгээр үгийг ярьсныхаа дараа газар дээр сууж, мөн Амюлек босож мөн тэдэнд сургаж эхлэв, өгүүлсэн нь:\n\n2 Ах дүүс минь, биднээр Бурханы Хүү хэмээн заагдсан тэр Христийн ирэлтийн талаар яригдсан зүйлсийг үл мэдэх нь та нарт боломжгүй хэмээн бодно би; тийм ээ, бидний дундаас та нар тэрслэхээс өмнө эдгээр зүйл та нарт элбэг дэлбэгээр сургагдсаныг мэднэ би.\n\n3 Мөн зүдгүүрүүдийнхээ учир та нар юу хийвэл зохихыг тэрээр та нарт мэдүүлэхийг хайрт ахаас минь хүссэнчлэн; мөн тэрээр та нарын оюуныг бэлтгэхээр зарим зүйлийг та нарт ярьсан билээ; тийм ээ, мөн тэрээр та нарыг итгэлтэй мөн тэвчээртэй байхад ухуулсан бөлгөө—\n\n4 Тийм ээ, бүр та нар үүний сайныг нь туршин шалгаж болохын тулд, та нар үгийг зүрх сэтгэлдээ тарих тийм итгэлтэй байхад буюу.\n\n5 Мөн Бурханы Хүүд уг үг байдаг эсэх, эсвээс Христ байх үгүй эсэх нь та нарын оюунд их том асуулт болохыг бид ойлгов.\n\n6 Мөн түүнчлэн авралд хүргэдэг үг Христэд буй гэдгийг ах маань та нарт олон жишээгээр нотолсныг та нар болгоов.\n\n7 Бурханы Хүүгээр гэтэлгэл ирнэ гэсэн Зиносын үгсээс, мөн түүнчлэн Зинокийн үгсээс ах минь эш татав; мөн түүнчлэн тэрээр эдгээр зүйлийн үнэнийг нотлохоор Мосег эш татсан болой.\n\n8 Мөн эдүгээ, болгоогтун, эдгээр зүйлийн үнэнийг би өөрөө та нарт гэрчлэх болно. Болгоогтун, би та нарт хэлнэ, Христ хүмүүсийн үрсийн дунд өөрийн хүмүүсийн зөрчлүүдийг өөртөө авахын тулд ирэхийг, мөн тэр дэлхийнхний нүглийг цагаатгах болно гэдгийг би мэднэ; учир нь Их Эзэн Бурхан үүнийг ярьсан билээ.\n\n9 Учир нь цагаатгал хийгдэх нь зайлшгүй чухал юм; учир нь Мөнхийн Бурханы агуу их төлөвлөгөөний дагуу цагаатгал хийгдэх ёстой, эс бөгөөс бүх хүн төрөлхтөн гарцаагүй мөхөх ёстой; тийм ээ, бүгд хатуурсан; тийм ээ, бүгд унасан мөн алдагдсан, мөн хийгдэх нь зайлшгүй чухал уг цагаатгалаар бус аваас тэд мөхөх ёстой.\n\n10 Учир нь агуу их болоод эцсийн нэгэн тахил байх нь зайлшгүй чухал; тийм ээ, хүмүүнийг тахилаар өргөх бус, бас амьтныг ч бус, бас ямар ч жигүүртнийг бус болой; учир нь энэ нь хүмүүний тахил байх нь үгүй; харин энэ нь хэмжээлшгүй бөгөөд мөнхийн тахил байх ёстой.\n\n11 Эдүгээ өөр нэгний нүглийг цагаатган өөрийн цусыг тахилаар өргөж чадах ямар ч хүн үгүй. Эдүгээ, хэрэв хүмүүн аллага үйлдвэл, болгоогтун шударга болох манай хууль ахынх нь амийг авна гэж үү? Би та нарт хэлнэ, Үгүй.\n\n12 Харин хууль нь алсан түүний амийг шаарддаг; тиймийн тул дэлхийнхний нүглүүдэд хангалттай байх тэр нь хэмжээлшгүй цагаатгалаас өөр юу ч байж эс чадах ажээ.\n\n13 Тиймийн тул, агуу их болоод эцсийн тахил өргөгдөх нь зайлшгүй чухал, мөн тэгээд цус урсгалтыг төгсгөх болно, өөрөөр хэлбэл төгсгөх нь зохистой; тийнхүү Мосегийн хууль гүйцэлдэх болно; тийм ээ, энэ нь бүгд гүйцэлдэх болно, зураас мөн үсэг бүр, мөн аль нь ч хүчингүй болохгүй болой.\n\n14 Мөн болгоогтун, энэ нь хуулийн бүрэн утга учир юм, цэг болгон нь агуу их болоод эцсийн тахилын зүг заадаг; мөн тэр агуу болон эцсийн тахил нь Бурханы Хүү байх болно, тийм ээ, хэмжээлшгүй бөгөөд үүрдийнх бөлгөө.\n\n15 Мөн тийн тэрээр өөрийнх нь нэрэнд итгэх тэд бүгдэд авралыг авчрах болно; эцсийн тахилын зорилго нь, шударга ёсыг давамгайлах нигүүлслийн сэтгэлийг хэрэгжүүлэн, мөн хүмүүс наманчлалд хүрэх итгэлтэй байж болохын тулд тэдэнд арга замыг бий болгох явдал юм.\n\n16 Мөн тийн нигүүлсэл нь шударга ёсны шаардлагыг хангаж мөн тэднийг аюулгүйн гараар хүрээлж чадна, харин наманчлалд хүргэх итгэлийг хэрэгжүүлээгүй тэр нь шударга ёсны шаардлагын бүх л хуульд захирагддаг; тиймийн тул зөвхөн наманчлалд хүргэх итгэлтэй түүнд гэтэлгэлийн агуу их болон мөнхийн төлөвлөгөө үйлчилдэг.\n\n17 Тиймийн тул ах дүүс минь, тэрээр та нарын дээр нигүүлсэнгүй байхын тулд, та нар түүний ариун нэрийг дуудаж эхлэхийн тулд, наманчлалд хүргэх итгэлийг хэрэгжүүлж эхэлж болохыг Бурхан та нарт соёрхох болтугай;\n\n18 Тийм ээ, нигүүлслийн тулд түүнээс гуйцгаа, учир нь тэр аврах хүчтэй билээ.\n\n19 Тийм ээ, өөрсдийгөө даруу болго, мөн түүнд хандан залбирлаа үргэлжлүүлэгтүн.\n\n20 Та нар талбайдаа байхдаа тийм ээ, түүнд хандан, өөрсдийн бүх мал сүргийнхээ төлөө залбиран гуй.\n\n21 Гэртээ түүнд залбиран гуй, тийм ээ, бүх гэрийнхнийхээ төлөө, өглөө, өдөр мөн орой, аль алинд нь буюу.\n\n22 Тийм ээ, дайснуудынхаа хүчний эсрэг түүнээс залбиран гуй.\n\n23 Тийм ээ, бүх зөв шударгын дайсан болох чөтгөрийн эсрэг түүнээс гуй.\n\n24 Та нар түүгээр дэгжиж болохын тулд өөрсдийн талбай дахь ургацынхаа төлөө түүнээс гуй.\n\n25 Тэдгээр нь өсөж үржихийн тулд талбай дахь сүргийнхээ төлөө гуй.\n\n26 Гэвч энэ нь бүгд бус; өрөөнүүддээ мөн нууц газрууддаа, мөн аглаг буйддаа та нар өөрсдийн бодгалийг уудлан нээх ёстой.\n\n27 Тийм ээ, мөн та нар Их Эзэнээс гуйгаагүй үедээ ч, зүрх сэтгэл тань дүүрэн байг, өөрсдийн сайн сайхны төлөө, мөн түүнчлэн эргэн тойронд тань байгаа тэдний сайн сайхны төлөө үргэлжийн залбирлаар зүрхээ түүнд хандуулж бай.\n\n28 Мөн эдүгээ болгоогтун, хайрт ах дүү нар минь, би та нарт хэлнэ, энэ нь бүгд хэмээн бүү бод; учир нь та нар эдгээр бүх зүйлийг хийсний дараа, хэрэв та нар гачигдсаныг, мөн нүцгэрснийг хоосон буцааж, мөн өвдсөн бөгөөд зовсонд үл очин, мөн хэрэв та нарт буй аваас хөрөнгөөсөө гачигдсан тэдэнтэй эс хуваалцвал—Би та нарт хэлнэ, хэрэв та нар эдгээр зүйлийн нэгийг эс хийвээс, болгоогтун, залбирал тань үр дүнгүй, мөн та нарт ямар ч хэрэггүй байж, мөн та нар итгэлийг үгүйсгэдэг хоёр нүүртний адил байх болно.\n\n29 Тиймийн тул, хэрэв та нар төгс хайртай байхыг санахгүй бол, та нар хайлуулан цэвэршүүлэгчдээр (энэ нь ямар ч ашиггүй учир) хаягддаг мөн хүмүүсийн хөл дор дэвслэгддэг хаягдал адил болой.\n\n30 Мөн эдүгээ, ах дүүс минь, та нар ийм олон гэрчлэл хүлээн авсныхаа дараа, ариун судрууд эдгээр зүйлийг гэрчилдгийг мэдсэн учир, та нар ирж мөн наманчлалд хүргэх жимсийг гаргаасай хэмээнэ би.\n\n31 Тийм ээ, та нар ирж мөн зүрх сэтгэлээ цаашид бүү хатууруулаасай хэмээнэ би; учир нь болгоогтун, та нарын авралын өдөр мөн үе нь одоо болой; мөн тиймийн тул, хэрэв та нар наманчилж, зүрх сэтгэлээ хатууруулахгүй аваас гэтэлгэлийн агуу их төлөвлөгөө тэр даруй та нарт үйлчлэх болно.\n\n32 Учир нь болгоогтун, энэ амьдрал бол хүмүүсийн Бурхантай уулзахаар бэлтгэх үе; тийм ээ, болгоогтун энэ амьдралын өдөр бол хүмүүс өөрсдийн хөдөлмөрийг гүйцэтгэх өдөр юм.\n\n33 Мөн эдүгээ, та нарт миний урьд нь хэлсэнчлэн, та нарт ийм олон гэрч байгаа учир, тиймийн тул, наманчлалын өдрөө эцсийг хүртэл бүү хойшлуулаасай хэмээн би та нараас гуйна; учир нь мөнхийн байдлын төлөө бэлтгэхээр бидэнд өгөгдсөн амьдралын энэ өдрийн дараа, болгоогтун, хэрэв бид энэ амьдралдаа цагийг сайнаар ашиглахгүй бол, тэгвэл ямар ч хөдөлмөр гүйцэтгэж чадахгүй шөнийн харанхуй ирэх болно.\n\n34 Тэрхүү аймшигт түгшүүрт байдалд авчрагдсан үедээ би наманчилна хэмээн, би Бурхандаа эргэж очих болно хэмээн та нар хэлж чадахгүй. Үгүй, та нар ингэж хэлж чадахгүй; учир нь энэ амьдралаас гарах цагт та нарын биесийг эзэмдэж байдаг тэрхүү сүнс, мөнхүү тэр сүнс мөнхийн дэлхийд та нарын биеийг эзэмших хүчтэй байх болно.\n\n35 Учир нь болгоогтун, хэрэв та нар бүр үхлийг хүртэл наманчлалынхаа өдрийг хойшлуулсан бол, болгоогтун, та нар чөтгөрийн сүнсэнд харьяалагддаг болсон байна; мөн тэрээр та нарыг өөрийн хэмээн лацаддаг, тиймийн тул Их Эзэний Сүнс таныг орхин гарч, мөн таны дотор зайг эзлэхгүй болж, мөн чөтгөр таны дээр бүх хүчийг эзэмших болно; мөн энэ нь ёс бусыг үйлдэгчдийн сүүлчийн байдал юм.\n\n36 Мөн би үүнийг мэднэ, яагаад гэвэл Их Эзэн өөрөө ариун бус дуганд үл оршдог, харин тэрээр зөв шударгыг үйлдэгчдийн зүрх сэтгэлд оршдог хэмээн хэлсэн буюу; тийм ээ, мөн тэрээр түүнчлэн зөв шударгыг үйлдэгчид ахин гарахгүйгээр түүний хаант улсад суух болно; харин тэдний өмсгөл Хурганы цусаар цагаан болгогдох болно хэмээн хэлжээ.\n\n37 Мөн эдүгээ, хайрт ах дүү нар минь, та нар эдгээр зүйлийг санаасай, мөн та нар Бурханы өмнө айдастайгаар өөрсдийн авралыг гүйцээгээсэй, мөн та нар Христийн ирэлтийг цаашид бүү үгүйсгээсэй хэмээн хүснэ би;\n\n38 Та нар Ариун Сүнсний эсрэг цаашид бүү тэмцээсэй, харин та нар үүнийг хүлээн аваасай, мөн Христийн нэрийг өөрсөд дээрээ аваасай; та нар өөрсдийгөө бүр тоос шороо мэт даруусган, мөн байж болох газар бүрдээ Бурханыг сүнсэнд бас үнэнд шүтэн бишрээсэй; мөн та нарын дээр түүний бэлэглэдэг тэрхүү олон нигүүлсэл мөн адислалуудын төлөө өдөр бүр талархалтайгаар амьдраасай.\n\n39 Тийм ээ, мөн түүнчлэн би та нарт ухуулна, ах дүүс минь, та нар үргэлж залбирахаа анхаар, та нар эцсийн өдөр чөтгөрийн харьяат болохгүй байж болохын тулд, тэрээр та нарыг давамгайлахгүй байж болохын тулд, та нар түүний уруу таталтаар төөрөгдүүлэн удирдуулахгүй байж болохын тулд буюу; учир нь болгоогтун, тэрээр та нарыг ямар ч сайн зүйлээр шагнадаггүй билээ.\n\n40 Мөн эдүгээ хайрт ах дүү нар минь, тэвчээртэй байхыг, мөн та нар бүх төрлийн зүдгүүрийг тэвчихийг; та нарыг үлэмж ядуугийн чинь учир зайлуулдаг тэднийг, та нар тэдэнтэй адил нүгэлтнүүд болохгүйн тулд тэднийг доромжлохгүй байхыг;\n\n41 Харин та нар тэвчээртэй байж, мөн нэгэн өдөр бүх зүдгүүрээсээ амарна гэсэн гуйвшгүй найдлагатайгаар тэдгээр зүдгүүрийг тэвчихийг би та нарт ухуулъя.\n\n", "alma 35": "[center][font_size=26]Бүлэг 35[/font_size][/center]\n\n[i]Үгийн номлол нь зорамчуудын хуурамч аргыг устгав—Тэд хөрвөгчдийг хөөхөд тэдгээр нь Жершонд Аммоны хүмүүстэй нэгдэв—Алма хүмүүсийн ёс бусын улмаас гашуудав. Ойролцоогоор МЭӨ 74 он.[/i]\n\n1 Эдүгээ улиран тохиох дор Амюлек эдгээр үгээ төгсгөл болгосны дараа, тэд өөрсдөө цугласан олны дундаас гарч мөн Жершоны нутагт ирэв.\n\n2 Тийм ээ, мөн ах дүүсийн үлдсэн нь, зорамчуудад үгийг номлосныхоо дараа, түүнчлэн Жершоны нутагт ирэв.\n\n3 Мөнхүү улиран тохиох дор зорамчуудын илүү нэр хүндтэй хэсэг өөрсдөд нь номлогдсон үгсийн талаар хамтдаа зөвлөлдсөнийхөө дараа, тэд үгийн учир ууртай байв, учир нь энэ нь тэдний хуурамч аргыг устгасан ажээ; тиймийн тул тэд үгсийг анхааран сонсохыг хүссэнгүй.\n\n4 Мөн тэд илгээж мөн бүх нутаг даяар бүх хүнийг нэгтгэн цуглуулж, мөн яригдсан үгсийн талаар тэдэнтэй зөвлөлдөв.\n\n5 Эдүгээ тэдний захирагчид мөн тэдний пристүүд болон багш нар өөрсдийнхөө хүслийн талаар хүмүүст мэдүүлсэнгүй; тиймийн тул тэд нууцаар бүх хүний бодлыг олж мэдэв.\n\n6 Мөнхүү улиран тохиох дор тэд бүх хүний бодлыг олж мэдсэний дараа, Алма болон түүний ах дүүсээр яригдсан үгсэд таалалтай байсан тэдгээр нь уг нутгаас хөөгдөв; мөн тэд олон байв; мөн тэд түүнчлэн Жершоны нутагт ирэв.\n\n7 Мөнхүү улиран тохиох дор Алма болон түүний ах дүүс тэдэнд тохинуулав.\n\n8 Эдүгээ зорамчуудын хүмүүс Жершонд байсан Аммоны хүмүүст уурлаж, мөн зорамчуудын ерөнхий захирагч машид ёс бус хүн байсан учир, өөрсдөөс нь хөөгдөж, тэдний нутагт очсон тэдгээрийг бүгдийг нутгаасаа хөөж гаргахыг хүсэж Аммоны хүмүүст илгээв.\n\n9 Мөн тэрээр тэднийг олон заналхийллээр сүрдүүлж байв. Мөн эдүгээ Аммоны хүмүүс тэдний үгсээс айсангүй; тиймийн тул тэд тэдгээрийг хөөж гаргасангүй, харин тэд өөрсдөд нь ирсэн зорамчуудын бүх ядуусыг хүлээн авав; мөн тэд тэднийг асарч, мөн тэднийг хувцаслаж, мөн тэдэнд өвлөх нутгуудыг өгөв; мөн тэд хүслийнх нь дагуу тэдэнд тусалсан болой.\n\n10 Эдүгээ энэ нь зорамчуудыг Аммоны хүмүүсийн эсрэг уурлахад өдөөн хатгаж, мөн тэд леменчүүдтэй хутгалдан мөн тэднийг түүнчлэн тэдний эсрэг уурлуулахаар өдөөн хатгаж эхлэв.\n\n11 Мөн тийн зорамчууд мөн леменчүүд Аммоны хүмүүсийн эсрэг, мөн түүнчлэн нифайчуудын эсрэг дайны бэлтгэлүүдийг хийж эхлэв.\n\n12 Мөн тийн Нифайн ард түмний дээрх шүүгчдийн засаглалын арван долоо дахь он төгсөв.\n\n13 Мөн Аммоны хүмүүс Жершоны нутгаас гарч одон, мөн Мелекийн нутагт ирж, мөн Жершоны нутагт, тэдгээр нь леменчүүдийн их цэрэгтэй мөн зорамчуудын их цэрэгтэй тэмцэлдэж болохын тулд нифайчуудын их цэрэгт зай тавьж өгөв; мөн тийн шүүгчдийн засаглалын арван найм дахь онд леменчүүд болон нифайчуудын дунд дайн эхлэв; мөн тэдний дайнуудын цэдэг хожим өгөгдөх болно.\n\n14 Мөн Алма, мөн Аммон болон тэдний ах дүүс, мөн түүнчлэн Алмагийн хоёр хүү, олон зорамчуудыг наманчлалд авчрахад Бурханы мутарт зэмсэг болсныхоо дараа Зарахемла нутагт эргэж ирэв; мөн наманчлалд авчрагдсан болгон нь нутгаасаа хөөгдсөн байв; гэвч тэд Жершоны нутагт өвлөх нутагтай болж мөн тэд өөрсдийгөө, мөн эхнэр, хүүхдүүд, мөн нутгаа өмгөөлөхөөр зэвсгээ агсацгаав.\n\n15 Эдүгээ Алма, өөрийн хүмүүсийн алдсын төлөө, тийм ээ, тэдний дунд байсан тэр дайнууд, цус урсгалт, мөн зөрчилдөөнүүдийн улмаас гашуудан байсан учир; хот болгонд бүх хүний дунд үгийг тунхаглахаар очсон, өөрөөр хэлбэл үгийг тунхаглахаар илгээгдсэн учир; мөн хүмүүсийн зүрх сэтгэл хатуурч эхэлснийг, мөн үгийн чандын учир тэд дургүйцэж эхэлснийг харсан учир, түүний зүрх сэтгэл үлэмж гашуудаж байв.\n\n16 Тиймийн тул, тэрээр хөвгүүддээ тус тусад нь, зөв шударгад хамаарах зүйлсийн талаар өөрийн захиасыг өгч болохын тулд хөвгүүдээ цугларах болгов. Мөн тэдэнд өгсөн зарлигуудынх нь шастир түүний өөрийнх нь цэдгийн дагуу бидэнд байгаа билээ.\n\n", "alma 36": "Хүү Хиламандаа өгсөн Алмагийн зарлигууд оршвой.\n\n36 болон 37-р бүлэгт агуулагдав.\n\n[center][font_size=26]Бүлэг 36[/font_size][/center]\n\n[i]Алма тэнгэр элчийг харсныхаа дараах өөрийн хөрвүүлгийн тухай Хиламанд гэрчлэв—Тэрээр яллагдсан сүнсний шаналлыг туулсан болой; тэрээр Есүсийн нэрийг дуудаж, мөн тэгээд Бурханаас төрөв—Тааламжит баясал түүний бодгалийг дүүргэв—Тэрээр хуран цугларсан тэнгэр элч нар Бурханыг магтан дуулж байхыг харав—Олон хөрвөгчид түүний үзэж мөн амссаны адилыг үзэж мөн амсав. Ойролцоогоор МЭӨ 74 он.[/i]\n\n1 Хүү минь, миний үгсийг чих тавин сонс; учир нь чи Бурханы зарлигуудыг сахихынхаа хэрээр уг нутагт дэгжих болно хэмээн би чамд тангараглаж байна.\n\n2 Эцэг өвгөдийнхөө дарангуйлалд байсныг санаад миний хийснийг чамайг хийгээсэй хэмээнэ би; учир нь тэд боолчлолд байсан, мөн Абрахамын Бурхан, мөн Исаакийн Бурхан, мөн Иаковын Бурханаас өөр хэн ч тэднийг чөлөөлж чадахгүй байв; мөн тэрээр тэднийг зүдгүүрүүдээс нь лавтайяа чөлөөлсөн бөлгөө.\n\n3 Мөн эдүгээ, ай Хиламан хүү минь, болгоогтун, чи залуугаараа байна, мөн тиймийн тул, би чамайг үгсийг минь сонсож мөн надаас сураасай хэмээн чамаас хүсэж байна; учир нь Бурханд найдлага тавьсан хэн боловч өөрсдийн зүдгүүр, бэрхшээлүүдэд мөн өөрсдийн зовлонгуудад дэмжигдэх болно, мөн эцсийн өдөр өргөгдөх болно гэдгийг би мэднэ.\n\n4 Мөн би бие даан мэддэг гэж чамайг бүү бодоосой хэмээнэ би—бодит зүйлсээс бус харин сүнслэг зүйлсээс, зуурдын оюунаас бус харин Бурханаас бөлгөө.\n\n5 Эдүгээ, болгоогтун, би чамд хэлнэ, хэрэв би Бурханаас төрөөгүйсэн бол эдгээр зүйлийг мэдэхгүй байсан; гэвч Бурхан ариун тэнгэр элчийнхээ амаар эдгээр зүйлийг надад мэдүүлсэн юм, миний өөрийн зохистой байдлын улмаас бус болой;\n\n6 Учир нь би Мозаягийн хөвгүүдтэй, Бурханы сүмийг устгахыг эрэлхийлсээр явж байсан; гэвч болгоогтун, Бурхан биднийг замд нь зогсоохоор ариун тэнгэр элчээ илгээсэн юм.\n\n7 Мөн болгоогтун, тэрээр бидэнд аянгын дуу хоолойгоор мэт ярьж, мөн бидний хөл доорх бүх л газар доргисон билээ; мөн бидний дээр Их Эзэнээс айх айдас ирсэн учир бид бүгд газарт унасан болой.\n\n8 Гэвч болгоогтун, уг дуу хоолой надад хэлэв: Босогтун. Мөн би босож мөн зогсоод, мөн уг тэнгэр элчийг болгоов.\n\n9 Мөн тэрээр надад хэлэв: Чи өөрийгөө устгуулахыг хүсэж байлаа ч, Бурханы сүмийг устгахаар цаашид бүү эрэлхийл.\n\n10 Мөнхүү улиран тохиох дор би газарт унав; мөн гурван өдөр бас гурван шөнийн турш би амаа нээж ч, бас үе мөчөө хөдөлгөж ч чадсангүй.\n\n11 Мөн уг тэнгэр элч надад, ах дүүст минь сонсогдсон тэрхүү илүү зүйлийг ярив, гэвч би тэдгээрийг сонсоогүй байв; учир нь би—чи өөрийгөө устгуулахыг хүсэж байлаа ч Бурханы сүмийг устгахаар цаашид бүү эрэлхийл—гэсэн үгсийг дуулаад би магад устгагдах болов уу хэмээн маш их айдас мөн гайхширалдаа цочирдсоноос газарт унаж мөн цаашид юу ч сонсоогүй билээ.\n\n12 Гэвч би мөнхийн шаналалд тарчилж байлаа, учир нь сүнс минь хамгийн их хэмжээгээр шаналж мөн өөрийн бүх нүгэлд тарчлав.\n\n13 Тийм ээ, би өөрийн бүх нүгэл мөн алдсуудыг санаж байв, үүний учир би тамын өвдөлтөөр тарчлагдаж байлаа; тийм ээ, би Бурханыхаа эсрэг боссоноо, мөн би түүний ариун зарлигуудыг сахиагүйгээ ухаарсан юм.\n\n14 Тийм ээ, мөн би түүний хүүхдүүдээс олныг нь хөнөөсөн, өөрөөр хэлбэл устгал руу тэднийг төөрөлдүүлэн удирдсан болой; тийм ээ, мөн дүгнэж хэлэхэд, Бурханыхаа оршихуйд ирнэ гэдэг тэр л бодол сүнсийг минь илэрхийлэхийн аргагүй аймшигтайгаар тарчилгахаар миний алдсууд тийм агуу байв.\n\n15 Ай, би бодов, би цөлөгдөж, сүнсээр мөн биеэрээ ч үл орших болж чаддаг болоосой, би үйлсээрээ шүүгдэхээр Бурханыхаа оршихуйд зогсохоор аваачигдахгүй байж болохын тулд буюу.\n\n16 Мөн эдүгээ, гурван өдөр мөн гурван шөнийн турш, бүр яллагдсан сүнсний өвдөлтөөр би тарчлав.\n\n17 Мөнхүү улиран тохиох дор би тийн зовлонд тамлагдаж, өөрийн олон нүглийн дурсамжиндаа тарчлагдаж байхдаа, болгоогтун, Бурханы Хүү, Есүс Христ гэгч нэгэн дэлхийнхний нүглүүдийг цагаатгахаар ирэх талаар эцгийнхээ хүмүүст бошиглохыг дуулснаа би түүнчлэн санав.\n\n18 Эдүгээ, миний оюун энэ бодолд автагдах үед, би зүрх сэтгэлдээ хашхирч: Ай Есүс, Бурханы Хүү та, шаналлын гүнд буй, мөн үхлийн үүрдийн гинжээр ороогдсон намайг нигүүлсээч гэв.\n\n19 Мөн эдүгээ, болгоогтун, би үүнийг бодмогц, би шаналлаа цаашид санахгүй болов; тийм ээ, би нүглүүдийнхээ дурсамжид цаашид тарчлагдахгүй болов.\n\n20 Мөн ай ямар баясал, мөн ямар гайхамшигт гэрлийг болгоосон билээ би; тийм ээ, миний шаналал хэчнээн их байсан шиг сүнс минь тийм их үлэмжийн баяслаар дүүргэгдэв!\n\n21 Тийм ээ, би чамд хэлнэ, хүү минь, миний шаналал шиг тийм хурц мөн тийм гашуун юу ч байгаагүй биз ээ. Тийм ээ, мөн дахин би чамд хэлнэ, хүү минь, нөгөө талаасаа бол миний баясал шиг ийм хурц бас тааламжит юу ч байж чадахгүй биз ээ.\n\n22 Тийм ээ, бидний эцэг Лихайн үзсэний адил, Бурханаа магтан дуулах байдалтай тоо томшгүй олон тэнгэр элчээр хүрээлүүлэн Бурхан сэнтий дээрээ сууж байхыг би харсан хэмээн бодсон; тийм ээ, мөн сүнс минь тэнд байхаар тэмүүлсэн бөлгөө.\n\n23 Гэвч болгоогтун, миний үе мөчүүд дахин хүчээ олж, мөн би хөл дээрээ босож, мөн би Бурханаас төрлөө гэдгээ хүмүүст мэдүүлсэн бөлгөө.\n\n24 Тийм ээ, мөн тэр цагаас бүр одоог хүртэл, би бодгалиудыг наманчлалд авчирч болохын тулд; өөрийн амталсан тэр үлэмжийн баяслаас амтлахад тэднийг авчирч болохын тулд; тэд түүнчлэн Бурханаас төрж, мөн Ариун Сүнсээр дүүргэгдэж болохын тулд зогсолтгүйгээр хөдөлмөрлөсөөр ирсэн билээ.\n\n25 Тийм ээ, мөн эдүгээ болгоогтун, ай хүү минь, Их Эзэн хөдөлмөрийн минь үр шимд үлэмжийн агуу баяслыг надад өгдөг билээ;\n\n26 Учир нь түүний надад мэдүүлсэн тэрхүү үгийн учир, болгоогтун, олон нь Бурханаас төрж, мөн миний амталсныг амталж, мөн миний үзсэнийг нүдээрээ үзэв; тиймийн тул тэд миний ярьсан эдгээр зүйлийг миний мэддэгийн адил мэддэг бөлгөө; мөн надад буй мэдлэг бол Бурханаас юм.\n\n27 Мөн би зүйл бүрийн зүдгүүр болон бэрхшээлүүдэд, тийм ээ, мөн төрөл бүрийн зовлонгуудад дэмжигдсэн буюу; тийм ээ, Бурхан намайг шоронгоос, хүлээснээс, мөн үхлээс чөлөөлсөн бөлгөө; тийм ээ, мөн би түүнд найдлага тавьдаг, мөн тэрээр намайг чөлөөлсөөр байх болно.\n\n28 Мөн тэр эцсийн өдөр намайг өөртэйгөө хамт сүр жавхланд оршихоор босгох болно гэдгийг би мэднэ; тийм ээ, мөн би түүнийг үүрд магтах болно, учир нь тэрээр бидний эцэг өвгөдийг Египетээс гарган авчирч, мөн тэрээр египетчүүдийг Улаан Тэнгист залгиулсан билээ; мөн тэрээр тэднийг өөрийн хүчээр амлагдсан нутагт иртэл нь удирдсан билээ; тийм ээ, мөн тэрээр тэднийг цагаас цагт дарангуйллаас мөн боолчлолоос чөлөөлсөөр ирсэн бөлгөө.\n\n29 Тийм ээ, мөн түүнчлэн тэрээр бидний эцэг өвгөдийг Иерусалим нутгаас гарган авчирсан; мөн түүнчлэн тэрээр, өөрийн үүрдийн хүчээр, тэднийг дарангуйллаас мөн боолчлолоос цагаас цагт, бүр эдүгээ өдрийг хүртэл чөлөөлсөөр ирсэн; мөн би тэдний дарангуйлалд байсныг санаандаа үргэлж хадгалсаар байдаг; тийм ээ, мөн түүнчлэн чи миний адилаар, тэдний дарангуйлалд байсныг санаандаа хадгалж байвал зохино.\n\n30 Гэвч болгоогтун, хүү минь, энэ нь бүгд бус; учир нь Бурханы зарлигуудыг сахихынхаа хэрээр чи нутагтаа дэгжих болно гэдгийг миний мэддэгийн адил чи мэдвэл зохино; мөн түүнчлэн, Бурханы зарлигуудыг сахихгүй байхын хэрээр чи түүний оршихуйгаас тусгаарлагдах болно гэдгийг мэдвэл зохино. Эдүгээ энэ нь түүний үгийн дагуу билээ.\n\n", "alma 37": "[center][font_size=26]Бүлэг 37[/font_size][/center]\n\n[i]Гуулин ялтаснууд болон бусад судрууд бодгалиудыг авралд авчрахаар хадгалагдан үлдээгддэг бөлгөө—Жаредчууд өөрсдийн ёс бусын улмаас устгагдав—Тэдний нууц ам тангаргууд мөн гэрээнүүд хүмүүсээс нууцлагдах ёстой—Өөрийн бүх үйлдээ Их Эзэнтэй зөвлө—Лиахона нифайчуудыг удирдсаны адилаар, тийн Христийн үг хүмүүсийг мөнх амьдрал тийш удирддаг. Ойролцоогоор МЭӨ 74 он.[/i]\n\n1 Мөн эдүгээ, Хиламан хүү минь, надад итгэмжлэгдсэн цэдгүүдийг чамайг авахыг би чамд зарлиглаж байна;\n\n2 Мөн түүнчлэн энэ хүмүүсийн цэдгийг миний хийсний адилаар, Нифайн ялтаснууд дээр хөтлөхийг би чамд зарлиглаж байна, мөн бүр би тэдгээрийг хадгалсны адил миний хадгалсан эдгээр бүх зүйлийг нандигнан хадгалахыг буюу; учир нь тэдгээрийн хадгалагддаг нь мэргэн зорилгын тулд болой.\n\n3 Мөн бидний өвөг дээдсийн удмын бичгийг бүр эхлэлээс агуулдаг, дээр нь ариун судруудын цэдгүүд байдаг, эдгээр сийлбэрийг тээдэг энэ гуулин ялтаснууд нь—\n\n4 Болгоогтун, тэдгээр нь нэг үеэс нөгөөд гардуулагдан хадгалагдаж мөн тэдгээрт тээгдсэн нууцуудыг тэд мэдэж болохын тулд, тэдгээр нь үндэстэн, ястан, хэлтэн, мөн ард түмэн болгонд очих хүртэл Их Эзэний мутраар хадгалагдаж мөн хамгаалагдах нь бидний эцэг өвгөдөөр бошиглогдсон буюу.\n\n5 Мөн эдүгээ болгоогтун, хэрэв тэдгээр нь хадгалагдах аваас өнгөлөг хэвээр байх ёстой; тийм ээ, мөн тэдгээр нь өнгөлөг хэвээр байх болно; тийм ээ, мөн ариун бичиг болох түүнийг тээсэн тэр бүх ялтас түүнчлэн тийм байх болно.\n\n6 Эдүгээ энэ нь миний хувьд мунхаглал хэмээн чи бодож болно; гэвч болгоогтун, өчүүхэн мөн энгийн зүйлсээр агуу их зүйлс улиран авчрагддагийг би чамд хэлнэ; мөн өчүүхэн аргууд олон тохиолдолд мэргэдийг мадалдаг бөлгөө.\n\n7 Мөн Их Эзэн Бурхан өөрийн агуу бөгөөд мөнхийн зорилгуудыг тохиолдуулах аргуудаар ажилладаг; мөн маш өчүүхэн аргаар Их Эзэн мэргэдийг мадалж мөн олон бодгалийн авралыг авчирдаг.\n\n8 Мөн эдүгээ, эдгээр зүйл одоог хүртэл хамгаалагдан үлдсэн байх нь Бурханы мэргэн ухаан билээ; учир нь болгоогтун, тэдгээр нь энэ хүмүүсийн ой ухааныг тэлж, тийм ээ, мөн тэдний олонд замуудынх нь алдааны талаар үнэмшүүлж; мөн тэднийг бодгалийнх нь авралд хүргэхээр Бурханых нь мэдлэгт авчирсаар ирсэн юм.\n\n9 Тийм ээ, би чамд хэлнэ, эдгээр ялтас дээрх, эдгээр цэдгийг тээсэн энэ зүйлс үгүй аваас, Аммон болон түүний ах дүүс тийм олон мянган леменчүүдэд тэдний эцэг өвгөдийн зөв бус уламжлалын талаар үнэмшүүлж чадахгүй байсан; тийм ээ, энэ цэдгүүд мөн тэдний үгс нь тэднийг наманчлалд авчирсан ажгуу; тэдгээр нь Их Эзэн Бурханых нь мэдлэгт мөн Есүс Христ өөрсдийн Гэтэлгэгчдээ баясахад тэднийг хүргэсэн болой.\n\n10 Мөн тэдний олон мянгыг нь, тийм ээ, мөн зүрх сэтгэлээ нүгэлд мөн алдсуудад эдүгээ хатууруулж буй бидний гөжүүд ах дүүс нифайчуудаас түүнчлэн олон мянгыг нь тэдний Гэтэлгэгчийн тухай мэдлэгт авчрахад тэдгээр нь хэрэгсэл болох ч юм уу, хэн мэдэх билээ?\n\n11 Эдүгээ эдгээр нууц надад хараахан бүрэн дүүрэн мэдүүлэгдээгүй байна; тиймийн тул би илүүг хэлэхгүй.\n\n12 Мөн тэдгээр нь Бурханы мэдэх тэрхүү зорилго болох мэргэн зорилгын тулд хадгалагдан үлдсэнийг би хэлбэл хангалттай байх; учир нь тэрээр өөрийн бүх бүтээлийн дээр мэргэн ухаанаар зөвлөдөг, мөн түүний замууд шулуун, мөн түүний замнал нь нэгэн мөнхийн эргэлт авай.\n\n13 Ай Хиламан хүү минь санагтун, Бурханы зарлигууд ямар чанд болохыг санагтун. Мөн тэрээр хэлсэн нь: Хэрэв та нар миний зарлигуудыг сахивал та нар уг нутагт дэгжих болно—харин хэрэв та нар түүний зарлигуудыг сахихгүй аваас түүний оршихуйгаас тусгаарлагдах болно.\n\n14 Мөн эдүгээ, хүү минь, эдгээр зүйлийг Бурхан чамд даатгасныг санагтун, ариун нандин агаад, түүний нандигнан хадгалсаар ирсэн, мөн түүнчлэн тэрээр ирээдүйн үеийнхэнд өөрийнхөө хүчийг үзүүлж болохын тулд, тэрээр өөрийн мэргэн зорилгын тулд хадгалж мөн хамгаалсаар байх эдгээр зүйлийг болой.\n\n15 Мөн эдүгээ болгоогтун, хэрэв чи Бурханы зарлигийг зөрчих аваас, болгоогтун, ариун нандин эдгээр зүйл чамаас Бурханы хүчээр хураагдаж, мөн чи Сатанд хүргэгдэх болно, тэгээд тэр чамайг буудайн хальс мэт салхинд хийсгэж болно гэдгийг бошиглолын суу билгээр би чамд хэлнэ.\n\n16 Гэвч хэрэв чи Бурханы зарлигуудыг сахиж, мөн ариун нандин эдгээр зүйлийн хувьд Их Эзэн чамд зарлигласны дагуу хийх аваас, (учир нь чи бүх зүйлд тэдгээрээр юу хийх ёстой талаар Их Эзэнд хандах ёстой) болгоогтун, дэлхийн эсвээс тамын ямар ч хүч тэднийг чамаас салган авч чадахгүй, учир нь Бурхан өөрийн бүх үгийг гүйцэлдүүлэхээр хүчирхэг бөлгөө.\n\n17 Учир нь тэрээр чамд өгөх тэр бүх амлалтаа гүйцэлдүүлэх болно, учир нь тэрээр бидний эцэг өвгөдөд өгсөн амлалтуудаа гүйцэлдүүлсэн билээ.\n\n18 Учир нь тэрээр өөрийн хүчийг ирээдүйн үеийнхэнд үзүүлж болохын тулд, өөрт буй мэргэн зорилгын улмаас эдгээр зүйлийг хадгалан үлдээнэ гэдгийг тэдэнд амласан болой.\n\n19 Мөн эдүгээ болгоогтун, бүр леменчүүдээс олон мянгыг нь үнэний мэдлэгт сэргээн, тэрбээр нэгэн зорилгоо гүйцэлдүүлсэн билээ; мөн тэрээр тэдгээрээр өөрийн хүчийг үзүүлсэн, мөн түүнчлэн тэрээр тэдгээрээр өөрийн хүчийг ирээдүйн үеийнхэнд ч бас үзүүлэх болно; тиймийн тул тэдгээр нь хадгалагдан үлдэх болно.\n\n20 Тиймийн тул, Хиламан хүү минь, миний бүх үгийг гүйцэлдүүлэхдээ хичээнгүй бай, мөн тэдгээрийн бичигдсэний дагуу Бурханы зарлигуудыг сахихдаа чи хичээнгүй бай хэмээн би чамд зарлиглана.\n\n21 Мөн эдүгээ, би чамд тэр хорин дөрвөн ялтасны талаар ярья, нууцууд болон харанхуйн ажлууд, мөн тэдний нууц ажлууд, өөрөөр хэлбэл устгагдсан тэр хүмүүсийн нууц ажлуудыг энэ хүмүүст мэдүүлж болохын тулд; тийм ээ, тэдний бүх аллага, дээрэм, тонуулууд болон тэдний бүх ёс бус мөн жигшүүрт хэргүүд энэ хүмүүст мэдүүлэгдэж болохын тулд чи тэдгээрийг хадгалах талаар; тийм ээ, мөн чи эдгээр хөрвүүлэгчийг хадгалан үлдээх талаар ярья.\n\n22 Учир нь болгоогтун, Их Эзэн өөрийнх нь хүмүүс харанхуйд үйлдэхийг, тийм ээ, нууц аллага, мөн жигшүүрт хэргүүдийг үйлдэж эхлэхийг харсан билээ; тиймийн тул, хэрэв тэд наманчлахгүй аваас дэлхийн гадаргуугаас устгагдах болно хэмээн Их Эзэн хэлсэн юм.\n\n23 Мөн Их Эзэн хэлсэн нь: Би өөрийн зарц Газелемд, харанхуйг гэрлээр гийгүүлэх нэгэн чулууг бэлтгэн өгөх болно, надад үйлчлэх өөрийн хүмүүстээ мэдүүлж болохын тулд, би тэдэнд ах дүүсийнх нь үйлүүдийг, тийм ээ, тэдний нууц үйлийг, тэдний харанхуйн ажлуудыг, мөн тэдний ёс бус болон жигшүүрт хэргүүдийг мэдүүлж болохын тулд буюу.\n\n24 Мөн эдүгээ, хүү минь, эдгээр хөрвүүлэгч нь Бурханы ийн хэлсэн үг гүйцэлдэж болохын тул бэлтгэгдсэн юм, хэлрүүн:\n\n25 Би тэдний бүх нууц үйл мөн жигшүүрт хэргүүдийг харанхуйгаас гэрэлд гарган авчрах болно; мөн тэд наманчлахгүй аваас би тэднийг дэлхийн гадаргуугаас устгах болно; мөн хойшид уг нутгийг эзэмших үндэстэн бүрд, тэдний бүх нууц мөн жигшүүрт хэргүүдийг би гэрэлд гарган мэдүүлэх болно.\n\n26 Мөн эдүгээ, хүү минь, тэд наманчлаагүйг бид харж байна; тиймийн тул тэд устгагдсан ажгуу, мөн одоог хүртэл Бурханы үг гүйцэлдсээр ирсэн билээ; тийм ээ, тэдний нууц жигшүүрт хэргүүд харанхуйгаас гаргагдаж мөн бидэнд мэдүүлэгдсэн бөлгөө.\n\n27 Мөн эдүгээ, хүү минь, чи тэдний бүх тангараг, мөн тэдний гэрээ, мөн тэдний нууц жигшүүрт хэргүүд дэх хэлэлцээрүүдийг нууцал хэмээн би чамд зарлиглаж байна, тийм ээ, тэд тэдгээрийг мэдэхгүй байхын тулд, тэд харанхуйд унаж мөн түүнчлэн устгагдах вий хэмээхийн учир тэдний бүх дохио болон гайхширалуудыг энэ хүмүүсээс чи нуух болно.\n\n28 Учир нь болгоогтун, харанхуйг үйлдэгчид үйлдээ бүрэн боловсрох үед тэд бүгдийн дээр Бурханы хүчний дагуу устгал ирнэ гэсэн зүхэл энэ бүх нутгийн дээр буй; тиймийн тул энэ ард түмэн устгагдахгүй байгаасай хэмээн би хүсэж байна.\n\n29 Тиймийн тул чи тэдний эдгээр гэрээ болон тангаргийнх нь нууц төлөвлөгөөнүүдийг энэ хүмүүсээс далдлагтун, мөн зөвхөн тэдний ёс бус байдал болон тэдний аллагууд мөн тэдний жигшүүрт хэргүүдийг л чи тэдэнд мэдүүлэх ёстой; мөн чи тэдэнд тийм ёс бус мөн жигшүүрт хэргүүд болон аллагуудыг жигшин зэвүүцэхийг заах ёстой; мөн түүнчлэн энэ хүмүүс өөрсдийн ёс бус байдал мөн жигшүүрт хэргүүд мөн өөрсдийн аллагуудын улмаас устгагдсан хэмээн чи тэдэнд заах болно.\n\n30 Учир нь болгоогтун, тэд өөрсдийнх нь дунд алдсуудынх нь талаар тэдэнд тунхаглахаар ирсэн Их Эзэний бүх бошиглогчийг хөнөөсөн юм; мөн тэдний хөнөөсөн тэдний цус өөрсдийнх нь алуурчдын дээр өшөө авалтыг авчрахын тулд Их Эзэн Бурхандаа хандан гуйсан болой; мөн тийн Бурханы шүүлт эдгээр харанхуйг мөн нууц хуйвалдааныг үйлдэгчдийн дээр ирсэн юм.\n\n31 Тийм ээ, мөн тэд үйлдээ боловсорч гүйцэхээсээ өмнө наманчлахгүй аваас, бүр устгагдах болтол нь тэдгээр харанхуйг болон нууц хуйвалдааныг үйлдэгчдэд уг нутаг үүрд мөн мөнхөд зүхэгдэг.\n\n32 Мөн эдүгээ, хүү минь, чамд миний ярьсан үгсийг санагтун; энэ нууц төлөвлөгөөнүүдийг энэ хүмүүст бүү даалга, харин тэдэнд нүглийн бас алдсын эсрэг үүрдийн үзэн ядалтыг сурга.\n\n33 Наманчлал, мөн Их Эзэн Есүс Христэд итгэх итгэлийг тэдэнд номло; өөрсдийгөө даруусгаж мөн зүрх сэтгэлдээ даруу мөн хүлцэнгүй байхыг тэдэнд заа; чөтгөрийн уруу таталт болгоныг, Их Эзэн Есүс Христэд итгэх өөрсдийн итгэлээр сөрөн зогсохыг тэдэнд заа.\n\n34 Сайн үйлүүдээс хэзээ ч үл залхаж, харин зүрх сэтгэлдээ даруу, номхон хүлцэнгүй байхыг тэдэнд заа; учир нь тийм хүмүүс өөрсдийн бодгальд амар амгаланг олох болой.\n\n35 Ай, санагтун, хүү минь, мөн насны залууд мэргэн ухааныг сур; тийм ээ, насны залууд Бурханы зарлигуудыг сахиж сурагтун.\n\n36 Тийм ээ, мөн өөрт хэрэгтэй бүх дэмжлэгийн тулд Бурханаас гуй; тийм ээ, бүхий л үйлүүд тань Их Эзэний төлөө байг, мөн чи хаана ч явсан Их Эзэний дагуу яваг; тийм ээ, бүх бодол санаа чинь Их Эзэнд чиглэсэн байг; тийм ээ, зүрх сэтгэлийн тань хайр Их Эзэн дээр үүрд байрлаг.\n\n37 Бүх үйлүүддээ Их Эзэнтэй зөвлөгтүн, мөн тэрээр чамайг сайны төлөө чиглүүлэх болно; тийм ээ, чи үдэш унтахаар хэвтэхдээ, тэрээр нойронд чинь чамайг манаж болохын тулд Их Эзэний төлөө хэвт; мөн өглөө босохдоо зүрх сэтгэл чинь Бурханд хандах талархлаар дүүрэн байг; мөн хэрэв чи эдгээр зүйлийг хийх аваас эцсийн өдөр өргөгдөх болно.\n\n38 Мөн эдүгээ, хүү минь, бидний эцэг өвгөдийн бөмбөрцөг эсвээс чиглүүлэгч гэж нэрлэсэн тэр зүйлийн талаар хэлэх зарим зүйл надад буй—өөрөөр хэлбэл бидний эцэг өвгөд үүнийг Лиахона, хөрвүүлбээс луужин гэж нэрлэсэн юм; мөн Их Эзэн үүнийг бэлтгэсэн бөлгөө.\n\n39 Мөн болгоогтун, иймэрхүү маягийн нарийн урыг ямар ч хүн бүтээж чадахгүй. Мөн болгоогтун, энэ нь аглаг буйдад аялах тэдний замыг бидний эцэг өвгөдөд үзүүлэхийн тулд бэлтгэгдсэн байсан ажгуу.\n\n40 Мөн энэ нь Бурханд итгэх итгэлийнх нь дагуу тэдний төлөө ажилладаг байжээ; тиймийн тул, хэрэв тэд Бурхан тэдний явах ёстой замыг тэр зүүнүүдээр заалгаж чадна гэсэн итгэлтэй байвал, болгоогтун, энэ нь хийгддэг байжээ; тиймийн тул тэдний төлөө энэхүү гайхамшиг, мөн түүнчлэн бусад олон гайхамшиг Бурханы хүчээр өдрөөс өдөрт хийгддэг байсан бөлгөө.\n\n41 Гэсэн хэдий ч, тэр гайхамшгууд өчүүхэн арга хэрэгслүүдээр гүйцэлдсэн учир тэдэнд гайхамшигт ажлуудыг үзүүлсэн бөлгөө. Тэд хойрго байж, мөн итгэлээ бас хичээнгүй байдлаа хэрэгжүүлэхээ мартсан юм, мөн тэгээд тэр гайхамшигт ажлууд зогссон билээ, мөн тэд аян замдаа урагшилсангүй;\n\n42 Тиймийн тул, тэд өөрсдийн зөрчлүүдийн учир аглаг буйдад саатаж, өөрөөр хэлбэл шулуун чигээр аялсангүй, мөн өлссөнөөс бас цангаснаас зовж байв.\n\n43 Мөн эдүгээ, хүү минь, би чамайг эдгээр зүйлд адилтгал бий гэдгийг ойлгоосой хэмээнэ; учир нь бидний эцэг өвгөд энэ луужинд анхаарлаа хандуулахдаа хойрго байснаас, (эдүгээ эдгээр зүйл нь зуурдынх байв) тэд дэгжээгүй юм; бүр тэрчлэн сүнслэг зүйлсийн хувьд ч тийм болой.\n\n44 Учир нь болгоогтун, мөнхийн жаргалд хүрэх шулуун замыг чамд заах Христийн үгэнд анхаарлаа хандуулах нь амлагдсан нутагт хүрэх шулуун замыг тэдэнд заах уг луужинд эцэг өвгөд маань анхаарлаа хандуулахад байсны адил амархан болой.\n\n45 Мөн эдүгээ би хэлнэ, энэ зүйлд бэлгэдэл үгүй гэж үү? Учир нь үүний чигийг дагаснаар, бидний эцэг өвгөдийг амлагдсан нутагт энэ чиглүүлэгч авчирсан нь гарцаагүйн адил, хэрэв бид Христийн үгсийн чигийг нь дагавал тэдгээр нь биднийг энэ харамслын хөндийн цаад дахь илүү дээр амлалтын нутагт аваачих болно.\n\n46 Ай хүү минь, уг замын амархны учир хойргошихгүй байцгаая; учир нь бидний эцэг өвгөдөд ийм байлаа; учир нь, хэрэв тэд харсан бол амьдарч болохуйцаар тэдэнд бэлтгэгдсэн байв; бидний хувьд ч ийм билээ. Зам нь бэлтгэгдсэн, мөн хэрэв бид харвал бид үүрд амьдарч болох билээ.\n\n47 Мөн эдүгээ, хүү минь, чи энэ ариун нандин зүйлсэд санаа тавихыг мэд, тийм ээ, чи Бурханд хандахаа мэдтүгэй, тэгээд амьдрах болно. Энэ хүмүүст оч мөн үгийг тунхагла, мөн чанд бай. Хүү минь, салах ёс гүйцэтгэе.\n\n", "alma 38": "Хүү Шиблондоо өгсөн Алмагийн зарлигууд оршвой.\n\n38-р бүлэгт агуулагдав.\n\n[center][font_size=26]Бүлэг 38[/font_size][/center]\n\n[i]Шиблон зөв шударгын төлөө хавчигдав—Дэлхийн амь ба гэрэл болох Христэд аврал байдаг—Бүхий л дур хүслээ хазаарла. Ойролцоогоор МЭӨ 74 он.[/i]\n\n1 Хүү минь, миний үгсэд чих тавь, учир нь би чамд Хиламанд хэлсний адил хэлнэ, чи Бурханы зарлигуудыг сахихынхаа хэрээр уг нутагт дэгжих болно; мөн чи Бурханы зарлигуудыг сахихгүй байхынхаа хэрээр түүний оршихуйгаас тусгаарлагдах болно.\n\n2 Мөн эдүгээ, хүү минь, чиний гуйвшгүй байдал мөн Бурханд үнэнч байдлын чинь төлөө би чиний улмаас маш ихээр баясна гэдэгтээ найдаж байна; учир нь чи залуудаа Их Эзэн Бурхандаа хандаж эхэлсэн шигээ, тэрчлэн би чамайг түүний зарлигийг сахихаа үргэлжлүүлнэ хэмээн найддаг; учир нь эцсээ хүртэл тэвчих тэр нь адислагддаг болой.\n\n3 Би чамд хэлнэ, хүү минь, би аль хэдийн чамд маш ихээр баярласан, учир нь зорамчуудын ард түмний дундах чиний үнэнч байдал мөн хичээнгүй чанар, мөн чиний тэвчээр мөн тэсвэрийн чинь учир буюу.\n\n4 Учир нь чамайг хүлүүлсэн байсныг би мэднэ; тийм ээ, мөн түүнчлэн чи үгийн төлөө чулуугаар шидүүлснийг би мэднэ; мөн Их Эзэн чамтай хамт байсан учир чи энэ бүгдийг тэвчээртэйгээр хүлцсэн; мөн Их Эзэн чамайг чөлөөлснийг чи эдүгээ мэднэ.\n\n5 Мөн эдүгээ Шиблон, хүү минь, чи Бурханд найдлага тавихын хэрээр өөрийн бэрхшээл, зүдгүүр, мөн зовлонгуудаасаа ангижруулагдаж мөн эцсийн өдөр өргөгдөх болно гэдгийг чамайг санаасай хэмээнэ би.\n\n6 Эдүгээ, хүү минь, эдгээр зүйлийг би өөрөө олж мэдсэн хэмээн би чамайг бүү бодоосой гэнэ, харин эдгээр зүйлийг надад мэдүүлдэг нь надад орших Бурханы Сүнс юм; учир нь хэрэв би Бурханаас төрөөгүйсэн бол эдгээр зүйлийг мэдэхгүй байх байсан.\n\n7 Гэвч болгоогтун, Их Эзэн агуу нигүүлсэлдээ өөрийн хүмүүсийн дундах устгалын ажлыг би зогсоох ёстой хэмээн надад тунхаглуулахаар тэнгэр элчээ илгээсэн юм; тийм ээ, мөн би тэнгэр элчийг нүүр тулан харж, мөн тэрээр надтай ярьсан, мөн түүний дуу хоолой аянга мэт байж, мөн энэ нь бүх газрыг доргиосон бөлгөө.\n\n8 Мөнхүү улиран тохиох дор би гурван өдөр мөн гурван шөнө сүнсний хамгийн зовиуртай өвдөлт болон шаналалд байв; мөн би Их Эзэн Есүс Христэд нигүүлслийн тул залбиран гуйх хүртлээ нүглүүдийнхээ ангижралыг хүлээн аваагүй билээ. Гэвч болгоогтун, би түүнээс залбиран гуйж мөн өөрийн бодгальд амгаланг олсон билээ.\n\n9 Мөн эдүгээ, хүү минь, чи мэргэн ухааныг сурч болохын тулд, зөвхөн Христийн улмаас мөн Түүгээр дамжуулан бус аваас хүмүүн аврагдаж чадах өөр зам эсвээс арга үгүй гэдгийг чи надаас суралцаж болохын тулд би үүнийг чамд хэлэв. Болгоогтун, тэр бол дэлхийн амь ба гэрэл билээ. Болгоогтун, тэр бол үнэний болон зөв шударгын үг билээ.\n\n10 Мөн эдүгээ, чи үгийг зааж эхэлсэн шигээ, тэрчлэн би чамайг үргэлжлүүлэн заагаасай хэмээнэ; мөн чамайг бүх зүйлд хичээнгүй мөн өөрийгөө захирдаг байгаасай хэмээнэ би.\n\n11 Бардамналд хөөрөхгүйгээ мэд; тийм ээ, өөрийн мэргэн ухаанд, бас өөрийн их хүчээр сагсуурахгүй байхаа мэд.\n\n12 Зоригтой бай, гэвч бүү түрэмгий бай; мөн түүнчлэн чи хайраар дүүргэгдэж болохын тулд бүх хүслээ хазаарлахыг мэдээрэй; чи залхаг байдлаас татгалзахыг мэдээрэй.\n\n13 Зорамчуудын адил бүү залбир, учир нь тэд хүмүүнд сонсгохоор мөн өөрсдийн мэргэн ухааныг магтуулахаар залбирдгийг чи харсан болой.\n\n14 Ай Бурхан, бид ах дүүсээсээ илүү учир танд би талархая гэж бүү хэл; харин оронд нь: Ай Их Эзэн, миний зохисгүйг өршөөгөөч, мөн ах дүүсийг минь нигүүлсэлдээ санаач—хэмээн хэл, тийм ээ, Бурханы өмнө зохисгүй байдлаа цаг үргэлж хүлээж бай.\n\n15 Мөн Их Эзэн бодгалийг чинь адисалж мөн өөрийн хаант улсад чамайг амгалан суулгахаар эцсийн өдөр хүлээн авах болтугай. Эдүгээ явагтун, хүү минь, мөн энэ хүмүүст үгийг заагтун. Чанд байгтун. Хүү минь, салах ёс гүйцэтгэе.\n\n", "alma 39": "Хүү Кориантондоо өгсөн Алмагийн зарлигууд оршвой.\n\n39–42-р бүлэгт агуулагдав.\n\n[center][font_size=26]Бүлэг 39[/font_size][/center]\n\n[i]Бэлгийн харьцааны нүгэл нь жигшүүрт хэрэг мөн—Кориантоны нүглүүд нь үгийг хүлээн авахад зорамчуудад саад болсон болой—Христийн гэтэлгэл нь үүнээс урьд амьдарч байсан итгэлтэй тэднийг аврахад хүчинтэй. Ойролцоогоор МЭӨ 74 он.[/i]\n\n1 Мөн эдүгээ, хүү минь, ахад чинь хэлснээс илүү хэлэх зарим зүйл надад байна; учир нь болгоогтун, Бурханы зарлигуудыг сахих ахынхаа тууштай байдал, түүний үнэнч байдал, мөн хичээнгүй чанарыг чи анзаараагүй гэж үү? Болгоогтун, тэр чамд сайн үлгэр жишээ үзүүлээгүй гэж үү?\n\n2 Учир нь зорамчуудын ард түмний дунд, чи ахынхтайгаа адил тийм их анхаарлыг миний үгсэд хандуулаагүй. Эдүгээ энэ бол чамайг шүүмжлэх миний зүйл; чи өөрийн хүч мөн өөрийн мэргэн ухаанд сагсуурах хүртлээ ярьж байсан билээ.\n\n3 Мөн энэ нь бүгд бус, хүү минь. Чи намайг түгшээсэн түүнийг хийсэн; учир нь чи тохинууллыг орхиж, мөн леменчүүдийн хилийн ойролцоох Сироны нутаг тийш садар эм Изабелын араас одсон билээ.\n\n4 Тийм ээ, тэр эмэгтэй олон эрийн зүрх сэтгэлийг татсан, гэвч энэ нь чиний хувьд шалтаг биш юм, хүү минь. Чи өөрт даатгагдан хүлээлгэсэн тэр тохинуулалд өөрийгөө зориулах ёстой байсан.\n\n5 Хүү минь, Их Эзэний мэлмийд эдгээр зүйл жигшүүрт хэрэг гэдгийг; тийм ээ, гэмгүй цусыг урсгах эсвээс Ариун Сүнсийг үгүйсгэхээс бусад бүх нүглээс хамгийн жигшүүрт зүйл болохыг чи мэдэхгүй гэж үү?\n\n6 Учир нь болгоогтун, хэрэв Ариун Сүнс чамд нэгэнтээ оршиж байсан байхад чи түүнийг үгүйсгэж, мөн чи түүнийг үгүйсгэж байгаагаа мэдэж байваас, болгоогтун, энэ бол уучлагдашгүй нүгэл мөн; тийм ээ, мөн Бурханы гэрэл болон мэдлэгийн эсрэг аллага хийдэг хэнд боловч, өршөөлийг авах нь амар бус болой; тийм ээ, хүү минь, өршөөлийг авах нь түүнд амар бус гэдгийг би чамд хэлнэ.\n\n7 Мөн эдүгээ, хүү минь, ийм агуу гэмт үйлд чамайг буруугүй байсан болоосой хэмээн би Бурханд хүснэ. Хэрэв чиний тусын тулд байгаагүйсэн бол, би гэмт үйлүүдийг чинь нуршин, бодгалийг чинь шаналгахгүйсэн.\n\n8 Гэвч болгоогтун, чи өөрийн гэмт үйлүүдийг Бурханаас нууж чадахгүй; мөн чи наманчлахгүй аваас тэдгээр нь эцсийн өдөр чиний эсрэг гэрчлэл болохоор үлдэх болно.\n\n9 Эдүгээ хүү минь, би чамайг наманчлаасай мөн нүглүүдээ орхиосой, мөн нүдээрээ шунасныхаа араас дахин бүү яваасай, харин эдгээр бүх зүйлийг өөртөө хориглоосой хэмээнэ; учир нь чи үүнийг хийхгүйгээр Бурханы хаант улсыг өвлөх аргагүй. Ай санагтун, мөн эдгээр зүйлд өөр дээрээ хориг тавихыг өөртөө хүлээ.\n\n10 Мөн би зорьсон үйлүүдийнхээ талаар ах нартайгаа зөвлөхийг өөртөө хүлээхийг чамд зарлиг болгож байна; учир нь болгоогтун, чи залуугаараа байна, мөн чамд ах нараараа заалгаж байх хэрэгцээ бий. Мөн тэдний зөвлөгөөг анхаарагтун.\n\n11 Өөрийгөө ямар нэг хоосон эсвэл мунхаг зүйлд удирдуулахыг бүү зөвшөөр; чөтгөр зүрх сэтгэлийг чинь тэдгээр ёс бус садар эмсийн хойноос дахин төөрүүлэн удирдахыг бүү зөвшөөр. Болгоогтун, ай хүү минь, зорамчуудын дээр чи ямар их алдсыг авчирсан билээ; учир нь тэд чиний биеэ авч явахыг хараад миний үгсэд итгэхгүй байсан буйза.\n\n12 Мөн эдүгээ Их Эзэний Сүнс надад хэлж байна: Хүүхдүүддээ сайныг хийхийг зарлигла, эс тэгвээс тэд олон хүмүүний зүрх сэтгэлийг устгал руу удирдах вий; тиймийн тул, хүү минь, Бурханаас эмээх айдастайгаар би чамд зарлиглаж байна, чи алдсуудаасаа түдгэлзэх ёстойг буюу;\n\n13 Чи өөрийн бүх оюун ухаан, чадавх болон хүч чадлаараа Их Эзэнд эргээд хандахыг; чи өөр хэний ч зүрх сэтгэлийг дахин ёс бусыг үйлдэхэд дагуулахгүй байхыг; харин үүний оронд тэдэнд эргэн очиж, мөн өөрийн алдаанууд болон өөрийн үйлдсэн бурууг хүлээхийг буюу.\n\n14 Энэ дэлхийн баялгийг болон хоосон зүйлсийг бүү эрэлхийл; учир нь болгоогтун, чи тэдгээрийг өөртэйгөө аваад явж чадахгүй.\n\n15 Мөн эдүгээ, хүү минь, би чамд Христийн ирэлтийн талаар зарим нэгийг хэлэхийг хүснэ. Болгоогтун, би чамд хэлнэ, дэлхийнхний нүглүүдийг үүрэн холдуулахаар гарцаагүй ирэх нь тэр юм; тийм ээ, тэр өөрийн хүмүүст авралын баярт мэдээг тунхаглахаар ирэх бөлгөө.\n\n16 Мөн эдүгээ, хүү минь, эдгээр баярт мэдээг энэ хүмүүст тунхаглахаар, тэдний оюуныг бэлтгэхээр чиний дуудагдсан тохинуулал энэ байв; өөрөөр хэлбэл тэдний дээр аврал ирж болохын тулд, тэд хүүхдүүдийнхээ оюуныг түүний ирэлтийн үед үгийг сонсгоход бэлтгэж болохын тулд буюу.\n\n17 Мөн эдүгээ би үүний тухайд чиний санааг амраая. Болгоогтун, чи эдгээр зүйл яагаад ийм эртнээс мэдэгдэх ёстойд гайхаж буй. Болгоогтун, би чамд хэлнэ, Бурханд энэ үеийн бодгаль түүний ирэлтийн үед байх бодгалийн адил эрхэм бус уу?\n\n18 Гэтэлгэлийн төлөвлөгөө энэ хүмүүст мэдүүлэгдэх нь тэдний хүүхдүүдэд мэдүүлэгдэхтэй нэгэн адил чухал бус уу?\n\n19 Энэ цагт Их Эзэн эдгээр баярт мэдээг тунхаглуулахаар тэнгэр элчээ бидэнд илгээх нь амархны адил, хүүхдүүдэд минь, эсвэл түүний ирэлтийн дараах үеийнхэнд илгээх нь амархан бус гэж үү?\n\n", "alma 40": "[center][font_size=26]Бүлэг 40[/font_size][/center]\n\n[i]Христ бүх хүний амилуулалтыг улируулан авчирна—Өөрсдийн амилуулалтын өдрийг хүлээхээр, зөв шударгаар үхэгсэд диваажинд мөн ёс бусыг үйлдэгчид гадаад харанхуйд очдог—Бүх зүйл Амилуулалтад өөрсдийн зохих мөн төгс хэлбэрээрээ сэргээгдэх болно. Ойролцоогоор МЭӨ 74 он.[/i]\n\n1 Эдүгээ хүү минь, миний чамд нэмж хэлэх зүйл энэ байна; учир нь оюун чинь нас барагсдын амилуулалтын талаар зовниж буйг би ухаарч байна.\n\n2 Болгоогтун, би чамд хэлнэ, Христийн ирэлтийн дарааг хүртэл ямар ч амилуулалт—эсвээс, өөрөөр хэлбэл, энэ зуурдын байдал үхэшгүй байдалд, энэ ялзрал ялзаршгүй байдалд тавигдах нь—тохиохгүйг би хэлмээр байна.\n\n3 Болгоогтун, тэрээр нас барагсдын амилуулалтыг улируулан тохиолгодог. Гэвч болгоогтун, хүү минь, амилуулалт одоохондоо болоогүй. Эдүгээ, би чамд нэг нууцыг задлая; гэсэн хэдий ч Бурханаас өөрөөс нь бусад хэн ч үл мэдэх хадгалагдсан олон нууц байдаг. Гэвч би мэдэж болохын тулд Бурханаас хичээнгүйлэн лавласан нэг зүйлийг—амилуулалтын талаар чамд заая.\n\n4 Болгоогтун, нас барагсдаас бүгд босож ирэх цаг нь товлогдсон буй. Эдүгээ энэ цаг хэзээ ирэхийг хэн ч мэдэхгүй; харин Бурхан товлогдсон тэр цагийг мэддэг.\n\n5 Эдүгээ, хүмүүс нь нас барагсдаас босож ирэх нь нэг удаад, эсвэл хоёр удаад, эсвэл гурван удаад байх эсэх нь үл хамаарах болно; учир нь Бурхан эдгээр бүх зүйлийг мэддэг; мөн энэ нь тохиохыг—үхэгсдээс бүгд босох цаг товлогдсоныг мэдэх нь надад хангалттай.\n\n6 Эдүгээ үхэх цаг мөн амилуулалтын цагийн хооронд хэсэг хугацаа байх нь зайлшгүй.\n\n7 Мөн эдүгээ энэ үхэх цагаас амилуулалтын тогтоогдсон цагийг хүртэл хүмүүний сүнсэнд юу тохиодог вэ? гэдэг талаар би лавлах гэсэн юм.\n\n8 Эдүгээ хүмүүс босох нэгээс олон удаа товлогдсон эсэх нь хамаагүй; учир нь бүгд нэг дор үхдэггүй, мөн энэ нь хамаагүй; бүгд Бурханы хувьд нэг өдөр мэт байдаг, мөн цаг хугацаа нь зөвхөн хүмүүсээр хэмжигддэг.\n\n9 Тиймийн тул, нас барагсдаас босох тэр цаг нь хүмүүст товлогдсон ажгуу; мөн үхлийн болон амилуулалтын цагийн хооронд хугацаа буй. Мөн эдүгээ, энэ хугацааны талаар, хүмүүний сүнсэнд юу тохиолдох вэ гэдэг нь миний мэдэж авахаар Их Эзэнээс хичээнгүйлэн лавласан тэр зүйл билээ; мөн энэ нь миний мэддэг тэр зүйл бөлгөө.\n\n10 Мөн бүгд босох тэр цаг ирэхэд, хүмүүнд товлосон бүх цагуудыг Бурхан мэддэгийг тэд мэдэх болно.\n\n11 Эдүгээ, үхэл болон амилуулалтын хоорондох сүнсний байдлын талаар—Болгоогтун, бүх хүний сүнс, тийм ээ, сайн эсвэл муу ч бай бүх хүний сүнс, энэ зуурдын биеийг орхимогцоо, өөрсдөд нь амийг өгсөн Бурхан руу гэртээ аваачигддаг нь надад нэгэн тэнгэр элчээр мэдүүлэгдсэн билээ.\n\n12 Мөнхүү тэгээд улиран тохиох дор, зөв шударга тэдний сүнс өөрсдийн бүх бэрхшээл мөн санаа зоволт болон гашуудлаасаа амрах диваажин гэж нэрлэгдсэн аз жаргалын байдал, амралтын байдал, амар амгалангийн байдалд хүлээн авагдах болно.\n\n13 Мөн тэгээд улиран тохиох дор, ёс бусыг үйлдэгчдийн, тийм ээ, хилэнцэт тэдний сүнснүүд—учир нь болгоогтун, Их Эзэний Сүнсний ямар ч хэсэг эсвээс хувь тэдэнд үгүй билээ; учир нь болгоогтун, тэд сайны оронд хилэнцэт үйлсийг сонгосон бөлгөө; тиймийн тул чөтгөрийн сүнс тэдэнд орж, мөн тэдний гэрийг эзэмшилдээ авсан юм—мөн эдгээр нь гадаад харанхуйд хаягдах болно; уйлаан, гаслан, мөн шүдээ хавирах нь байх болно, мөн чөтгөрийн таалалд боолчлогдон удирдагдсан учир, өөрсдийн алдсын учир ийм байх болой.\n\n14 Эдүгээ энэ бол ёс бусыг үйлдэгчдийн сүнсний байдал болой, тийм ээ, харанхуйд, мөн тэдний дээр ирэх Бурханы уурын галт хилэнг айн хүлээх аймшигт байдалд буюу; тийн тэд энэ байдалд, түүнчлэн зөв шударгыг үйлдэгчид диваажинд, өөрсдийн амилуулалтын цагийг хүртэл үлдэнэ.\n\n15 Эдүгээ, амилуулалтын өмнөх бодгалийн энэ аз жаргалын байдал мөн зовлонгийн байдлыг эхний нэгэн амилуулалт хэмээн ойлгосон зарим хүмүүс бий. Тийм ээ, яригдсан үгсийн дагуу сүнс эсвээс бодгалийн өргөгдөх нь мөн тэдний аз жаргалд эсвэл зовлонд хуваарилагдах нь, энэ нь амилуулалт хэмээн нэрлэгдэж болохыг би хүлээн зөвшөөрнө.\n\n16 Мөн болгоогтун, Христийн үхлээс амилах хүртэл байсан мөн байгаа, эсвээс байх тэд бүгдийн амилуулалт буюу эхний амилуулалт гэж буй хэмээн түүнчлэн яригдсан.\n\n17 Эдүгээ, ийм маягаар яригдсан энэхүү эхний амилуулалт нь сүнснүүдийн амилуулалт мөн тэднийг аз жаргал эсвэл зовлонд нь хуваарилах үе хэмээн бид боддоггүй. Энэ нь ийм утгатай хэмээн чи бодож болохгүй.\n\n18 Болгоогтун, би чамд хэлнэ, Үгүй; харин энэ нь Адамын өдрүүдээс Христийн амилалтыг хүртэлх тэдний сүнс биетэйгээ буцаж нэгдэх гэсэн утгатай юм.\n\n19 Эдүгээ, зөв шударгыг үйлдэгчдийн нэгэн адил ёс бусыг үйлдэгчдийнх ч гэсэн, яригдсан тэдний сүнс нь биетэйгээ нэгэн зэрэг нэгтгэгдэх эсэхийг би хэлэхгүй; тэд бүгд босож ирнэ гэж миний хэлэх нь хангалттай байг; эсвээс өөрөөр хэлбэл, Христийн амилалтын дараа үхэх тэдгээрийн амилуулалтаас өмнө тэдний амилуулалт улиран тохиох болно.\n\n20 Эдүгээ, хүү минь, тэдний амилуулалт Христийн амилалтын үед тохионо гэж би хэлээгүй; гэвч болгоогтун, би үүнийг өөрийн санаа болгон хэлье, зөв шударгыг үйлдэгчдийн сүнс мөн биес нь Христийн амилалтын үед, мөн түүнийг тэнгэрт дээшлэхэд дахин нэгтгэгдэх болно.\n\n21 Гэвч энэ нь түүний амилалтын үед эсвэл дараа нь болох эсэхийг би хэлэхгүй; харин өдий хэрийг би хэлнэ, үхэл болон биеийн амилуулалтын хооронд хугацаа буй, мөн нас барагсад босож ирэх, мөн сүнс болон бие аль аль нь дахин нэгтгэгдэх, мөн Бурханы өмнө зогсохоор авчрагдан, мөн үйлүүдийнхээ дагуу шүүгдэх Бурханаас товлогдсон тэр цагийг хүртэл сүнсний байдал аз жаргалд эсвэл зовлонд байна.\n\n22 Тийм ээ, энэ нь бошиглогчдын амаар яригдсан тэдгээр зүйлийн сэргээлтийг тохиолдуулах болно.\n\n23 Сүнс нь биедээ, мөн бие нь сүнсэндээ сэргээгдэх болно; тийм ээ, мөн үе болон мөч болгон биедээ сэргээгдэх болно; тийм ээ, бүр толгойноос нэг ч үс гээгдэхгүй; харин бүх зүйл өөрсдийн зохих мөн төгс хэлбэртээ сэргээгдэх болно.\n\n24 Мөн эдүгээ, хүү минь, энэ бол бошиглогчдын амаар яригдсан тэрхүү сэргээлт юм—\n\n25 Мөн тэгээд зөв шударгыг үйлдэгчид Бурханы хаант улсад гэрэлтэх болно.\n\n26 Гэвч болгоогтун, аймшигт үхэл ёс бусыг үйлдэгчдийн дээр ирнэ; учир нь тэд зөв шударгад хамаарах зүйлсийн хувьд үхдэг юм; учир нь тэд цэвэр бус, мөн ямар ч цэвэр бус зүйл Бурханы хаант улсыг өвлөж авч чадахгүй; харин тэд зайлуулагдаж, мөн хилэнцэт асан өөрсдийн үйлүүдийн эсвээс өөрсдийн хийсэн ажлуудын үр шимийг хүртэхээр хуваарилагдах болно; мөн тэд нэгэн гашуун аяганы шаарыг нь ууна.\n\n", "alma 41": "[center][font_size=26]Бүлэг 41[/font_size][/center]\n\n[i]Амилуулалтад хүмүүс төгсгөлгүй аз жаргал эсвээс төгсгөлгүй зовлонгийн байдалд босож ирнэ—Ёс бус явдал хэзээ ч аз жаргал байгаагүй—Биеийн таашаалыг эрхэмлэдэг хүмүүс дэлхийд Бурхангүйгээр байдаг—Хувь хүн болгон зуурдын амьдралд олж авсан зан чанар болон ааш авирыг Сэргээлтээр буцаан авах болно. Ойролцоогоор МЭӨ 74 он.[/i]\n\n1 Мөн эдүгээ, хүү минь, яригдсан сэргээлтийн талаар хэлэх зүйл надад байна; учир нь болгоогтун, зарим нь судруудыг гуйвуулсан, мөн энэ зүйлийн учир хол төөрөн одсон бөлгөө. Мөн чиний оюун түүнчлэн энэ зүйлийн талаар зовниж буйг би ухаарч байна. Гэвч болгоогтун, би үүнийг чамд тайлбарлах болно.\n\n2 Би чамд хэлнэ, хүү минь, сэргээлтийн төлөвлөгөө Бурханы шударга ёсны дагуу зайлшгүй юм; учир нь бүх зүйл өөрсдийн зохист ёсоор сэргээгдэх нь зайлшгүй. Болгоогтун, Христийн амилалт болон хүчний дагуу хүмүүний сүнс биедээ сэргээгдэх ёстой нь, мөн биеийн хэсэг болгон үүндээ сэргээгдэх ёстой нь зайлшгүй мөн шударга болой.\n\n3 Мөн хүмүүс өөрсдийн үйлүүдийн дагуу шүүгдэх нь Бурханы шударга ёсны дагуу зайлшгүй юм; мөн хэрэв энэ амьдралд тэдний үйлс сайн байсан, мөн тэдний зүрх сэтгэлийн хүслүүд сайн байсан аваас, тэд түүнчлэн эцсийн өдөр сайн болох түүнд сэргээгдэх ёстой.\n\n4 Мөн хэрэв тэдний үйлүүд хилэнцэт аваас тэдгээр нь хилэнцтээрээ өөрсдөд нь сэргээгдэх болно. Тиймийн тул, бүх зүйл зохист ёсоороо, зүйл бүр өөр өөрсдийн төрөлх байдалдаа сэргээгдэн—зуурдын байдал нь үхэшгүй байдалд, ялзрал нь ялзаршгүй байдалд босгогдож—Бурханы хаант улсыг өвлөн төгсгөлгүй аз жаргалд, эсвээс чөтгөрийн хаант улсыг өвлөн төгсгөлгүй зовлонд босгогдох болно, нэг нь нэг талд, нөгөө нь нөгөө талд байх болно—\n\n5 Өөрийн аз жаргалыг хүссэнийхээ дагуу нэг нь аз жаргалд, эсвээс сайныг хүссэнийхээ дагуу сайнд; мөн нөгөө нь хилэнцийг хүссэнийхээ дагуу хилэнцэд босгогдоно; учир нь тэр бүх өдрийн турш хилэнцийг хийхээр хүссэнчлэн түүнчлэн шөнө ирэхэд тэрээр өөрийн шагнал болгон хилэнцийг авна.\n\n6 Мөн нөгөө талд ч үүний адил бөлгөө. Хэрэв тэр нүглүүдээ наманчилж, мөн өдрүүдийнхээ эцсийг хүртэл зөв шударгыг хүссэн бол, тэрчлэн тэрээр зөв шударгад шагнагдах болно.\n\n7 Эд нар нь Их Эзэнээр гэтэлгэгдэх тэд билээ; тийм ээ, эд нар нь ангижруулагдаж, төгсгөлгүй шөнийн харанхуйгаас чөлөөлөгдөх тэд бөлгөө; мөн тийн тэд босно эсвэл унана; учир нь болгоогтун, тэд сайныг эсвэл мууг хийх эсэхээ өөрсдөө шүүгчид билээ.\n\n8 Эдүгээ, Бурханы тогтоолууд нь өөрчлөгдөшгүй юм; тиймийн тул, хүссэн хэн боловч түүгээр алхаж мөн аврагдах тэрхүү зам бэлтгэгдсэн билээ.\n\n9 Мөн эдүгээ болгоогтун, хүү минь, чи одоог хүртэл нүгэл үйлдэн аз туршсан, сургаалын хэсгүүд дээр Бурханыхаа эсрэг үйлдэн дахин бүү аз турш.\n\n10 Сэргээлтийн талаар яригдсан учир чи нүглээс аз жаргалд сэргээгдэх болно гэж бүү бод. Болгоогтун, би чамд хэлнэ, ёс бус байдал хэзээ ч аз жаргал байгаагүй.\n\n11 Мөн эдүгээ, хүү минь, эгэл байдалд байгаа, эсвэл би өөрөөр хэлбэл зуурдын байдалд буй бүхий л хүмүүс шаналлын гүн мөн алдсын хүлээсэнд байгаа; тэд дэлхийд Бурхангүй байж, мөн тэд Бурханы шинж чанарын эсрэг явсан билээ; тиймийн тул, тэд аз жаргалын шинж чанарын эсрэг байдалд байдаг.\n\n12 Мөн эдүгээ болгоогтун, сэргээлт гэдэг үгийн утга нь төрөлхийн шинж чанартай зүйлийг авч мөн төрөлхийн бус шинж чанарт үүнийг байрлуулдаг, эсвээс үүний төрөлх шинж чанарынх нь эсрэг шинж чанарт үүнийг тавьдаг гэсэн үг үү?\n\n13 Ай, хүү минь, тийм биш юм; харин сэргээлт гэдэг үг нь хилэнцтийн хариуд хилэнцийг, эсвээс зуурдын хариуд зуурдыг, эсвээс чөтгөрийнхийг чөтгөрийнхөд нь—сайн болох түүний хариуд сайныг; зөв шударга болох түүний хариуд зөв шударгыг; шударга болох түүний хариуд шударгыг; нигүүлсэнгүй болох түүний хариуд нигүүлсэнгүйг дахин буцаан авчирдаг гэсэн утгатай бөлгөө.\n\n14 Тиймийн тул, хүү минь, өөрийн ах дүүст нигүүлсэнгүй байхаа мэд; шударгаар харьц, зөв шударгаар шүү, мөн үргэлж сайныг үйлд; мөн хэрэв чи эдгээр бүх зүйлийг хийвэл чи шагналаа хүлээн авах болно; тийм ээ, чамд нигүүлсэл буцаан сэргээгдэх болно; чамд шударга ёс бас буцаан сэргээгдэх болно; чамд зөв шударга шүүлт буцаан сэргээгдэх болно; мөн чамд сайн нь буцаан шагнагдах болно.\n\n15 Учир нь чиний бий болгосон нь чамд буцаж ирнэ, мөн сэргээгдэх болно; тиймийн тул, сэргээлт гэдэг үг нүгэлтнийг илүү бүрэн дүүрнээр буруутгаж, мөн түүнийг огтхон ч үл зөвтгөх бөлгөө.\n\n", "alma 42": "[center][font_size=26]Бүлэг 42[/font_size][/center]\n\n[i]Зуурдын амьдрал нь наманчилж мөн Бурханд үйлчлэх боломжийг хүмүүнд олгодог сорилтын цаг юм—Уналт нь бүх хүн төрөлхтний дээр биеийн мөн сүнслэг үхлийг авчирсан бөлгөө—Гэтэлгэл наманчлалаар дамжин ирдэг—Бурхан Өөрөө дэлхийнхний нүглийг цагаатгана—Нигүүлсэл нь наманчлах тэдэнд зориулагдсан болой—Бусад бүгд нь Бурханы шударга ёсонд харьяалагдах бөлгөө—Цагаатгалын улмаас нигүүлсэл ирдэг—Зөвхөн чин үнэнээр гэмшигчид аврагддаг. Ойролцоогоор МЭӨ 74 он.[/i]\n\n1 Мөн эдүгээ, хүү минь, чиний ойлгохгүй байгаа—нүгэлтнийг шийтгэх Бурханы шударга ёсны талаар чиний санааг зовоож буй илүү зарим зүйл байгааг би ухаарч байна; учир нь нүгэлтэн зовлонгийн байдалд хуваарилагдах нь шударга бус хэмээн итгэхийг чи оролдож байна.\n\n2 Эдүгээ болгоогтун, хүү минь, би энэ зүйлийг чамд тайлбарлах болно. Учир нь болгоогтун, Их Эзэн Бурхан бидний анхны эцэг эхийг өөрсдийг нь гарган авсан тэрхүү газрыг хагалуулахаар Едений цэцэрлэгээс хөөсний дараа—тийм ээ, тэрээр хүмүүнийг гаргаж, мөн тэрээр Едений цэцэрлэгийн зүүн талд херубим, мөн зүг бүрд эргэх галт илдийг, амьдралын модыг хамгаалуулахаар байрлуулжээ—\n\n3 Эдүгээ, хүмүүн Бурханы адил сайн ба мууг мэддэг болсныг бид харав; мөн тэрээр гараа сунган, мөн түүнчлэн амьдралын модноос авч, мөн идээд мөн үүрд амьдрах вий хэмээн, Их Эзэн Бурхан херубимыг мөн галт илдийг, тэрээр уг жимсийг хүртэхгүй байхын тулд байрлуулжээ—\n\n4 Мөн тийн хүмүүнд наманчлах цаг, тийм ээ, сорилтын цаг, наманчлах болон Бурханд үйлчлэх цаг олгогдсоныг бид харав.\n\n5 Учир нь болгоогтун, хэрэв Адам тэр даруй гараа сунган, мөн амьдралын модноос хүртсэн бол, Бурханы үгийн дагуу тэр, наманчлах хугацаагүйгээр үүрд амьдрах байсан; тийм ээ, мөн түүнчлэн Бурханы үг хүчингүй болж, мөн авралын агуу төлөвлөгөө бүтэхгүй болох байсан билээ.\n\n6 Гэвч болгоогтун, үхэх нь хүмүүнд тохоогдсон юм—тиймийн тул, тэд амьдралын модноос тусгаарлагдсан шиг тэд дэлхийн гадаргуугаас тусгаарлагдах болно—мөн хүмүүн үүрд алдагдаж, тийм ээ, тэд унасан хүмүүн болжээ.\n\n7 Мөн эдүгээ, чи үүгээр бидний анхны эцэг эх биеийн болон сүнслэг байдлын аль алинаар нь Их Эзэний оршихуйгаас тусгаарлагдсан байсныг харав; мөн тийн тэд, өөрсдийн хүсэл тааллыг дагагчид болсныг бид харав.\n\n8 Эдүгээ болгоогтун, хүмүүн энэ зуурдын биеийн үхлээс чөлөөлөгдөх нь зүйтэй байсангүй, учир нь тэгэх нь аз жаргалын агуу төлөвлөгөөг устгах байв.\n\n9 Тиймийн тул, сүнс хэзээ ч үхэж болдоггүй, мөн уналт нь бүх хүн төрөлхтний дээр биеийн мөн сүнслэг үхлийг авчирсан учир, тэгснээр тэд Их Эзэний оршихуйгаас тусгаарлагдсан билээ, хүн төрөлхтөн энэхүү сүнслэг үхлээс чөлөөлөгдөх нь зүйтэй байв.\n\n10 Тиймийн тул, тэд эгэл байдлаараа зуурдын, тачаангуй, чөтгөр мэт болсон учраас, энэхүү сорилтын байдал нь тэдний хувьд бэлтгэх үе болсон ажгуу; энэ нь бэлтгэлийн үе болсон билээ.\n\n11 Мөн эдүгээ санагтун, хүү минь, хэрэв гэтэлгэлийн энэ төлөвлөгөө байгаагүй аваас (үүнийг эс тооцвол) үхсэн даруйдаа тэдний сүнс, Их Эзэний оршихуйгаас тусгаарлагдах учир гаслант байх байсан.\n\n12 Мөн эдүгээ, хүмүүн өөрийнхөө дуулгаваргүйн учир өөрийн дээр авчирсан тэрхүү уналтын байдлаас хүмүүсийг чөлөөлөх ямар ч арга байхгүй байв;\n\n13 Тиймийн тул, шударга ёсны дагуу, энэхүү сорилтын үе дэх, тийм ээ, энэ бэлтгэлийн үе дэх хүмүүсийн наманчлалын нөхцөлөөс бусдаар бол гэтэлгэлийн төлөвлөгөө нь үйлчилж чадахгүй; учир нь эдгээр нөхцөл үгүй бол, шударга ёсны ажлыг устгахгүйгээр нигүүлсэл нь үр дүнтэй байж чадахгүй. Эдүгээ шударга ёсны ажил устгагдаж чадахгүй; хэрэв тэгвэл, Бурхан нь Бурхан байхаа болихсон.\n\n14 Мөн бүх хүн төрөлхтөн унасан байсныг, мөн тэд шударга ёсны хяналтан дор байсныг бид ийн харав; тийм ээ, тэднийг үүрд түүний оршихуйгаас тусгаарлагдахаар хуваарилсан Бурханы тэрхүү шударга ёсны буюу.\n\n15 Мөн эдүгээ, нигүүлслийн төлөвлөгөө нь цагаатгал хийгдэхгүйгээр улиран тохиолгогдох боломжгүй байв; тиймийн тул Бурхан нь төгс, шударга Бурхан, мөн түүнчлэн нигүүлсэнгүй Бурхан байж болохын тулд нигүүлслийн төлөвлөгөөг гүйцэлдүүлэхээр, шударга ёсны шаардлагыг хангахаар Бурхан өөрөө дэлхийнхний нүглийн төлөө цагаатгадаг.\n\n16 Эдүгээ, шийтгэл үгүй аваас наманчлал нь хүмүүст ирж чадахгүй, сүнсний амьдралын адил мөнх байх аз жаргалын төлөвлөгөөний сөрөг талд тавигдсан, сүнсний амьдралын адил мөнх байх тэрхүү шийтгэл үгүй аваас буюу.\n\n17 Эдүгээ, нүгэл үйлддэггүй аваас хүмүүн яаж наманчлах билээ? Хууль үгүй бол тэр яаж нүгэл үйлдэж чадахсан билээ? Шийтгэл үгүй бол хууль хэрхэн байж чадах билээ?\n\n18 Эдүгээ, шийтгэл нь тогтоогдсон, мөн хүмүүнд ухамсрын гэмшлийг авчирсан тэрхүү шударга хууль өгөгдсөн билээ.\n\n19 Эдүгээ, хэрэв хууль—хэрэв хүмүүн аллага үйлдсэн бол үхэх ёстой хэмээх хууль—өгөгдөөгүй байсан бол, тийм байсан бол тэрээр аллага үйлдвэл үхнэ хэмээн айх гэж үү?\n\n20 Мөн түүнчлэн, хэрэв нүглийн эсрэг хууль өгөгдөөгүй байсан бол хүмүүс нь нүгэл үйлдэхээс айхгүй байхсан.\n\n21 Мөн хэрэв хууль өгөгдөөгүй байсан бол, хэрэв хүмүүс нь нүгэл үйлдсэн бол шударга ёс эсвээс нигүүлсэл юу хийж чадах вэ? Учир нь тэдгээр нь тэр хүний дээр харьяалалгүй байх болно.\n\n22 Гэвч нэгэн хууль өгөгдсөн, мөн шийтгэл нь тогтоогдсон, мөн наманчлал өгөгдсөн юм; тэрхүү наманчлал нь нигүүлсэлд харьяалагддаг; өөрөөр бол, шударга ёс нь уг хүнийг харьяалуулж мөн хуулийг хэрэгжүүлж, мөн хууль нь шийтгэлийг оноодог; хэрвээ тийм бус аваас, шударга ёсны ажлууд устгагдаж, мөн Бурхан нь Бурхан байхаа болихсон.\n\n23 Гэвч Бурхан нь Бурхан байхаа больдоггүй, мөн нигүүлсэл нь гэмшигчийг харьяалуулдаг, мөн нигүүлсэл нь цагаатгалын учир ирдэг; мөн цагаатгал нь нас барагсдын амилуулалтыг улируулан тохиолгодог; мөн нас барагсдын амилуулалт нь хүмүүнийг Бурханы оршихуйд буцаан авчирдаг; мөн ийн тэд, өөрсдийн үйлүүдийн дагуу, хууль болоод шударга ёсны дагуу шүүгдэхийн тулд түүний оршихуйд байхаар буцаан авчрагддаг.\n\n24 Учир нь болгоогтун, шударга ёс нь өөрийн бүх шаардлагыг гүйцээж, мөн түүнчлэн нигүүлсэл нь өөрийн болох бүгдийг харьяалуулдаг; мөн тийн, үнэнээр гэмшигчээс өөр хэн ч аврагдахгүй.\n\n25 Ингэхэд, чи нигүүлсэл нь шударга ёсыг дээрэмдэж чадна хэмээн бодно уу? Би чамд хэлнэ, Үгүй; бүр багаар ч чадахгүй. Хэрэв тийм аваас, Бурхан нь Бурхан байхаа болихсон.\n\n26 Мөн тийн Бурхан дэлхийн үүслээс бэлтгэгдсэн өөрийн тэр агуу их бөгөөд мөнхийн зорилгуудыг гүйцээдэг. Мөн тийн хүмүүсийн аврал болон гэтэлгэл нь, мөн түүнчлэн тэдний устгал мөн зовлон нь тохиодог.\n\n27 Тиймийн тул, ай хүү минь, ирэхийг хүсдэг хэн боловч ирж мөн амьдралын уснаас чөлөөтэйгээр хүртэж болно; мөн ирэхийг хүсдэггүй хэн боловч мөнхүү тэр нь ирэхээр үл албадуулагддаг; гэвч эцсийн өдөр түүнд хийснийх нь дагуу сэргээгдэх болно.\n\n28 Хэрэв тэр хилэнц үйлдэхийг хүссэн, мөн өөрийн өдрүүдэд наманчлаагүй аваас, болгоогтун, Бурханы сэргээлтийн дагуу түүнд хилэнц нь тохиох болно.\n\n29 Мөн эдүгээ, хүү минь, чамайг эдгээр зүйл дахин бүү зовоогоосой, мөн чамайг доош наманчлалд авчрах тэрхүү зовлонгоор зөвхөн нүглүүд чинь чамайг зовоогоосой хэмээн би хүснэ.\n\n30 Ай хүү минь, чамайг Бурханы шударга ёсыг дахин бүү үгүйсгээсэй хэмээн би хүснэ. Бурханы шударга ёсыг үгүйсгэснээр, нүглүүдээсээ болж өөрийгөө зөвтгөхийг огтхон ч бүү хичээ; харин Бурханы шударга ёс, мөн түүний нигүүлсэл болон тэсвэр тэвчээр нь зүрх сэтгэлд чинь бүрэн дүүрнээр нөлөөлөхийг чи зөвшөөр; мөн энэ нь чамайг даруу байдалд, тоос шороонд доош авчрахыг зөвшөөр.\n\n31 Мөн эдүгээ, ай хүү минь, чи энэ хүмүүст үгийг номлохоор Бурханаар дуудагдсан билээ. Мөн эдүгээ, хүү минь, чи өөрийн замаар явж, бодгалиудыг наманчлалд авчирч болохын тулд, нигүүлслийн агуу төлөвлөгөө тэднийг харьяалуулж болохын тулд үгийг үнэнээр мөн чанд тунхагла. Мөн бүр миний үгсийн дагуу Бурхан чамд соёрхох болтугай. Амен.\n\n", "alma 43": "[center][font_size=26]Бүлэг 43[/font_size][/center]\n\n[i]Алма болон түүний хөвгүүд үгийг номлов—Зорамчууд болон нифайчуудаас тэрслэгч бусад нь леменчүүд болцгоов—Нифайчуудын эсрэг дайтахаар леменчүүд ирэв—Моронай хамгаалалтын хуягаар нифайчуудыг хуяглав—Их Эзэн леменчүүдийн байлдааны бодлогыг Алмад илчлэв—Нифайчууд өөрсдийн гэр орон, эрх чөлөө, гэр бүл мөн шашнаа хамгаалав—Моронай, Лихай хоёрын их цэрэг леменчүүдийг бүслэв. Ойролцоогоор МЭӨ 74 он.[/i]\n\n1 Мөн эдүгээ улиран тохиох дор Алмагийн хөвгүүд хүмүүсийн дунд Бурханы үгийг тунхаглахаар явцгаав. Мөн Алма бас, өөрөө амарч үл чадан, түүнчлэн явав.\n\n2 Эдүгээ тэд бошиглолын мөн илчлэлийн суу билгийн дагуу үгийг мөн үнэнийг номлож байсан гэдгээс өөрийг бид тэдний номлолын талаар дахин ярихгүй; мөн тэд өөрсдийн дуудагдсан Бурханы ариун жаягийн дагуу номлоцгоосон болой.\n\n3 Мөн эдүгээ би шүүгчдийн засаглалын арван найм дахь онд леменчүүд мөн нифайчуудын хооронд болсон дайнуудын шастирт эргэн оръё.\n\n4 Учир нь болгоогтун, улиран тохиох дор зорамчууд леменчүүд болов; тиймийн тул, арван найм дахь оны эхэнд леменчүүд тэдний дээр ирж буйг Нифайн хүмүүс харав; тиймийн тул тэд дайны бэлтгэл хийв; тийм ээ, тэд өөрсдийн их цэргийг Жершоны нутагт нэгтгэн цуглуулав.\n\n5 Мөнхүү улиран тохиох дор леменчүүд мянга мянгаараа ирэв; мөн тэд зорамчуудын газар нутаг болох Антионум нутагт орж ирэв; мөн Зерахемна гэдэг нэртэй хүн тэдний удирдагч байв.\n\n6 Мөн эдүгээ амалекайчууд өөрсдөө леменчүүдийг бодвол ёс бус мөн аллагад илүү дур сонирхолтой байв, тиймийн тул Зерахемна леменчүүдийн дээрх ерөнхий ахмадуудыг томилов, мөн тэд бүгдээрээ амалекайчууд мөн зорамчууд байв.\n\n7 Эдүгээ тэр нифайчуудыг үзэн ядах үзлийг нь хадгалж болохын тулд, мөн өөрийнхөө санааг гүйцэлдүүлэн тэднийг эрхшээлдээ оруулж болохын тулд үүнийг хийсэн ажгуу.\n\n8 Учир нь болгоогтун тэрээр леменчүүдийг нифайчуудын эсрэг уурлуулахаар өдөөн хатгах санаатай байв; мөн ингэснээр тэр тэднийг агуу хүчээр эзэлж болохын тулд, мөн нифайчуудыг боолчлолд оруулснаар тэдний дээр хүчийг олж болохын тулд үүнийг хийжээ.\n\n9 Мөн эдүгээ дайснуудынхаа гарт орохоос хамгаалж болохын тулд нифайчууд өөрсдийн газар нутаг, гэр орон, өөрсдийн эхнэр болоод хүүхдүүдийг дэмжих нь тэдний санаа байв; мөн түүнчлэн тэд хүслийнхээ дагуу Бурханыг шүтэн биширч болохын тулд өөрсдийн эрх болон өөрсдийн боломжууд, тийм ээ, мөн түүнчлэн өөрсдийн эрх чөлөөг хадгалан үлдэж болохын тулд болой.\n\n10 Учир нь хэрвээ тэд леменчүүдийн гарт орох юм бол, сүнсээр болон үнэнээр Бурханыг, үнэн болон амьд Бурханыг бишрэн шүтэх хэнийг ч гэсэн леменчүүд устгах болно гэдгийг тэд мэдэж байсан бөлгөө.\n\n11 Тийм ээ, мөн тэд түүнчлэн леменчүүд Аммоны хүмүүс гэж нэрлэгдсэн Антай-нифай-лихайн хүмүүс болох ах дүүсийнхээ эсрэг үлэмжийн үзэн ядалтаар ханддагийг—мөн Аммоны хүмүүс зэр зэвсгээ агсахгүй, тийм ээ, тэд гэрээнд орсон мөн тэд үүнийгээ зөрчихгүй гэдгийг нифайчууд мэдэж байсан буюу—тиймийн тул, хэрэв тэд леменчүүдийн гарт орвол тэд устгагдах байлаа.\n\n12 Мөн тэд устгагдахыг нифайчууд зөвшөөрөхгүй байв; тиймийн тул тэдэнд өвийн нутгуудыг тэд өгсөн бөлгөө.\n\n13 Мөн Аммоны хүмүүс өөрсдийнхөө хөрөнгийн их хэсгийг их цэргийг нь дэмжихээр нифайчуудад өгсөн байв; мөн тийн Лемен мөн Лемүел, бас Ишмэилийн хөвгүүдээс, нифайчуудаас тэрсэлсэн амалекайчууд мөн зорамчуудаас болон Ноагийн пристүүдийн үр удам болох тэд бүгдээс бүрдсэн леменчүүдийн эсрэг нифайчууд дангаараа сөрөн зогсохоос өөр аргагүй болов.\n\n14 Эдүгээ тэдний үр удам нифайчуудын адил бараг тийм олон байв; мөн тийн нифайчууд ах дүүстэйгээ цус асгарах хүртэл тулалдах шаардлагатай болсон ажгуу.\n\n15 Мөнхүү улиран тохиох дор леменчүүдийн их цэрэг Антионумын газар нутаг дээр цугларсан учир, болгоогтун, нифайчуудын их цэрэг тэдэнтэй Жершоны газар нутаг дээр тулалдахаар бэлтгэсэн байв.\n\n16 Эдүгээ нифайчуудын удирдагч өөрөөр хэлбэл нифайчуудын дээр ерөнхий ахмадаар томилогдсон хүнийг—эдүгээ ерөнхий ахмад нь нифайчуудын бүх их цэргийн удирдлагыг авчээ—мөн түүний нэрийг Моронай гэдэг байв;\n\n17 Мөн Моронай тэдний дайнуудыг ерөнхийд нь удирдаж мөн толгойлдог байв. Мөн тэр нифайчуудын бүх их цэргийн ерөнхий ахмадаар томилогдохдоо дөнгөж хорин таван настай байв.\n\n18 Мөнхүү улиран тохиох дор тэр Жершоны хил дээр леменчүүдтэй тулгарав, мөн түүний хүмүүс сэлэм, илд, мөн дайны бүх төрлийн зэвсгээр зэвсэглэсэн байв.\n\n19 Мөн леменчүүдийн их цэрэг Нифайн хүмүүсийг, өөрөөр хэлбэл Моронай өөрийн хүмүүст цээжний хуяг мөн гарын хаалт, тийм ээ, мөн түүнчлэн толгойгоо хамгаалах дуулга өмсгөж, мөн түүнчлэн тэднийг зузаан хувцсаар хувцаслаж бэлтгэснийг хараад—\n\n20 Эдүгээ Зерахемнагийн их цэрэг тийм ямар ч зүйлээр бэлтгэгдээгүй байв; тэдэнд зөвхөн сэлэм, илд, мөн нум, сум, чулуу мөн дүүгүүрүүд нь байв; мөн тэд ташаан тус газраасаа уясан арьснаас бусдаар нүцгэн байв; тийм ээ, зорамчууд мөн амалекайчуудаас бусад нь бүгд нүцгэн байв;\n\n21 Гэвч тэд цээжний хуяг бас бамбайгаар хуягласангүй—тиймийн тул, тэд нифайчуудын хуяг дуулгынх нь учир, тэдний тоо нифайчуудынхаас хавьгүй илүү олон байсан ч тэдний их цэргээс үлэмж айв.\n\n22 Болгоогтун, эдүгээ улиран тохиох дор тэд Жершоны хил дээр нифайчуудын эсрэг довтолж зүрхэлсэнгүй; тиймийн тул тэд Мантай нутагт ирж мөн уг нутгийг эзэмшилдээ авч болохын тулд тэд Антионумын нутгаас гарч аглаг буйд тийш одоод, мөн аглаг буйдыг тойрон явж, Сидон голын эх рүү очив; учир нь тэд Моронайн их цэрэг өөрсдийг нь хааш одсоныг мэднэ хэмээн бодсонгүй ажээ.\n\n23 Гэвч улиран тохиох дор, тэднийг аглаг буйдад одмогц тэдний буудлыг тандуулахаар Моронай туршуулууд илгээсэн байжээ; мөн Моронай түүнчлэн, Алмагийн бошиглолуудын тухай мэддэг байсан учир, хэдэн эрсийг түүнд илгээж, леменчүүдээс өөрсдийгөө хамгаалахын тулд нифайчуудын их цэрэг хааш явахыг Их Эзэнээс лавлахыг түүнээс хүсэв.\n\n24 Мөнхүү улиран тохиох дор Их Эзэний үг Алмад ирж, мөн леменчүүдийн их цэрэг Мантай нутагт дайран орж болохын тулд, тэд уг хүмүүсийн арай дорой хэсэг рүү дайралтыг эхэлж болохын тулд аглаг буйдад тойрон явж байгааг Моронайн элч нарт Алма мэдээлэв. Мөн мөнөөх элч нар одож мөн Моронайд мэдээг хүргэв.\n\n25 Эдүгээ Моронай, леменчүүдийн хэсэг уг нутагт ирж мөн хотыг эзэмшилдээ авах вий хэмээн их цэргийнхээ нэг хэсгийг Жершоны нутагт орхиод, цэргийнхээ үлдсэн хэсгийг авч мөн Мантай нутагт жагсан очив.\n\n26 Мөн тэрээр уг нутгийн тэр хэсгийн бүх хүнийг, газар нутгаа мөн улс орноо, эрх чөлөө бас эрхээ хамгаалахаар леменчүүдийн эсрэг тулалдахаар цугларцгаах болгов; тиймийн тул тэд леменчүүдийн ирэх цагт бэлтгэгдсэн байв.\n\n27 Мөнхүү улиран тохиох дор Моронай их цэргээ Сидон голын эргийн ойролцоох аглаг буйд дахь Сидон голын баруун эрэг дээрх тэр хөндийд нуугдах болгов.\n\n28 Мөн Моронай леменчүүдийн буудал хэзээ ирэхийг мэдэж болохын тулд эргэн тойрондоо туршуулуудыг байрлуулав.\n\n29 Мөн эдүгээ, леменчүүд бүх нутаг даяар өөрсдөдөө хаант улсыг байгуулж болохын тулд ах дүүсээ харьяатаа болгон мөн тэднийг боолчлолд оруулах нь эсвээс тэднийг устгах нь тэдний зорилго болохыг Моронай мэдэж байсан учир;\n\n30 Мөн түүнчлэн тэрээр өөрсдийн нутаг, өөрсдийн эрх чөлөө, мөн өөрсдийн сүмийг хамгаалах нь нифайчуудын цорын ганц хүсэл байсныг мэдэж байсан учир, тиймийн тул тэрээр овсгоо самбаагаар өөрсдийгөө хамгаалах нь нүгэл биш хэмээн бодож; тиймийн тул тэр туршуулуудаасаа леменчүүд аль замаар явах гэж буйг олж мэдсэн бөлгөө.\n\n31 Тиймийн тул тэрээр цэргээ хуваан мөн нэг хэсгийг нь уг хөндийд авчирч, мөн тэднийг Рипла гүвээний дорнодод, мөн урд талд нь нуужээ;\n\n32 Мөн үлдсэнийг нь тэрээр өрнөдөд байх хөндийд, Сидон голын баруун талд, мөн Мантай нутгийн хязгаарыг хүртэл тийн нуужээ.\n\n33 Мөн тэрээр хүссэнийхээ дагуу их цэргээ тийн байрлуулсны дараа, тэр тэдэнтэй тулахад бэлэн болсон байв.\n\n34 Мөнхүү улиран тохиох дор леменчүүд Моронайн цэргийн нэг хэсэг нь нуугдсан нөгөөх гүвээний хойд талд ирэв.\n\n35 Мөн леменчүүд Рипла гүвээг өнгөрч мөн уг хөндийд орж мөн Сидон голыг гаталж эхлэхэд, гүвээний урд талд нуугдаж байсан, Лихай гэгч нэгнээр удирдуулсан их цэрэг, мөн тэрээр өөрийн их цэргийг урагш удирдаж мөн леменчүүдийг дорнодоос, араар нь ороон бүслэв.\n\n36 Мөнхүү улиран тохиох дор нифайчуудыг тэдний зүг араас нь ирж буйг леменчүүд хармагцаа, тэд эргэж мөн Лихайн их цэрэгтэй тулалдаж эхлэв.\n\n37 Мөн хоёр тал аль аль нь аллагын ажлыг эхлэв, гэвч энэ нь леменчүүдийн хувьд илүү айдас төрүүлэм байв, учир нь нифайчуудын сэлэм мөн илднүүдэд, бараг цохилт болгон нь үхлийг авчрах хүнд цавчилтуудад тэдний нүцгэн биес хамгаалалтгүй байсан болой.\n\n38 Харин нөгөө талд нь, нифайчуудын дунд тэдний илдэнд өртөж мөн цус алдсанаас хааяа нэг хүн унаж байв, тэд биеийнхээ амин газруудыг халхалсан учир, өөрөөр хэлбэл илүү амин газрууд нь леменчүүдийн цохилтоос цээжний хуягаар мөн гарын хаалтаар, мөн дуулгаар халхлагдсан байсны учир буюу; мөн нифайчууд тийн леменчүүдийн дунд аллагын ажлыг үргэлжлүүлэв.\n\n39 Мөнхүү улиран тохиох дор леменчүүд, өөрсдийн дундах агуу устгалын учир айж, бүр тэд Сидон голын зүг зугтаж эхлэв.\n\n40 Мөн тэд Лихай болон түүний эрчүүдээр мөшгөгдөж байв; мөн тэд Лихайгаар Сидоны ус руу туугдаж, мөн тэд Сидоны усыг гатлав. Мөн Лихай их цэргээ гатлуулахгүйгээр тэднийг Сидон голын эрэг дээр авч үлдэв.\n\n41 Мөнхүү улиран тохиох дор Моронай мөн түүний их цэрэг уг хөндийд, Сидон голын нөгөө эрэг дээр леменчүүдтэй тулж мөн тэдний дээрээс дайран орж мөн тэднийг алж эхлэв.\n\n42 Мөн леменчүүд тэдний өмнө Мантай нутгийг чиглэн дахин зугтав; мөн тэд Моронайн их цэрэгтэй дахин тулгарав.\n\n43 Эдүгээ энэ удаад леменчүүд үлэмж улайран тулалджээ; тийм ээ, леменчүүд ийм агуу хүч бөгөөд зоригтойгоор тулалдсан нь сонсогдож байгаагүй, үгүй ээ, бүр эхлэлээс авахуулаад болой.\n\n44 Мөн тэд өөрсдийн ерөнхий ахмадууд болон удирдагчид асан зорамчууд мөн амалекайчуудаар мөн тэдний ерөнхий ахмад буюу ерөнхий удирдагч мөн захирагч асан Зерахемнагаар зоригжуулагдав; тийм ээ, тэд луу адил тулалдаж, мөн нифайчуудаас олон нь тэдний гарт алагдав; тийм ээ, учир нь толгойн дуулгуудаас нь олныг хоёр хуваан цохиж, мөн тэд цээжний хуягуудаас нь олныг нэвт цоолж, мөн тэдний олных нь гарыг тас цавчжээ; мөн леменчүүд хэрцгий догшин уурандаа тийн довтлов.\n\n45 Гэсэн хэдий ч нифайчууд илүү сайн шалтгааны улмаас зоригжуулагдсан байв, учир нь тэд эзэрхийллийн болон эрх мэдлийн төлөө тулалдаагүй, харин гэр орон мөн эрх чөлөөнийхөө, эхнэр болон хүүхдүүдийнхээ төлөө мөн байгаа бүгдийнхээ төлөө, тийм ээ, шүтэн бишрэх ёс заншлууд мөн сүмийнхээ төлөө тулалдаж байсан юм.\n\n46 Мөн тэд Бурхандаа өгөх ёстой үүрэг хэмээн бодсон түүнийгээ хийж байв; учир нь Их Эзэн тэдэнд, мөн түүнчлэн тэдний эцэг өвгөдөд: Та нар эхний болон хоёр дахь дайралтад буруугүй учир, та нар дайснуудынхаа гарт эрсдэхийг зөвшөөрөх ёсгүй хэмээн хэлсэн ажгуу.\n\n47 Мөн түүнчлэн Их Эзэн хэлсэн нь: Та нар цус урсгасан ч гэсэн гэр бүлээ хамгаалах болно хэмээжээ. Тиймийн тул энэ байр суурийн үүднээс нифайчууд өөрсдийгөө, гэр бүлээ мөн газар нутгаа, эх орноо, эрхээ, мөн шашнаа хамгаалахаар леменчүүдтэй тулалдаж байв.\n\n48 Мөнхүү улиран тохиох дор Моронайн эрс леменчүүдийн хэрцгий догшныг мөн уур хилэнг хараад, тэд ухран мөн тэднээс зугтах гэж байв. Мөн Моронай тэдний хүслийг ойлгосон учир, үгээ илгээж мөн тэдний зүрх сэтгэлийг эдгээр бодлоор—тийм ээ, газар нутаг, эрх чөлөөнийх нь, тийм ээ, боолчлолоос тусгаар байдлын тухай бодлуудаар зоригжуулав.\n\n49 Мөнхүү улиран тохиох дор тэд леменчүүд рүү эргэн довтолж, мөн тэд эрх чөлөө мөн боолчлолоос тусгаар байдлынхаа төлөө Их Эзэн Бурхандаа нэгэн дуугаар залбиран гуйв.\n\n50 Мөн тэд леменчүүдийн эсрэг хүчтэйгээр зогсож эхлэв; мөн тэд Их Эзэнд тусгаар байдлынхаа төлөө залбиран гуйсан чухам тэр цагт, леменчүүд тэдний өмнө зугтаж эхлэв; мөн тэд бүр Сидоны усанд хүртэл зугтав.\n\n51 Эдүгээ, леменчүүд тоогоор илүү олон, тийм ээ, нифайчуудын тоог хоёр нугалснаас илүү байв; гэсэн хэдий ч тэд туугдаж, үүнийхээ хэрээр тэд уг хөндийд Сидон голын эрэг дээр нэг хэсэгт нэгдэн цуглуулагдав.\n\n52 Тиймийн тул Моронайн их цэрэг тэднийг, тийм ээ, бүр голын хоёр эргээр бүслэв, учир нь болгоогтун зүүн эрэгт нь Лихайн эрчүүд байв.\n\n53 Тиймийн тул Зерахемна Сидон голын зүүн эрэг дээрх Лихайн эрчүүдийг мөн Сидон голын баруун эрэг дээрх Моронайн их цэргийг, тэд нифайчуудаар бүслэгдсэнээ хараад, тэд айн цочирдов.\n\n54 Эдүгээ Моронай, тэдний айдсыг хараад, өөрийн эрчүүдэд тэдний цусыг урсгахаа зогсоохыг тушаав.\n\n", "alma 44": "[center][font_size=26]Бүлэг 44[/font_size][/center]\n\n[i]Энхийн хэлэлцээр хийхийг эс тэгвээс тэд устгагдах болно хэмээн Моронай леменчүүдэд тушаав—Зерахемна саналыг эсэргүүцэж мөн тулаан дахин үргэлжлэв—Моронайн их цэрэг леменчүүдийг дийлэв. Ойролцоогоор МЭӨ 74–73 он.[/i]\n\n1 Мөнхүү улиран тохиох дор тэд больж мөн тэднээс алхам хойш ухарцгаав. Мөн Моронай Зерахемнад хэлэв: Болгоогтун, Зерахемна, бид хүмүүний цусанд шунасан хүмүүс байхыг хүсдэггүй. Та нар бидний гарт байгаагаа мэднэ, гэсэн ч бид та нарыг алахыг хүсэхгүй байна.\n\n2 Болгоогтун, бид эзэрхийллийн төлөө та нарын цусыг урсгаж болохын тулд та нарын эсрэг тулалдах гэж ирээгүй; бас бид хэнийг ч боолчлолын буулганд оруулахыг хүсэхгүй байна. Гэвч бидний эсрэг ирсэн та нарын шалтгаан нь чухамхүү энэ билээ; тийм ээ, мөн та нар манай шашны учир бидэнд уурлаж байна.\n\n3 Гэвч эдүгээ, Их Эзэн бидэнтэй хамт гэдгийг та нар болгоож байна; мөн тэрээр та нарыг бидний гарт оруулсныг та нар болгоож байна. Мөн эдүгээ бидний шашин мөн Христэд итгэх итгэлийн маань учир энэ нь бидэнд хийгдсэн гэдгийг та нарыг ойлгоосой хэмээнэ би. Мөн эдүгээ та нар бидний энэ итгэлийг устгаж чадахгүйгээ харлаа.\n\n4 Эдүгээ та нар энэ бол Бурханы үнэн сүсэг бишрэл гэдгийг харлаа; тийм ээ, бид түүнд, мөн өөрсдийн бишрэл, өөрсдийн шашинд үнэнч байгаа цагт, Бурхан биднийг дэмжиж, хамгаалан мөн хадгалан үлдээнэ гэдгийг та нар харлаа; мөн бид зөрчилд унаж мөн сүсэг бишрэлээ үгүйсгээгүй үед Их Эзэн хэзээ ч биднийг устгагдахыг зөвшөөрөх нь үгүй.\n\n5 Мөн эдүгээ, Зерахемна, та нарыг дийлэх хүчийг олоход гарыг маань хүчирхэгжүүлсэн бүхнээс хүчит Бурханы нэрээр би чамд тушааж байна, бид өөрсдийн итгэлээр, шашин шүтлэгээрээ, мөн шүтэн бишрэх ёс заншлуудаараа, мөн сүмээрээ, мөн өөрсдийн эхнэр мөн хүүхдүүддээ өгөх ёстой эрхэм нандин дэмжлэгээр, газар нутагтай мөн улс оронтой маань биднийг холбодог эрх чөлөөгөөр; тийм ээ, мөн түүнчлэн бидний бүх аз жаргалын эх үүсвэр болох, Бурханы ариун нандин үгийг дагадгаараа; мөн бидэнд хамгийн эрхэм болох тэр бүгдээр—\n\n6 Тийм ээ, мөн энэ нь бүгд бус; та нарын амь насныхаа төлөөх бүх хүслээр, дайны зэр зэвсгээ бидэнд өгөхийг би та нарт тушааж байна, мөн бид та нарын цусыг эрэлхийлэхгүй, харин замаараа явж мөн бидний эсрэг дайтахаар дахин ирэхгүй аваас та нарын амийг бид хэлтрүүлэх болно.\n\n7 Мөн эдүгээ, хэрэв та нар ийнхүү үйлдэхгүй аваас, болгоогтун, та нар бидний гарт байна, мөн та нар луу дайрахыг, мөн та нар бүрмөсөн үгүй болж болохын тул, биед чинь үхлийн шарх учруулахыг би өөрийн хүмүүст тушаах болно; мөн тэгээд бид энэ хүмүүсийн дээр хэн нь хүчтэй байхыг харах болно; тийм ээ, хэн боолчлолд орохыг бид үзэх болно.\n\n8 Мөн эдүгээ улиран тохиох дор Зерахемна эдгээр үгийг сонсоод тэрээр урагшилж мөн сэлэм мөн илдээ, бас нумаа Моронайн гарт өгч, мөн түүнд хэлэв: Болгоогтун, бидний дайны зэр зэвсэг энэ байна; бид тэдгээрийг та нарт өгье, гэвч бид мөн түүнчлэн бидний хүүхдүүд зөрчинө гэдгийг мэдсээр байж та нарт тангараглахыг зөвшөөрөхгүй; харин дайны зэр зэвсгийг маань ав, мөн биднийг аглаг буйд тийш одож болохыг зөвшөөр; үгүй бол бид илдээ авч үлдээд, мөн мөхөх эсвэл ялан дийлэх болно.\n\n9 Болгоогтун, бид танай сүсэг бишрэлийнхэн бус; биднийг та нарын гарт оруулсан нь Бурхан гэдэгт бид үл итгэнэ; харин та нарыг бидний илднүүдээс хамгаалсан нь та нарын башир арга гэдэгт итгэнэ. Болгоогтун, та нарыг хамгаалсан нь та нарын цээжний хуяг мөн бамбайнууд чинь юм.\n\n10 Мөн эдүгээ Зерахемна эдгээр үгийг ярьснаа төгсгөл болгоход, Моронай өөрт хүлээн авсан илд мөн дайны зэвсгүүдийг нь Зерахемнад буцааж өгөөд, хэлсэн нь: Болгоогтун, бид эцсээ хүртэл тулалдана.\n\n11 Эдүгээ би ярьсан үгээсээ буцаж чадахгүй, тиймийн тул Их Эзэн амьдын адил, та нар бидний эсрэг дайтахаар эргэж ирэхгүй гэсэн тангарагтайгаар явахгүй бол та нар явахгүй. Эдүгээ та нар бидний гарт байгаа учир цусыг чинь газарт урсгах болно, эсвээс та нар миний санал болгосон нөхцөлүүдэд захирагдах болно.\n\n12 Мөн эдүгээ Моронай эдгээр үгийг хэлсний дараа, Зерахемна илдээ буцаан авч, мөн тэрээр Моронайд уурлаж, мөн Моронайг алж болохын тулд урагш ухасхийв; гэвч түүнийг илдээ өргөмөгц, болгоогтун Моронайн цэргүүдээс нэг нь илдийг нь газар унатал цохиж, мөн энэ нь бариулаараа хугарав; мөн түүнчлэн тэрээр Зерахемнаг цохихдоо түүний хуйхыг тас цавчиж, мөн энэ нь газар унав. Мөн Зерахемна тэдний өмнөөс ухран цэргүүдийнхээ дунд оров.\n\n13 Мөнхүү улиран тохиох дор хажууд нь зогсож байсан, Зерахемнагийн хуйхыг тас цавчсан тэр цэрэг, мөнөөх хуйхыг үснээс нь барьж газраас аваад, мөн илднийхээ үзүүр дээр тогтоож, мөн үүнийг тэдний зүг сунгаж, чанга дуугаар тэдэнд хэлсэн нь:\n\n14 Та нар зэр зэвсгээ өгч мөн энхийн гэрээтэйгээр явахгүй бол бүр удирдагчийн чинь хуйх болох энэ хуйх газарт унасанчлан, та нар ч газарт унах болно.\n\n15 Эдүгээ тэд эдгээр үгийг сонсож мөн илдэн дээрх хуйхыг хараад айж балмагдсан нь олон байв; мөн олон нь урагшилж мөн дайны зэвсгүүдээ Моронайн хөлд хаяж, мөн энхийн гэрээнд оров. Мөн гэрээнд орсон болгонд аглаг буйд тийш одохыг тэд зөвшөөрөв.\n\n16 Эдүгээ улиран тохиох дор Зерахемна үлэмж ихээр хилэгнэж байв, мөн тэрээр цэргүүдийнхээ үлдсэнийг нь нифайчуудын эсрэг илүү хүчтэйгээр тэмцэлдүүлэхээр уур хилэнд өдөөн хатгав.\n\n17 Мөн эдүгээ Моронай леменчүүдийн зөрүүдийн учир уурлав; тиймийн тул тэрээр тэдний зүг довтолж мөн тэднийг алахыг өөрийн хүмүүст тушаав. Мөнхүү улиран тохиох дор тэд тэднийг алж эхлэв; тийм ээ, мөн леменчүүд илдээрээ бас чадлаараа тэмцэлдэв.\n\n18 Гэвч болгоогтун тэдний нүцгэн арьс мөн тэдний нүцгэн толгой нифайчуудын хурц илдэнд ил байв; тийм ээ болгоогтун тэд цоо хатгагдаж мөн цавчигдав, тийм ээ, мөн нифайчуудын илдний өмнө үлэмж хурдан унаж байв; мөн бүр Моронайн цэргийн бошиглон хэлсэнчлэн тэд хиарч эхлэв.\n\n19 Эдүгээ Зерахемна, тэрээр тэд бараг бүгд устгагдах гэж байгаагаа хараад, Моронайд, хэрэв тэд үлдсэн тэдний амийг хэлтрүүлэх аваас, тэр мөн түүнчлэн түүний хүмүүс хэзээ ч тэдний эсрэг дайтахаар ирэхгүй хэмээн тэдэнтэй гэрээ хийхийг амлан хичээнгүйлэн гуйв.\n\n20 Мөнхүү улиран тохиох дор Моронай хүмүүсийн дундах аллагыг дахин зогсоов. Мөн тэрээр леменчүүдээс дайны зэвсгийг нь авчээ; мөн тэд түүнтэй энхийн гэрээ хийснийхээ дараа аглаг буйд тийш одох нь зөвшөөрөгдөв.\n\n21 Эдүгээ үхэгсдийн тоо нь тооны ихийн улмаас тоологдсонгүй; тийм ээ, нифайчуудын мөн леменчүүдийн аль алинаас нь үхэгсдийн тоо үлэмж их байв.\n\n22 Мөнхүү улиран тохиох дор тэд үхэгсдээ Сидон голын усанд хаяж, мөн тэдгээр нь урсаж тэнгисийн гүнд булшлагдав.\n\n23 Мөн нифайчуудын, өөрөөр хэлбэл Моронайн их цэрэг буцаж мөн өөрсдийн гэр орон мөн нутагтаа ирэв.\n\n24 Мөн Нифайн ард түмний дээрх шүүгчдийн засаглалын арван найм дахь он тийн төгсөв. Мөн Нифайн ялтаснууд дээр бичигдсэн, Алмагийн цэдэг ийн төгсөв.\n\n", "alma 45": "Хиламаны өдрүүд дэх Нифайн хүмүүсийн мөн тэдний дайнууд мөн зөрөлдөөнүүдийн шастир, Хиламаны өөрийн өдрүүддээ хөтөлсөн тэрхүү цэдгийн дагуу оршвой.\n\n45–62-р бүлэгт агуулагдав.\n\n[center][font_size=26]Бүлэг 45[/font_size][/center]\n\n[i]Хиламан Алмагийн үгсэд итгэв—Алма нифайчуудын устгалыг бошиглов—Тэрээр уг нутгийг адисалж мөн зүхэв—Алма бүр Мосегийн адил Сүнсээр дээш аваачигдсан байж магадгүй—Сүмд зөрөлдөөнүүд ихсэв. Ойролцоогоор МЭӨ 73 он.[/i]\n\n1 Болгоогтун, эдүгээ улиран тохиох дор Нифайн хүмүүс үлэмж баясав, учир нь Их Эзэн тэднийг дайснуудынх нь гараас дахин чөлөөлжээ; тиймийн тул тэд Их Эзэн Бурхандаа талархал илэрхийлэв; тийм ээ, мөн тэд ихэд мацаг барьж мөн ихэд залбирч, мөн үлэмж агуу баяр хөөртэйгөөр тэд Бурханаа шүтэн бишрэв.\n\n2 Мөнхүү улиран тохиох дор Нифайн ард түмний дээрх шүүгчдийн засаглалын арван ес дэх онд, Алма өөрийн хүү Хиламанд ирж мөн түүнд хэлэв: Хадгалагдсан цэдгүүдийн талаар чамд миний ярьсан тэр үгсэд чи итгэдэг үү?\n\n3 Мөн Хиламан түүнд хэлэв: Тийм ээ, би итгэдэг.\n\n4 Мөн Алма үүнчлэн хэлэв: Ирэх Есүс Христэд чи итгэдэг үү?\n\n5 Мөн тэрээр хэлсэн нь: Тийм ээ, би таны ярьсан бүх үгэнд итгэдэг.\n\n6 Мөн Алма түүнд үүнчлэн хэлэв: Чи миний зарлигуудыг дагах уу?\n\n7 Мөн тэрээр хэлэв: Тийм ээ, би таны зарлигуудыг бүх зүрх сэтгэлээрээ дагах болно.\n\n8 Тэгэхэд нь Алма түүнд хэлэв: Адислагдсан болой чи; мөн Их Эзэн чамайг энэ нутагт дэгжээх болно.\n\n9 Гэвч болгоогтун, чамд бошиглох зарим зүйл надад байна; гэвч чамд миний бошиглохыг чи мэдүүлэхгүй; тийм ээ, бүр бошиглол нь гүйцэлдэх хүртэл миний чамд бошиглох нь мэдүүлэгдэх ёсгүй; тиймийн тул миний хэлэх үгсийг бичигтүн.\n\n10 Мөн үгс нь эдгээр буюу: Болгоогтун, Есүс Христ өөрийгөө тэдэнд үзүүлэх тэр цагаас дөрвөн зуун жилийн хойно чухам энэ хүмүүс, нифайчууд, итгэлээ алдан доройтох болно гэдгийг би өөрт буй илчлэлийн суу билгийн дагуу ойлгон ухаарч байна.\n\n11 Тийм ээ, мөн тэгээд тэд дайнууд мөн тахлуудыг, тийм ээ, өлсгөлөнгүүд мөн цус урсалтыг, бүр Нифайн хүмүүс бүрмөсөн үгүй болтол үзэх болно—\n\n12 Тийм ээ, мөн тэд итгэлээ алдан доройтож мөн харанхуйн мөн шунаг тачаангуйн үйлд мөн бүх төрлийн алдаст унах учир энэ болой; тийм ээ, би чамд хэлнэ, тэд ийм агуу гэрэл мөн мэдлэгийн эсрэг нүгэл үйлдэх учир, тийм ээ, би чамд хэлнэ, тэр өдрөөс, энэхүү агуу алдас ирэхэд дөрөв дэх үеийнхэн бүгд өнгөрөн одоогүй байх болно.\n\n13 Мөн тэр агуу өдрийг ирэхэд, болгоогтун одоо тоологддог тэд, өөрөөр хэлбэл эдүгээ Нифайн хүмүүсийн дунд тоологддог тэдний үр удам, цаашид Нифайн хүмүүсийн дунд тоологдохгүй тэр цаг тун удахгүй ирэх болно.\n\n14 Харин агуу мөн аймшигт өдөр устгагдаагүй мөн үлдэх хэн боловч, Их Эзэний шавь нар гэж нэрлэгдэх цөөн хэдээс бусад нь бүгд, леменчүүдийн дунд тоологдож мөн тэдэнтэй адил болох болно; мөн тэднийг бүрмөсөн үгүй болох хүртэл нь леменчүүд мөрдөн мөшгөх болно. Мөн эдүгээ, алдсын учир энэ бошиглол гүйцэлдэх болно.\n\n15 Мөн эдүгээ улиран тохиох дор Алма эдгээр зүйлийг Хиламанд хэлсний дараа тэрээр түүнийг, мөн түүнчлэн өөрийн бусад хөвгүүдийг адислав; мөн түүнчлэн тэр газар нутгийг зөв шударгыг үйлдэгчдийн төлөө адислав.\n\n16 Мөн тэрээр хэлсэн нь: Их Эзэн Бурхан ийн хэлэв—Ёс бусыг үйлдэх үндэстэн, ястан, хэлтэн мөн ард түмэн болгонд, тэд боловсорч гүйцэх үед, уг нутаг, тийм ээ, энэ нутаг устгалдаа хүртэл зүхэгдэх болно; мөн миний хэлсэнчлэн энэ нь ийм байх болно; учир нь энэ бол уг нутаг дээрх Бурханы зүхэл мөн адислал юм, учир нь Их Эзэн нүглийг хамгийн бага хэмжээгээр ч хүлээн зөвшөөрч чаддаггүй.\n\n17 Мөн эдүгээ Алма эдгээр үгийг хэлээд тэрээр сүмийг, тийм ээ, тэр цагаас хойш сүсэг бишрэлдээ тууштай зогсох тэд бүгдийг адислав.\n\n18 Мөн Алма үүнийг хийгээд тэрээр Зарахемла нутгаас гарч, Мелекийн нутагт одох мэтээр явсан бөлгөө. Мөнхүү улиран тохиох дор түүний талаар хэзээ ч дахин сонсогдсонгүй; түүний үхэл эсвээс оршуулгын тухай бид мэдэх нь үгүй.\n\n19 Болгоогтун, бид үүнийг, тэрээр зөв шударга хүн байсныг мэднэ; мөн бүр Мосегийн адил, тэрээр Сүнсээр дээш аваачигдсан, өөрөөр хэлбэл Их Эзэний мутраар оршуулагдсан гэдэг яриа сүмд тархжээ. Гэвч болгоогтун, Их Эзэн Мосег өөртөө авсан хэмээн судрууд өгүүлдэг; мөн түүнчлэн тэрээр Алмаг сүнсээр өөртөө хүлээн авсан хэмээн бид боддог; тиймийн тул, энэ шалтгааны учир түүний үхэл мөн оршуулгын талаар бид юу ч мэддэггүй.\n\n20 Мөн эдүгээ улиран тохиох дор Нифайн ард түмний дээрх шүүгчдийн засаглалын арван ес дэх оны эхэнд, Хиламан хүмүүст үгийг тунхаглахаар тэдний дунд одов.\n\n21 Учир нь болгоогтун, леменчүүдтэй хийсэн тэдний дайнууд мөн хүмүүсийн дунд байсан олон жижиг зөрөлдөөн болон үймээний учир тэдний дунд Бурханы үг тунхаглагдах, тийм ээ, мөн сүм даяар зохицуулалт хийгдэх шаардлагатай болов.\n\n22 Тиймийн тул, Хиламан болон түүний ах дүүс бүх нутагт, тийм ээ, Нифайн хүмүүсээр эзэмшигдсэн тэр бүх нутаг даяарх хот болгонд сүмийг дахин тохинуулахаар одов. Мөнхүү улиран тохиох дор тэд бүх сүмийн дээр пристүүд болон багш нарыг бүх нутаг даяар томилов.\n\n23 Мөн эдүгээ улиран тохиох дор Хиламан болон түүний ах дүүс сүмүүдийн дээрх пристүүд болон багш нарыг томилсны дараа тэдний дунд нэгэн зөрөлдөөн гарч, мөн тэд Хиламан болон түүний ах дүүсийн үгсэд анхаарал тавихгүй байв;\n\n24 Харин өөрсдийн агуу баялгуудын улмаас зүрх сэтгэлдээ хөөрсний учир тэд бардам болжээ; тиймийн тул өөрсдийн нүдэнд тэд баян болж, мөн Бурханы өмнө зөв шударгаар алх хэмээх тэдний үгсэд анхаарал тавихгүй байлаа.\n\n", "alma 46": "[center][font_size=26]Бүлэг 46[/font_size][/center]\n\n[i]Амаликая хаан болохоор хуйвалдав—Моронай эрх чөлөөний туг өргөв—Тэр шашнаа хамгаалахад хүмүүсийг уриалав—Жинхэнэ итгэгчид Христийнх хэмээн нэрлэгддэг—Иосефын үлдсэн хүмүүс хадгалагдан үлдэх болно—Амаликая болон тэрслэгчид Нифайн нутаг тийш зугтав—Эрх чөлөөний төлөөх байр суурийг үл дэмжсэн тэд үхэлд хүргэгдэв. Ойролцоогоор МЭӨ 73–72 он.[/i]\n\n1 Мөнхүү улиран тохиох дор Хиламан мөн түүний ах дүүсийн үгийг анхаарахыг хүсээгүй тэр болгон нь ах дүүсийнхээ эсрэг нэгдэн цугларав.\n\n2 Мөн эдүгээ болгоогтун, тэд үлэмж хилэгнэж байв, үүнийхээ хэрээр тэднийг хөнөөхөөр шийдсэн байв.\n\n3 Эдүгээ ах дүүсийнхээ эсрэг хилэгнэсэн тэдний удирдагч нь том биетэй мөн хүчирхэг эр байв; мөн түүний нэрийг Амаликая гэдэг байв.\n\n4 Мөн Амаликая хаан болох хүсэлтэй байв; мөн хилэгнэсэн тэр хүмүүс түүнийг хаанаа болгохыг хүсэж байв; мөн тэдний ихэнх хэсэг нь нутгийн бага эрх мэдэлтэй шүүгчид байв, мөн тэд хүчийг эрэлхийлж байв.\n\n5 Мөн хэрэв тэд өөрийг нь дэмжиж мөн өөрийг нь хаанаа болговол тэр тэднийг хүмүүсийн дээрх захирагч болгоно хэмээх Амаликаягийн зусар үгсээр тэд нөлөөлөгдөн удирдагдсан байв.\n\n6 Ийнхүү тэдгээр нь Амаликаягаар тийн сөргөлдөөнд удирдуулсан болой, Хиламан мөн түүний ах дүүсийн номлол байсан хэдий ч, тийм ээ, тэд сүмийн дээр агуу халамжийг үзүүлж байсан хэдий ч тэр буюу, учир нь тэд сүмийн дээрх дээд пристүүд байсан болой.\n\n7 Мөн Амаликаягийн зусар үгсэд итгэсэн нь сүмийн дотор олон байв, тиймийн тул тэд бүр сүмээс ч тэрслэв; мөн тэдэнд леменчүүдийг ялсан тэдний тэрхүү агуу ялалт, мөн Их Эзэний мутраар чөлөөлөгдсөний учир тэдэнд тэр агуу баясал байсан хэдий ч, Нифайн хүмүүсийн байдал ийн үлэмж тогтворгүй мөн аюултай байв.\n\n8 Хүмүүсийн үрс Их Эзэн Бурханаа хэчнээн хурдан мартдагийг, тийм ээ, алдсыг үйлдэхэд, мөн хилэнцэт нэгнээр удирдуулагдахдаа хэчнээн хурдныг бид ийн харлаа.\n\n9 Тийм ээ, мөн түүнчлэн нэгэн ихэд ёс бус хүн, хүмүүсийн үрсийн дунд ямар агуу ёс бусыг авчирч чаддагийг бид харлаа.\n\n10 Тийм ээ, Амаликая, тэрээр хуурамч аргатай мөн олон зусар үгтэй хүн байсан учир, олон хүмүүний зүрх сэтгэлийг ёс бусыг хийхэд; тийм ээ, мөн Бурханы сүмийг устгахад, мөн Бурханы тэдэнд соёрхсон, өөрөөр хэлбэл зөв шударгыг үйлдэгчдийн төлөө бүх нутгийн гадаргуу дээр адислал болгон Бурханы илгээсэн тэрхүү эрх чөлөөний үндэс суурийг устгахыг эрэлхийлэхэд тэр удирдсаныг бид харлаа.\n\n11 Мөн эдүгээ улиран тохиох дор нифайчуудын их цэргийн ерөнхий захирагч Моронай эдгээр зөрөлдөөний талаар сонсоод, тэрээр Амаликаяд уурлаж байв.\n\n12 Мөнхүү улиран тохиох дор тэр хүрмээ урж; мөн үүнийхээ нэг хэсгийг нь авч, мөн үүн дээрээ—Бурханы минь, бидний шашин шүтлэгийн, эрх чөлөөний, мөн бидний энх амгалангийн, эхнэр мөн хүүхдүүдийн минь талаарх санамж болгоё—хэмээн бичиж, мөн тэрээр үүнийг савааны үзүүрт тогтоов.\n\n13 Мөн тэрээр дуулга, цээжний хуяг, мөн бамбайгаа зүүгээд, мөн хуягаа ташаан тус газраа бэхлэв; мөн үзүүрт нь хүрэмнийх нь урж авсан хэсэг байгаа тэр савааг аваад, (мөн тэр үүнийг эрх чөлөөний туг гэж нэрлэжээ) мөн тэрээр газарт бөхийн сууж, мөн уг нутгийг эзэмших, Христийн бүлэг хүмүүс байгаа цагт ах дүүсийнх нь дээр эрх чөлөөний адислалууд байгаасай хэмээн Бурхандаа хүчтэйгээр залбирав—\n\n14 Учир нь Бурханы сүмд харьяалагдсан, Христийн жинхэнэ итгэгчид бүгдээрээ сүмд харьяалагдаагүй тэднээр тийн нэрлэгддэг байв.\n\n15 Мөн сүмд харьяалагддаг тэд үнэнч байв; тийм ээ, Христэд жинхэнэ итгэгчид болох тэд, ирэх тэрхүү Христэд итгэх итгэлийнхээ учир бүгд өөрсдийн дээр Христийн нэрийг авахыг буюу Христийнх гэгдэхийг дуртайяа хүлээн авчээ.\n\n16 Мөн тиймийн тул, энэ үед, Христийнхний байр суурь мөн уг нутгийн эрх чөлөө дэмжигдэж болохын төлөө Моронай залбирав.\n\n17 Мөнхүү улиран тохиох дор тэрээр өөрийн бодгалийг Бурханд юүлсний дараа, тэр Эзгүйрлийн нутгаас өмнөд дэх бүх нутгийг, тийм ээ, мөн дүгнэж хэлэхэд, умард ба өмнөдөд аль алинд нь байх бүх нутгийг—сонгомол нутаг, мөн эрх чөлөөний нутаг хэмээн нэрлэв.\n\n18 Мөн тэрээр хэлэв: Өөрсдийн дээр Христийн нэрийг авснаас болж ад үзэгдсэн биднийг доор дэвслэгдэхийг мөн устгагдахыг Бурхан зөвшөөрөхгүй нь лавтай, бид үүнийг өөрсдийнхөө дээр зөрчлүүдээрээ авчрах хүртэл буюу.\n\n19 Мөн Моронай эдгээр үгийг хэлээд, тэр хүмүүсийн дунд явж, нөгөөх урагдсан хэсэг дээрх өөрийнх нь бичсэнийг бүгд харж болохын тулд, нөмрөгийнхөө урагдсан хэсгийг агаарт даллан, мөн чанга дуугаар хашхирч, хэлсэн нь:\n\n20 Болгоогтун, уг нутагт энэ тугийг дэмжихийг хүсдэг хэн боловч, тэд Их Эзэний хүчинд нааш ирж, мөн Их Эзэн Бурхан тэднийг адисалж болохын тулд эрхээ, мөн шашин шүтлэгээ дэмжих болно гэсэн гэрээнд орогтун.\n\n21 Мөнхүү улиран тохиох дор Моронай эдгээр үгийг тунхаглахад, болгоогтун, хуягаа ташаан тус газраа бэхэлсэн хүмүүс гүйлдэн ирцгээв, тэд Их Эзэн Бурханаа орхихгүй; эсвээс өөрөөр хэлбэл, хэрэв тэд Бурханы зарлигуудыг зөрчих, эсвээс зөрчилд унаж, мөн Христийн нэрийг өөрсдийн дээр авахаас ичих аваас, тэд нөмрөгүүдээ урж тасдсан шиг Их Эзэн тэднийг урвал зохино гэсний тэмдэг буюу гэрээ болгон нөмрөгүүдээ урав.\n\n22 Эдүгээ тэдний хийсэн, мөн нөмрөгүүдээ Моронайн хөлд хаяж, хэлсэн гэрээ нь энэ байв: Хэрэв бид зөрчилд унах аваас, уг нутгийн умард хэсэгт байсан ах дүүсийнхээ адил устгагдах болно хэмээн бид Бурхантайгаа гэрээлж байна; тийм ээ, хэрэв бид зөрчилд унах аваас, бүр нөмрөгүүдээ хөл доор дэвслэгдсэн байхаар таны хөлд хаясны адилаар, тэр биднийг дайснуудын маань хөлд хаяж болно.\n\n23 Моронай тэдэнд хэлэв: Болгоогтун, бид Иаковын үр удмын үлдэгдэл билээ; тийм ээ, ах нар нь хүрмийг нь олон хэсэг тасчсан тэрхүү Иосефын үр удмын үлдэгдэл билээ бид; тийм ээ, мөн эдүгээ болгоогтун, Бурханы зарлигуудыг сахихаа санацгаая, эс бөгөөс бидний өмсгөлүүд ах дүүсээр маань тасчигдан, мөн бид шоронд хаягдан, эсвээс худалдагдаж, эсвээс алагдах болно.\n\n24 Тийм ээ, Иосефын үлдсэн хүмүүсийн хувьд эрх чөлөөгөө хадгалан хамгаалцгаая, тийм ээ, Иаковын үхэхийнхээ өмнө хэлсэн үгийг санацгаая, учир нь болгоогтун, тэрээр Иосефын хүрмийн үлдэгдлийн нэг хэсэг нь хадгалагдаж мөн үжирч ялзраагүйг харсан бөлгөө. Мөн тэр хэлсэн нь—Миний хүүгийн нөмрөгийн энэ үлдэгдэл хадгалагдан үлдсэний адил, тэрчлэн хүүгийн минь үр удмын нэгэн үлдэгдэл Бурханы мутраар хадгалагдан үлдэх болно, мөн түүнд өөрт нь хүлээн авагдах болно, Иосефын үр удмын бусад нь түүний нөмрөгийн үлдэгдэл мэт мөхөж байхад буюу.\n\n25 Эдүгээ болгоогтун, энэ нь бодгальд минь харууслыг авчирна; гэсэн хэдий ч, бодгаль минь хүүдээ баясдаг, Бурханд авагдах түүний үр удмын нэг хэсгийн учир бөлгөө.\n\n26 Эдүгээ болгоогтун, энэ бол Иаковын үгс байжээ.\n\n27 Мөн эдүгээ түүний нөмрөг адил мөхөх Иосефын үр удмын үлдэгдэл нь, биднээс тэрсэлсэн тэд байх ч юм уу, хэн мэдэх билээ? Тийм ээ, мөн хэрэв бид Христэд итгэх итгэлдээ гуйвшгүйгээр зогсохгүй аваас бүр энэ нь бид өөрсдөө байх болно.\n\n28 Мөн эдүгээ улиран тохиох дор Моронай эдгээр үгийг хэлээд, тэрээр урагш алхаж, мөн түүнчлэн нутгийн тэрсэлдээн байсан тэр бүх хэсэгт үг илгээж, мөн эрх чөлөөгөө дэмжих хүсэлтэй бүх хүнийг, амаликаячууд гэж нэрлэгдсэн мөн тэрсэлсэн тэдний эсрэг мөн Амаликаягийн эсрэг зогсоохоор нэгтгэн цуглуулав.\n\n29 Мөнхүү улиран тохиох дор Амаликая Моронайн хүмүүсийг амаликаячуудаас илүү олон тоотойг хараад—мөн өөрийнх нь хүмүүс хүлээсэн байр суурийнхаа шударга эсэх талаар эргэлзэж буйг тэрээр түүнчлэн хараад—тиймийн тул, зорьсондоо хүрэхгүй байх вий хэмээн айсны учир, тэрээр өөрийн хүмүүсээс өөртэй нь хамт явах тэднийг авч мөн Нифайн нутаг тийш одов.\n\n30 Эдүгээ Моронай леменчүүд илүү хүчийг нэмж авах нь зүйтэй бус хэмээн боджээ; тиймийн тул тэрээр Амаликаягийн хүмүүсийг зогсоох, эсвээс тэднийг гүйцэж мөн буцаан авчрах, мөн Амаликаяг үхэлд хүргэхээр бодсон ажээ; тийм ээ, учир нь өөрсдийнх нь эсрэг уурлуулахаар леменчүүдийг Амаликая өдөөн хатгаж, мөн өөрсдийнх нь эсрэг тулалдахаар ирэхэд тэднийг хүргэнэ гэдгийг тэр мэдэж байв; мөн Амаликая зорилгодоо хүрч болохын тулд үүнийг хийнэ гэдгийг тэр мэдэж байв.\n\n31 Тиймийн тул Моронай нэгдэн цугларсан, мөн өөрсдийгөө зэвсэглэж энхийг сахих гэрээнд орсон их цэргээ авчрах нь зүйтэй хэмээн бодсон ажээ—мөн улиран тохиох дор тэрээр их цэрэг, майхнуудаа авч мөн аглаг буйд дахь Амаликаягийн замыг хааж зогсоохоор аглаг буйд тийш жагсан одов.\n\n32 Мөнхүү улиран тохиох дор тэрээр хүслийнхээ дагуу хийж, мөн аглаг буйдад жагсан алхаж, мөн Амаликаягийн их цэргийг зогсоов.\n\n33 Мөн улиран тохиох дор Амаликая өөрийн хүмүүсээс цөөн хэдтэй нь зугтаж мөн үлдсэн нь Моронайн гарт орж мөн Зарахемла нутагт буцаан хүргэгдэв.\n\n34 Эдүгээ, Моронай ерөнхий шүүгчдээр мөн хүмүүсийн саналаар томилогдсон хүн байсан учир, тиймийн тул тааллынхаа дагуу нифайчуудын их цэргийн дээр эрх мэдлээ тогтоож мөн үзүүлэх хүч түүнд байв.\n\n35 Мөнхүү улиран тохиох дор тэд чөлөөт засаглалыг дэмжиж болохын тулд, эрх чөлөөний байр суурийг дэмжих гэрээнд орохгүй байсан амаликаячуудын хэнийг боловч, тэрээр үхэлд хүргэгдэх болгов; мөн эрх чөлөөний гэрээнээс татгалзсан нь цөөн хэдхэн байв.\n\n36 Мөнхүү улиран тохиох дор, түүнчлэн тэр нифайчуудаар эзэмшигдэж байсан тэр бүх нутаг даяарх цамхаг болгон дээр эрх чөлөөний туг өргөгдөх болгов; мөн ийн Моронай эрх чөлөөний далбааг нифайчуудын дунд босгов.\n\n37 Мөн уг нутагт тэд дахин энх амгалан байж эхлэв; мөн тийн тэд бараг шүүгчдийн засаглалын арван есдүгээр оны эцсийг хүртэл уг нутагт энх амгаланг хадгалав.\n\n38 Мөн Хиламан болон дээд пристүүд түүнчлэн сүм дэх эмх журмыг хадгалав; тийм ээ, бүр дөрвөн жилийн турш сүмийн дотор тэдэнд их амгалан мөн баясал байв.\n\n39 Мөнхүү улиран тохиох дор тэдний сүнснүүд Их Эзэн Есүс Христээр гэтэлгэгдсэн хэмээн хатуу итгэсээр үхсэн нь олон байв; тийн тэд дэлхийгээс баясалтайгаар халив.\n\n40 Мөн зарим нь, жилийн зарим улиралд уг нутагт маш олонтоо тохиолддог халуурах өвчнөөр үхэв—гэвч төдий олон нь халуурахаас болсонгүй, учир нь цаг агаарын учир хүмүүний тусах өвчний эх үүсвэрийг үгүй болгохоор Бурханы бэлтгэсэн олон ургамал мөн үндсүүдийн онц сайн чанартайгаас буюу—\n\n41 Харин насны өндрөөс үхсэн нь олон байв; мөн бидний итгэх ёстойн адил, Христэд итгэсээр наснаас хальсан тэд түүнтэй хамт аз жаргалтай байгаа болой.\n\n", "alma 47": "[center][font_size=26]Бүлэг 47[/font_size][/center]\n\n[i]Амаликая леменчүүдийн хаан болохын тулд урвалт, аллага мөн нууц явуулга хэрэглэв—Нифай үндэстний тэрслэгчид леменчүүдээс илүү ёс бус мөн хэрцгий догшин байв. Ойролцоогоор МЭӨ 72 он.[/i]\n\n1 Эдүгээ бид Амаликая болон түүнтэй хамт аглаг буйд тийш зугтсан тэдний цэдэгт эргэн орцгооё; учир нь, болгоогтун, тэрээр өөртэйгөө явсан тэднийг авч, мөн Нифайн нутагт леменчүүдийн дунд одсон байв, мөн Нифайн хүмүүсийн эсрэг уурлуулахаар леменчүүдийг өдөөн хатгав, үүний хэрээр леменчүүдийн хаан өөрийн бүх нутаг даяар, өөрийн бүх хүний дунд, тэд нифайчуудын эсрэг тулалдахаар явахын тулд дахин нэгдэн цугларцгаах ёстой хэмээн зар илгээв.\n\n2 Мөнхүү улиран тохиох дор тэдний дунд зар түгэхэд тэд үлэмж айв; тийм ээ, тэд хааны дургүйцлийг хүргэхээс айж байв, мөн түүнчлэн тэд амиа алдах болов уу хэмээн Нифайчуудын эсрэг тулалдахаар явахаасаа айсан ажээ. Мөнхүү улиран тохиох дор тэд, тодруулбал тэдний ихэнх хэсэг нь хааны зарлигуудыг дагах хүсэлгүй байв.\n\n3 Мөн эдүгээ улиран тохиох дор тэдний дуулгаваргүй байдлын учир хаан хилэгнэв; тиймийн тул тэрээр өөрийн зарлигуудад дуулгавартай байсан их цэргийнхээ тэр хэсгийн удирдлагыг Амаликаяд өгч, мөн явж мөн тэднийг зэвсэглэхэд албадахыг түүнд зарлиглав.\n\n4 Эдүгээ болгоогтун, энэ нь Амаликаягийн хүсэл байв; учир нь тэр хилэнцийг хийхдээ маш зальтай хүн байсан учир, тиймийн тул леменчүүдийн хааныг сэнтийнээс нь буулгах төлөвлөгөөг тэр зүрх сэтгэлдээ агуулж байв.\n\n5 Мөн эдүгээ тэрээр хааны талд байсан леменчүүдийн тэдгээр хэсгийн удирдлагыг авав; мөн тэр дуулгаваргүй байсан тэдний тааллыг олохыг эрэлхийлэв; тиймийн тул бүх леменчүүд тийшээ зугтсан учир, Онида гэж нэрлэгдсэн газар тэрээр очив; тэд их цэрэг ирж явааг олж мэдсэний учир, мөн өөрсдийг нь устгахаар тэд ирж буй хэмээн бодоод, тиймийн тул тэд Онидагийн зүг, зэвсэгт газрынхаа зүг зугтсан ажээ.\n\n6 Мөн тэд өөрсдийн дээр хаан мөн удирдагч байх хүнийг томилсон байв, тэд нифайчуудын эсрэг явахад албадуулагдахгүй хэмээн сэтгэл оюундаа хатуу шийдэмгийгээр шийдсэн байсны учир болой.\n\n7 Мөнхүү улиран тохиох дор тэд тулалдаанд бэлтгэхээр Антипас гэж нэрлэгдсэн уулын орой дээр өөрсдөө цугларцгаасан байв.\n\n8 Эдүгээ хааны зарлигийн дагуу тэдэнтэй тулалдах нь Амаликаягийн хүсэл биш байв; гэвч болгоогтун, тэрээр өөрийгөө тэдний толгойлогч болгож мөн хааныг сэнтийнээс нь буулгаж, бас хаант улсыг эзэмшилдээ авахын тулд леменчүүдийн их цэргийн тааллыг олох нь түүний хүсэл байжээ.\n\n9 Мөн болгоогтун, улиран тохиох дор тэрээр өөрийн их цэргийг Антипас уулын ойролцоох хөндийд майхнуудаа босгох болгов.\n\n10 Мөнхүү улиран тохиох дор тэрбээр, уулан дээр байсан тэдний удирдагч Лихонтай гэгчээс, тэр түүнтэй ярихыг хүссэн тул уулын бэл рүү доош бууж ирэхийг хүсэн, нууц элчийг Антипас ууланд шөнөөр илгээв.\n\n11 Мөнхүү улиран тохиох дор Лихонтай уг захиаг хүлээж аваад тэрээр уулын бэл рүү бууж зүрхэлсэнгүй. Мөнхүү улиран тохиох дор Амаликая хоёр дахь удаагаа хүн илгээж, түүнийг доош бууж ирэхийг хүсэв. Мөнхүү улиран тохиох дор Лихонтай тэгэхийг хүссэнгүй; мөн тэрээр дахин гурав дахь удаагаа илгээв.\n\n12 Мөнхүү улиран тохиох дор Лихонтайг уулаас буулган ирж чадахгүйгээ Амаликая мэдээд, тэрээр уул өөд гарч, Лихонтайн буудалд нь дөхөж очив; мөн түүнийг бууж ирэхийг хүсэн тэрээр Лихонтайд дахин, дөрөв дэх удаагаа захиаг илгээж, өөртэйгөө хамт харуулуудаа авч ирэхийг түүнээс хүсэв.\n\n13 Мөнхүү улиран тохиох дор Лихонтай харуулуудтайгаа хамт бууж Амаликая дээр ирэхэд, Амаликая түүнээс шөнийн цагаар их цэргээ аван бууж ирээд, мөн хааны өөрт нь захиргааг нь өгсөн, буудалд байгаа тэднийг бүслэн авахыг хүсэж, мөн хэрэв тэр өөрийг нь (Амаликаяг) бүх цэргийн дээрх хоёр дахь удирдагч болговол тэр тэднийг Лихонтайгийн гарт оруулна хэмээв.\n\n14 Мөнхүү улиран тохиох дор Лихонтай эрчүүдтэйгээ бууж ирээд мөн Амаликаягийн эрчүүдийг бүслэв, иймээс тэд үүрээр сэрэхээсээ өмнө Лихонтайгийн их цэрэгт бүслэгдсэн байв.\n\n15 Мөнхүү улиран тохиох дор тэд бүслэгдсэнээ хараад, тэд устгагдахгүй байж болохын тулд ах дүүстэйгээ нэгдэхийг зөвшөөрөхийг тэд Амаликаягаас гуйв. Эдүгээ Амаликаягийн хүссэн чухам тэр зүйл нь энэ байв.\n\n16 Мөнхүү улиран тохиох дор тэр хааны зарлигуудын эсрэгээр, өөрийн хүмүүсийг мэдэлд нь өгөв. Эдүгээ хааныг сэнтийнээс нь буулгах аргаа тэрээр хэрэгжүүлж болохын тулд, Амаликаягийн хүссэн тэр зүйл нь энэ байв.\n\n17 Эдүгээ хэрэв тэдний ерөнхий удирдагч нь алагдвал, хоёр дахь удирдагчийг өөрсдийн ерөнхий удирдагчаар томилох нь леменчүүдийн дундах заншил байв.\n\n18 Мөнхүү улиран тохиох дор Амаликая өөрийн зарц нарын нэгээр Лихонтайд бага багаар хор өгүүлж, ингээд тэр үхэв.\n\n19 Эдүгээ, Лихонтайг үхсэний дараа, леменчүүд Амаликаяг өөрсдийн удирдагч бөгөөд ерөнхий захирагчаа байхаар томилов.\n\n20 Мөнхүү улиран тохиох дор Амаликая их цэрэгтэйгээ (тэр хүслээ гүйцээсэн учир) Нифайн нутаг тийш, төв хот асан тэр Нифай хотын зүг хөдлөв.\n\n21 Мөн хаан түүнтэй уулзахаар харуулуудтайгаа гарч ирэв, учир нь тэр Амаликаяг өөрийнх нь зарлигуудыг биелүүлсэн, мөн Амаликая нифайчуудын эсрэг тулалдахаар явах их цэргийг маш агуу олноор нэгтгэн цуглуулсан хэмээн боджээ.\n\n22 Гэвч болгоогтун, хаан түүнтэй уулзахаар гарч ирэхэд Амаликая зарц нараа хаантай уулзуулахаар явуулав. Мөн тэд очиж мөн хааны өмнө, түүний агуу ихийн учир түүнийг бишрэн хүндэтгэх мэт бөхийв.\n\n23 Мөнхүү улиран тохиох дор тэдний нифайчуудаас авсан заншил болох леменчүүдийн заншлаар, амар амгалангийн тэмдэг болгож тэднийг босгохоор хаан гараа урагш сунгав.\n\n24 Мөнхүү улиран тохиох дор тэрээр эхний хүнийг газраас босгомогц, болгоогтун тэрээр хааныг зүрхэнд нь хутгалав; мөн хаан газар унав.\n\n25 Эдүгээ хааны зарц нар зугтав; мөн Амаликаягийн зарц нар дуугаа өргөн хашхирч, хэлсэн нь:\n\n26 Болгоогтун, хааны зарц нар түүнийг зүрхэнд нь хутгалав, мөн тэр унаж мөн тэд зугтав; болгоогтун, ирж мөн хар.\n\n27 Мөнхүү улиран тохиох дор Амаликая өөрийн их цэргийг урагш алхалж мөн хаанд юу тохиолдсоныг хар хэмээн зарлиглав; мөн тэд уг газар ирээд, мөн хаан цусандаа хутгалдан хэвтэж буйг олоход, Амаликая хилэгнэж буй дүр үзүүлж, мөн хэлэв: Хаанд хайртай байсан хэн боловч, явж мөн түүний зарц нар алагдаж болохын тулд тэднийг мөрдөн хөөг.\n\n28 Мөнхүү улиран тохиох дор хааныг хайрладаг байсан тэд эдгээр үгийг сонсоод урагшилж мөн хааны зарц нарын араас мөшгөн хөөв.\n\n29 Эдүгээ хааны зарц нар их цэрэг тэдний араас мөрдөн айсуйг хараад, тэд дахин айж, аглаг буйд тийш зугтав, мөн Зарахемла нутагт ирж мөн Аммоны хүмүүстэй нэгдэв.\n\n30 Мөн тэдний араас мөрдсөн их цэрэг, тэдний араас үр дүнгүй мөрдөөд буцаж ирэв; мөн тийн Амаликая заль мэхээрээ хүмүүсийн зүрх сэтгэлийг татав.\n\n31 Мөнхүү улиран тохиох дор маргааш нь тэр Нифайн хотод их цэргийнхээ хамт орж, мөн уг хотыг эзэмшилдээ авав.\n\n32 Мөн эдүгээ улиран тохиох дор хатан, хаан алагдсаныг сонсоод—учир нь хаан зарц нартаа алагдаж, Амаликая тэднийг их цэрэгтэйгээ мөрдсөн боловч энэ нь үр дүнгүй байж мөн тэд оргон зайлж амжсаныг түүнд мэдээлэн тэрээр хатанд элч илгээсэн байв—\n\n33 Тиймийн тул, хатан энэ мэдээг хүлээн аваад Амаликаяд илгээж, хотын хүмүүсийг хэлтрүүлэхийг түүнээс хүсэв; мөн түүнчлэн хатан түүнийг өөр дээрээ ирэхийг хүсэв; мөн түүнчлэн хааны үхлийн талаар гэрчлэх гэрчүүдийг өөртэйгөө хамт авчрахыг хатан түүнээс хүсэв.\n\n34 Мөнхүү улиран тохиох дор Амаликая хааныг алсан тэрхүү зарцыг, мөн түүнтэй хамт байсан тэд бүгдийг авч, мөн хатан дээр, түүний сууж байсан газар очив; мөн хаан зарц нартаа алагдсаныг тэд бүгд түүнд гэрчлэв; мөн түүнчлэн тэд хэлэв: Тэд зугтсан; энэ нь тэдний эсрэг гэрчлэхгүй байна гэж үү? Мөн хааны үхлийн талаарх хатны эргэлзээг тэд тийн арилгав.\n\n35 Мөнхүү улиран тохиох дор Амаликая хатны тааллыг эрэлхийлж, мөн түүнийг өөртөө эхнэр болгон авав; мөн тийн заль мэхээрээ, мөн хууран мэхлэгч зарц нарынхаа туслалцаатайгаар, тэр хаант улсыг эзэмшив; тийм ээ, тэр бүх нутаг даяар, леменчүүд, лемүелчүүд мөн ишмэилчүүдээс мөн Нифайн засаглалаас одоог хүртэлх нифайчуудын бүх тэрслэгчдээс бүрдсэн тэр бүх леменчүүдийн ард түмний дунд хаан хэмээн хүлээн зөвшөөрөгдөв.\n\n36 Эдүгээ эдгээр тэрслэгч нь, нифайчуудын нэгэн адил заавар мөн нэгэн адил мэдээллийг авсан байв, тийм ээ, Их Эзэний тухай нэг адил мэдлэгт сургагдсан байлаа, гэсэн хэдий ч тэрсэлснийхээ дараа тэд тун удалгүй леменчүүдээс ч илүү хатуу мөн гэмшдэггүй, мөн илүү зэрлэг, ёс бус мөн догшин хэрцгий болцгоосон байсан нь хачирхалтай юм—леменчүүдийн зан заншилд уусаж; залхуу байдалдаа мөн бүх төрлийн тачаангуйлалд автагдсан байв; тийм ээ, Их Эзэн Бурханаа бүрмөсөн мартсан байв.\n\n", "alma 48": "[center][font_size=26]Бүлэг 48[/font_size][/center]\n\n[i]Амаликая леменчүүдийг нифайчуудын эсрэг өдөөв—Моронай өөрийн хүмүүсийг Христийнхний байр суурийг хамгаалахад бэлтгэв—Тэрээр эрх чөлөө болон чөлөөт байдалд баясдаг мөн Бурханы хүчит хүмүүн байв. Ойролцоогоор МЭӨ 72 он.[/i]\n\n1 Мөнхүү эдүгээ улиран тохиох дор, Амаликая хаант улсыг эзэмшсэн даруйдаа леменчүүдийн зүрх сэтгэлийг Нифайн хүмүүсийн эсрэг дэвэргэж эхлэв; тийм ээ, тэр цамхгууд дээрээсээ нифайчуудын эсрэг леменчүүдэд ярих хүмүүсийг томилсон болой.\n\n2 Мөн тийн тэр тэдний зүрх сэтгэлийг нифайчуудын эсрэг дэвэргэж, үүний хэрээр шүүгчдийн засаглалын арван ес дэх оны төгсгөлд, тэрээр өдийг хүртэл өөрийн төлөвлөгөөнүүдийг гүйцэлдүүлсэн учир, тийм ээ, леменчүүдийн дээр хаан болгогдсон учир, тэр бүх нутгийн дээр, тийм ээ, мөн уг нутагт байсан бүх хүний дээр, леменчүүдийн мөн нифайчуудын дээр түүнчлэн хаанчлахыг эрэлхийлсэн бөлгөө.\n\n3 Тиймийн тул тэр хүслээ гүйцээсэн аж, учир нь тэр леменчүүдийн зүрхийг хатууруулж мөн оюуныг нь харалган болгож, мөн уурлуулахаар тэднийг өдөөн хатгаж, үүний хэрээр тэр нифайчуудын эсрэг тулалдахаар явах олон тооны дайчдыг нэгтгэн цуглуулсан байв.\n\n4 Учир нь тэр, өөрийн хүмүүсийн тооны ихийн учир нифайчуудыг ялж мөн тэднийг боолчлолд оруулахаар шийдсэн байлаа.\n\n5 Мөн тийн тэрээр зорамчуудаас ерөнхий ахмадуудыг томилов, учир нь нифайчуудын хүч чадал, мөн тэдний хоргодох газрууд, мөн хотуудынх нь хамгийн хүч султай хэсгүүдийг сайн мэддэг байсан нь тэд байв; тиймийн тул тэрээр тэднийг их цэргийнхээ дээр ерөнхий ахмадууд байхаар томилов.\n\n6 Мөнхүү улиран тохиох дор тэд өөрсдийн түр буудлыг авч, мөн аглаг буйдад Зарахемла нутгийн зүг хөдлөв.\n\n7 Эдүгээ улиран тохиох дор Амаликая ийн заль мэх мөн хуурамч аргаар хүчийг олж байх зуур, нөгөө талд, Моронай хүмүүсийн оюуныг Их Эзэн Бурхандаа үнэнч байхад бэлтгэж байв.\n\n8 Тийм ээ, тэр нифайчуудын их цэргийг хүчирхэгжүүлж, мөн жижиг бэхлэлтүүдийг, эсвээс хоргодох газруудыг босгож байв; их цэргээ халхлахаар шороогоор далан босгож, мөн түүнчлэн их цэргээ тойруулан, хотуудынхаа мөн нутгуудынхаа хилийг хүрээлүүлэн; тийм ээ, нутгийг бүхэлд нь хүрээлүүлэн чулуун хэрэм босгосон байв.\n\n9 Мөн өөрсдийн хамгийн хүч султай бэхлэлтэнд илүү олон тооны эрчүүдийг тэрээр байрлуулжээ; мөн тэрээр нифайчуудаар эзэмшигдэж асан тэр нутгаа тийн бэхэлж мөн хүчирхэгжүүлжээ.\n\n10 Мөн тэрээр тэд Их Эзэн Бурханыхаа төлөө амьдарч болохын тулд, мөн тэд дайснуудаар нь Христийнхний байр суурь гэж нэрлэгдсэн түүнийгээ дэмжиж болохын тулд чөлөөт байдлаа, газар нутгаа, эхнэр, мөн хүүхдүүдээ, мөн өөрсдийн амар амгаланг хамгаалахаар тийн бэлтгэж байв.\n\n11 Мөн Моронай хүчтэй мөн чадалтай хүн байв; тэр төгс ойлголттой хүн байв; тийм ээ, цус урсалтад баясдаггүй нэгэн байв; ах дүүс нь дарангуйлал мөн боолчлолоос чөлөөтэй байхад мөн эх орныхоо чөлөөт байдал болон эрх чөлөөнд бодгаль нь баясдаг хүн байв;\n\n12 Тийм ээ, Бурхандаа талархах талархлаар зүрх сэтгэл нь тэлсэн хүн байв, хүмүүсийнх нь дээр түүний цутгасан олон боломж бөгөөд адислалуудын төлөө болой; өөрийн хүмүүсийн сайн сайхан болоод аюулгүй байдлын төлөө үлэмж хөдөлмөрлөсөн хүн байв.\n\n13 Тийм ээ, мөн тэрээр Христийн сүсэг бишрэлд гуйвшгүй хүн байв; мөн тэрээр ард түмнээ, эрхүүдээ, мөн эх орноо, мөн шашин шүтлэгээ, бүр өөрийн цусыг асгартал өмгөөлөхөөр тангараг тавьсан байв.\n\n14 Эдүгээ нифайчууд дайснуудынхаа эсрэг, бүр хэрэв зайлшгүй шаардагдах аваас цус урсгах хүртлээ өөрсдийгөө хамгаалахаар сургагдсан байв; тийм ээ, мөн түүнчлэн тэд хэзээ ч хэрэг төвөг өдөөхгүй, тийм ээ, мөн дайснуудынхаа эсрэг бус аваас, амиа хамгаалахаас өөрөөр хэзээ ч илд далайхгүй байхаар сургагдсан байлаа.\n\n15 Мөн тэдний итгэл нь энэ байв; үүнчлэн үйлдсэнээр Бурхан тэднийг уг нутагт дэгжүүлнэ, эсвээс өөрөөр хэлбэл, хэрэв тэд Бурханы зарлигуудыг сахихдаа итгэлтэй байвал, тэрээр уг нутагт тэднийг дэгжүүлэх болно; тийм ээ, тэдэнд аюулынх нь дагуу, тэдэнд зугтахыг, эсвээс дайнд бэлтгэхийг сэрэмжлүүлнэ хэмээн буюу;\n\n16 Мөн түүнчлэн, дайснуудынхаа эсрэг өөрсдийгөө хамгаалахаар тэдний хааш одох ёстойг Бурхан тэдэнд мэдүүлнэ, мөн ингэснээр, Их Эзэн тэднийг чөлөөлнө хэмээн буюу; мөн энэ нь Моронайн итгэл байв, мөн зүрх сэтгэл нь үүнд баясдаг байв; цус урсгахад бус харин сайныг үйлдэхэд, өөрийн хүмүүсийг хадгалан хамгаалахад, тийм ээ, Бурханы зарлигуудыг сахихад, тийм ээ, мөн алдсыг эсэргүүцэхэд болой.\n\n17 Тийм ээ, үнэнээр, үнэнээр би та нарт хэлнэ, хэрэв бүх хүмүүн Моронайн адил байсан мөн байдаг, мөн байх аваас, болгоогтун, тамын чухамхүү хүчин чадал үүрд сэгсрэгдэн сулруулагдахсан; тийм ээ, хүмүүсийн үрсийн зүрх сэтгэлийг давах хүч чөтгөрт хэзээ ч байхгүй байхсан.\n\n18 Болгоогтун, тэрээр Мозаягийн хүү Аммоны адил хүн, тийм ээ, бүр Мозаягийн бусад хөвгүүдийн адил, тийм ээ, мөн түүнчлэн Алма болон түүний хөвгүүдийн адил байв, учир нь тэд бүгд Бурханы хүмүүс байв.\n\n19 Эдүгээ болгоогтун, Хиламан мөн түүний ах дүүс хүмүүст Моронайгаас дутуугүй үйлчилдэг байв; учир нь тэд Бурханы үгийг номлож, мөн тэд үгсийг нь анхааран сонсох хэнд боловч бүх хүнд наманчлалын төлөө баптисм хүртээж байлаа.\n\n20 Мөн тийн тэд урагшлан явж, мөн тэдний үгсийн учир хүмүүс өөрсдийгөө даруусгаж, үүний хэрээр тэд Их Эзэний их тааллыг хүртэж мөн өөр хоорондоо, тийм ээ, бүр дөрвөн жилийн турш дайнууд мөн зөрчилдөөнөөс тийн чөлөөтэй байв.\n\n21 Гэвч миний хэлсэнчлэн, арван есдүгээр оны төгсгөлд, тийм ээ, тэдний дунд энх амгалан байсан хэдий ч, тэд өөрсдийн ах дүүс леменчүүдтэй тэмцэлдэхэд дургүй ч гэсэн албадуулсан болой.\n\n22 Тийм ээ, мөн дүгнэж хэлэхэд, тэд ихэд дургүйцэж байсан хэдий ч, леменчүүдтэй хийсэн тэдний дайнууд олон жилийн турш огт зогссонгүй.\n\n23 Эдүгээ, тэд леменчүүдийн эсрэг зэвсэглэхдээ харамсаж байв, учир нь тэд цус урсгахад баясдаг байсангүй; тийм ээ, мөн энэ нь бүгд бус—тэд Бурхантай уулзах бэлтгэлгүй ах дүүсээсээ тийм олныг нь энэ дэлхийгээс мөнхийн оронд илгээх хэрэгсэл болж байгаадаа харамсаж байлаа.\n\n24 Гэсэн хэдий ч, тэд нэгэн цагт ах дүүс нь байсан, тийм ээ, мөн өөрсдийн сүмээс тэрсэлсэн, мөн тэднийг орхиж мөн леменчүүдтэй нэгдсэнээр тэднийг устгахаар одсон тэдний харгис хэрцгийлэлд эхнэр, хүүхдүүд нь хядагдах байсан тул амиа тавьж өгөхийг зөвшөөрч чадсангүй.\n\n25 Тийм ээ, Бурханы зарлигуудыг сахидаг хэн нэгэн байх цагт, ах дүүс нь нифайчуудын цусыг урсгахдаа баясахыг тэд тэвчиж чадсангүй, учир нь, хэрэв тэд түүний зарлигуудыг сахих аваас тэд уг нутагт дэгжих болно хэмээх нь Их Эзэний амлалт байв.\n\n", "alma 49": "[center][font_size=26]Бүлэг 49[/font_size][/center]\n\n[i]Халдан довтлогч леменчүүд Аммонайха болон Ноагийн бэхлэгдсэн хотуудыг авах боломжгүй байв—Амаликая Бурханыг зүхэж мөн Моронайн цусыг уухаар тангараг тавив—Хиламан болон түүний ах дүүс Сүмийг хүчирхэгжүүлэхээ үргэлжлүүлэв. Ойролцоогоор МЭӨ 72 он.[/i]\n\n1 Мөн эдүгээ улиран тохиох дор арван есдүгээр оны арван нэгдүгээр сард, уг сарын арав дахь өдөр, леменчүүдийн их цэрэг Аммонайха нутгийн зүг ойртож буй нь харагдав.\n\n2 Мөн болгоогтун, уг хот сэргээн босгогдсон байв, мөн хотын хилийн ойролцоо их цэргийг Моронай байрлуулсан ажгуу, мөн тэд леменчүүдийн сум мөн чулуунаас өөрсдийгөө халхлах гэж тойруулан шороогоор далан босгосон байв; учир нь болгоогтун тэд чулуугаар мөн нум сумаар байлддаг байжээ.\n\n3 Болгоогтун би Аммонайха хот сэргээн босгогдсон гэж хэллээ. Би та нарт хэлнэ, тийм ээ, энэ нь хэсэгчлэн сэргээн босгогдсон байлаа; мөн хүмүүсийнх нь алдсын учир леменчүүд үүнийг нэгэнтээ устгасан учир, энэ нь тэдний хувьд дахин амархан олз болно хэмээн тэд бодсон ажгуу.\n\n4 Гэвч болгоогтун тэдний урам маш ихээр хугарав; учир нь болгоогтун, нифайчууд өөрсдийгөө тойруулан, леменчүүд өөрсдийн чулуу мөн сумнуудаа үр дүнтэйгээр тэдний дээр буулгаж, бас орц газраар бус аваас тэдэн дээр ирж чадахааргүй тийм өндөр даланг шороогоор босгожээ.\n\n5 Эдүгээ энэ үед бэхлэлтийн газруудаа бэлтгэхэд гаргасан нифайчуудын мэргэн ухааны учир леменчүүдийн ерөнхий ахмадууд үлэмж гайхан цочирдсон аж.\n\n6 Эдүгээ леменчүүдийн удирдагчид өөрсдийнх нь тоо агуу олны учир ийн бодсон байв, тийм ээ, тэд урьд нь тэгж байсныхаа адил тэдэн рүү дайрах боломжтой байх болно хэмээн бодсон ажгуу; тийм ээ, мөн түүнчлэн тэд өөрсдийгөө бамбай мөн цээжний хуягуудаар бэлтгэсэн байв; мөн түүнчлэн тэд өөрсдийгөө арьсан хүрмүүдээр, тийм ээ, нүцгэнийг нь халхалсан маш зузаан хүрмүүдээр бэлтгэсэн байв.\n\n7 Мөн тийн бэлтгэснээр тэд өөрсдийн тааллын дагуу ах дүүсээ амархан давамгайлж мөн боолчлолын буулганд харьяалуулж, эсвээс тэднийг алж мөн хядах болно хэмээн боджээ.\n\n8 Гэвч болгоогтун, тэднийг бүрмөсөн гайхан цочирдуулсан нь, тэднийг ирэхэд тэд Лихайн үрсийн дунд хэзээ ч мэдэгдээгүй тийм маягаар бэлтгэсэн байв. Эдүгээ тэд леменчүүдийг ирэхэд Моронайн заавруудын дагуу тулалдахаар бэлтгэсэн байв.\n\n9 Мөнхүү улиран тохиох дор леменчүүд буюу амаликаячууд, тэдний дайнд бэлтгэсэн маягийг хараад үлэмж гайхширав.\n\n10 Эдүгээ хэрэв Амаликая хаан Нифайн нутгаас их цэргээ толгойлон ирсэн бол, тэрээр магад леменчүүдийг Аммонайха хот дахь нифайчууд руу довтлуулах байсан буйза; учир нь болгоогтун, тэр өөрийн хүмүүсийн цусыг ч үл хайхрах ажээ.\n\n11 Гэвч болгоогтун, Амаликая өөрөө тулалдахаар ирээгүй байжээ. Мөн болгоогтун, түүний ерөнхий ахмадууд Аммонайха хот дахь нифайчууд руу довтолж зүрхэлсэнгүй, Моронай нифайчуудын дундах үйл хэргүүдийг удирдах аргыг өөрчилсөн учир, тиймээс леменчүүд тэдний хоргодох газруудынх нь учир урам нь хугарч мөн тэдний дээр ирж эс чадав.\n\n12 Тиймийн тул тэд аглаг буйд тийш ухарч, мөн буудлаа авч мөн тэдний хувьд нифайчуудын эсрэг дайрах дараагийн хамгийн тохиромжтой газар хэмээн бодож Ноа нутгийн зүг жагсан одов.\n\n13 Учир нь эргэн тойрны бүх нутгийн хот болгоныг Моронай бэхэлснийг, өөрөөр хэлбэл хамгаалах бэхлэлтүүд барьсныг тэд мэдсэнгүй; тиймийн тул, тэд бат шийдэмгийгээр Ноа нутгийн зүг жагсан явцгаав; тийм ээ, тэдний ерөнхий ахмадууд урагшилж мөн тэд уг хотын хүмүүсийг устгах болно хэмээн тангараг тавив.\n\n14 Гэвч болгоогтун, тэдний гайхширалыг төрүүлсэн нь, урьд нь хүчээр дорой газар байсан тэр Ноа хот нь, эдүгээ Моронайн тусламжтайгаар хүчирхэг болсон байв, тийм ээ, бүр Аммонайха хотынхоос илүү хүчирхэг болсон байв.\n\n15 Мөн эдүгээ, болгоогтун, энэ нь Моронайн мэргэн ухаан байв; учир нь, тэд Аммонайха хотоос сүрдэнэ хэмээн; мөн Ноа хот одоог хүртэл нутгийн хамгийн сул дорой хэсэг байснаас, тиймийн тул тэд тулалдахаар тийш жагсах байх хэмээн тэр боджээ; мөн тийн энэ нь түүний хүслийн дагуу болов.\n\n16 Мөн болгоогтун, Моронай уг хотын эрчүүдийн дээр ерөнхий ахмад болгохоор Лихайг томилсон байв; мөн энэ нь Сидон голын зүүн хөндийд леменчүүдтэй байлдсан тэрхүү Лихай байв.\n\n17 Мөн эдүгээ болгоогтун улиран тохиох дор, Лихай уг хотыг захирч буйг леменчүүд олж мэдээд тэд дахин урам нь хугарав, учир нь тэд Лихайгаас үлэмж айдаг ажээ; гэсэн хэдий ч тэдний ерөнхий ахмадууд уг хотыг довтлохоор тангараг тавьцгаасан байв; тиймийн тул тэд их цэргээ толгойлов.\n\n18 Эдүгээ болгоогтун, леменчүүд тэдний хамгаалалтын бэхлэлтүүдэд орцноос бусад газраар нэвтэрч чадсангүй, учир нь орцноос бусад газрыг хүрээлэн овоолсон далангийн өндрөөс мөн ухагдсан шуудууных нь гүнээс буюу.\n\n19 Мөн тийн нифайчууд өөр ямар нэгэн газраар бэхлэлтэнд орох гэж авирахаар завдсан бүгдийг, чулуугаар мөн сумаар харван устгахад бэлтгэсэн байв.\n\n20 Тэд тийн, тийм ээ, орц газраар хамгаалалтын байранд нь орж ирэхээр завдсан бүгдийг цохиж унагахаар, тэдний хамгийн хүчтэй эрчүүдийн хэсэг нь илднүүд мөн дүүгүүрүүдтэйгээ бэлтгэсэн байв; мөн тэд леменчүүдийн эсрэг өөрсдийгөө хамгаалахаар тийн бэлтгэсэн байв.\n\n21 Мөнхүү улиран тохиох дор леменчүүдийн ахмадууд их цэргээ орох хаалганы өмнө авчирч, мөн тэдний хамгаалах газарт нь орохоор нифайчуудтай тулалдаж эхлэв; гэвч болгоогтун, тэд цагаас цагт буцаан туугдаж, үүний хэрээр тэд асар их аллагаар хядагдав.\n\n22 Эдүгээ тэд уг орц газраар нифайчуудыг давамгайлах хүчийг олж чадахгүйгээ мэдээд, тэд их цэрэгтээ гарц гаргаж болохын тулд, тэд тулалдах адил тэгш боломжтой байж болохын тулд шороон даланг нь ухаж эхлэв; гэвч болгоогтун, эдгээр завдлагадаа тэд өөрсдийнх нь дээр буулгасан чулуу мөн сумнуудаар хиар цохигдов; мөн шуудуунуудыг нь шороон даланг буулгаж дүүргэхийн оронд, тэдгээр нь тэдний үхэгсэд мөн шархадсан биесээр хэсэг хэмжээгээр дүүргэгдэв.\n\n23 Тийнхүү дайснуудаа давах бүх хүч нифайчуудад байв; мөн тийн леменчүүд өөрсдийн бүх ерөнхий ахмадуудыг алагдах хүртэл нифайчуудыг устгахаар оролджээ; тийм ээ, мөн леменчүүдийн мянгаас илүү нь алагдав; харин, нөгөө талд, нифайчуудаас алагдсан нэг ч бодгаль байсангүй.\n\n24 Орц газраар ил байснаас леменчүүдийн суманд өртөж шархадсан нь тавь орчим байв, гэвч тэд бамбайнуудаараа, мөн цээжний хуяг мөн дуулгаараа халхлагдсан байлаа, иймээс тэдний шархнууд хөлөнд нь байв, тэдгээрийн олон нь маш ноцтой байжээ.\n\n25 Мөнхүү улиран тохиох дор, леменчүүд өөрсдийн ерөнхий ахмадууд бүгд алагдсаныг хараад тэд аглаг буйд тийш зугтав. Мөнхүү улиран тохиох дор тэд, уг гарал нь нифай үндэстэн болох өөрсдийн хаан Амаликаяд их хохирлынхоо талаар мэдээлэхээр Нифайн нутагт буцаж ирэв.\n\n26 Мөнхүү улиран тохиох дор тэр, нифайчуудын тухайд хүслээ гүйцээгээгүй учир өөрийн хүмүүст үлэмж уурлаж байв; тэр тэднийг боолчлолын буулганд харьяалуулсангүй.\n\n27 Тийм ээ, тэр үлэмж хилэгнэж, мөн Моронайн цусыг уух болно хэмээн тангараг тавьж, түүнийг мөн түүнчлэн Бурханыг зүхэв; мөн энэ нь Моронай өөрийн хүмүүсийн аюулгүй байдлын төлөө бэлтгэхдээ Бурханы зарлигуудыг сахисны учир болой.\n\n28 Мөнхүү улиран тохиох дор, нөгөө талд, Нифайн хүмүүс Их Эзэн Бурхандаа, тэднийг дайснуудынх нь гараас чөлөөлсөн түүний зүйрлэшгүй хүчний улмаас талархал илэрхийлэв.\n\n29 Мөн тийн Нифайн ард түмний дээрх шүүгчдийн засаглалын арван ес дэх он төгсөв.\n\n30 Тийм ээ, мөн тэдний дунд үргэлжийн амгалан байв, мөн Хиламан, Шиблон, Кориантон, бас Аммон болон түүний ах дүүсээр, тийм ээ, мөн Бурханы ариун жаягаар томилогдсон, наманчлалын төлөө баптисм хүртэж, мөн номлохоор хүмүүсийн дунд илгээгдсэн тэд бүгдээр тэдэнд тунхаглагдсан Бурханы үгэнд хандах тэдний анхаарал мөн хичээнгүй байдлын учир сүмд үлэмж агуу дэгжилт байв.\n\n", "alma 50": "[center][font_size=26]Бүлэг 50[/font_size][/center]\n\n[i]Моронай нифайчуудын нутгуудыг бэхлэв—Тэд олон шинэ хот босгов—Нифайчуудын ёс бус мөн жигшүүрт хэргүүдийнх нь өдрүүдэд дайнууд болон устгалууд тэдэнд тохиов—Мориантон болон түүнтэй хамт тэрслэгчид Тианкамд ялагдав—Нифайха нас барж, мөн түүний хүү Пахоран шүүгчийн суудлыг эзлэв. Ойролцоогоор МЭӨ 72–67 он.[/i]\n\n1 Мөн эдүгээ улиран тохиох дор Моронай дайны буюу леменчүүдээс өөрийн хүмүүсийг хамгаалах бэлтгэлүүдийг хийхээ зогссонгүй; учир нь, шүүгчдийн засаглалын хорьдугаар оны эхэнд тэрээр өөрийнх нь их цэрэг, нифайчуудаар эзэмшигдэж асан тэр бүх нутаг даяар, бүх хотыг хүрээлүүлэн тэд шороон далангууд овоолж эхлэх болгов.\n\n2 Мөн тэрээр эдгээр шороон далан дээгүүр гуалингуудыг, тийм ээ, хотуудыг хүрээлүүлэн, хүнийхтэй адил өндөртэй гуалин хануудыг босгох болгов.\n\n3 Мөн тэрээр тэдгээр хануудын дээд талд үзүүрт шонгуудыг хүрээлэн байрлуулах болгов; мөн тэдгээр нь бат бэх бөгөөд өндөр байв.\n\n4 Мөн тэр тэдгээр үзүүрт ханыг дээрээс нь ажиглах цамхгуудыг баригдах болгож, мөн тэрээр леменчүүдийн чулуу мөн сумнууд тэднийг гэмтээж чадахгүйн тулд хамгаалах байруудыг тэр цамхгууд дээр бариулах болгов.\n\n5 Мөн тэдгээр нь тэд өөрсдийн тааллын мөн өөрсдийн хүчний дагуу дээрээс нь чулуу шидэж, мөн хотын хананы дэргэд ойртохоор завдсан түүнийг алж болохуйцаар бэлтгэгдсэн байв.\n\n6 Тийн бүх нутаг даяар хот болгоныг хүрээлүүлэн, дайснуудынхаа халдлагын эсрэг бат бэх хамгаалалтуудыг Моронай бэлтгэв.\n\n7 Мөнхүү улиран тохиох дор Моронай их цэргээ дорнодын аглаг буйд тийш одох болгов; тийм ээ, мөн тэд явж мөн дорнодын аглаг буйдад байсан бүх леменчүүдийг, Зарахемла нутгийн өмнөд дэх өөрсдийнх нь нутаг руу ухраав.\n\n8 Мөн Нифайн нутаг дорнодын тэнгисээс өрнөдийг хүртэл чигээрээ шулуун үргэлжилдэг байв.\n\n9 Мөнхүү улиран тохиох дор Моронай бүх леменчүүдийг өөрсдийнх нь эзэмшил нутгуудын умард дахь, дорнод аглаг буйдаас зайлуулсны дараа, тэрээр Зарахемла нутаг дахь мөн эргэн тойрных нь нутгийн оршин суугчдыг дорнын аглаг буйд тийш, бүр тэнгисийн эргийн дэргэдэх хилийг хүртэл явуулж, мөн уг нутгийг эзэмших болгов.\n\n10 Мөн түүнчлэн тэрээр өөрсдийн эзэмшлүүдийн хил дээр өмнөдөд их цэргийг байрлуулж, мөн их цэрэг мөн ард түмнээ дайснуудынхаа гараас хамгаалж болохын тулд бэхлэлт босгох болгов.\n\n11 Мөн тийн тэрээр дорнын аглаг буйдад, тийм ээ, мөн түүнчлэн өрнөдөд байх тэр бүх леменчүүдийн бат бэх хамгаалалтыг тусгаарлаж, нифайчууд мөн леменчүүдийн хооронд, Зарахемла нутаг мөн Нифайн нутгийн хооронд, өрнийн тэнгисээс Сидон голын эх хүртэлх хилийг бэхлэв—нифайчууд умардын бүх нутгийг, тийм ээ, бүр Өгөөмөр нутгийн умардад байсан бүх нутгийг тааллынхаа дагуу эзэмшсэн бөлгөө.\n\n12 Тийн Моронай, түүний хийж бүтээсэн зүйлс их цэрэгт нь хамгаалалтын баталгааг өгч байснаас өдөр бүр өсөн нэмэгдэж байсан их цэрэгтэйгээ, леменчүүд өөрсдийнх нь эзэмшлийн нутгууд дээр хүч нөлөөгүй байхын тулд тэдний хүч болоод чадлыг эзэмшлийнхээ нутгуудаас үгүй болгохыг эрэлхийлсэн аж.\n\n13 Мөнхүү улиран тохиох дор нифайчууд нэгэн хотын суурийг эхлэв, мөн тэд уг хотын нэрийг Моронай хэмээв; мөн энэ нь дорнын тэнгисийн дэргэд байв; мөн энэ нь өмнөдөд, леменчүүдийн эзэмшлүүдийн хилийн ойролцоо байлаа.\n\n14 Мөн түүнчлэн тэд Моронай хот мөн Аарон хот хоёрын хооронд Аарон мөн Моронайн хилүүдийг нэгтгэн нэгэн хотын суурийг эхлэв; мөн тэд уг хотын, өөрөөр хэлбэл уг нутгийн нэрийг Нифайха хэмээв.\n\n15 Мөн түүнчлэн тэд мөнхүү онд умардад олон хот, умардад тэнгисийн эргийн хилийн дэргэд нэг хотыг нэгэн тодорхой маягаар барьж, Лихай гэж тэд нэрлэв.\n\n16 Мөн тийн хорьдугаар он төгсөв.\n\n17 Мөн Нифайн ард түмний дээрх шүүгчдийн засаглалын хорин нэгдүгээр оны эхэнд Нифайн хүмүүс ийм хөгжин дэгжих нөхцөлүүдэд байв.\n\n18 Мөн тэд үлэмж дэгжин, мөн тэд үлэмж баян болов; тийм ээ, мөн тэд уг нутагт өнөржиж мөн хүчирхэг болов.\n\n19 Мөн бид хүмүүсийн үрсэд өөрийн бүх үгийг гүйцэлдүүлэхдээ Их Эзэний бүх үйлдэл хэчнээн нигүүлсэнгүй болон шударга болохыг тийн харлаа; тийм ээ, Лихайд түүний ярьсан үгс батлагдсаныг бүр энэ цагт бид болгоож чадна, хэлрүүн:\n\n20 Чи болон чиний үрс адислагдсан болой; мөн тэд адислагдах болно, тэд миний зарлигуудыг сахихынхаа хэрээр уг нутагт дэгжих болно. Гэвч санагтун, тэд миний зарлигуудыг сахихгүй байхын хэрээр Их Эзэний оршихуйгаас тусгаарлагдах болно.\n\n21 Мөн эдгээр амлалт Нифайн хүмүүст батлагдсаар байгааг бид харав; учир нь тэдний дунд байсан тэрхүү хэрүүл мөн зөрчилдөөнүүд, тийм ээ, тэдний аллагууд, мөн тэдний тонуулууд, тэд хуурамч шүтээнийг шутдэг байсан нь, тэдний садар самуун, мөн жигшүүрт хэргүүд нь өөрсдийнх нь дайнууд болон устгалуудыг тэдэн дээр авчирсан юм.\n\n22 Мөн Их Эзэний зарлигуудыг сахихад итгэлтэй байсан тэд цаг үргэлж чөлөөлөгдөж байв, өөрсдийнх нь мянга мянган ёс бус ах дүүс боолчлолд орж, эсвээс илдэнд эрсдэн, эсвээс итгэлээ алдан доройтож, мөн леменчүүдтэй хутгалдах зуур буюу.\n\n23 Гэвч болгоогтун Нифайн ард түмний дунд, Нифайн өдрүүдээс хойш Моронайн өдрүүдээс илүү аз жаргалтай үе хэзээ ч байсангүй, тийм ээ, бүр шүүгчдийн засаглалын хорин нэгдүгээр оны энэ цаг үед буюу.\n\n24 Мөнхүү улиран тохиох дор шүүгчдийн засаглалын хорин хоёрдугаар он; тийм ээ, мөн хорин гуравдугаар он ч түүнчлэн амар амгаланд төгсөв.\n\n25 Мөнхүү улиран тохиох дор шүүгчдийн засаглалын хорин дөрөвдүгээр оны эхэнд ч, хэрэв тэдний дунд Лихайн хилтэй нийлсэн, хоёул тэнгисийн эргийн хил дээр байсан Лихайн нутгийн мөн Мориантон нутгийн талаарх зөрчилдөөн байгаагүйсэн бол, Нифайн хүмүүсийн дунд түүнчлэн амар амгалан байх байв.\n\n26 Учир нь болгоогтун, Мориантон нутгийг эзэмшсэн хүмүүс Лихайн нутгийн нэг хэсгийг нэхэмжлэв; тиймийн тул тэдний хооронд ширүүн зөрчилдөөн болж эхлэв, иймээс Мориантоны хүмүүс ах дүүсийнхээ эсрэг зэвсэг агсан, мөн тэднийг илдээр хөнөөхөөр тэд шийдсэн байв.\n\n27 Гэвч болгоогтун, Лихай нутгийг эзэмшсэн хүмүүс Моронайн буудалд зугтан очиж, мөн түүнээс тусламж хүсэв; учир нь болгоогтун тэд буруугүй байв.\n\n28 Мөнхүү улиран тохиох дор Мориантон гэдэг хүнээр удирдуулж асан Мориантоны хүмүүс, Лихайн хүмүүс Моронайн буудалд зугтаж очсоныг олж мэдээд, тэд Моронайн их цэрэг өөрсөд рүү нь дайран мөн өөрсдийг нь устгах вий хэмээн үлэмж айж байв.\n\n29 Тиймийн тул Мориантон, тэд их нуур олонтой, умард хэсгийн нутагт зугтан очиж, мөн умард хэсэгт байгаа нутгийг эзэмшилдээ авна хэмээх бодлыг тэдний зүрх сэтгэлд төрүүлэв.\n\n30 Мөн болгоогтун, тэд энэ төлөвлөгөөг (харамслын шалтгаан болох байсан үүнийг) хэрэгжүүлэх байв, гэвч болгоогтун, Мориантон омог ихтэй хүн байсан учир, тиймийн тул тэрээр шивэгчингүүдийнхээ нэгэнд уурлаж, мөн тэр түүн рүү дайрч мөн түүнийг ихэд зодов.\n\n31 Мөнхүү улиран тохиох дор сайхь эмэгтэй зугтаж, мөн Моронайн буудалд ирж, мөн Моронайд уг явдлын талаар, мөн түүнчлэн умард нутагт зугтах гэсэн тэдний төлөвлөгөөний талаар бүх зүйлийг Моронайд хэлэв.\n\n32 Эдүгээ болгоогтун, үнэндээ Моронай Өгөөмөр нутагт байсан хүмүүсийг буюу тэднийг Мориантоны үгсийг дуулж мөн түүний хүмүүстэй нэгдэж, мөн тийн тэрээр уг нутгийн тэдгээр хэсгийг эзэмшилдээ авах вий хэмээн айж байлаа, тэгвээс Нифайн хүмүүсийн дундах их уршгийн, тийм ээ, тэдний эрх чөлөөг унагахад хүргэх уршгийн суурь тавигдах байсан бөлгөө.\n\n33 Тиймийн тул Моронай их цэргийг, буудлынх нь хамт, Мориантоны хүмүүсийн умард нутаг тийш зугтахыг нь зогсоохоор амдуулан илгээв.\n\n34 Мөнхүү улиран тохиох дор тэднийг Эзгүйрлийн нутгийн хилд ирэх хүртэл тэд тэднийг зогсоосонгүй; мөн тэд умард нутагт хүргэх, тийм ээ, тэнгисийн дэргэдүүр, дорнодод мөн өрнөдөд тэнгисийн дэргэдүүрх нарийн гарцын тэнд тэднийг амдан зогсоосон ажээ.\n\n35 Мөнхүү улиран тохиох дор Моронайгаар илгээгдсэн, Тианкам гэдэг нэртэй хүнээр удирдагдсан тэрхүү их цэрэг Мориантоны хүмүүстэй тулгарав; мөн Мориантоны хүмүүс маш их зөрүүд байснаас (түүний ёс бус мөн түүний зусар үгсээр тэд өдөөгдсөн учир) тэдний дунд тулаан эхэлсэн бөлгөө, үүнд Тианкам Мориантоныг алж мөн их цэргийг нь ялж, мөн тэднийг хоригдол болгон баривчилж, мөн Моронайн буудалд эргэж ирэв. Мөн Нифайн ард түмний дээрх шүүгчдийн засаглалын хорин дөрөв дэх он тийн төгсөв.\n\n36 Мөн Мориантоны хүмүүс тийн буцаан авчрагдав. Мөн тэд энхийг сахих гэрээ хиймэгц, тэд Мориантоны нутагт дахин суурьшуулагдаж, мөн тэдний болон Лихайн хүмүүсийн дунд нэгдмэл байдал бий болов; мөн түүнчлэн тэд ч нутагтаа дахин суурьшуулагдав.\n\n37 Мөнхүү улиран тохиох дор Нифайн хүмүүст тэдний энх амгалан сэргээгдсэн тус онд, Бурханы өмнө шүүгчийн суудлыг төгс зөв шударгаар эзэлсэн тэр хоёр дахь ерөнхий шүүгч Нифайха нас барав.\n\n38 Гэсэн хэдий ч, Алма болон түүний эцэг өвгөдөөр хамгийн ариун нандин хэмээн үнэлэгдсэн тэдгээр цэдэг мөн тэдгээр зүйлийг эзэмшүүлэх Алмагийн хүслээс тэрээр татгалзсан ажээ; тиймийн тул Алма тэдгээрийг өөрийн хүү Хиламаны дээр шилжүүлсэн байв.\n\n39 Болгоогтун, улиран тохиох дор Нифайхагийн хүү эцгийнхээ оронд шүүгчийн суудлыг эзлэхээр томилогдов; тийм ээ, зөв шударгаар шүүх, мөн ард олны энх амгалан болон эрх чөлөөг сахин хамгаалах, мөн Их Эзэн Бурханаа шүтэн бишрэх ариун нандин эрхийг нь тэдэнд олгох, тийм ээ, өөрийн бүх өдөрт Бурханы байр суурийг дэмжиж, хадгалахаар, тэрчлэн ёс бусыг үйлдэгчдийг гэмт хэргүүдийнх нь дагуу шударга ёсонд авчрах тангараг өргөн мөн ариун нандин ёслолыг үйлдэж тэрээр ерөнхий шүүгч бөгөөд ард олны дээрх захирагчаар томилогдов.\n\n40 Эдүгээ болгоогтун, түүний нэр Пахоран байв. Мөн Пахоран эцгийнхээ суудлыг эзэлж, мөн Нифайн ард түмний дээрх өөрийн засаглалыг хорин дөрөвдүгээр оны төгсгөлд эхлүүлэв.\n\n", "alma 51": "[center][font_size=26]Бүлэг 51[/font_size][/center]\n\n[i]Хааныг хүсэгч хүмүүс хуулийг өөрчлөхөөр мөн хаантай байхаар эрэлхийлэв—Пахоран болон чөлөөт байдлыг хүсэгч хүмүүс ард түмний саналаар дэмжигдэв—Моронай улс орноо дэмжихийг эсвээс үхэлд хүргэгдэхийг хааныг хүсэгч хүмүүст албадав—Амаликая болон леменчүүд бэхлэгдсэн олон хотыг эзлэв—Тианкам леменчүүдийн дайралтыг няцааж, Амаликаяг майханд нь алав. Ойролцоогоор МЭӨ 67–66 он.[/i]\n\n1 Мөнхүү улиран тохиох дор Нифайн ард түмний дээрх шүүгчдийн засаглалын хорин тав дахь оны эхэнд, тэд Лихайн хүмүүс мөн Мориантоны хүмүүсийн хооронд нутгийнх нь талаар амгаланг тогтоогоод, мөн хорин тав дахь он энх амгаланд эхэлсний дараа;\n\n2 Гэсэн хэдий ч, тэд уг нутаг дахь нийт энх амгаланг удаан сахисангүй, учир нь ерөнхий шүүгч Пахораны талаар хүмүүсийн дунд зөрчилдөөн байж эхлэв; учир нь болгоогтун, хуулийн цөөн тодорхой заалтууд өөрчлөгдөх ёстой хэмээн хүссэн хэсэг хүмүүс байв.\n\n3 Гэвч болгоогтун, Пахоран хуулийг өөрчлөхийг бас өөрчлөгдөхийг ч зөвшөөрсөнгүй; тиймийн тул, тэрээр хуулийг өөрчлөх тухай өөрсдийн саналыг өргөдлөөр илгээсэн тэднийг сонссонгүй.\n\n4 Тиймийн тул, хуулийг өөрчлүүлэх хүсэлтэй тэд түүнд уурлаж, мөн түүнийг уг нутаг даяарх ерөнхий шүүгч байхыг болиулахыг хүсэв; тиймийн тул уг хэргийн талаар ширүүн маргаан өрнөв, гэвч цус урсгахад хүрсэнгүй.\n\n5 Мөнхүү улиран тохиох дор Пахораныг шүүгчийн суудлаас унагаах хүсэлтэй байсан тэд хааныг хүсэгч хүмүүс хэмээн нэрлэгдсэн ажгуу, учир нь тэд чөлөөт засгийг түлхэн унагаж мөн уг нутаг даяар хааныг тогтоох байдлаар хууль өөрчлөгдөхийг хүсэж байв.\n\n6 Мөн Пахораныг уг нутгийн дээрх ерөнхий шүүгчээр үлдээхийг хүссэн тэд өөрсдийн дээр чөлөөт байдлыг хүсэгч хүмүүс хэмээх нэр авчээ; мөн тэдний дунд ийм хагарал байв, учир нь чөлөөт байдлыг хүсэгч хүмүүс өөрсдийн эрхүүд болон өөрсдийн шашин шүтлэгийн боломжуудаа чөлөөт засгаар батлан хамгаалуулахаар тангараглаж өөрөөр хэлбэл гэрээлсэн байв.\n\n7 Мөнхүү улиран тохиох дор тэдний зөрчилдөөний энэхүү хэрэг хүмүүсийн саналаар шийдэгдсэн ажээ. Мөнхүү улиран тохиох дор хүмүүсийн санал чөлөөт байдлыг хүсэгч хүмүүсийн талыг дэмжиж, мөн Пахоран шүүгчийн суудалд хэвээр үлдсэн нь Пахораны ах дүүс болон түүнчлэн эрх чөлөөг хүсэгч хүмүүсийн олных нь дунд их баярыг авчирч, мөн тэд түүнчлэн хааныг хүсэгч хүмүүсийг дуугүй болгов, тиймээс тэд эсэргүүцэж зүрхэлсэнгүй, харин эрх чөлөөний байр суурийг хадгалан хамгаалахаас аргагүй болов.\n\n8 Эдүгээ тэдгээр хаантай байхыг дэмжигчид язгууртны угсааных байв, мөн тэд хаад байхыг эрэлхийлж байв; мөн хүмүүсийг захирах хүч чадал, эрх мэдлийг эрэлхийлэх тэднээр тэд дэмжигдэж байв.\n\n9 Гэвч болгоогтун, энэ нь Нифайн ард түмний дунд тиймэрхүү зөрчилдөөн байхад аюултай үе байв; учир нь болгоогтун, Амаликая леменчүүдийн хүмүүсийн зүрх сэтгэлийг нифайчуудын хүмүүсийн эсрэг дахин өдөөн хатгасан ажгуу, мөн тэрээр нутгийнхаа бүх хэсгээс цэргүүдийг нэгтгэн цуглуулж, мөн тэднийг зэвсэглэн, мөн дайнд байдгаараа хичээнгүйлэн бэлтгэж байв; учир нь тэр Моронайн цусыг уухаар тангарагласан байсан бөлгөө.\n\n10 Гэвч болгоогтун, бид түүний хийсэн амлалт хөнгөн хуумгай байсныг харах болно; гэсэн хэдий ч, тэрбээр өөрийгөө мөн их цэргээ нифайчуудын эсрэг тулалдаанд ороход бэлтгэжээ.\n\n11 Эдүгээ түүний их цэрэг, нифайчуудын гараар алагдсан олон мянгын учир урьд байсан шигээ тийм агуу байсангүй; гэвч тэдний их хохирол байсан хэдий ч, Амаликая их цэргийг гайхалтай олноор нэгтгэн цуглуулсан байв, иймээс тэр Зарахемла нутаг руу очихоос айсангүй.\n\n12 Тийм ээ, бүр Амаликая өөрөө леменчүүдийн тэргүүнд уруудан ирэв. Мөн энэ нь шүүгчдийн засаглалын хорин тав дахь онд байв; мөн энэ нь нифайчууд өөрсдийн ерөнхий шүүгч Пахораны талаарх зөрчилдөөний хэргийг шийдэж эхэлсэн тэр үед байв.\n\n13 Мөнхүү улиран тохиох дор хааныг хүсэгч хүмүүс гэж нэрлэгдсэн тэр хүмүүс, леменчүүд өөрсдийнх нь эсрэг тулалдахаар ирж явааг сонсоод, тэд зүрх сэтгэлдээ баяртай байв; мөн тэд зэвсэг барихаас татгалзав, учир нь тэд ерөнхий шүүгчид, мөн түүнчлэн эрх чөлөөний хүмүүст маш ихээр хилэгнэсэн байснаас, тэд улс орноо өмгөөлөхөөр зэвсэг барихыг хүссэнгүй.\n\n14 Мөнхүү улиран тохиох дор Моронай үүнийг хараад, мөн түүнчлэн леменчүүд нутгийн хилд орж буйг хараад, хамгаалж үлдэхийн тулд өөрийн тийм ихээр хөдөлмөрлөсөн тэр хүмүүсийн зөрүүдийн учир тэрээр үлэмж хилэгнэж байв; тийм ээ, тэрээр үлэмж хилэгнэж байв, түүний бодгаль тэдний эсрэг уураар дүүрэн байв.\n\n15 Мөнхүү улиран тохиох дор тэр уг нутгийн захирагчаас үүнийг уншихыг, мөн тэдгээр тэрслэгчийг улс орноо өмгөөлөхөд албадах эсвэл үхэлд хүргэх эрх мэдлийг өөрт нь (Моронайд) өгөхийг хүсэн, хүмүүсийн саналыг тээсэн өргөдлийг түүнд илгээв.\n\n16 Учир нь хүмүүсийн дундах ийм зөрчилдөөнүүд болон тэрслэлүүдийг төгсгөх нь түүний нэн тэргүүний хариуцлага байв; учир нь болгоогтун, энэ нь одоо хүртэл тэдний бүх устгалын шалтгаан байлаа. Мөнхүү улиран тохиох дор энэ нь хүмүүсийн саналын дагуу зөвшөөрөгдөв.\n\n17 Мөнхүү улиран тохиох дор, хааныг хүсэгч хүмүүсийн эсрэг явж, тэдний бардамналыг мөн дээгүүр занг буулган мөн тэднийг газартай тэгшлэхийг, эсвээс тэднийг зэвсэг барьж мөн эрх чөлөөний байр суурийг дэмжихэд албадахыг Моронай их цэрэгтээ тушаав.\n\n18 Мөнхүү улиран тохиох дор их цэрэг тэдний эсрэг давшин оржээ; мөн тэдний бардамналыг болон дээгүүр занг буулган, үүний хэрээр тэд Моронайн хүмүүсийн эсрэг тулалдахаар дайны зэр зэвсгээ өргөх үедээ тэд цавчигдан унаж, газартай тэгшлэгдэв.\n\n19 Мөнхүү улиран тохиох дор тэр тэрслэгчдээс илдэнд цавчигдсан нь дөрвөн мянга байв; мөн тэдний удирдагчдаас тулалдаанд алагдаагүй нь баривчлагдаж мөн шоронд хаягдав, учир нь энэ үед тэдний шүүлтэд зориулах цаг байсангүй.\n\n20 Мөн тэр тэрслэгчдийн үлдсэн нь, илдээр доош газар цохигдохын оронд, эрх чөлөөний далбаан дор бууж өгөөд, мөн эрх чөлөөний тугийг цамхгууд дээрээ мөн хотууддаа өргөхөөр, мөн улс орноо өмгөөлөхийн төлөө зэвсэг агсахаар албадуулагдав.\n\n21 Мөн тийн Моронай хааныг хүсэгч хүмүүсийг төгсгөл болгож, тиймээс хааныг хүсэгч хэмээх нэрээр нэрлэгдэх хэн ч үгүй болов; мөн тийн тэрээр язгууртны цустай хэмээн зүтгэсэн тэдгээр хүмүүсийн зөрүүд болон бардам занг төгсгөл болгов; харин тэд ах дүүсийнхээ адил өөрсдийгөө доош даруусгаж, мөн боолчлолоос тусгаар байхын тулд эрэлхэг зоригтойгоор тулалдахад хүргэгдэв.\n\n22 Болгоогтун, улиран тохиох дор Моронай тийн өөрийнхөө хүмүүсийн дундах дайнууд болон зөрчилдөөнүүдийг зогсоож, мөн тэднийг амар амгалан болон соёл иргэншилд харьяалуулж, мөн леменчүүдийн эсрэг дайнд бэлтгэхээр журмуудыг тогтоож байх зуур, болгоогтун, леменчүүд тэнгисийн эргийн хил дэх Моронайн нутагт орж ирсэн байв.\n\n23 Мөнхүү улиран тохиох дор нифайчууд Моронай хотод хангалттай хүчирхэг байсангүй; тиймийн тул Амаликая олныг алан, тэднийг ухраав. Мөнхүү улиран тохиох дор Амаликая уг хотыг эзэмшилдээ, тийм ээ, тэдний бүх бэхлэлт хамгаалалтыг эзэмшилдээ авав.\n\n24 Мөн Моронай хотоос гарч зугтсан тэд Нифайха хотод ирэв; мөн түүнчлэн Лихай хотын хүмүүс нэгдэн цугларцгааж, мөн бэлтгэлийг базаан мөн леменчүүдийг тулалдаанд хүлээн авахад бэлэн байв.\n\n25 Гэвч улиран тохиох дор Амаликая Нифайха хотын эсрэг тулалдахаар леменчүүдийг явахыг зөвшөөрсөнгүй, харин тэднийг тэнгисийн эрэгт байлгаж, сахиж мөн хамгаалуулахаар хот болгонд эрчүүдийг үлдээж байв.\n\n26 Мөн тийн тэрээр цаашлан, олон хотыг, Нифайха хот, Лихай хот, Мориантон хот, Омнер хот, Гид хот, мөн Мюлек хотыг, тэнгисийн эргийн ойролцоо дорнодод байсан эдгээр хотыг эзэмшилдээ авав.\n\n27 Мөн тийн леменчүүд Амаликаягийн зальт аргаар, тоо томшгүй олон цэргээрээ ийм олон хотыг эзэлж авав, тэр бүгд нь Моронайн бэхлэлтүүдийн маягаар бат бэхээр бэхлэгдсэн байв; тэр бүгд нь леменчүүдэд бат бэх хамгаалалт болов.\n\n28 Мөнхүү улиран тохиох дор тэд нифайчуудыг өмнөө ухраан мөн олныг нь алсаар Өгөөмөр нутгийн хилд жагсан очив.\n\n29 Гэвч улиран тохиох дор Мориантоныг алж мөн түүний хүмүүсийг зугтаж байхад нь амдсан тэрхүү Тианкамтай тэд тулгарав.\n\n30 Мөнхүү улиран тохиох дор тэрээр түүнчлэн Амаликаяг Өгөөмөр нутгийг, мөн түүнчлэн умард нутгийг эзэмшилдээ авч болохын тулд олон тооны их цэрэгтэйгээ хамт жагсаж явахад нь амдав.\n\n31 Гэвч болгоогтун тэрээр Тианкам болон түүний хүмүүсээр буцаагдсанаар амжилтад хүрсэнгүй, учир нь тэд агуу дайчид байв; учир нь Тианкамын хүн бүр нь леменчүүдээс хүч чадал болон дайтах чадвараараа давуу байв, үүний хэрээр тэд леменчүүдийг давамгайлсан бөлгөө.\n\n32 Мөнхүү улиран тохиох дор тэд тэдэн рүү довтолж, үүний хэрээр тэд тэднийг бүр харанхуй болтол алав. Мөнхүү улиран тохиох дор Тианкам болон түүний хүмүүс Өгөөмөр нутгийн хилийн тэнд майхнуудаа босгов; мөн Амаликая майхнуудаа тэнгисийн эргийн хөвөө дэх хил дээр босгож, мөн энэ маягаар тэд ухраагдсан ажээ.\n\n33 Мөнхүү улиран тохиох дор шөнө болоход, Тианкам болон түүний зарц сэмхэн гарч мөн шөнөөр явж, бас Амаликаягийн буудалд очив; мөн болгоогтун, тэд өдрийн хөдөлмөр бас халуунаас болж машид ядарснаас нойрондоо дийлдсэн байв.\n\n34 Мөнхүү улиран тохиох дор Тианкам нууцаар хааны майханд сэмхэн орж, мөн зүрхэнд нь жад зоов; мөн тэрээр хааныг тэр даруй үхүүлсэн учир, тэр зарц нараа сэрээсэнгүй.\n\n35 Мөн тэрээр буудалдаа нууцаар буцаж ирэхэд, мөн болгоогтун, хүмүүс нь унтаж байв, мөн тэрбээр тэднийг сэрээж мөн хийсэн бүх зүйлээ тэдэнд хэлэв.\n\n36 Мөн тэрбээр леменчүүд сэрж мөн тэдний зүг дайрах вий хэмээн их цэргээ бэлэн байдалд оруулав.\n\n37 Мөн ийн Нифайн ард түмний дээрх шүүгчдийн засаглалын хорин тавдугаар он төгсөв; мөн тийн Амаликаягийн өдрүүд төгсөв.\n\n", "alma 52": "[center][font_size=26]Бүлэг 52[/font_size][/center]\n\n[i]Амморон леменчүүдийн хаан болж Амаликаяг залгамжлав—Моронай, Тианкам, мөн Лихай нар леменчүүдийн эсрэг ялгуусан дайнд нифайчуудыг удирдав—Мюлек хот буцаан авагдаж, мөн зорам үндэстэн Иаков алагдав. Ойролцоогоор МЭӨ 66–64 он.[/i]\n\n1 Мөн эдүгээ, улиран тохиох дор Нифайн ард түмний дээрх шүүгчдийн засаглалын хорин зургаадугаар онд, болгоогтун, эхний сарын эхний өдөр леменчүүд сэрээд, болгоогтун, Амаликая майхандаа үхсэн байхыг олов; мөн түүнчлэн тэд Тианкам тэр өдөртөө тэдэнтэй тулалдахад бэлэн буйг тэд үзэв.\n\n2 Мөн эдүгээ, леменчүүд үүнийг үзээд айв; мөн тэд уг нутгийн умард тийш жагсан очих зорилгоо орхиж, мөн бүх их цэрэгтэйгээ Мюлек хот руу ухарч, мөн бэхлэлтэндээ хамгааллыг эрэлхийлэв.\n\n3 Мөнхүү улиран тохиох дор Амаликаягийн дүү уг хүмүүсийн дээр хаанаар тохоогдов; мөн түүний нэр Амморон байв; тийн хаан Амморон, Амаликая хааны дүү, түүний оронд засаглахаар тохоогдов.\n\n4 Мөнхүү улиран тохиох дор тэрээр цус урсгаж эзлэн авсан хотуудаа хамгаалан хадгалахыг хүмүүстээ зарлиглав; учир нь их цус урсгалгүйгээр тэд ямар ч хотыг аваагүй байсан билээ.\n\n5 Мөн эдүгээ, леменчүүд өөрсдийн авсан хотуудыг мөн уг нутгийн эзэмшилдээ олж авсан тэдгээр хэсгийг хадгалан хамгаалахаар шийдсэнийг Тианкам харав; мөн түүнчлэн тэдний тооны асар олныг хараад, Тианкам бэхлэлтүүдэд нь тэдэн рүү довтлохыг оролдох нь зүйтэй биш хэмээн боджээ.\n\n6 Гэвч тэрээр өөрийн хүмүүсийг эргэн тойронд нь, дайны бэлтгэлүүдийг базааж буй мэтээр байлгаж байв; тийм ээ, мөн үнэндээ тэрээр эргэн тойронд нь хануудыг босгож мөн хоргодох байруудыг бэлтгэснээр өөрийгөө тэднээс хамгаалахаар бэлтгэж байв.\n\n7 Мөнхүү улиран тохиох дор Моронай олон тооны хүмүүсийг их цэргийг нь хүчирхэгжүүлэхээр илгээх хүртэл тэрээр тийн дайнд бэлтгэж байв.\n\n8 Мөн түүнчлэн, тэрбээр гарт нь орсон бүх олзлогдогчийг хорих ёстой хэмээх тушаалыг Моронай түүнд илгээв; леменчүүд олныг олзлон авсан учир, тэрбээр леменчүүдэд олзлогдсон тэдний барьцаа болгон леменчүүдээс олзлогдсон бүгдийг хорих ёстой хэмээсэн ажгуу.\n\n9 Мөн леменчүүд уг газрыг эзэлж аваад тал бүрээс нь довтлох хүчийг олох вий хэмээн тэрээр түүнчлэн Өгөөмөр нутгийг бэхэлж, мөн умард нутаг тийш удирддаг нарийн гарцыг хамгаалах ёстой хэмээх тушаалыг илгээжээ.\n\n10 Мөн Моронай түүнд, түүнчлэн тэрээр нутгийн уг хэсгийг хадгалан хамгаалахдаа үнэнч байхыг, мөн тэрээр гараас нь булаагдсан тэдгээр хотыг заль мэхээр эсвээс ямар нэгэн өөр аргаар буцаан авч магадын тулд, өөрийн хүчээр уг хэсэгт леменчүүдийг цээрлүүлэх боломж бүрийг эрэлхийлэхийг; мөн тэрбээр түүнчлэн леменчүүдийн гарт ороогүй байгаа тэдгээр эргэн тойрныхоо хотуудыг бэхлэн, хүчирхэгжүүлэхийг хүсэн илгээжээ.\n\n11 Мөн тэрбээр түүнчлэн түүнд хэлэв, би чам дээр очмоор байна, гэвч болгоогтун, леменчүүд өрнийн тэнгисийн дэргэдэх нутгийн хилд бидний дээр ирлээ; мөн болгоогтун, би тэдний эсрэг явна, тиймийн тул би чам дээр очиж чадахгүй.\n\n12 Эдүгээ, уг хаан (Амморон) Зарахемла нутгаас гарч одоод, мөн ахынхаа үхлийн талаар хатанд мэдүүлж, мөн маш олон тооны эрсийг нэгтгэн цуглуулж, нифайчуудын эсрэг өрнөд тэнгисийн дэргэдэх хил дээр давшин очсон байв.\n\n13 Мөн тийн тэрээр нифайчуудыг зовоохыг, мөн тэдний хүчний нэг хэсгийг нутгийн уг хэсэг тийш дагуулахыг хичээж байв, тэрээр бас түүнчлэн эзэлсэн хотуудаа захируулахаар үлдээсэн хүмүүстээ, тэд ч нифайчууд руу дорнод тэнгисийн дэргэдэх хил дээр довтлохыг, мөн их цэргийнхээ хүчний дагуу хүч хүрэхийн хэрээр нутгуудыг нь эзэмшилдээ авахыг зарлигласан байв.\n\n14 Мөн Нифайн ард түмний дээрх шүүгчдийн засаглалын хорин зургаадугаар оны төгсгөлд, тийн нифайчууд ийм аюултай нөхцөлд байв.\n\n15 Гэвч болгоогтун, улиран тохиох дор шүүгчдийн засаглалын хорин долоодугаар онд, Тианкам, Моронайгаас—нутгийн өмнөд болон өрнөд хилийг хамгаалах их цэргийг байгуулж, мөн алдсан хотуудаа буцаан авахад Тианкамд, өөрийн хүмүүстэйгээ тусалж болохын тулд Өгөөмөр нутгийн зүг жагсан явж эхэлсэн түүнээс—тушаал авав.\n\n16 Мөнхүү улиран тохиох дор Тианкам Мюлек хот руу дайрч, мөн хэрэв энэ нь боломжтой байваас үүнийг буцаан авах тушаал хүлээн авчээ.\n\n17 Мөнхүү улиран тохиох дор Тианкам Мюлек хот руу дайралт хийх, мөн их цэргийнхээ хамт леменчүүдийн эсрэг давшин очих бэлтгэлүүдийг базаав; гэвч тэднийг бэхлэлтэндээ байхад нь дийлэх боломжгүйг тэр ойлгов; тиймийн тул тэрээр төлөвлөгөөгөө орхиж мөн тэрээр их цэрэгтээ хүчийг нэмж болохын тулд, Моронайн ирэхийг хүлээхээр Өгөөмөр хотод буцаж ирэв.\n\n18 Мөнхүү улиран тохиох дор Нифайн ард түмний дээрх шүүгчдийн засаглалын хорин долоодугаар оны эцэст, Моронай их цэргийнхээ хамт Өгөөмөр нутагт хүрч ирэв.\n\n19 Мөн хорин наймдугаар оны эхэнд—леменчүүдийг тэдний эсрэг тулалдахаар гарч ирэхэд хүргэхийн тулд; эсвээс тэд тэднээс давуу талыг олж мөн Мюлек хотыг буцаан авч болохын тулд тэднийг бат бэх хамгаалалтаас нь ямар нэгэн аргаар зусардаж гаргахын тулд юу хийх ёстой талаар, Моронай болон Тианкам мөн ерөнхий ахмадуудаас олон нь дайны зөвлөлдөөн хийв.\n\n20 Мөнхүү улиран тохиох дор тэд Мюлек хотыг хамгаалж буй леменчүүдийн их цэрэгт, нэрийг нь Иаков гэдэг байсан тэдний удирдагчид, түүнийг цэргийнхээ хамт тэдэнтэй тулалдахаар уг хоёр хотын хоорондох тал газар дээр гарч ирэхийг хүсэн элч нарыг илгээв. Гэвч болгоогтун, Иаков, зорам үндэстэн байсан тэрээр, тэдэнтэй тулалдахаар их цэрэгтэйгээ тал газарт гарч ирэхийг хүссэнгүй.\n\n21 Мөнхүү улиран тохиох дор Моронай, тэдэнтэй тэгш нөхцөлд байх газар тулалдах найдвартай байгаагүй учир, тиймийн тул, тэрээр леменчүүдийг бат бэх хамгаалалтаас нь гаргахаар залилж болохын тулд төлөвлөгөөг зохиов.\n\n22 Тиймийн тул тэрээр, Тианкамыг цөөн тооны эрсийг авч мөн тэнгисийн эргийн дэргэдүүр уруудан жагсаж явах болгов; мөн Моронай болон түүний их цэрэг, шөнөөр, аглаг буйдад, Мюлек хотын өрнөдөд жагсан очив; мөн ийн, маргааш нь, леменчүүдийн харуулууд Тианкамыг олж хараад, тэд гүйлдэж мөн үүнийг өөрсдийн удирдагч Иаковт хэлэв.\n\n23 Мөнхүү улиран тохиох дор леменчүүдийн их цэрэг тэдний тоо цөөн учир Тианкамыг тоогоороо дийлнэ хэмээн сэтгэж, Тианкамын эсрэг давшин очив. Мөн Тианкам леменчүүдийн их цэрэг өөрийнх нь эсрэг гарч ирж буйг хараад тэнгисийн эргээр умард зүг ухарч эхлэв.\n\n24 Мөнхүү улиран тохиох дор леменчүүд түүний зугтаж эхлэхийг хараад, тэд зоригжин мөн эрч хүчтэйгээр мөрдөн хөөв. Мөн Тианкам өөрсдийг нь үр дүнгүй мөшгөж буй леменчүүдийг ийн зайлуулан дагуулж байх зуур, болгоогтун, Моронай өөртэй нь хамт байсан их цэргийнхээ нэг хэсгийг хот руу давшин орохыг, мөн үүнийг эзэмшилдээ авахыг тушаав.\n\n25 Мөн тэд тийн үйлдэж, мөн хотыг хамгаалахаар үлдээгдсэн тэд бүгдийг, тийм ээ, дайны зэвсгээ хураалгахыг хүсээгүй тэд бүгдийг нь алжээ.\n\n26 Мөн тийн Моронай их цэргийнхээ нэг хэсгээр Мюлек хотыг эзэмшилдээ авав, тэрээр үлдсэн хэсэгтэй нь леменчүүд Тианкамыг мөшгөсөн мөрдөлтөөсөө эргэж ирэхэд нь тэдэнтэй тулахаар давшин одох зуураа буюу.\n\n27 Мөнхүү улиран тохиох дор леменчүүд Өгөөмөр хотын дэргэд очтолоо Тианкамыг мөшгөн хөөгөөд, мөн тэд Өгөөмөр хотыг хамгаалахаар үлдээгдсэн Лихай болон цөөн тооны их цэрэгтэй тулгарав.\n\n28 Мөн эдүгээ болгоогтун, леменчүүдийн ерөнхий ахмадууд нь Лихай өөрийн цэрэгтэй тэдний эсрэг ирэхийг үзээд, тэд Мюлек хотод хүрэхээс нь өмнө Лихай тэднийг гүйцэх вий хэмээн тэд ихэд тэвдэн зугтав; учир нь тэд давшилтынхаа улмаас ядарсан байхад, харин Лихайн эрс ядраагүй байв.\n\n29 Эдүгээ леменчүүд Моронай их цэрэгтэйгээ өөрсдийнх нь ард байсныг мэдсэнгүй; мөн тэд зөвхөн Лихай болон түүний эрчүүдээс айж байв.\n\n30 Эдүгээ Моронай болон түүний их цэрэгтэй тулгарах хүртэл нь Лихай тэднийг гүйцэх хүсэлгүй байлаа.\n\n31 Мөнхүү улиран тохиох дор леменчүүд хол ухрахаасаа өмнө, нифайчуудаар, нэг талаасаа Моронайн эрсээр, мөн нөгөө талаасаа Лихайн хүмүүсээр, бүгд ядраагүй бас хүч чадал дүүрэн байсан тэднээр бүслэгдэв; харин леменчүүд урт удаан давшилтынхаа улмаас ядарсан байв.\n\n32 Мөн тэд дайны зэвсгүүдээ хураалгах хүртэл тэдний зүг довтлохыг Моронай өөрийн хүмүүст тушаав.\n\n33 Мөнхүү улиран тохиох дор зорам үндэстэн асан Иаков гэгч тэдний удирдагч нь, түүнчлэн мөн дийлдэшгүй зоригтой байсан учир, тэрбээр Моронайн эсрэг үлэмж хэрцгийгээр тулалдахад леменчүүдийг удирдав.\n\n34 Моронай тэдний явах замд нь байсан учир, тиймийн тул Иаков тэднийг хөнөөж мөн Мюлек хотод хүрэх замаа гаргахаар шийдсэн байв. Гэвч болгоогтун, Моронай болон түүний эрс илүү хүчтэй байв; тиймийн тул тэд леменчүүдийн өмнө зам тавьж өгсөнгүй.\n\n35 Мөнхүү улиран тохиох дор тэд, аль аль тал нь үлэмж ширүүн тулалдав; мөн аль аль талд олон нь алагдав; тийм ээ, мөн Моронай шархдаж мөн Иаков алагдав.\n\n36 Мөн Лихай хүчит эрчүүдтэйгээ тэднийг ар талаас нь ширүүнээр дайрсан тул арын хэсэгт явсан леменчүүд дайны зэвсгээ хураалгав; мөн тэдний үлдсэн нь, ихэд сандарсны улмаас, хааш явах эсвэл хаашаа дайрахаа мэдэхгүй байв.\n\n37 Эдүгээ Моронай тэдний сандрахыг хараад, тэр тэдэнд: Хэрэв та нар дайны зэвсгээ авчирч мөн тэдгээрийг хураалгавал, болгоогтун би та нарын цусыг урсгахаа болино хэмээв.\n\n38 Мөнхүү улиран тохиох дор леменчүүд эдгээр үгийг сонсоод, алагдаагүй байсан бүх ерөнхий ахмад ирж мөн Моронайн хөлд дайны зэвсгүүдээ доош хаяж, мөн түүнчлэн өөрсдийн эрсээ ч нэгэн адилаар үйлдэх ёстой хэмээн тушаасан болой.\n\n39 Гэвч болгоогтун, олон нь тэгэхийг хүсэхгүй байв; мөн илднүүдээ хураалгаагүй тэд баривчлагдаж мөн хүлэгдэж, мөн дайны зэвсгүүд нь тэднээс авагдав, мөн тэд ах дүүстэйгээ хамт Өгөөмөр нутаг тийш алхаж очихоор албадуулагдав.\n\n40 Мөн эдүгээ баривчлагдсан олзлогдогсдын тоо нь алагдсан хүмүүсийн тооноос илүү, тийм ээ, хоёр талын алагдсан хүмүүсээс олон байв.\n\n", "alma 53": "[center][font_size=26]Бүлэг 53[/font_size][/center]\n\n[i]Лемен үндэстний олзлогдогсдыг Өгөөмөр хотыг бэхлэн хамгаалахаар ажиллуулав—Нифайчуудын дундах тэрслэл леменчүүдийг ялалтад хүргэв—Хиламан, Аммоны хүмүүсийн хоёр мянган идэр хөвгүүдийн удирдлагыг авав. Ойролцоогоор МЭӨ 64–63 он.[/i]\n\n1 Мөнхүү улиран тохиох дор тэд хоригдол леменчүүдийн дээр харуулуудыг тавьж, мөн тэднийг явж мөн өөрсдийнхөө үхэгсдийг, тийм ээ, мөн түүнчлэн алагдсан нифайчуудын цогцсыг оршуулахыг албадав; мөн Моронай тэднийг ажлаа хийж байх үеэр харгалзах эрсийг тэдний дээр байрлуулав.\n\n2 Мөн Моронай, Лихайтай хамт Мюлек хотод очиж мөн хотын захиргааг авч мөн үүнийг Лихайд өгөв. Эдүгээ болгоогтун, энэ нь Моронайн бүх тулалдааны ихэнхэд нь түүнтэй хамт байсан тэр Лихай байв; мөн тэр Моронайтай адил эр байв. Мөн тэд нэг нэгнийхээ аюулгүй байдалд баясав; тийм ээ, тэд нэг нэгэндээ хайрлагдсан, мөн түүнчлэн Нифайн бүх хүнээр хайрлагддаг байв.\n\n3 Мөнхүү улиран тохиох дор леменчүүд өөрсдийн үхэгсэд мөн түүнчлэн нифайчуудын үхэгсдийг оршуулж дуусгасныхаа дараа, тэд буцаж Өгөөмөр нутагт хүргэгдэв; мөн Тианкам, Моронайн тушаалаар тэднийг Өгөөмөр нутгийг буюу хотыг хүрээлэх шуудууг ухахаар хөдөлмөрлөж эхлэх болгов.\n\n4 Мөн тэрээр тэднийг шуудууны наагуурх далан дээгүүр гуалингаар хана барих болгов; мөн тэд шуудуу ухаж гаргасан шороогоор гуалин ханыг манаж овоолов; мөн гуалин мөн шороогоор барьсан үлэмж өндөр бат бэх ханаар Өгөөмөр хотыг хүрээлэх хүртэл тэд тийн леменчүүдийг хөдөлмөрлүүлэв.\n\n5 Мөн энэ хот хойшид үлэмж бат бэх хамгаалалттай болов; мөн энэ хотод тэд леменчүүдийн олзлогдогсдыг харгалзаж байв; тийм ээ, бүр тэдний өөрсдийнх нь гараар бариулахаар албадсан ханын дотор буюу. Эдүгээ Моронай леменчүүдийг хөдөлмөрлүүлэхээс өөр аргагүй байв, учир нь тэднийг хөдөлмөрлөж байхад харгалзахад амархан байв; мөн леменчүүдийн дээр дайралт хийх үед бүх цэргийн хүчнээ байлгахыг тэрээр хүссэн аж.\n\n6 Мөнхүү улиран тохиох дор Моронай леменчүүдийн их цэргээс хамгийн хүчирхэг нэгний дээр ялалтыг олж, мөн Нифайн нутаг дахь леменчүүдийн хамгийн бат бэх бэхлэлтийн нэгэн болох Мюлек хотыг тийн эзэмшилдээ авчээ; мөн түүнчлэн тэрээр олзлогдогсдыг хадгалах бат бэх хамгаалалтыг тийн барьсан байв.\n\n7 Мөнхүү улиран тохиох дор тэр жилдээ тэрбээр леменчүүдтэй тулалдахаар дахин оролдсонгүй, гэвч тэрбээр өөрийн хүмүүсийг дайнд бэлтгүүлж, мөн түүнчлэн леменчүүдийн эсрэг хамгаалах бэхлэлтүүдийг хийлгэн, тийм ээ, мөн түүнчлэн эхнэр мөн хүүхдүүдээ өлсгөлөн болон зүдгүүрээс ангижруулж, мөн их цэрэгтээ хүнсийг хангахаар ажиллуулав.\n\n8 Мөн эдүгээ улиран тохиох дор леменчүүдийн их цэргийнхэн Моронайг эзгүй байх зуур, нифайчуудын дунд зөрчилдөөнийг бий болгосон тэр, тэдний дундах зарим хуйвалдааны улмаас, өрнөд тэнгисийн дэргэд, өмнөдөд нифайчуудын зарим газрыг эзэлсэн байв, тийм ээ, үүний хэрээр тэд нутгийн тэр хэсэг дэх хэд хэдэн хотыг эзэмшилдээ авсан байлаа.\n\n9 Мөн өөрсдийнхөө дундах алдсын улмаас, тийм ээ, өөрсдийнхөө дундах зөрчилдөөн болон хуйвалдаануудын улмаас тэд тийн хамгийн аюултай нөхцөл байдалд орсон байв.\n\n10 Мөн эдүгээ болгоогтун, Аммоны хүмүүсийн талаар, эхэндээ леменчүүд байсан тэдний талаар хэлэх зарим зүйл надад байна; гэсэн ч Аммон болон түүний ах дүүсээр, үнэндээ бол Бурханы хүч мөн үгээр тэд Их Эзэнд хөрвүүлэгдсэн байв; мөн тэд Зарахемла нутаг руу авчрагдаж, мөн тэр үеэс нифайчуудаар хамгаалагдсаар ирсэн билээ.\n\n11 Мөн тэднийг ах дүүсийнхээ эсрэг зэр зэвсэг агсахад нь тэдний тангараг саад болж байв; учир нь тэд дахин хэзээ ч цус урсгахгүй хэмээн тангараг өргөсөн байв; мөн тангаргийнхаа дагуу тэд мөхөх байсан бөлгөө; тийм ээ, Аммон болон түүний ах дүүсийн тэдэнд хандуулсан өрөвч сэтгэл болон үлэмжийн их хайр байгаагүйсэн бол тэд өөрсдийгөө ах дүүсийнхээ гарт орохыг зөвшөөрөх байв.\n\n12 Мөн энэхүү шалтгааны улмаас тэд Зарахемла нутагт авчрагдсан байв; мөн тэр үеэс тэд Нифайчуудаар хамгаалагдсаар ирсэн бөлгөө.\n\n13 Гэвч улиран тохиох дор тэд өөрсдийнх нь төлөө нифайчуудын туулсан аюул мөн олон зүдгүүр болон бэрхшээлийг хараад, тэдний өрөвдөх сэтгэл нь төрж мөн улс орноо хамгаалахад зэр зэвсэг агсахыг хүсэж байв.\n\n14 Гэвч болгоогтун, тэд дайны зэвсгээ агсах гэж байх үедээ Хиламан болон түүний ах дүүсийн ятгалгад автав, учир нь тэд өргөсөн тэрхүү тангаргаасаа няцах гэж байв.\n\n15 Мөн тэд ийн үйлдсэнээр сүнсний устгалд хүрэх вий хэмээн Хиламан айв; тиймийн тул энэхүү гэрээнд орсон тэд бүгд энэ үед ах дүүсээ аюултай нөхцөл байдалд зүдгүүрүүдийг туулахыг нь харахаас өөр аргагүйд хүрэв.\n\n16 Гэвч болгоогтун, улиран тохиох дор тэдэнд дайснуудынхаа эсрэг өөрсдийгөө хамгаалахаар дайны зэвсгүүдээ агсахгүй гэсэн гэрээнд ороогүй олон хөвгүүд байв; тиймийн тул энэ цагт тэд, зэр зэвсэг агсах боломжтой болгон нь өөрсдөө нэгдэн цугларч, мөн тэд өөрсдийгөө нифайчууд гэж нэрлэв.\n\n17 Мөн тэд нифайчуудын эрх чөлөөний төлөө тулалдахаар, тийм ээ, амиа алдах байсан ч уг нутгийг хамгаалахаар гэрээнд оржээ; тийм ээ, бүр тэд эрх чөлөөгөө хэзээ ч тавьж өгөхгүй, харин нифайчуудыг мөн өөрсдийгөө боолчлолоос хамгаалахаар тэд ямар ч нөхцөлд тулалдах болно хэмээн гэрээ хийцгээв.\n\n18 Эдүгээ болгоогтун, энэхүү гэрээнд орж мөн улс орноо хамгаалахаар дайны зэвсгээ агссан хоёр мянган залуу эрс байв.\n\n19 Мөн эдүгээ болгоогтун, тэд урьд нь ч нифайчуудад хохирол болж байгаагүйн адилаар, эдүгээ тэд энэ үед түүнчлэн агуу их дэм болов; учир нь тэд дайны зэвсгүүдээ агсаж, мөн Хиламаныг өөрсдийн удирдагч байхыг хүсэв.\n\n20 Мөн тэд бүгд залуу эрс мөн тэд зориг, мөн түүнчлэн хүч чадал болон идэвх зүтгэлээрээ үлэмж баатарлаг байв; гэвч болгоогтун, энэ нь бүгд бус—тэд итгэж даалгасан ямар ч зүйлд цаг ямагт үнэнч эрс байлаа.\n\n21 Тийм ээ, тэд үнэн шударга мөн чанд байдлын эрс байв, учир нь тэд Бурханы зарлигуудыг сахихыг мөн түүний өмнө зөв шударгаар алхахыг заалгасан байв.\n\n22 Мөн эдүгээ улиран тохиох дор Хиламан хоёр мянган идэр цэргийнхээ тэргүүнд нь, өрнөд тэнгисийн дэргэдэх өмнөд нутгийн хил дээр буй хүмүүст туслахаар жагсан одов.\n\n23 Мөн Нифайн ард түмний дээрх шүүгчдийн засаглалын хорин найм дахь он тийн төгсөв.\n\n", "alma 54": "[center][font_size=26]Бүлэг 54[/font_size][/center]\n\n[i]Амморон, Моронай хоёр хоригдлуудыг солилцохоор хэлэлцэв—Леменчүүдийг нутгаасаа гарахыг мөн аллагын дайралтуудаа зогсоохыг Моронай шаардав—Нифайчуудыг зэр зэвсгээ хаяж, леменчүүдийн харьяат болохыг Амморон шаардав. Ойролцоогоор МЭӨ 63 он.[/i]\n\n1 Мөнхүү эдүгээ улиран тохиох дор шүүгчдийн засаглалын хорин есдүгээр оны эхэнд, Амморон хоригдлууд солилцохыг түүнээс хүсэн Моронайд захидал илгээв.\n\n2 Мөнхүү улиран тохиох дор Моронай энэ саналд үлэмж баясмаар байв, учир нь тэрээр лемен үндэстний хоригдлуудыг тэтгэхийн тулд зарцуулж байгаа хүнсийг өөрийнхөө хүмүүсийг тэтгэхийн төлөө байлгахыг хүсжээ; мөн түүнчлэн тэрээр их цэргээ хүчирхэгжүүлэхийн тулд өөрийнхөө хүмүүсийг хүсэж байв.\n\n3 Эдүгээ леменчүүд олон эмэгтэй мөн хүүхдүүдийг олзолсон байв, харин Моронайн хоригдлуудын, өөрөөр хэлбэл Моронайн олзолсон хоригдлуудын дунд нэг ч эмэгтэй хүн бас хүүхэд байсангүй; тиймийн тул Моронай нифай үндэстний аль болох олон хоригдлыг леменчүүдээс авах аргыг зохиов.\n\n4 Тиймийн тул тэрээр захидал бичиж, мөн Моронайд захидлыг авчирсан Аммороны зарцаар үүнийгээ илгээв. Эдүгээ Амморонд бичсэн түүний үгс нь эдгээр болой, өгүүлсэн нь:\n\n5 Болгоогтун, Амморон, миний ард түмний эсрэг та нарын хийсэн тэр, өөрөөр хэлбэл ахын чинь тэдний эсрэг эхлүүлсэн тэр, мөн түүний үхлийн дараа ч одоо хүртэл та нар үргэлжлүүлэхээр хатуу шийдсэн тэрхүү дайны талаар зарим зүйлийг би та нарт бичлээ.\n\n6 Болгоогтун, Бурханы шударга ёсны талаар, мөн та нар наманчилж мөн их цэргээ өөрсдийнхөө нутагт, өөрөөр хэлбэл Нифайн нутаг болох, өөрсдийн эзэмшлийн нутагтаа буцаахгүй аваас та нарын дээр буухад бэлэн байгаа түүний бүхнийг чадагч хилэнгийн илдний талаар зарим зүйлийг би та нарт яримаар байна.\n\n7 Тийм ээ, хэрэв чи тэдгээрийг анхааран сонсох чадвартай байсан бол би эдгээр зүйлийг чамд хэлэхсэн; тийм ээ, та нар наманчилж мөн аллагын зорилгуудаасаа няцаж мөн их цэрэгтэйгээ нутагтаа буцахгүй аваас, чам шиг мөн ах шиг чинь тийм алуурчдыг хүлээн авахаар хүлээх тэрхүү аймшигт тамын талаар би чамд хэлмээр байна.\n\n8 Гэвч та нар эдгээр зүйлийг нэгэнтээ эсэргүүцсэн, мөн Их Эзэний хүмүүсийн эсрэг тулалдсан учир, тэрчлэн би та нарыг үүнийг дахин хийх болно хэмээн бодож байна.\n\n9 Мөн эдүгээ болгоогтун, бид та нарыг хүлээж авахад бэлтгэсэн буюу; тийм ээ, мөн та нар зорилгуудаасаа няцахгүй аваас, болгоогтун, өөрсдийнхөө эсэргүүцсэн тэр Бурханы хилэнг та нар доош өөрсөд дээрээ, өөрсдийгөө бүрмөсөн устгалд хүртэл татан авчрах болно.\n\n10 Гэвч, Их Эзэн амьдын адил, та нар буцахгүй аваас бидний их цэрэг та нарын дээр буух болно, мөн та нар удалгүй үхлээр зочлогдох болно, учир нь бид хотуудаа мөн нутгаа хадгалах болно; тийм ээ, мөн бид Бурханы төлөөх байр сууриа мөн шашнаа хадгалан хамгаалах болно.\n\n11 Гэвч болгоогтун, би эдгээр зүйлийн талаар чамд ярих нь үр дүнгүй хэмээн надад санагдана; өөрөөр хэлбэл чи тамын хүүхэд гэж надад санагдана; тиймийн тул нэг хоригдлын төлөө та нар нэг эрийг, түүний эхнэр мөн хүүхдүүдийг нь чөлөөлж ирүүлэх нөхцөлөөс бусдаар бол, би хоригдлуудыг солилцохгүйг чамд хэлснээр захидлаа дуусгая; хэрэв та нар ингэж, үүнийг хийх аваас, би солилцох болно.\n\n12 Мөн болгоогтун, хэрэв та нар үүнийг хийхгүй бол, би их цэрэгтэйгээ та нарын эсрэг очих болно; тийм ээ, бүр би эмэгтэйчүүдээ мөн хүүхдүүдээ ч зэвсэглэх болно, мөн би та нарын эсрэг дайрч, мөн та нарыг бүр бидний анхны өв байсан тэр нутагт чинь хүртэл дагах болно; тийм ээ, мөн цусыг цусаар, тийм ээ, амийг амиар байх болно; мөн би та нарыг дэлхийн гадаргуугаас үгүй болон устгагдах хүртэл чинь та нартай тулалдах болно.\n\n13 Болгоогтун, би бас миний хүмүүс ч түүнчлэн ууртай байна; та нар биднийг хөнөөхийг эрэлхийлсэн, харин бид зөвхөн өөрсдийгөө хамгаалахыг эрэлхийлж байлаа. Гэвч болгоогтун, хэрэв та нар цаашид биднийг устгахыг эрэлхийлэх аваас бид ч та нарыг устгахыг эрэлхийлэх болно; тийм ээ, мөн бид газар нутгаа, анхныхаа өв болох нутгаа буцааж авах болно.\n\n14 Эдүгээ би захидлаа цэглэе. Би бол Моронай; би бол Нифайн ард түмний удирдагч.\n\n15 Эдүгээ улиран тохиох дор Амморон энэ захидлыг хүлээн аваад ууртай байв; мөн тэрээр өөр нэг захидлыг Моронайд бичив, мөн түүний бичсэн үгс нь эдгээр бөлгөө, өгүүлсэн нь:\n\n16 Би бол Амморон, леменчүүдийн хаан; би бол та нарын алсан Амаликаягийн дүү нь. Болгоогтун, би та нараас түүний цусны өшөөг авах болно, тийм ээ, мөн би их цэрэгтэйгээ та нарын дээр очих болно, учир нь чиний сүрдүүлгээс би айх нь үгүй.\n\n17 Учир нь болгоогтун, та нарын эцэг өвгөд ах нартаа бурууг үйлдэн, үүнийхээ хэрээр тэдэнд өөрсдөд нь зүй ёсоор хамаарч байсан засгийн эрхийг нь тэднээс дээрэмдэн авсан билээ.\n\n18 Мөн эдүгээ болгоогтун, хэрэв та нар зэвсгээ хаяж, мөн өөрсдийгөө засаг төр нь зүй ёсоор хамаарагдах тэдэнд захирагдахаар харьяалуулбал, тэгвэл би өөрийн хүмүүсийг зэр зэвсгээ буулгаж мөн цаашид дайтахгүй байхаар болгоно.\n\n19 Болгоогтун, чи миний болон миний хүмүүсийн эсрэг олон сүрдүүлгийг хэлжээ; гэвч болгоогтун, бид сүрдүүлгээс чинь айхгүй.\n\n20 Гэсэн хэдий ч би дайны эрсдээ зориулан хүнс нөөцөлж болохын тулд би чиний саналын дагуу хоригдлуудыг солилцохыг дуртайяа зөвшөөрч байна; мөн бид нифайчуудыг эрх мэдэлдээ харьяалуулахаар, эсвэл тэднийг мөнхөд мөхөх хүртэл нь, мөнхийн байх дайныг хийх болно.\n\n21 Мөн бид эсэргүүцсэн хэмээн чиний хэлэх тэр Бурханы талаар бол болгоогтун, бид тийм нэгэн байдгийг мэдэх нь үгүй; та нар ч бас мэдэх нь үгүй; гэвч хэрэв ийм нэгэн байдаг аваас, тэрээр та нарын нэгэн адил биднийг бүтээсэн эсэхийг бид мэдэхгүй.\n\n22 Мөн хэрэв чөтгөр болоод там гэж байдаг аваас, болгоогтун түүнийг тийм газар одсон хэмээн чиний цухуйлгасан, чиний хөнөөсөн тэр ахтай минь хамт байлгахаар тэрээр өөрийг чинь тийш илгээхгүй гэж үү? Гэвч болгоогтун эдгээр зүйл хамаагүй.\n\n23 Би бол Амморон, мөн танай эцэг өвгөдийн Иерусалимаас хүчилж мөн гаргаж авчирсан тэрхүү Зорамын удмын нэгэн билээ.\n\n24 Мөн болгоогтун эдүгээ, би бол эрэлхэг лемен үндэстэн; болгоогтун, энэ дайн нь тэдний туулсан шударга бусын өшөөг авахаар мөн тэдний засаглах эрхүүдийг хадгалах мөн олж авахын төлөө дэгдээгдсэн бөлгөө; мөн би Моронайд илгээх захидлаа дуусгая.\n\n", "alma 55": "[center][font_size=26]Бүлэг 55[/font_size][/center]\n\n[i]Моронай хоригдлуудыг солилцохоос татгалзав—Лемен үндэстний харуулууд согтоход хүрэн залилагдав, мөн Нифай үндэстний хоригдлууд чөлөөлөгдөв—Гидийн хот цус урсгалгүйгээр буцаан авагдав. Ойролцоогоор МЭӨ 63–62 он.[/i]\n\n1 Эдүгээ улиран тохиох дор Моронай энэ захидлыг хүлээн аваад тэрээр илүү ихээр уурлав, учир нь Амморон худал хуурмагийнхаа тухай төгс мэдлэгтэйг тэр мэдэж байв; тийм ээ, Нифайн ард түмний эсрэг түүнийг дайн хийхээр болгосон нь шударга шалтгаан биш гэдгийг Амморон өөрөө мэдэж буйг тэрээр мэдэж байлаа.\n\n2 Мөн тэрээр хэлэв: Болгоогтун, миний захидалдаа дурдсаны адилаар, тэр зорилгоосоо няцахгүй бол би Амморонтой хоригдлуудыг солилцохгүй; учир нь би байгаагаасаа илүү хүч чадалтай болохыг нь түүнд зөвшөөрөхгүй.\n\n3 Болгоогтун, леменчүүдийн хоригдлууд болгон авсан манай хүмүүсийг харгалзаж байгаа газрыг нь би мэднэ; мөн Амморон миний захидалдаа хүссэнийг зөвшөөрөөгүйн учир, болгоогтун, өөрийнхөө үгсийн дагуу би түүнд үйлдэх болно; тийм ээ, тэд энх амгаланг гуйх хүртэл нь би тэдний дунд үхлийг эрэлхийлэх болно.\n\n4 Мөн эдүгээ улиран тохиох дор Моронай эдгээр үгийг хэлээд, тэрээр өөрийн хүмүүсийн дундаас Лемений удмынх болох нэг хүнийг олж болохын тулд тэрээр тэдний дунд эрэл хийлгэв.\n\n5 Мөнхүү улиран тохиох дор Лемен гэдэг нэртэй нэгнийг тэд олов; мөн тэрээр Амаликаягаар алагдсан хааны зарц нарын нэг байжээ.\n\n6 Эдүгээ Моронай нифайчуудыг харгалзаж байсан харуулууд дээр Леменийг мөн өөрийн хүмүүсээс цөөн хэдийг нь очих болгов.\n\n7 Эдүгээ нифайчуудыг Гид хотод харгалзан хорьж байв; тиймийн тул Моронай Леменийг томилж мөн цөөн тооны эрсийг түүнтэй явахаар болгов.\n\n8 Мөн үдэш болоход Лемен нифайчуудыг харгалзаж байсан харуулууд дээр очиж, мөн болгоогтун, тэд түүний ирж явахыг хараад мөн тэд түүний зүг хашхирав; гэвч тэрээр тэдэнд хэлэв: Бүү ай; болгоогтун, би бол лемен үндэстэн. Болгоогтун, бид нифайчуудаас оргон ирлээ, мөн тэд унтаж байна; мөн болгоогтун бид тэдний дарснаас авч мөн өөрсөдтэйгөө авчирлаа.\n\n9 Эдүгээ леменчүүд эдгээр үгийг сонсоод тэд түүнийг баяртайгаар хүлээн авав; мөн тэд түүнд хэлэв: Бид ууж болохын тулд дарснаасаа бидэнд өг; та нар ийн өөрсөдтэйгөө дарс авчирсанд чинь бид баяртай байна, учир нь бид ядарч байна.\n\n10 Гэвч Лемен тэдэнд хэлэв: Нифайчуудын эсрэг бид тулалдахаар явах хүртлээ дарсаа хадгалцгаая. Гэвч энэ үгс нь дарснаас уух тэдний хүслийг нь улам нэмэгдүүлэв;\n\n11 Учир нь, тэд хэлэв: Бид ядарсан, тиймийн тул бидэнд дарснаас хүртэхийг зөвшөөр, мөн нифайчуудын эсрэг явахад биднийг хүчирхэгжүүлэх дарсны хувиа бид удахгүй авах болно.\n\n12 Мөн Лемен тэдэнд хэлэв: Та нар хүслийнхээ дагуу хийж болно.\n\n13 Мөнхүү улиран тохиох дор тэд дарснаас ихээр хүртэв; мөн тэдэнд амт нь таалагдаж, тиймийн тул тэд үүнээс улам ихээр хүртэв; мөн үүнийг хүчтэй байхаар бэлтгэсэн байсны учир энэ нь хүчтэй байв.\n\n14 Мөнхүү улиран тохиох дор тэд ууж мөн наргиж, мөн удалгүй тэд бүгдээрээ согтоцгоов.\n\n15 Мөн эдүгээ Лемен болон түүний хүмүүс тэд бүгд согтоцгоосныг бас гүн нойронд автсаныг хараад, тэд Моронайд эргэж ирээд мөн тохиолдсон бүх зүйлийг түүнд хэлэв.\n\n16 Мөн эдүгээ энэ нь Моронайн төлөвлөгөөний дагуу байв. Мөн Моронай эрчүүдээ дайны зэр зэвсгээр бэлтгэсэн байв; мөн тэрээр леменчүүдийг гүн нойрондоо бас согтуу байхад нь Гид хотод очиж, мөн хоригдлуудад дайны зэвсгийг шидэж өгчээ, үүний улмаас тэд бүгд зэвсэглэгдэв;\n\n17 Тийм ээ, бүр эмэгтэйчүүдэд нь мөн бүх хүүхдэд нь хүртэл буюу, Моронайг тэдгээр бүх хоригдлыг зэвсэглэх үед, дайны зэвсэг хэрэглэж чадаж байсан болгонд буюу; мөн тэдгээр бүх зүйл бүрэн нам гүм байдалд хийгдэв.\n\n18 Гэвч хэрэв тэд леменчүүдийг сэрээсэн бол, болгоогтун тэд согтуу байв, мөн нифайчууд тэднийг хөнөөж чадах байв.\n\n19 Гэвч болгоогтун, энэ нь Моронайн хүсэл бус байв; тэр аллагад өөрөөр хэлбэл цус урсгахад баясдаггүй байв, харин тэрээр өөрийн хүмүүсийг устгалаас аврахдаа баясдаг байв; мөн тэрээр өөрийн дээр шударга бусыг авчрахгүй байж болохын тулд, энэхүү шалтгааны улмаас, тэрээр леменчүүдийн дээр бууж мөн тэднийг согтуу байхад нь устгахыг хүссэнгүй.\n\n20 Гэвч тэрээр хүслүүдээ гүйцээв; учир нь тэр хотын хэрмэн дотор байсан нифай үндэстний тэдгээр хоригдлыг зэвсэглэж, мөн хэрмэн дотор байсан тэдгээр хэсгийг эзэмшилдээ авах хүчийг тэдэнд өгсөн байв.\n\n21 Мөн тэгээд тэр өөртэйгөө хамт байсан эрчүүдийг тэднээс хэсэг холдуулаад, мөн леменчүүдийн их цэргийг бүслэхээр болгов.\n\n22 Эдүгээ болгоогтун энэ нь шөнийн цагаар хийгдэж, иймээс леменчүүд өглөө сэрээд тэд гадуураа нифайчуудаар бүслэгдэж, мөн дотор талд хоригдлууд зэвсэглэгдсэнийг үзэв.\n\n23 Мөн тэд нифайчуудыг давамгай байдалд буйг ийн харав; мөн тэд ийм нөхцөл байдалд нифайчуудтай тулалдах нь зүйтэй биш гэдгийг мэдэж байв; тиймийн тул тэдний ерөнхий ахмадууд нь дайны зэвсгүүдийг нь шаардаж, мөн тэд тэдгээрийг авчирч, мөн нигүүлслийг гуйн, нифайчуудын хөлд тэдгээрийг хаяв.\n\n24 Эдүгээ болгоогтун, энэ нь Моронайн хүсэл байв. Тэрээр тэднийг дайны олзлогдогсод болгон авч, мөн хотыг эзэмшилдээ аваад, мөн нифайчууд асан, бүх хоригдлыг чөлөөлөгдөх болгов; мөн тэд Моронайн их цэрэгт элсэж, мөн түүний их цэрэгт агуу хүч нэмэв.\n\n25 Мөнхүү улиран тохиох дор өөрийн хоригдлууд болгож баривчилсан леменчүүдийг тэрээр Гид хотыг хүрээлэх бэхлэлтүүдийг хүчирхэгжүүлэхийн тулд хөдөлмөрлөж эхлэх болгов.\n\n26 Мөнхүү улиран тохиох дор тэрээр Гид хотыг өөрийн хүслийн дагуу бэхлээд, тэрээр уг хоригдлуудыг Өгөөмөр хотод аваачигдах болгов; мөн тэрээр түүнчлэн тэр хотыг үлэмж их хүчээр хамгаалж байжээ.\n\n27 Мөнхүү улиран тохиох дор леменчүүдийн бүх хуйвалдаан байсаар байсан хэдий ч, тэд баривчилсан бүх хоригдлоо харгалзан мөн хамгаалж, мөн түүнчлэн тэд дахин олж авсан бүх нутаг дэвсгэрээ мөн давамгай байдлаа хадгалсан ажгуу.\n\n28 Мөнхүү улиран тохиох дор нифайчууд дахин ялалт байгуулж, мөн эрхүүдээ мөн онцгой боломжуудаа буцаан олж эхлэв.\n\n29 Олон удаа леменчүүд тэднийг шөнөөр бүслэхийг завдсан хэдий ч, эдгээр оролдлогодоо тэд олон хүнээ хоригдол болгон алдсан ажээ.\n\n30 Мөн тэднийг хороор эсвээс согтуу байхад нь устгаж болохын тулд дарснаасаа нифайчуудад өгөхийг тэд олон удаа оролджээ.\n\n31 Гэвч болгоогтун, нифайчууд өөрсдийн энэ зүдгүүрийн үед Их Эзэн Бурханаа санахдаа хойрго байсангүй. Тэднийг занганд оруулах нь тэдэнд боломжгүй байв; тийм ээ, тэд эхлээд лемен үндэстний зарим хоригдолд амсуулахгүйгээр дарснаасаа хүртдэггүй байв.\n\n32 Мөн тэдний дунд ямар ч хор өгөгдөхөөргүй тийм хянамгай байв; учир нь хэрэв тэдний дарс лемен үндэстнийг хордуулбал, энэ нь түүнчлэн нифай үндэстнийг ч хордуулах болой; мөн тэд бүх архиа тийн шалгаж байсан бөлгөө.\n\n33 Мөн эдүгээ улиран тохиох дор Моронайн хувьд Мориантон хот руу дайрах бэлтгэл хийх нь зайлшгүй шаардлагатай байв; учир нь болгоогтун, леменчүүд өөрсдийн хөдөлмөрөөр, Мориантон хотыг үлэмж бат бэх хамгаалалт болтол нь бэхэлсэн байв.\n\n34 Мөн тэд уг хотод нэмэгдэл хүчийг, мөн түүнчлэн хүнсний нөөц хангамжуудыг үргэлж авчирсаар байв.\n\n35 Мөн тийн Нифайн ард түмний дээрх шүүгчдийн засаглалын хорин ес дэх он төгсөв.\n\n", "alma 56": "[center][font_size=26]Бүлэг 56[/font_size][/center]\n\n[i]Леменчүүдтэй хийж буй дайны нөхцөл байдлыг дурдсан захидлыг Хиламан Моронайд илгээв—Антипус, Хиламан хоёр леменчүүдийн дээр агуу ялалт байгуулав—Хиламаны хоёр мянган идэр хөвгүүд гайхамшигтай хүчээр тулалдаж, тэдний хэн нь ч алагдсангүй. 1-р шүлэг, ойролцоогоор МЭӨ 62 он; 2–19-р шүлэг, ойролцоогоор МЭӨ 66 он; мөн 20–57-р шүлэг, ойролцоогоор МЭӨ 65–64 он.[/i]\n\n1 Мөнхүү эдүгээ улиран тохиох дор шүүгчдийн засаглалын гуч дахь оны эхэнд, эхний сарын хоёр дахь өдөр, Моронай Хиламанаас захидлыг хүлээн авсан буюу, үүнд нутгийн тэрхүү хэсэг дэх хүмүүсийн хэрэг явдлыг дурдсан байв.\n\n2 Мөн түүний бичсэн үгс нь эдгээр бөлгөө, өгүүлсэн нь: Их Эзэний хувьд, мөн түүнчлэн дайн тулаан дахь зовлон бэрхшээлүүдийн хувьд ч эрхэм хайрт анд Моронай минь; болгоогтун, хайрт анд минь, нутгийн энэ хэсэг дэх бидний дайны талаар танд хэлэх зарим зүйл надад байна.\n\n3 Болгоогтун, Нифайн нутгаас доош Аммоны авчирсан хүмүүсийн хоёр мянган хөвгүүд—эдүгээ тэд бол бидний өвөг Лихайн ууган хүү асан Лемений удам байсныг та мэдэж байгаа;\n\n4 Эдүгээ тэдний уламжлалуудын эсвэл тэдний итгэлгүйн талаар танд давтах хэрэг надад байхгүй, учир нь та эдгээр бүх зүйлийн талаар мэднэ—\n\n5 Тиймийн тул эдгээр залуу эрсийн хоёр мянга нь дайны зэвсгүүдээ агсаж, мөн намайг удирдагчаа болоосой хэмээснийг би танд хэлэх нь хангалттай; мөн бид улс орноо хамгаалахаар урагшлан ирсэн билээ.\n\n6 Мөн эдүгээ тэдний эцгүүдийн, тэд нь ах дүүсийнхээ эсрэг цус урсгахаар дайны зэр зэвсгээ агсахгүй хэмээн хийсэн гэрээний талаар та түүнчлэн мэднэ.\n\n7 Гэвч хорин зургаадугаар онд, тэд өөрсдийнх нь төлөө туулж буй бидний зүдгүүр болон бэрхшээлүүдийг маань хараад, тэд хийсэн гэрээгээ цуцалж мөн биднийг хамгаалахын тулд дайны зэвсгүүдээ агсах гэж байв.\n\n8 Гэвч Бурхан биднийг хүчирхэгжүүлж, үүний хэрээр тэд тавьсан тангаргаа биелүүлэх гэснээс болж бид илүү ихээр зовохгүй байх болно хэмээн бодсон учраас, би тэдэнд хийсэн гэрээгээ цуцлахыг зөвшөөрөхгүй байв.\n\n9 Гэвч болгоогтун, бид агуу баяртай байж болох нэгэн зүйл энэ байна. Учир нь болгоогтун, хорин зургаадугаар онд Хиламан би, энэ хоёр мянган залуу эрсийн тэргүүнд Иудеа хот руу, нутгийн тэр хэсгийн хүмүүсийн дээр таны удирдагчаар нь тохоосон тэрхүү Антипуст туслахаар жагсан одсон билээ.\n\n10 Мөн би хоёр мянган хөвгүүдээ (учир нь тэд хөвгүүд гэж нэрлэгдэхүйц зохистой билээ) Антипусын их цэрэгт нэгтгэв, энэ хүчинд Антипус үлэмж баяссан болой; учир нь болгоогтун, леменчүүд түүний их цэргийг цөөрүүлсэн байв, учир нь тэдний цэргүүд бидний эрчүүдээс маш олныг нь алсан юм, үүний улмаас бидэнд гашуудах шалтгаан буй.\n\n11 Гэсэн хэдий ч, тэд улс орон мөн Бурханыхаа байр суурийн төлөө амь эрсэдсэн, тийм ээ, мөн тэд баяртай байгаа гэдэгт бид сэтгэлээ тайтгаруулж болох буюу.\n\n12 Мөн түүнчлэн леменчүүд олон хоригдлыг, бүгд ерөнхий ахмадууд болох тэднийг авч үлдсэн байв, учир нь өөр хэний ч амийг тэд хэлтрүүлсэнгүй. Мөн эдүгээ тэд энэ үед Нифайн нутагт байгаа хэмээн бид бодно; хэрэв тэд алагдаагүй бол энэ нь ийм буйза.\n\n13 Мөн эдүгээ маш олон баатарлаг эрсийн маань цусыг урсгаснаар леменчүүдийн эзэмшилдээ авсан хотууд нь эдгээр болой:\n\n14 Мантай нутаг буюу Мантай хот, Зиезром хот, Күменай хот, мөн Антипара хот юм.\n\n15 Мөн намайг Иудеа хотод хүрч ирэхэд тэдний эзэмшиж байсан тэр хотууд нь эдгээр юм; мөн би Антипус болон түүний хүмүүс уг хотыг бэхлэн хамгаалахаар чадлаараа хөдөлмөрлөж байгааг олов.\n\n16 Тийм ээ, мөн тэд бодгалиараа ч бас биеэрээ ч сульдсан байв; учир нь тэд өдөр нь баатарлагаар тулалдаж, шөнө нь хотуудаа хадгалан хамгаалахаар хөдөлмөрлөж байв; мөн тийн тэд төрөл бүрийн агуу зүдгүүрийг туулсан ажээ.\n\n17 Мөн эдүгээ тэд энэ газарт ялах эс бөгөөс үхэхээр хатуу шийдсэн байв; тиймийн тул миний өөртэйгөө авчирсан тэр багахан хүч, тийм ээ, миний тэр хөвгүүд, тэдэнд агуу найдлага болон их баясал өгсөн хэмээн та ойлговол болно.\n\n18 Мөн эдүгээ улиран тохиох дор Антипус их цэрэгтээ нэмэгдэл хүч хүлээн авсныг леменчүүд хараад, тэд Иудеа хотын эсрэг, өөрөөр хэлбэл бидний эсрэг тулалдахаар ирэхгүй бай хэмээх Аммороны тушаалд албадуулагдав.\n\n19 Мөн бид Их Эзэний ээл хишгийг ийн хүртсэн болой; учир нь тэд энэ сул дорой байдалд маань бидний дээр ирсэн бол цөөн хүнтэй их цэргийг маань устгах байсан байж магад; гэвч бид тийн хамгаалагдав.\n\n20 Тэд эзэлсэн тэр хотуудаа хадгалан хамгаалахаар Аммороноор зарлиг болгогдов. Мөн хорин зургаадугаар он ийн төгсөв. Мөн хорин долоодугаар оны эхэнд бид хотоо мөн өөрсдийгөө батлан хамгаалахад бэлтгэсэн байв.\n\n21 Эдүгээ бид леменчүүдийг бидний дээр ирээсэй хэмээн хүсэж байв; учир нь бид бат бэх хамгаалалтад байхад нь тэдэн рүү довтлох хүсэлгүй байв.\n\n22 Мөнхүү улиран тохиох дор тэд умард дахь манай бусад хот руу дайралт хийхээр бидний хажуугаар шөнөөр бас өдрөөр өнгөрөхгүй байхын тулд бид эргэн тойрондоо, леменчүүдийн хөдөлгөөнүүдийг ажиглуулахаар тагнуулуудыг байлгаж байв.\n\n23 Учир нь тэр хотууд дахь тэдэнд тэдэнтэй тулгарах хангалттай хүч байгаагүйг бид мэдэж байв; тиймийн тул хэрэв тэд бидний дэргэдүүр өнгөрвөл, бид тэдний араас нь дайрах, мөн тийн тэд урдаасаа тулгарахад нь бас нэгэн зэрэг араас нь довтлох хүсэлтэй байв. Бид тэднийг дийлж чадна хэмээн бодож байв; гэвч болгоогтун, бидний энэ хүсэл бүтсэнгүй.\n\n24 Тэд хангалттай хүчгүй байж мөн ялагдах вий хэмээснээс бидний дэргэдүүр бүх их цэрэгтэйгээ ч өнгөрч зүрхэлсэнгүй бас хэсгээрээ ч өнгөрч зүрхэлсэнгүй.\n\n25 Тэд бас Зарахемла хотын эсрэг жагсан очиж ч зүрхэлсэнгүй; бас тэд Нифайха хотын зүг, Сидон голын эхийг гаталж ч зүрхэлсэнгүй.\n\n26 Мөн тийн, тэд хүчээрээ, өөрсдийн авсан хотуудыг хадгалан хамгаалахаар хатуу шийдсэн байв.\n\n27 Мөн эдүгээ улиран тохиох дор энэ оны хоёр дахь сард, тэр хоёр мянган хөвгүүдийн минь эцгүүдээс их хангамж бидэнд авчрагдав.\n\n28 Мөн түүнчлэн Зарахемла нутгаас хоёр мянган эрс бидэнд илгээгдэв. Мөн тийн бид арван мянган эрс мөн тэдэнд, мөн түүнчлэн тэдний эхнэр мөн хүүхдүүдэд нь зориулагдсан хүнс нөөцний бэлтгэлтэй байв.\n\n29 Мөн леменчүүд, бидний хүч өдөр бүр нэмэгдсээр, мөн биднийг дэмжих хангамж ирсээр буйг тийн харснаас, тэд айж эхлэв, мөн хэрэв боломжтой байсан бол бидний хангамжууд мөн хүчийг хүлээн авахыг төгсгөл болгохоор дайрч эхлэв.\n\n30 Эдүгээ бид леменчүүд үүний тухайд тэвдэж эхэлж буйг үзээд, бид тэдний дээр нэгэн зальт арга хэрэгжүүлэхийг хүсэж байв; тиймийн тул Антипус намайг залуу хөвгүүдтэйгээ зэргэлдээх нэгэн хот руу хангамж зөөж байгаа мэтээр, зэргэлдээх хотын зүг жагсан одохыг тушаав.\n\n31 Мөн бид Антипара хотын дэргэдүүр, тэнгисийн эргээр хиллэдэг цаадах хотынх нь зүг явах гэж байгаа мэтээр, жагсан алхах ёстой байв.\n\n32 Мөнхүү улиран тохиох дор бид уг хот руу хангамж авч яваа мэтээр жагсан алхав.\n\n33 Мөнхүү улиран тохиох дор Антипус их цэргийнхээ нэг хэсэгтэй жагсан одож, үлдсэнийг нь уг хотыг хамгаалуулахын тулд орхив. Гэвч намайг залуухан их цэрэгтэйгээ явж мөн Антипара хотын дэргэд ирэх хүртэл тэрээр жагсан гарч ирсэнгүй.\n\n34 Мөн эдүгээ, Антипара хотод Леменчүүдийн хамгийн хүчирхэг; тийм ээ, хамгийн олон тоотой их цэрэг нь байрласан байв.\n\n35 Мөнхүү улиран тохиох дор тэд тагнуулуудаараа мэдээлэгдсэний дараа, тэд их цэрэгтэйгээ урагшилж мөн бидний эсрэг жагсан ирэв.\n\n36 Мөнхүү улиран тохиох дор бид тэдний өмнө нь, умардад зугтав. Мөн бид леменчүүдийн хамгийн хүчирхэг цэргийг тийн холдуулан удирдсан болой;\n\n37 Тийм ээ, бүр нилээд их зайд, иймээс тэд Антипусын их цэрэг тэднийг чадлаараа мөшгөж байгааг хараад, тэд баруун тийшээ ч мөн зүүн тийшээ ч эргэсэнгүй, харин бидний араас шулуухан давшихаа үргэлжлүүлэв; мөн, бидний бодсоноор, Антипус тэднийг гүйцэхээс урьд биднийг хөнөөх нь тэдний зорилго байв, мөн тэд манай хүмүүсээр бүслэгдэхгүй байж болохын тулд ингэхийг хүсэв.\n\n38 Мөн эдүгээ Антипус, бидэнд тулгарсан аюулыг болгоож, их цэргийнхээ алхааг түргэсгэв. Гэвч болгоогтун, энэ нь шөнө байв; тиймийн тул тэд биднийг гүйцсэнгүй, бас Антипус ч тэднийг гүйцсэнгүй; тиймийн тул бид хоноглохоор буудаллав.\n\n39 Мөнхүү улиран тохиох дор үүр цайхаас өмнө, болгоогтун, леменчүүд биднийг мөрдөж байв. Эдүгээ бид тэдэнтэй тэмцэлдэхэд хангалттай хүчирхэг байсангүй; тийм ээ, залуу хөвгүүд маань тэдний гарт орохыг би зөвшөөрөхгүй байв; тиймийн тул бид жагсан явахаа үргэлжлүүлж, мөн бид аглаг буйд тийш жагсан одов.\n\n40 Эдүгээ тэд бүслэгдэх болуузай хэмээснээс тэд баруун тийшээ ч бас зүүн тийшээ ч эргэж зүрхэлсэнгүй; тэд намайг гүйцэж мөн бид тэдний эсрэг зогсож чадахгүй, харин алагдаж, мөн тэд зугтах вий хэмээснээс би ч бас баруун тийш ч, бас зүүн тийш ч эргэхгүй байв; мөн бид тийн бүхэл өдрийн турш бүр харанхуй болтол аглаг буйд тийш зугтав.\n\n41 Мөнхүү улиран тохиох дор дахин, өглөөний гэгээ ороход леменчүүд бидний дээр ирж буйг бид хараад, мөн бид тэдний өмнө зугтав.\n\n42 Гэвч улиран тохиох дор тэд биднийг хол мөрдөлгүйгээр зогсов; мөн энэ нь долоодугаар сарын гурав дахь өдрийн өглөө байв.\n\n43 Мөн эдүгээ, тэднийг Антипус гүйцсэн эсэхийг бид мэдсэнгүй, гэвч би эрчүүддээ хэлэв: Болгоогтун, тэд биднийг урхиндаа оруулж болохын тулд, биднийг өөрсдийнхөө эсрэг ирүүлэх зорилгоор азнан зогссон эсэхийг бид мэдэхгүй;\n\n44 Тиймийн тул та нар юу хэлэх вэ, хөвгүүд минь, та нар тэдний эсрэг тулалдахаар явах уу?\n\n45 Мөн эдүгээ би танд хэлье, хайрт анд Моронай минь, би хэзээ ч тийм агуу зоригийг үзэж байгаагүй, үгүй, бүх нифайчуудын дунд ч үгүй билээ.\n\n46 Тодруулбал би тэднийг хөвгүүд минь хэмээн үргэлж дуудах болсон шиг (учир нь тэд бүгд маш залуу байв) тэрчлэн тэд надад хэлэв: Эцэг минь, Бурхан минь бидэнтэй хамт гэдгийг болгоогтун, мөн тэрээр бидний унахыг зөвшөөрөхгүй; тиймээс биднийг урагш давшихыг зөвшөөрөөч; хэрэв тэд биднийг зүгээр орхивол бид ах дүүсээ хөнөөхгүй; тиймийн тул, тэд Антипусын их цэргийг ялан дийлэхгүй байхын төлөө бидэнд явахыг маань зөвшөөрөөч.\n\n47 Эдүгээ тэд хэзээ ч тулалдаж байгаагүй байв, гэсэн хэдий ч тэд үхлээс айсангүй; мөн тэд амиасаа илүүтэйгээр эцгүүдийнхээ эрх чөлөөг бодож байв; тийм ээ, тэд эхчүүдээрээ, хэрэв тэд эргэлзэхгүй аваас Бурхан тэднийг чөлөөлнө гэдэгт сургагдсан байлаа.\n\n48 Мөн тэд эхчүүдийнхээ үгсийг надад давтаж, хэлсэн нь: Ээж нар маань үүнийг мэдэж байсан гэдэгт бид эргэлзэхгүй байна.\n\n49 Мөнхүү улиран тохиох дор биднийг мөшгөж асан леменчүүдийн эсрэг би өөрийн хоёр мянгатай хамт эргэж очлоо. Мөн эдүгээ болгоогтун, Антипусын их цэрэг тэднийг гүйцсэн байв, мөн аймшигт тулаан эхэлсэн байв.\n\n50 Ийм богино хугацаанд урт замыг туулсан учир, Антипусын их цэрэг ядарснаас, леменчүүдийн гарт орох нь дөхсөн байв; мөн хэрэв би өөрийн хоёр мянгатайгаа эргэж ирээгүй бол леменчүүд зорилгодоо хүрэх байв.\n\n51 Учир нь, Антипус мөн түүний удирдагчдаас олон нь, хурдан давшсанаас болж ядарсныхаа улмаас илдэнд өртөж унасан байв—тиймийн тул Антипусын эрс, удирдагчид нь унасны учир самгардсанаас, леменчүүдийн өмнө ухарч эхэлжээ.\n\n52 Мөнхүү улиран тохиох дор леменчүүд зоригжин, мөн тэднийг мөшгөж эхлэв; мөн леменчүүд тийн тэднийг эрч хүчтэйгээр мөшгөж байхад Хиламан тэдний араас нь өөрийн хоёр мянгатайгаа ирж, мөн тэднийг үлэмж ихээр хөнөөж эхлэв, үүний хэрээр леменчүүдийн бүх их цэрэг зогсож мөн Хиламаны зүг эргэв.\n\n53 Эдүгээ леменчүүд цааш хандан эргэснийг Антипусын хүмүүс хараад, тэд эрчүүдээ нэгтгэн цуглуулж мөн леменчүүдийн ар талаас дахин ирэв.\n\n54 Мөн эдүгээ улиран тохиох дор бид, Нифайн хүмүүс, Антипусын хүмүүс, мөн би хоёр мянгатайгаа, леменчүүдийг бүсэлж, мөн тэднийг хөнөөв; тийм ээ, үүний хэрээр тэд дайны зэвсгүүдээ мөн түүнчлэн өөрсдийгөө дайны олзлогдогсод болгон өгөхөөр албадуулагдав.\n\n55 Мөн эдүгээ улиран тохиох дор тэд өөрсдөө бидэнд бууж өгснийх нь дараа, болгоогтун, тэднээс олон нь алагдсан байх хэмээн айснаас, би надтай хамт тулалдсан тэдгээр залуу эрчүүдээ тоолов.\n\n56 Гэвч болгоогтун, их баяслыг минь төрүүлэн, тэднээс нэг ч бодгаль газарт унаагүй байв; тийм ээ, мөн тэд Бурханы хүчээр мэт тулалдсан байв; тийм ээ, хүмүүс тийм гайхамшигтай хүчээр тулалдаж байсан нь хэзээ ч үзэгдэж байсангүй; мөн тэд леменчүүдийн дээр тийм агуу хүчтэйгээр буусан тул тэд тэднийг айлгасан буюу; мөн энэ шалтгааны учир леменчүүд өөрсдийгөө дайны олзлогдогсод болгон өгсөн болой.\n\n57 Мөн бид олзлогдогсдоо леменчүүдийн их цэрэгт алдахгүйгээр харгалзаж болохоор, тэдэнд зориулсан байр бидэнд байгаагүй учир, тиймийн тул бид тэднийг, Антипусын алагдаагүй үлдсэн эрчүүдийн нэгэн хэсэгтэй хамт Зарахемла нутаг руу илгээв; мөн би үлдсэнийг нь авч мөн идэр залуу аммончуудтайгаа тэднийг нэгтгээд, мөн Иудеа хотын зүг буцаж жагсан одов.\n\n", "alma 57": "[center][font_size=26]Бүлэг 57[/font_size][/center]\n\n[i]Хиламан, Антипараг авснаа мөн Күменай дахь бууж өгөлтийг нь, түүнчлэн хожим нь уг хотыг батлан хамгаалснаа өгүүлэв—Түүний аммон үндэстэн идэр залуучууд эрэлхэгээр тулалдаж; бүгд шархдан, гэхдээ нэг нь ч алагдсангүй—Лемен үндэстэн хоригдлууд алагдсаныг мөн оргосныг Гид илтгэв. Ойролцоогоор МЭӨ 63 он.[/i]\n\n1 Мөн эдүгээ улиран тохиох дор хаан Аммороноос, хэрэв намайг манайхны барьсан дайны олзлогдогсдоо чөлөөлөх юм бол тэрээр Антипара хотыг бидэнд өгнө хэмээн дурдсан захидлыг би хүлээн авсан буюу.\n\n2 Гэвч би уг хаанд, бидний цэргийн хүч Антипара хотыг хүчээрээ авахад хангалттайг бид лавтай мэднэ; мөн тэр хотын төлөө олзлогдогсдоо өгснөөрөө бид өөрсдийгөө ухаалаг бус хэмээн бодно, мөн бид олзлогдогсдоо зөвхөн олзлогдогсдоор солилцох болно гэсэн захидлыг илгээв.\n\n3 Мөн Амморон миний захианаас татгалзав, учир нь тэр олзлогдогсдыг солилцохыг хүссэнгүй; тиймийн тул бид Антипара хотын эсрэг явахаар бэлтгэлүүдийг хийж эхлэв.\n\n4 Гэвч Антипарагийн хүмүүс уг хотыг орхин, мөн өөрсдийн эзэмшиж асан бусад хотын зүг тэдгээрийг бэхлэхээр зугтав; мөн Антипара хот тийн бидний гарт оров.\n\n5 Мөн шүүгчдийн засаглалын хорин найм дахь он тийн төгсөв.\n\n6 Мөнхүү улиран тохиох дор хорин есдүгээр оны эхэнд, бид хүнс нөөцийн хангамжуудыг, мөн түүнчлэн их цэрэгтээ нэмэлт хүч болгон миний хоёр мянгын жижиг бүлэгт ах дүүстэйгээ нэгдэхээр ирсэн аммончуудын жаран хөвгүүнийг, үүнээс гадна Зарахемла нутгаас, мөн эргэн тойрны нутгаас зургаан мянган тооны эрчүүдийг хүлээн авав. Мөн эдүгээ болгоогтун, бид хүчтэй байв, тийм ээ, мөн түүнчлэн бидэнд элбэг нөөц хангамж авчрагдсан байв.\n\n7 Мөнхүү улиран тохиох дор Күменай хотыг хамгаалахаар байрлуулагдсан их цэрэгтэй тулалдах нь бидний хүсэл байв.\n\n8 Мөн эдүгээ болгоогтун, бид удалгүй хүслээ биелүүлснийг танд би үзүүлэх болно; тийм ээ, хүчит цэргээрээ, өөрөөр хэлбэл хүчит цэргүүдийнхээ нэг хэсгээр, бид шөнөөр Күменай хотыг, тэд хүнсний хангамжаа хүлээн авахаас нь өмнөхөн бүслэв.\n\n9 Мөнхүү улиран тохиох дор бид олон шөнийн турш уг хотыг бүслэн буудаллав; гэвч бид илдээ дэрлэн унтаж, мөн леменчүүд бидний дээр шөнөөр ирж мөн биднийг хөнөөж чадахгүйн тулд харуулуудыг гаргаж байв, үүнийг тэд олон удаа оролдсон байв; гэвч тэд үүнийг оролдох болгонд тэдний цус асгарсан билээ.\n\n10 Хэсэг хугацааны дараа хүнсний хангамж нь хүрч ирэв, мөн тэд шөнөөр хотод орох гэж байв. Мөн леменчүүдийн оронд, нифайчууд бид угтав; тиймийн тул, бид тэднийг барьж мөн хүнсний хангамжуудыг нь авав.\n\n11 Мөн леменчүүд энэ маягаар дэмжлэгээсээ таслагдсан хэдий ч, тэд хотыг хадгалан хамгаалахаар хатуу шийдсэн хэвээр байв; тиймийн тул бид тэдгээр хүнсний хангамжийг авч мөн тэдгээрийг Иудеа руу, мөн Зарахемла нутаг дахь олзлогдогсдодоо илгээх шаардлагатай болов.\n\n12 Мөнхүү улиран тохиох дор леменчүүд тусламж авах бүх найдлагаа алдаж эхэлтэл олон өдөр өнгөрсөнгүй; тиймийн тул тэд хотыг бидний гарт өгөв; мөн бид Күменай хотыг авах төлөвлөгөөгөө тийн биелүүлсэн болой.\n\n13 Гэвч улиран тохиох дор олзлогдогсод маань маш олон тоотой байснаас, бидний тоо их олон хэдий ч, бид бүх цэргээ ажиллуулж байж тэднийг харгалзуулах, эс бөгөөс тэднийг үхэлд хүргэх ёстой болов.\n\n14 Учир нь болгоогтун, тэд олон тоогоороо эсэргүүцэн босож, мөн чулуугаар, бороохойгоор, өөрөөр хэлбэл тэд гарт нь тааралдсан болгоноор тулалдаж байв, иймээс тэд өөрсдийгөө дайны олзлогдогсод болгон бууж өгсний дараа бид тэднээс хоёр мянга гаруйг нь хөнөөсөн бөлгөө.\n\n15 Тиймийн тул бид амийг нь авч, эсвэл гартаа илдтэйгээр Зарахемла нутаг хүртэл тэднийг харгалзах нь бидний хувьд шаардлагатай болов; мөн түүнчлэн бидэнд леменчүүдээс авсан нь байсан хэдий ч, бидний хүнсний хангамж хүмүүсийн маань хэрэгцээг хангахаас илүү байсангүй.\n\n16 Мөн эдүгээ, ийм осолтой нөхцөл байдалд, дайны эдгээр олзлогдогсдын талаар шийдвэр гаргах нь маш ноцтой зүйл болов; гэсэн хэдий ч, бид тэднийг Зарахемла нутаг руу илгээхээр шийдвэрлэв; тиймийн тул бид эрчүүдээсээ нэг хэсгийг сонгон авч, мөн тэдэнд хоригдлуудаа даалгаж, Зарахемла нутаг руу хүргэхийг тушаав.\n\n17 Гэвч улиран тохиох дор маргааш нь тэд эргэж ирэв. Мөн эдүгээ болгоогтун, бид тэднээс хоригдлуудын талаар асуусангүй; учир нь болгоогтун, леменчүүд бидний дээр байв, мөн тэд биднийг тэдний гарт орохоос хамгаалахаар цагаа олж эргэж ирсэн байв. Учир нь болгоогтун, Амморон тэдэнд дэмжлэг болгон хүнс нөөцний шинэ хангамжууд мөн түүнчлэн олон тооны цэрэг эрс илгээсэн байв.\n\n18 Мөнхүү улиран тохиох дор хоригдлуудтай хамт бидний илгээсэн тэдгээр эрс, тэд биднийг давамгайлах гэж байхад тэднийг зогсоохоор цагаа олж ирэв.\n\n19 Гэвч болгоогтун, миний хоёр мянга жарын жижиг бүлэг туйлын ширүүн тулалдав; тийм ээ, тэд леменчүүдийн өмнө ухаршгүй байж, мөн өөрсдийнх нь эсрэг зогссон тэд бүгдийг үхэлд хүргэж байв.\n\n20 Мөн манай их цэргийн үлдсэн нь леменчүүдийн өмнө ухрах гэж байхад, болгоогтун, тэрхүү хоёр мянга жар ухаршгүй мөн гуйвшгүй байв.\n\n21 Тийм ээ, мөн тэд тушаалын үг бүрийг яг таг гүйцэтгэхдээ дуулгавартай мөн шаргуу байв; тийм ээ, мөн бүр итгэлийнх нь дагуу тэдэнд хийгдсэн бөлгөө; мөн эхчүүд нь тэдэнд заасан хэмээн тэдний надад хэлсэн үгсийг би санасан болой.\n\n22 Мөн эдүгээ болгоогтун, энэ агуу их ялалтын төлөө бидний өртэй болох тэд нь, хоригдлуудыг хүргэхээр сонгогдсон эрчүүд, мөн миний эдгээр хөвгүүд болой; учир нь леменчүүдийг бут цохисон нь тэд байв; тиймийн тул леменчүүд Мантай хот руу гэдрэг ухраагдав.\n\n23 Мөн бид Күменай хотоо хадгалж үлдсэн буюу, мөн бүгд илдэнд устгагдсангүй; гэсэн хэдий ч, бид их хохирол хүлээв.\n\n24 Мөнхүү улиран тохиох дор леменчүүдийг зугтсаны дараа, би тэр даруй үхэгсдийн дундаас өөрийн шархадсан эрсийг авах тушаал өгч, мөн шархыг нь боолгох болгов.\n\n25 Мөнхүү улиран тохиох дор миний хоёр мянга жараас цус алдсанаас ухаан алдаж унасан нь хоёр зуу байлаа; гэсэн хэдий ч, Бурханы сайн сайхны дагуу, мөн бидний үлэмж гайхширал мөн түүнчлэн бүх их цэргийн маань баяслыг төрүүлэн, тэднээс мөхсөн бодгаль нэг ч байсангүй; тийм ээ, бас тэдний дунд олон шарх аваагүй нэг ч бодгаль байсангүй.\n\n26 Мөн эдүгээ, тэдний хамгаалагдан үлдсэн нь манай бүх их цэргийн гайхлыг төрүүлж байв, тийм ээ, бидний ах дүүсийн мянга нь алагдсан байхад тэд хэлтрүүлэгдсэн байлаа. Мөн бид үүнийг Бурханы гайхамшигт хүч хэмээн зохистойгоор тайлбарлана, тэдний итгэхээр сургагдсан түүндээ итгэх үлэмж итгэлийн улмаас буюу—шударга Бурхан гэж буй, мөн эргэлзээгүй хэн боловч, тэд түүний гайхамшигт хүчээр хамгаалагдан үлдэх болно гэдэгт бөлгөө.\n\n27 Эдүгээ энэ нь миний тухайлан ярьсан тэдний итгэл байв; тэд залуу, мөн тэдний оюун нь өөрчлөгдөшгүй, мөн тэд Бурханд үргэлжид найдлагаа тавьдаг.\n\n28 Мөн эдүгээ улиран тохиох дор бид шархадсан эрчүүдээ тийн сувилсны, мөн үхэгсдээ мөн түүнчлэн леменчүүдийн олон үхэгсдийг оршуулсныхаа дараа, болгоогтун, бид Зарахемла нутаг руу тэдэнтэй явж эхэлсэн олзлогдогсдын тухай Гидээс лавлав.\n\n29 Эдүгээ Гид бол уг нутаг руу тэднийг харгалзахаар тохоогдсон бүлгийн ерөнхий ахмад байв.\n\n30 Мөн эдүгээ, Гидийн надад хэлсэн үгс нь эдгээр болой: Болгоогтун, бид олзлогдогсодтойгоо хамт Зарахемла нутаг руу явж эхлэв. Мөнхүү улиран тохиох дор леменчүүдийн буудлыг тандахаар илгээгдсэн, их цэргийнхээ тандуулуудтай бид тааралдав.\n\n31 Мөн тэд бидэнд хашхирч, хэлсэн нь—Болгоогтун, леменчүүдийн их цэрэг Күменай хотыг чиглэн жагсаж явна; мөн болгоогтун, тэд тэдэн рүү дайрна, тийм ээ, мөн хүмүүсийг маань устгах болно.\n\n32 Мөнхүү улиран тохиох дор олзлогдогсод маань тэдний хашхирааныг сонсож мөн энэ нь тэднийг зоригжуулав; мөн тэд бидний эсрэг тэмцэлдэхээр босов.\n\n33 Мөнхүү улиран тохиох дор тэдний эсэргүүцлийн учир бид илдээ тэдний дээр буулгав. Мөнхүү улиран тохиох дор тэд бөөнөөрөө бидний илдэн дор гүйн ирцгээж, ингэснээр тэдний олонх нь алагдав; мөн тэдний үлдсэн нь дайран гарч мөн биднээс зугтаж одов.\n\n34 Мөн болгоогтун, тэднийг зугтахад бид тэднийг гүйцэж чадалгүй, бид Күменай хотын зүг яаравчлан жагсаж ирэв; мөн болгоогтун, бид хотыг хадгалан хамгаалахад нь ах дүүстээ тусалж болохын тулд цагаа олж ирсэн билээ.\n\n35 Мөн болгоогтун, бид дайснуудынхаа гараас дахин чөлөөлөгдлөө. Мөн Бурханы маань нэр алдаршиг; учир нь болгоогтун, биднийг чөлөөлсөн нь тэр бөлгөө; тийм ээ, бидний төлөө энэ агуу зүйлийг хийсэн нь тэр буюу.\n\n36 Эдүгээ улиран тохиох дор би Хиламан, Гидийн эдгээр үгийг сонсоод, бид бүгд мөхөхгүй байж болохын тулд, биднийг хамгаалахад үзүүлсэн Бурханы сайн сайхны учир үлэмж баяслаар халгилав; тийм ээ, мөн алагдсан тэдний бодгаль нь Бурханыхаа амралтад орсон хэмээн би найдна.\n\n", "alma 58": "[center][font_size=26]Бүлэг 58[/font_size][/center]\n\n[i]Хиламан, Гид, Тиомнер гурав Мантай хотыг заль мэхээр авав—Леменчүүд ухран зайлав—Аммоны хүмүүсийн хөвгүүд чөлөөт байдал мөн итгэлээ хамгаалахад бат зогссоноор хамгаалагдан үлдэв. Ойролцоогоор МЭӨ 63–62 он.[/i]\n\n1 Мөн болгоогтун, эдүгээ улиран тохиох дор бидний дараагийн зорилго бол Мантай хотыг авах байв; гэвч болгоогтун, өөрсдийн багахан хэсгээр бид тэднийг хотоос гаргаж чадах ямар ч аргагүй байв. Учир нь болгоогтун, тэд бидний урьд нь юу хийснийг санаж байв; тиймийн тул бид тэднийг бат бэх хамгаалалтуудаас нь залилан гаргаж чадсангүй.\n\n2 Мөн тэд бидний их цэргээс илүү олон тоотой байснаас, бид давшин мөн бат бэх хамгаалалтад байхад нь тэднийг дайрч зүрхэлсэнгүй.\n\n3 Тийм ээ, бид эзэмшилдээ буцаан авсан нутгуудын хэсгийг хадгалан хамгаалахын тулд өөрсдийн хүмүүсийг ажиллуулах нь бидний хувьд шаардлагатай болов; тиймийн тул бид Зарахемла нутгаас нэмэгдэл хүч мөн түүнчлэн хүнс нөөцийн шинэ хангамж хүлээн авч болохын тулд, бид зайлшгүй хүлээх ёстой болов.\n\n4 Мөнхүү улиран тохиох дор тийн би хүмүүсийнхээ байдлын талаар танилцуулахаар нутгийнхаа захирагчид элч илгээв. Мөнхүү улиран тохиох дор бид Зарахемла нутгаас хүнс болон хүч хүлээн авахаар хүлээж байв.\n\n5 Гэвч болгоогтун, ингэх нь бидэнд ашиг багатай байв; учир нь леменчүүд ч түүнчлэн өдрөөс өдөрт их хүч, мөн түүнчлэн их нөөц хангамжийг хүлээн авч байв; мөн энэ үед бидний нөхцөл байдал ийм байв.\n\n6 Мөн леменчүүд үе үе бидний эсрэг довтолж, биднийг заль мэхээр устгахаар шийдсэн байв; гэсэн хэдий ч бид, тэдний нуувчууд мөн бат бэх хамгаалалтуудын учир тэдэнтэй тулалдахаар очиж чадсангүй.\n\n7 Мөнхүү улиран тохиох дор бид ийм хэцүү нөхцөл байдалд олон сарын турш, бүр бид хүнс дутагдсанаас эрсдэх дөхтлөө хүлээсэн билээ.\n\n8 Гэвч улиран тохиох дор бидэнд тусламж болох хоёр мянган эрстэй их цэргээр харгалзуулан бидэнд авчрагдсан хүнсийг бид хүлээн авсан билээ; мөн өөрсдийгөө мөн улс орноо дайснуудынхаа гарт орохоос хамгаалахаар, тийм ээ, тоолшгүй олон байсан тэр дайсантай тэмцэлдэхээр, бидний хүлээн авсан бүх тусламж энэ л юм.\n\n9 Мөн эдүгээ бидний эдгээр хүндрэлийн шалтгааныг, эсвээс тэд бидэнд илүү нэмэгдэл хүч илгээгээгүйн шалтгааныг бид мэдсэн нь үгүй; тиймийн тул бидний уналт мөн бүрмөсөн устгалд хүргэн Бурханы шийтгэлүүд ямар нэгэн байдлаар нутаг дээр минь ирэх вий хэмээн бид гашуудаж мөн түүнчлэн айдсаар дүүрсэн байв.\n\n10 Тиймийн тул тэрээр биднийг хүчирхэгжүүлж мөн биднийг дайснуудын маань гараас чөлөөлж, тийм ээ, мөн түүнчлэн хүмүүсийнхээ дэмжлэгийн төлөө хотуудаа, газар нутгаа, мөн эзэмшлүүдээ хадгалж болох хүчийг бидэнд түүнчлэн өгөөсэй хэмээн бид зүрх сэтгэлээ Бурханд хандсан залбиралд юүлсэн болой.\n\n11 Тийм ээ, мөнхүү улиран тохиох дор Их Эзэн Бурхан маань, тэрээр биднийг чөлөөлөх болно хэмээх баталгаагаар бидэнд зочилсон юм; тийм ээ, үүний хэрээр тэр бидний сэтгэл оюунд амар амгаланг өгч, мөн агуу итгэлийг бидэнд соёрхож, мөн биднийг түүгээр дамжин ирэх чөлөөлөлтөндөө найдах болгосон билээ.\n\n12 Мөн бид хүлээн авсан тэр багахан хүчиндээ зоригжин, мөн дайснуудаа ялахаар, мөн газар нутгаа, эзэмшлүүдээ, мөн эхнэр, хүүхдүүдээ, түүнчлэн эрх чөлөөний байр сууриа хадгалан хамгаалахаар хөдөлшгүй хатуу шийдэв.\n\n13 Мөн бид тийн Мантай хотод байсан леменчүүдийн эсрэг бүх хүчээрээ давшив; мөн бид уг хотын ойролцоох аглаг буйдын захад майхнуудаа босгов.\n\n14 Мөнхүү улиран тохиох дор маргааш нь, биднийг уг хотын ойролцоох аглаг буйдын захад байгааг леменчүүд үзээд, тэд их цэргийн маань тоо мөн хүчийг олж мэдэж болохын тулд бидний эргэн тойронд тагнуулуудаа илгээв.\n\n15 Мөнхүү улиран тохиох дор тооны хувьд бидний хүчтэй бишийг тэд үзээд, мөн тэд бидний эсрэг тулалдахаар гарч ирэн мөн биднийг хөнөөхгүй бол бид тэднийг дэмжлэгээс нь салгах болуузай хэмээн айж, мөн түүнчлэн өөрсдийн олон тооны цэргээр биднийг амархан устгаж чадна хэмээн бодсоны учир, тиймийн тул бидний эсрэг тулалдахаар гарч ирэхээр тэд бэлтгэлүүдийг хийж эхлэв.\n\n16 Мөн тэд бидний эсрэг гарч ирэхээр бэлтгэлийг хийж байгааг бид хараад, болгоогтун, би Гидийг цөөн тооны хүмүүстэйгээ өөрийгөө аглаг буйдад нуух, мөн түүнчлэн Тиомнерыг мөн цөөн тооны хүмүүстэй, өөрсдийгөө түүнчлэн аглаг буйдад нуугдах болгов.\n\n17 Эдүгээ Гид мөн түүний хүмүүс баруун талд мөн бусад нь зүүн талд байв; мөн тэд тийн өөрсдийгөө нууцалсны дараа, болгоогтун, би их цэргийнхээ үлдсэнтэй нь, анх майхнаа босгосон газраа леменчүүд тулалдахаар гарч ирэх цагийг хүлээн үлдэв.\n\n18 Мөнхүү улиран тохиох дор леменчүүд бидний эсрэг олон тооны их цэрэгтэйгээ гарч ирэв. Мөн тэд ирээд мөн илдтэйгээ бидний дээр буух гэж байхад нь, би хүмүүсээ, надтай байсан тэднийг, аглаг буйд тийш ухрах болгов.\n\n19 Мөнхүү улиран тохиох дор леменчүүд биднийг хөнөөж болохын тулд тэд биднийг гүйцэх үлэмж хүсэлтэй байсны улмаас, тэд их хурдтайгаар бидний араас нэхсэн болой; тиймийн тул тэд биднийг аглаг буйд тийш дагав; мөн бид Гид, Тиомнер хоёрын дундуур өнгөрч, үүний хэрээр тэд леменчүүдээр илрүүлэгдсэнгүй.\n\n20 Мөнхүү улиран тохиох дор леменчүүдийг өнгөрсний дараа, өөрөөр хэлбэл их цэргийг нь өнгөрмөгц, Гид, Тиомнер хоёр нуугдсан газруудаасаа босож, мөн леменчүүдийн тагнуулуудыг хотод эргэн очуулахгүйн тулд тэдний замыг хаасан болой.\n\n21 Мөнхүү улиран тохиох дор тэд тэдний замыг хаасныхаа дараа, тэд хот руу гүйж мөн хотыг харгалзахаар үлдсэн харуулууд дээр буув, үүнчлэн тэднийг устгаж мөн хотыг эзэмшилдээ авсан болой.\n\n22 Эдүгээ леменчүүд зөвхөн цөөн хэдэн харуулуудаас бусад бүхэл их цэргээ аглаг буйд тийш удирдуулагдахыг зөвшөөрсөн учир энэ явдал тохиолдов.\n\n23 Мөнхүү улиран тохиох дор Гид, Тиомнер хоёр энэ маягаар тэдний бат бэх хамгаалалтуудыг эзэмшилдээ олж авсан байв. Мөнхүү улиран тохиох дор бид аглаг буйдад ихэд аялсны дараа, Зарахемла нутгийн зүг аян замаа хөөв.\n\n24 Мөн леменчүүд өөрсдийгөө Зарахемла нутгийн зүг жагсан явж буйгаа үзээд, тэднийг устгалд хүргэх төлөвлөгөө хийгдсэн болов уу хэмээн тэд үлэмж их айв; тиймийн тул тэд дахин аглаг буйд тийш, тийм ээ, бүр өөрсдийн ирсэн тэрхүү замаар буцан ухарч эхлэв.\n\n25 Мөн болгоогтун, энэ нь шөнө байв, мөн тэд майхнуудаа босгов, учир нь леменчүүдийн ерөнхий ахмадууд нифайчууд алхсаныхаа учир ядарсан байгаа хэмээн бодсон аж; мөн тэдний их цэргийг бүхэлд нь өмнөө ухраасан хэмээн бодсон учир, тиймийн тул тэд Мантай хотын талаар огт бодсонгүй.\n\n26 Эдүгээ улиран тохиох дор шөнө болоход, би хүмүүсээ унталгүй, харин тэд өөр нэг замаар Мантайн нутгийн зүг урагшлан жагсах болгов.\n\n27 Мөн бид шөнийн цагт жагсан явсан учир, болгоогтун, маргааш нь бид леменчүүдийн цаана нь гарч, ингэснээр бид тэднээс түрүүлэн Мантай хотод хүрч ирсэн бөлгөө.\n\n28 Мөн тийн улиран тохиох дор, энэ зальт аргаар бид Мантай хотыг цус урсгалгүйгээр эзэмшилдээ авав.\n\n29 Мөнхүү улиран тохиох дор леменчүүдийн их цэрэг уг хотын ойролцоо хүрч ирээд, мөн бид тэдэнтэй тулгарахаар бэлтгэснийг үзээд, тэд үлэмж цочирдон мөн их айдсаар балмагдаж, үүний хэрээр тэд аглаг буйд тийш зугтав.\n\n30 Тийм ээ, мөнхүү улиран тохиох дор леменчүүдийн их цэрэг уг нутгийн энэ бүх хэсгээс гарч зугтсан болой. Гэвч болгоогтун тэд, уг нутгаас олон эмэгтэйчүүд мөн хүүхдүүдийг өөрсөдтэйгөө авч гарав.\n\n31 Мөн леменчүүдээр эзлэгдсэн байсан тэдгээр хот, бүгдээрээ энэ үед бидний эзэмшилд байна; мөн эцгүүд маань мөн манай эмэгтэйчүүд мөн хүүхдүүд маань, леменчүүдээр олзлогдон аваачигдсан тэднээс бусад нь бүгд, гэртээ эргэн ирцгээж байна.\n\n32 Гэвч болгоогтун, тийм агуу олон хотыг мөн тийм олон эзэмшлийг хадгалан хамгаалахад их цэрэг маань бага байна.\n\n33 Гэвч болгоогтун, Бурхандаа, тэдгээр нутгийн дээрх ялалтыг бидэнд өгсөн түүнд бид найдна, үүний хэрээр бид өөрсдийнх байсан тэдгээр хот мөн тэр нутгуудыг буцаан авсан билээ.\n\n34 Эдүгээ засгийн газар бидэнд илүү нэмэгдэл хүч өгөөгүйн шалтгааныг бид мэдэхгүй байна; бидэнд ирсэн тэр хүмүүс ч бас бид яагаад илүү их нэмэгдэл хүч хүлээн аваагүйг мэдсэнгүй.\n\n35 Болгоогтун, та нар амжилтгүй байж, мөн та нар нутгийн тэр хэсэгт бүх хүчийг аваачсан эсэхийг бид мэдэхгүй байна; хэрэв тэгсэн бол, бид бувтналдах хүсэлгүй байна.\n\n36 Мөн хэрэв тэгээгүй аваас, болгоогтун, засгийн газарт хагарал байгаагаас тэд бидэнд нэмэгдэл хүмүүсийг туслуулахаар илгээхгүй байна хэмээн бид айж байна; учир нь тэд илгээснээсээ илүү олон тоотойг бид мэдэж байна.\n\n37 Гэвч болгоогтун, энэ хамаагүй—бид их цэрэг маань сул дорой ч гэсэн, Бурхан биднийг чөлөөлнө, тийм ээ, мөн дайснуудын маань гараас чөлөөлөх болно гэдэгт найдна.\n\n38 Болгоогтун, энэ бол хорин ес дэх оны төгсгөл, мөн бид өөрсдийн нутгуудыг эзэмшиж байна; мөн леменчүүд Нифайн нутаг тийш зугтсан билээ.\n\n39 Мөн миний өндрөөр үнэлэн ярьсан, Аммоны хүмүүсийн тэр хөвгүүд надтай хамт Мантай хотод байна; мөн Их Эзэн тэднийг дэмжсэн, тийм ээ, мөн тэднийг илдэнд унахаас хамгаалсан, үүний үр дүнд бүр нэг ч бодгаль эрсдээгүй болой.\n\n40 Гэвч болгоогтун, тэд олон шарх олсон; гэсэн хэдий ч тэд Бурханаар чөлөөлөгдсөн эрх чөлөөндөө бат зогсож байна; мөн тэд Их Эзэн Бурханаа өдрөөс өдөрт дурсан санахдаа хичээнгүй байдаг; тийм ээ, тэд түүний тогтоолуудыг, түүний шүүлтүүдийг, мөн түүний зарлигуудыг үргэлж дагахаар мэрийдэг; мөн ирэх тэр зүйлийн талаарх бошиглолуудад тэдний итгэл хүчтэй билээ.\n\n41 Мөн эдүгээ, хайрт анд Моронай минь, биднийг гэтэлгэсэн мөн чөлөөтэй болгосон Их Эзэн бидний Бурхан, таныг үргэлж өөрийн оршихуйд байлгах болтугай; тийм ээ, мөн тэрээр энэ хүмүүсийг таалалдаа багтааг, тиймээс бүр та нар леменчүүдийн биднээс авсан, бидний дэмжлэгийн төлөө байсан тэр бүгдийг эзэмшилдээ олж авахад амжилттай байх болтугай. Мөн эдүгээ, болгоогтун, би захидлаа дуусгая. Би бол Алмагийн хүү Хиламан болой.\n\n", "alma 59": "[center][font_size=26]Бүлэг 59[/font_size][/center]\n\n[i]Моронай Хиламаны цэргийн хүчийг бэхжүүлэхийг Пахоранаас гуйв—Леменчүүд Нифайха хотыг эзлэв—Моронай засгийн газарт уурлав. Ойролцоогоор МЭӨ 62 он.[/i]\n\n1 Эдүгээ улиран тохиох дор Нифайн ард түмний дээрх шүүгчдийн засаглалын гучдугаар онд, Моронай Хиламаны захидлыг хүлээн авч, уншсаныхаа дараа, Хиламаны сайн байгаад, тийм ээ, алдагдсан тэдгээр нутгийг олж авахад түүний олсон үлэмж их амжилтын улмаас ихэд баясав.\n\n2 Тийм ээ, мөн тэд ч түүнчлэн баясаж болохын тулд, тэрээр өөрийн байсан тэр хэсгийнхээ эргэн тойрны бүх нутаг дахь хүмүүстээ бүгдэд үүнийг мэдүүлэв.\n\n3 Мөнхүү улиран тохиох дор Хиламан буцаан авахдаа тийм гайхамшигтайгаар амжилт гаргасан уг нутгийн тэр хэсгийг амархнаар хадгалан хамгаалж болохын тулд, Хиламаныг өөрөөр хэлбэл түүний их цэргийг хүчирхэгжүүлэхээр, хүмүүсийг нэгтгэн цуглуулахыг хүсэж тэрээр тэр даруй Пахоранд захидал илгээв.\n\n4 Мөнхүү улиран тохиох дор Моронай энэ захидлыг Зарахемла нутаг руу илгээгээд, тэрээр леменчүүдийн өөрсдөөс нь авсан тэр хотууд мөн эзэмшлүүдийн үлдсэнийг нь олж авч болохын тулд дахин төлөвлөгөө зохиож эхлэв.\n\n5 Мөнхүү улиран тохиох дор Моронай ийн леменчүүдийн эсрэг тулалдахаар явах бэлтгэлүүдийг хийж байх зуур, болгоогтун, Моронай хотоос, Лихай хотоос мөн Мориантон хотоос нэгдэн цугларсан Нифайхагийн хүмүүс рүү леменчүүд довтлов.\n\n6 Тийм ээ, бүр Мантай нутгаас мөн эргэн тойрных нь нутгаас зугтахаас аргагүйд хүргэгдсэн тэд ирж мөн нутгийн энэ хэсэг дэх леменчүүдтэй нэгдсэн байв.\n\n7 Мөн ийн тэд үлэмж олон тоотой байв, тийм ээ, мөн өдрөөс өдөрт нэмэгдэл хүч хүлээн авч байсан учир, Аммороны тушаалаар тэд Нифайхагийн хүмүүсийн эсрэг ирж, мөн тэд үлэмж их аллагаар тэднийг хөнөөж эхлэв.\n\n8 Мөн тэдний их цэрэг нь тийм олон тоотой байснаас Нифайхагийн хүмүүсийн үлдэгдэл тэдний өмнө зугтахаас аргагүй болжээ; мөн тэд ирж мөн бүр Моронайн их цэрэгт нэгдэв.\n\n9 Мөн эдүгээ Моронай уг хотыг хамгаалахад нь хүмүүст туслахаар Нифайха хот тийш эрчүүд илгээгдсэн байгаа гэж бодож байсан учир, леменчүүдээс үүнийг буцаан авах гэснээс уг хотыг тэдний гарт орохоос хамгаалах нь илүү амархныг мэдэж байсан учир, тэд хотыг амархан хадгалан хамгаалах болно хэмээн тэрээр боджээ.\n\n10 Тиймийн тул тэрээр өөрийн буцааж авсан газруудаа хадгалан хамгаалахаар бүх хүчийг өөртөө авч үлдсэн байв.\n\n11 Мөн эдүгээ, Нифайха хот алдагдсаныг Моронай мэдээд, тэрээр үлэмж харамсаж, мөн хүмүүсийн ёс бус байдлын учир, тэд ах дүүсийнхээ гарт оролгүйгээр эрх чөлөөтэй байх ёстой эсэхэд эргэлзэж эхлэв.\n\n12 Эдүгээ энэ нь түүний бүх ерөнхий ахмадуудын байдал байв. Тэд хүмүүсийн ёс бусын учир эргэлзэж мөн түүнчлэн гайхширч байв, мөн энэ нь тэдний дээрх леменчүүдийн амжилтын учир болой.\n\n13 Мөнхүү улиран тохиох дор, улс орныхоо эрх чөлөөний талаарх засгийн газрын хайхрамжгүй байдлын учир Моронай тэдэнд уурлаж байв.\n\n", "alma 60": "[center][font_size=26]Бүлэг 60[/font_size][/center]\n\n[i]Моронай их цэргийн талаарх засгийн газрын хайнга байдлын талаар Пахоранд гомдоллов—Зөв шударгыг үйлдэгчид хөнөөгдөхийг Их Эзэн зөвшөөрдөг—Нифайчууд өөрсдийгөө дайснуудаасаа чөлөөлөхийн тулд бүх хүчээ мөн бүх арга замаа хэрэглэх ёстой—Моронай их цэргийг нь тусламжаар хангахгүй аваас засгийн газрын эсрэг тулалдахаар заналхийлэв. Ойролцоогоор МЭӨ 62 он.[/i]\n\n1 Мөнхүү улиран тохиох дор тэрээр Пахоран гэгдсэн түүнд, нутгийн захирагчид дахин бичив, мөн түүний бичсэн үгс нь эдгээр болой, өгүүлсэн нь: Болгоогтун, би захидлаа Зарахемла хот дахь, уг нутгийн дээрх захирагч мөн ерөнхий шүүгч болох Пахоранд, мөн түүнчлэн энэ хүмүүсээр энэхүү дайны хэргийг засаглан мөн удирдахаар сонгогдсон тэд бүгдэд хандуулж байна.\n\n2 Учир нь болгоогтун, буруушаал болгон тэдэнд хэлэх зарим зүйл надад байна; учир нь болгоогтун, та нар эрчүүдийг нэгтгэн цуглуулахаар, мөн тэднийг сэлмээр, илдээр, мөн бүхий л төрлийн дайны зүйл бүрийн зэвсгээр зэвсэглэхээр, мөн леменчүүд бидний нутагт аль ч хэсгээр орж ирлээ гэсэн, тэдний эсрэг тэднийг илгээхээр томилогдсоноо өөрсдөө мэднэ.\n\n3 Мөн эдүгээ болгоогтун, би өөрөө мөн түүнчлэн миний хүмүүс, мөн түүнчлэн Хиламан болон түүний хүмүүс үлэмж агуу зовлон зүдгүүр; тийм ээ, бүр өлсгөлөн, цангаа, мөн туйлдалт, мөн бүх зүйлийн төрөл бүрийн зүдгүүрийг амссаныг би та нарт хэлье.\n\n4 Гэвч болгоогтун, хэрэв бидний зовсон нь үүгээр дууссан бол бид бувтналдаж мөн гомдоллохгүй байхсан.\n\n5 Гэвч болгоогтун, хүмүүсийн маань дундах аллага агуу их байв; тийм ээ, хэрэв та нар их цэрэгт маань хангалттай хүчээр мөн дэмжлэгээр тус дэм үзүүлсэн бол өөрөөр байж болох байсан байхад, мянга мянга нь илдэнд уналаа. Тийм ээ, бидэнд хандсан хайхрамжгүй байдал тань үлэмж их байлаа.\n\n6 Мөн эдүгээ болгоогтун, энэхүү үлэмж их хайхрамжгүй байдлын шалтгааныг бид мэдэх хүсэлтэй байна; тийм ээ, бодлогогүй байдлын чинь шалтгааныг бид мэдэхийг хүсэж байна.\n\n7 Дайснууд чинь та нарын эргэн тойронд үхлийн үйлийг тарьж байхад, та нар дүйнгэ, бодлогогүйгээр сэнтий дээрээ залрахыг бодож чадна гэж үү? Тийм ээ, тэд ах дүүсээс тань мянга мянгыг хөнөөж байхад—\n\n8 Тийм ээ, бүр хамгааллын төлөө та нарт найдсан тэднийг, тийм ээ, та нар тэднийг дэмжиж болохын тулд, тийм ээ, та нар тэднийг хүчирхэгжүүлэхээр, мөн тэднээс мянга мянгыг нь илдэнд унахаас аварч болохын тулд тэдэнд их цэрэг илгээж болох тэрхүү нөхцөл байдалд та нарыг тавьсан тэднийг буюу.\n\n9 Гэвч болгоогтун, энэ нь бүгд бус—та нар хүнсээ тэднээс харамласан, иймээс энэ хүмүүсийн сайн сайхны төлөө гэсэн өөрсдөд нь байсан агуу хүслүүдийнхээ учир олон нь тулалдаж мөн тэд цус асгаруулан амиа алдсан буюу; тийм ээ, мөн та нарын тэдэнд хандсан үлэмж агуу хайхрамжгүй байдлын учир, тэд өлсгөлөнгөөр мөхөх гэж байхдаа үүнийг хийсэн билээ.\n\n10 Мөн эдүгээ, хайрт ах дүү нар минь—учир нь та нар хайрт хэмээн дуудагдвал зохино; тийм ээ, мөн та нар энэ хүмүүсийн сайн сайхан болон эрх чөлөөний төлөө өөрсдийгөө илүү шаргуу хөдөлгөх ёстой байсан юм; гэвч болгоогтун, та нар тэднийг үл хайхарсан, үүний хэрээр мянга мянгын цус та нарын толгой дээр өшөө авалт болон ирэх болно; тийм ээ, учир нь тэдний бүх залбирал, мөн тэдний бүх зүдрэлийг Бурхан мэдэж байсан бөлгөө—\n\n11 Болгоогтун, та нар сэнтий дээрээ заларч, мөн Бурханы үлэмж сайн сайхны учир та нар өөрсдөө юу ч хийхгүй байхад, тэрээр та нарыг чөлөөлнө хэмээн та нар бодож чадсан гэж үү? Болгоогтун, хэрэв та нар ийн бодсон бол та нар хоосныг боджээ.\n\n12 Ах дүүсээс чинь ийм олон алагдсан нь өөрсдийнх нь ёс бусын учир хэмээн та нар бодно уу? Би та нарт хэлнэ, хэрэв та нар ийн бодсон аваас та нар хоосныг боджээ; учир нь би та нарт хэлнэ, илдээр унагаагдсан нь олон байна; мөн болгоогтун та нарт үүний буруутгал нь тохоогдох бөлгөө;\n\n13 Учир нь, ёс бусыг үйлдэгчдийн дээр өөрийнх нь шударга ёс мөн шүүлт ирж болохын тулд зөв шударгыг үйлдэгчид хөнөөгдөхийг Их Эзэн зөвшөөрдөг билээ; тиймийн тул тэд алагдсан учир зөв шударгыг үйлдэгчид алдагдсан хэмээн та нар бодох хэрэггүй; харин болгоогтун, тэд Их Эзэн Бурханыхаа амралтад ордог билээ.\n\n14 Мөн эдүгээ болгоогтун, би та нарт хэлнэ, тэдний үлэмж залхуу хойргынх нь, тийм ээ, бүр засгийн газрын маань залхуу хойрго байдлын, мөн тэдний ах дүүстээ хандсан, тийм ээ, алагдсан тэдний зүг хандсан тэрхүү үлэмж хайхрамжгүй байдлын учир энэ хүмүүсийн дээр Бурханы шүүлтүүд ирэх болов уу хэмээн би үлэмж айж байна.\n\n15 Учир нь хэрэв бидний дээрх удирдагчдаас анх эхэлсэн тэр ёс бус нь байгаагүй аваас, бид дайснуудаа сөрөн зогсож чадах байсан бөгөөд тэд бидний дээр хүчийг олохгүй байх байсан билээ.\n\n16 Тийм ээ, өөрсдийн маань дунд гарсан тэрхүү дайн болоогүйсэн бол; тийм ээ, өөрсдийнхөө дунд их цус урсгахад хүргэсэн тэрхүү, хааныг хүсэгч хүмүүс байгаагүй бол; тийм ээ, өөр хоорондоо тэмцэлдэж байх тэр цагтаа, хэрэв бид урьд нь тэгснийхээ адилаар хүчээ нэгтгэсэн аваас; тийм ээ, хэрэв хааныг хүсэгч хүмүүст биднийг удирдан захирах хүчийг мөн эрх мэдлийг хүссэн хүсэл нь байгаагүй аваас; тэд өөрсдийн маань дунд ийм их цус урсалтын шалтгаан болж, бидний эсрэг илд барихынхаа оронд, бидний эрх чөлөөний байр сууринд үнэнч байж, мөн бидэнтэй нэгдэж мөн дайснуудын маань эсрэг явсан бол; тийм ээ, хэрэв бид Их Эзэний хүчээр тэдний эсрэг явсан бол, бид дайснуудаа сарниулах байв, учир нь энэ нь түүний үгийн биелэлтийн дагуу хийгдэх байсан билээ.\n\n17 Гэвч болгоогтун, эдүгээ леменчүүд бидний дээр ирж, нутгуудыг маань эзэмшилдээ авч, мөн тэд хүмүүсийг маань, тийм ээ, эмэгтэйчүүд мөн хүүхдүүдийг маань илдээр хөнөөж, мөн түүнчлэн тэднийг олзлон аваачиж, тэднийг бүх л төрлийн зүдгүүрийг туулахад хүргэж байна, мөн энэ нь хүч чадал болон эрх мэдэл хайгч тэдний, тийм ээ, бүр тэдгээр хааныг хүсэгч хүмүүсийн агуу ёс бусын улмаас болой.\n\n18 Гэвч энэ хэргийн талаар яагаад би ихийг хэлэх ёстой билээ? Учир нь та нар өөрсдөө эрх мэдлийг эрэлхийлж байгаа эсэхийг бид мэдэхгүй юм. Та нар түүнчлэн улс орноосоо урвагч эсэхийг бид мэдэхгүй юм.\n\n19 Эсвээс та нар улс орны маань зүрхэнд мөн хамгаалалтаар хүрээлэгдсэн байгаа учраас та нар биднийг эс хайхарч, бидэнд хүнс мөн түүнчлэн их цэргийг маань хүчирхэгжүүлэх эрсийг илгээхгүй байна уу?\n\n20 Та нар Их Эзэн Бурханыхаа зарлигуудыг мартсан уу? Тийм ээ, та нар эцэг өвгөдөө дарангуйлалд байсныг мартсан уу? Бид дайснуудынхаа гараас чөлөөлөгдөж байсан олон тохиолдлыг та нар мартсан уу?\n\n21 Эсвээс Их Эзэний бидэнд хангаж өгсөн арга замуудыг эс хэрэглэн, мөн биднийг сэнтий дээрээ залрах зуур ч Их Эзэн биднийг бас чөлөөлнө хэмээн та нар бодно уу?\n\n22 Тийм ээ, нутгийн хил дээр эргэн тойронд мянга мянга нь илдэнд унагаагдаж, тийм ээ, шархдаж мөн цус алдаж байхад, залхаг байдалд суух тэдний мянга мянгаар, тийм ээ, хэдэн арван мянгаар нь хүрээлүүлэн байхдаа, та нар ч түүнчлэн залхаг байдалд суусаар байх уу?\n\n23 Хөдөлгөөнгүй суугаад мөн эдгээр зүйлийг харж байх зуур Бурхан та нарыг гэмгүй хэмээн үзэх болно гэж та нар бодно уу? Болгоогтун би та нарт хэлнэ, Үгүй. Эдүгээ дотоод хэсэг нь эхлээд цэвэршигдэж, мөн тэгээд гадаад хэсэг нь түүнчлэн цэвэршигдэх болно хэмээн Бурхан хэлснийг та нар санаасай хэмээнэ би.\n\n24 Мөн эдүгээ, та нар үйлдсэнээ наманчилж, мөн идэвхийлэн мөн хийж эхлэн, мөн бидэнд мөн түүнчлэн Хиламанд, тэрээр буцаан авсан улсын маань тэдгээр хэсгийг дэмжиж болохын тулд, мөн түүнчлэн бид эдгээр хэсэг дэх эзэмшлүүдийнхээ үлдсэнийг нь буцаан авч болохын тулд, бидэнд хүнс мөн эрсийг илгээхгүй бол, болгоогтун бид эхлээд дотоод хэсгээ, тийм ээ, бүр засгийн газрынхаа удирдагчдыг эхлээд цэвэрлэхээс нааш леменчүүдтэй бид цаашид тэмцэлдэхгүй байх нь зүйд нийцэх ажгуу.\n\n25 Мөн та нар миний захидалдаа дурдсаныг зөвшөөрч, мөн эрх чөлөөнд үнэнч байдлыг надад илэрхийгээр үзүүлж, мөн их цэргийг маань хүчирхэгжүүлж мөн бэхжүүлэхээр чармайн оролдож, мөн тэдэнд дэмжлэг болгон хүнс өгөхгүй аваас, болгоогтун, би эрх чөлөөг хүсэгч хүмүүсийнхээ нэгэн хэсгийг нутгийнхаа энэ хэсгийг хадгалан хамгаалуулахаар үлдээх болно, мөн бусад ямар ч хүч тэдний эсрэг үйлдэж чадахгүйн тулд тэдний дээр би Бурханы хүч чадал мөн адислалуудыг үлдээх болно—\n\n26 Мөн энэ нь тэдний өөрсдийнх нь зүдгүүрүүд дэх тэвчээрийн мөн тэдний үлэмж итгэлийн учир болой—\n\n27 Мөн та нар дээр би очих болно, мөн хэрэв та нарын дунд эрх чөлөөг хүсэж буй хэн нэг нь байвал, тийм ээ, хэрэв эрх чөлөөний бүр оч ч болов үлдсэн бол, бүр хүч чадал болон эрх мэдлийг шударга бусаар эзлэхийг хүссэн тэд бүрмөсөн устах хүртэл, болгоогтун би та нарын дунд бослого гаргахаар өдөөх болно.\n\n28 Тийм ээ, болгоогтун та нарын хүч чадал бас эрх мэдлээс би айдаггүй, гэвч миний айх тэр нь Бурхан минь билээ; мөн эх орныхоо байр суурийг батлан хамгаалахаар илдээ агссан минь түүний зарлигуудын дагуу билээ, мөн бид ийм их хохирол үзсэн нь та нарын алдсуудын улмаас юм.\n\n29 Болгоогтун, улс орноо мөн багачуудаа хамгаалахад та нар өөрсдийгөө дайчлахгүй аваас, шударга ёсны илд та нарын дээр далайгаастай байх цаг болжээ, тийм ээ, цаг нь ирсэн байна; тийм ээ, мөн энэ нь та нарын дээр бууж, бүр бүрмөсөн устгалд чинь хүртэл та нарт зочлох болно.\n\n30 Болгоогтун, би та нараас тусламж хүлээж байна; мөн, та нар бидний дэмжлэгийн төлөө ажиллахгүй аваас, болгоогтун, би та нар дээр, бүр Зарахемла нутагт очиж, мөн та нарыг илдээр цохих болно, үүний хэрээр та нар цаашид энэ хүмүүст эрх чөлөөний байр сууринд хөгжихөд нь саад болох хүчтэй байж чадахгүй.\n\n31 Учир нь болгоогтун, Их Эзэн та нарт амьдарч мөн алдсууддаа нэмэгдээд, түүний зөв шударга хүмүүсийг устгахыг зөвшөөрөхгүй.\n\n32 Болгоогтун, та нарын алдас нь энэ дэлхийн нэр алдар болон хоосон зүйлийг хайрлах хайраас чинь шалтгаалж байхад, харин леменчүүдийн үзэн ядалт нь эцэг өвгөдийнх нь уламжлалаас үүсэж, тийм ээ, мөн энэ нь биднээс тэрсэлсэн тэднээр хэд дахин нэмэгдсэн байхад, Их Эзэн та нарыг хэлтрүүлж мөн леменчүүдийг цээрлүүлэх болно хэмээн та нар бодож чадах уу?\n\n33 Та нар Бурханы хуулиудыг зөрчдөгөө мэднэ, мөн та нар тэдгээрийг хөл дороо дэвсэлдгээ мэднэ. Болгоогтун, Их Эзэн надад: Хэрэв та нарын томилсон захирагчид чинь нүглүүдээ мөн алдсуудаа наманчлахгүй аваас, та нар тэдний эсрэг тулалдахаар явах болно хэмээн хэлсэн бөлгөө.\n\n34 Мөн эдүгээ болгоогтун, Бурханыхаа зарлигуудыг дагана хэмээн хийсэн тэрхүү гэрээнийхээ дагуу Моронай би албадуулаад байна; тиймийн тул та нар Бурханы үгийг дагаасай, мөн надад мөн түүнчлэн Хиламанд хүнснээсээ болон хүмүүсээсээ яаралтай илгээгээсэй хэмээнэ би.\n\n35 Мөн болгоогтун, хэрэв та нар үүнийг хийхгүй аваас би та нар дээр яаралтай очно; учир нь болгоогтун, биднийг өлсгөлөнгөөр мөхөхийг Бурхан зөвшөөрөхгүй; тиймийн тул хэрэв энэ нь бүр илдээр хийгдэх ёстой болсон ч та нарын хүнснээс тэрээр бидэнд өгөх болно. Эдүгээ та нар Бурханы үгийг биелүүлэхээ мэдээрэй.\n\n36 Болгоогтун, би бол Моронай, та нараар тохоогдсон ерөнхий ахмад. Би удирдан захирах хүчийг бус, харин үүнийг устган буулгахыг эрэлхийлнэ. Би дэлхийн нэр төрийг биш, харин Бурханыхаа алдар сууг мөн улс орныхоо эрх чөлөө мөн сайн сайхныг эрэлхийлдэг болой. Мөн би захидлаа ийн дуусгая.\n\n", "alma 61": "[center][font_size=26]Бүлэг 61[/font_size][/center]\n\n[i]Пахоран засгийн газрыг эсэргүүцсэн бослого мөн эсэргүүцлийн тухай Моронайд хэлэв—Хааныг хүсэгч хүмүүс Зарахемлаг эзэлж, леменчүүдтэй эвсэл холбоонд оров—Пахоран эсэргүүцэгчдийн эсрэг цэргийн хүчний тусламж гуйв. Ойролцоогоор МЭӨ 62 он.[/i]\n\n1 Болгоогтун, эдүгээ улиран тохиох дор Моронай өөрийн захидлыг ерөнхий захирагчид илгээснээс хойш удалгүй, тэрээр ерөнхий захирагч Пахоранаас захидал хүлээн авав. Мөн түүний хүлээн авсан үгс нь эдгээр болой:\n\n2 Энэ нутгийн ерөнхий захирагч болох Пахоран би, эдгээр үгийг их цэргийн дээрх ерөнхий ахмад Моронайд илгээж байна. Болгоогтун, би чамд хэлнэ, Моронай, би та нарын их зүдгүүрт баясдаггүй, тийм ээ, энэ нь бодгалийг минь гашуудуулж байна.\n\n3 Гэвч болгоогтун, та нарын зүдгүүрүүдэд баясах тэд буй, тийм ээ, иймээс тэд миний эсрэг мөн түүнчлэн эрх чөлөөг хүсэгч миний хүмүүс болох тэдний эсрэг эсэргүүцэлд босоод байна, тийм ээ, мөн боссон тэд үлэмж олон тоотой бөлгөө.\n\n4 Мөн надаас шүүгчийн суудлыг булаан авахыг эрэлхийлсэн тэд бол энэ агуу алдсын шалтгаан юм; тодруулбал тэд агуу зусардалт хэрэглэж, мөн бидний дундах гашуун зүдгүүрийн шалтгаан болгон олон хүмүүний зүрх сэтгэлийг тэд зайцуулан удирдав; тэд хүнсийг маань саатуулж, мөн эрх чөлөөг хүсэгч хүмүүсийг маань сүрдүүлснээс тэд та нар дээр очоогүй болой.\n\n5 Мөн болгоогтун, тэд намайг өөрсдийнхөө өмнө ухрааж, мөн би Гидеоны нутаг руу, би дагуулж чадах бүх эрчүүдтэйгээ хамт зугтан очсон болой.\n\n6 Мөн болгоогтун, уг нутгийн энэ хэсэг даяар би тунхаг илгээсэн билээ; мөн болгоогтун, улс орноо мөн эрх чөлөөгөө батлан хамгаалахаар, мөн бидний эсрэг үйлдэгдсэнээс өшөө авахын тулд, зэвсэг агсахаар тэд өдрөөс өдөрт нэмэгдэн цугларцгааж байна.\n\n7 Мөн тэд бидэн дээр ирж, үүнчлэн бидний эсрэг бослого гаргагчид илэрхийгээр эсэргүүцэгдэв, тийм ээ, үүний хэрээр тэд биднээс айж мөн бидний эсрэг тулалдахаар ирж зүрхэлсэнгүй.\n\n8 Тэд Зарахемла нутгийг, өөрөөр хэлбэл уг хотыг эзэмшилдээ авлаа; тэд дээрээ хааныг тохоож, мөн тэрээр леменчүүдийн хаанд бичжээ, үүндээ тэрээр түүнтэй эвсэл холбоонд нэгдсэн ажээ; энэ эвсэл холбоондоо тэрээр Зарахемла хотыг хадгалан хамгаалахаар тохирсон аж, тэрээр ийн хадгалан хамгаалснаар үлдсэн бүх нутгийг эзлэн авах бололцоог леменчүүдэд олгож, мөн леменчүүдэд тэд ялагдах үед энэ ард түмний дээр өөрөө хаанаар тохоогдох болно хэмээн боджээ.\n\n9 Мөн эдүгээ, чи захидалдаа намайг буруутгажээ, гэвч энэ нь хамаагүй; би уурлаагүй, харин зүрх сэтгэлийн чинь агууд баясна. Пахоран миний бие хүмүүсийнхээ эрх болон чөлөөт байдлыг хадгалж болохын тулд шүүгчийн суудлаа авч үлдэхээс өөр хүчийг би эрэлхийлдэггүй. Бурхан биднийг чөлөөтэй болгосон тэрхүү эрх чөлөөнд бодгаль минь бат зогсдог болой.\n\n10 Мөн эдүгээ болгоогтун, бид ёс бусыг, бүр цус урсгах хүртлээ эсэргүүцэх болно. Хэрэв леменчүүд өөрсдийн нутагтаа үлдэх аваас, бид тэдний цусыг урсгахгүй.\n\n11 Хэрэв ах дүүс маань бидний эсрэг эсэргүүцэлд босохгүй мөн илд агсахгүй аваас бид тэдний цусыг урсгахгүй.\n\n12 Хэрэв энэ нь Бурханы шударга ёсны дагуу шаардагдах аваас, өөрөөр хэлбэл хэрэв тэр бидэнд түүнчлэн үйлдэхийг зарлиглах аваас, бид өөрсдийгөө боолчлолын буулганд харьяалуулах болно.\n\n13 Гэвч болгоогтун тэрээр бидэнд өөрсдийгөө дайснууддаа харьяалуулахыг бус, харин бид өөрт нь найдлагаа тавихыг зарлиг болгодог, мөн тэр биднийг чөлөөлөх болно.\n\n14 Тиймийн тул, хайрт анд Моронай минь, хилэнцтийн эсрэг сөрөн зогсоцгооё, мөн бид үгсээрээ сөрөн зогсож чадахгүй хилэнцэт болох юуг боловч, тийм ээ, эсэргүүцэл болон тэмцлүүд гэх мэтийг илдээрээ сөрөн зогсоцгооё, ингэснээр бид эрх чөлөөгөө хадгалж болохын тулд, бид сүмийнхээ агуу боломжид, мөн өөрсдийн Гэтэлгэгч бөгөөд Бурханыхаа байр сууринд баясаж болохын тулд буюу.\n\n15 Тиймийн тул, эрчүүдээсээ цөөнийг нь авч надад яаралтай ир, мөн үлдсэнийг нь Лихай болон Тианкамын мэдэлд орхи; тэдэнд Бурханы Сүнсний дагуу, түүнчлэн тэдэнд орших эрх чөлөөний тэрхүү сүнсний дагуу, уг нутгийн тэр хэсэгт дайныг удирдах эрх мэдлийг өгөгтүн.\n\n16 Болгоогтун та нарыг надад ирэх хүртэл тэд мөхөхгүй байж болохын тулд би тэдэнд цөөн хангамж илгээлээ.\n\n17 Нааш ирэх замдаа чадахынхаа хэрээр хүчийг нэгтгэн цуглуул, мөн бидэнд буй итгэлийн дагуу Бурханыхаа хүчээр бид тэр тэрслэгчдийн эсрэг хурдан явах болно.\n\n18 Мөн бид Лихай, Тианкам хоёрт илгээх илүү хоол хүнс олж болохын тулд Зарахемла хотыг эзэмшилдээ авах болно; тийм ээ, бид Их Эзэний хүчээр тэдний эсрэг явах болно, мөн бид энэ агуу алдсыг төгсгөх болно.\n\n19 Мөн эдүгээ, Моронай, захидлыг чинь хүлээн авсандаа би баясаж байна. Учир нь бид юу хийвэл зохих талаар, ах дүүсийнхээ эсрэг явах нь бидний хувьд шударга эсэх талаар би санаа зовж байлаа.\n\n20 Гэвч тэд наманчлахгүй аваас чи тэдний эсрэг явах ёстой хэмээн Их Эзэн чамд зарлигласныг чи хэлжээ.\n\n21 Лихай, Тианкам хоёрыг Их Эзэний хувьд чи хүчирхэгжүүлэхээ мэдэгтүн; тэднийг, тийм ээ, мөн түүнчлэн тэдэнд Бурханы өгсөн тэрхүү эрх чөлөөнд бат зогссон тэд бүгдийг Бурхан чөлөөлөх учир бүү ай хэмээн тэдэнд хэл. Мөн эдүгээ хайрт анд Моронайдаа зориулсан захидлаа би дуусгая.\n\n", "alma 62": "[center][font_size=26]Бүлэг 62[/font_size][/center]\n\n[i]Гидеоны нутаг дахь Пахоранд тусламж хүргэхээр Моронай жагсан одов—Улс орноо хамгаалахаас татгалзсан, хааныг хүсэгч хүмүүс үхэлд хүргэгдэв—Пахоран, Моронай хоёр Нифайхаг дахин авав—Аммоны хүмүүстэй олон леменчүүд нэгдэв—Тианкам Аммороныг алаад мөн өөрөө алагдав—Леменчүүд уг нутгаас гаргагдаж, мөн амар амгалан тогтоогдов—Хиламан тохинуулалдаа эргэн орж, Сүмийг өсгөн бэхжүүлэв. Ойролцоогоор МЭӨ 62–57 он.[/i]\n\n1 Мөн эдүгээ улиран тохиох дор Моронай энэ захидлыг хүлээн аваад түүний зүрх зориг орон, мөн Пахоран эрх чөлөө болон улс орныхоо байр сууриас түүнчлэн урвалгүй, үнэнч байсны учир тэрээр үлэмж их баяслаар халгилан байв.\n\n2 Гэвч тэрээр түүнчлэн Пахораныг шүүгчийн суудлаас зайлуулсан тэдний алдсын учир, тийм ээ, дүгнэж хэлэхэд, улс орныхоо мөн түүнчлэн Бурханыхаа эсрэг эсэргүүцсэн тэдний учир үлэмж харамсан гашуудав.\n\n3 Мөнхүү улиран тохиох дор Пахораны хүслийн дагуу Моронай цөөн тооны эрсийг авч, мөн их цэргийнхээ үлдсэн хэсгийн удирдлагыг Лихай, Тианкам хоёрт өгөөд мөн Гидеоны нутгийн зүг жагсан одов.\n\n4 Мөн тэрээр орсон газар болгондоо эрх чөлөөний далбаа босгож, мөн Гидеоны нутгийн зүг алхах зуураа чадах чинээгээрээ бүхий л хүчийг нэгтгэв.\n\n5 Мөнхүү улиран тохиох дор мянга мянга нь түүний тугийн дор цуглаж, мөн тэд боолчлолд орохгүй байж болохын тулд, эрх чөлөөгөө хамгаалахаар илдээ агсацгаав.\n\n6 Мөн тийн, Моронай жагсан явах бүхий л замдаа чадахын хэрээр эрчүүдийг нэгтгэн цуглуулаад, тэрээр Гидеоны нутагт ирэв; мөн өөрийн хүчийг Пахораны тэдэнтэй нэгтгээд тэд үлэмж хүчтэй болов, бүр эрх чөлөөг хүсэгч хүмүүсийг Зарахемла нутгаас гаргаж мөн уг нутгийг эзэмшилдээ авсан тэдгээр тэрслэгчдийн хаан болох тэрхүү Пакусын хүмүүсээс ч илүү хүчтэй болов.\n\n7 Мөнхүү улиран тохиох дор Моронай, Пахоран хоёр их цэрэгтэйгээ Зарахемла нутаг руу очиж, мөн хотын эсрэг давшиж, мөн Пакусын хүмүүстэй тулгарч, иймээс тэд тулалдсан ажгуу.\n\n8 Мөн болгоогтун, Пакус алагдаж, мөн түүний хүмүүс олзлогдож, мөн Пахоран шүүгчийн суудалдаа сэргээгдэв.\n\n9 Мөн Пакусын хүмүүс, мөн түүнчлэн баривчлагдсан мөн шоронд хаягдсан, хааныг хүсэгч тэр хүмүүс хуулийн дагуу шүүгдсэн бөлгөө; мөн тэд хуулийн дагуу цаазаар авагдсан ажээ; тийм ээ, улс орноо хамгаалахаар зэвсэг агсахгүй, харин үүний эсрэг тулалдах гэсэн тэр болгон, Пакусын эдгээр хүмүүс мөн хааныг хүсэгч хүмүүс үхэлд хүргэгдэв.\n\n10 Мөн улс орных нь аюулгүй байдлын тулд энэ хууль хатуу чанд мөрдөгдөх нь тийн шаардлагатай болов; тийм ээ, мөн эрх чөлөөгөө үгүйсгэж байгаа нь мэдэгдсэн хэн боловч хуулийн дагуу даруй цаазаар авагдаж байв.\n\n11 Мөн Нифайн ард түмний дээрх шүүгчдийн засаглалын гучдугаар он ийн төгсөв; Моронай, Пахоран хоёр эрх чөлөөний байр сууринд үнэнч байгаагүй тэд бүгдийг үхлээр шийтгэж, Зарахемла нутагт, өөрийн хүмүүсийн дунд амар амгаланг сэргээв.\n\n12 Мөнхүү улиран тохиох дор Нифайн ард түмний дээрх шүүгчдийн засаглалын гучин нэгдүгээр оны эхэнд, Моронай тэр даруй Хиламанд, нутгийн тэр хэсгийг хадгалж үлдэхэд нь түүнд туслах хангамж илгээгдэхээр, мөн түүнчлэн зургаан мянган эрстэй их цэрэг илгээгдэхээр болгов.\n\n13 Мөн түүнчлэн тэрээр зургаан мянган эрстэй их цэргийг, хангалттай хэмжээний хүнстэйгээр, Лихай, Тианкам хоёрын их цэргүүд рүү илгээгдэхээр болгов. Мөнхүү улиран тохиох дор энэ нь леменчүүдийн эсрэг уг нутгийг бэхлэхийн тулд хийгдсэн аж.\n\n14 Мөнхүү улиран тохиох дор Моронай, Пахоран хоёр олон эрстэй бүлгийг Зарахемла нутагт үлдээгээд, олон эрс бүхий бүлэгтэй хамт Нифайхагийн нутгийн зүг жагсан одов, тэд уг хот дахь леменчүүдийг дийлэхээр хатуу шийдсэн байсны учир болой.\n\n15 Мөнхүү улиран тохиох дор тэд уг нутгийн зүг жагсан явж байхдаа, леменчүүдийн олон эрстэй бүлгийг баривчилж, мөн тэднээс олныг нь алж, мөн тэдний хангамж болон дайны зэр зэвсгүүдийг нь авав.\n\n16 Мөнхүү улиран тохиох дор тэд тэднийг баривчилсныхаа дараа, цаашид нифайчуудын эсрэг дайны зэр зэвсгээ агсахгүй гэсэн гэрээнд тэднийг орох болгов.\n\n17 Мөн тэднийг энэ гэрээнд орсны дараа, тэд Аммоны хүмүүстэй оршин суулгахаар тэднийг илгээв, мөн алагдаагүй тэд тоогоороо дөрвөн мянга орчим байв.\n\n18 Мөнхүү улиран тохиох дор тэд тэднийг илгээгээд, Нифайхагийн нутгийн зүг жагсан явахаа үргэлжлүүлэв. Мөнхүү улиран тохиох дор Нифайха хотод ирснийхээ дараа, тэд Нифайха хотын ойролцоох тэр Нифайхагийн талд майхнуудаа босгосон болой.\n\n19 Эдүгээ Моронай леменчүүдийг өөрсдийнх нь эсрэг тулалдахаар, уг талд гарч ирээсэй хэмээн хүсэж байв; гэвч леменчүүд, тэдний үлэмж агуу зоригийг мэдэж байсан учир, мөн тэдний тооны ихийг болгоосон учир, тиймийн тул тэд өөрсдийнх нь эсрэг гарч ирж зүрхэлсэнгүй; тиймийн тул тэд тэр өдөр тулалдахаар ирсэнгүй.\n\n20 Мөн шөнө болоход, Моронай шөнийн харанхуйд урагшлан, мөн хотын аль хэсэгт нь леменчүүд их цэрэгтэйгээ буудалласныг тагнахаар хэрмийн орой дээр гарав.\n\n21 Мөнхүү улиран тохиох дор тэд зүүн талд нь, орцны дэргэд байв; мөн тэд бүгд унтаж байв. Мөн эдүгээ Моронай их цэрэгтээ буцаж, мөн тэднийг хэрмийн орой дээрээс дотор тал руу нь доош буулгаж болохын тулд бат бөх олснууд болон шатнуудыг яаравчлан бэлтгэх болгов.\n\n22 Мөнхүү улиран тохиох дор Моронай өөрийн хүмүүсийг урагш давшин мөн хэрмийн орой дээр гарч, мөн леменчүүд их цэрэгтэйгээ буудаллаагүй хотын тэр хэсэгт, тийм ээ, бүр баруун талд өөрсдийгөө буулгах болгов.\n\n23 Мөнхүү улиран тохиох дор тэд бүгд, бат бөх олс мөн шатныхаа тусламжтайгаар шөнөөр хот дотор буулгагдаж; тийн өглөө болоход тэд бүгд хотын хэрмэн дотор байв.\n\n24 Мөн эдүгээ, леменчүүд сэрж мөн Моронайн их цэргүүдийг хэрмэн дотор байгааг хараад, тэд үлэмж айцгааж, иймээс тэд гарцаар зугтаж гарав.\n\n25 Мөн эдүгээ Моронай өөрийнх нь өмнө тэдний зугтаж буйг хараад, тэрээр өөрийн хүмүүсийг тэдний эсрэг урагш давшиж, мөн олныг нь алж мөн бусад олныг нь бүслэн, мөн тэднийг олзлогдогсод болгон баривчлах болгов; мөн тэдний үлдсэн нь тэнгисийн эргийн ойролцоох хил дээрх Моронайн нутаг тийш зугтав.\n\n26 Ийн Моронай, Пахоран хоёр нэг ч бодгалийн гарзгүйгээр Нифайха хотыг эзэмшилдээ авав; мөн леменчүүдээс алагдсан нь олон байв.\n\n27 Эдүгээ улиран тохиох дор олзлогдсон леменчүүдээс олон нь Аммоны хүмүүстэй нэгдэж, чөлөөт хүмүүс болох хүсэлтэй байв.\n\n28 Мөнхүү улиран тохиох дор хүссэн болгонд, өөрсдийнх нь хүслийн дагуу байх нь тэдэнд зөвшөөрөгдсөн ажээ.\n\n29 Тиймийн тул, леменчүүдийн бүх олзлогдогсод Аммоны хүмүүстэй нэгдэж, мөн газар боловсруулж, төрөл бүрийн үр тариа, мөн янз бүрийн бог болон бод мал өсгөж үлэмж хөдөлмөрлөж эхлэв; мөн нифайчууд нэгэн их ачаанаас ийн салав; тийм ээ, үүний хэрээр тэд леменчүүдийн бүх олзлогдогсдыг харгалзах хариуцлагаас ангижирсан ажгуу.\n\n30 Эдүгээ улиран тохиох дор Моронай, Нифайха хотыг эзэмшилдээ авсныхаа дараа, леменчүүдийн их цэргийг үлэмж цөөрүүлэн, олныг олзолсныхоо дараа, мөн Моронайн их цэргийг үлэмж хүчирхэгжүүлсэн тэрхүү олзлогдсон нифайчуудаас олныг буцаан авсныхаа дараа; тиймийн тул Моронай Нифайхагийн нутгаас Лихайн нутаг тийш одов.\n\n31 Мөнхүү улиран тохиох дор Моронай өөрсдийнх нь эсрэг ирэхийг леменчүүд хараад, тэд дахин айж мөн Моронайн их цэргийн өмнө зугтсан ажээ.\n\n32 Мөнхүү улиран тохиох дор Моронай болон түүний их цэрэг тэднийг хотоос хотод, тэд Лихай, Тианкам хоёртой тулгартал мөрдөн хөөв; мөн леменчүүд бүр тэнгисийн эргийн дэргэдэх хил хүртэл уруудан, тэд Моронайн нутагт ирэх хүртлээ Лихай, Тианкам хоёроос зугтав.\n\n33 Мөн леменчүүдийн их цэрэг бүгд нэгдэн цуглуулагдсан байв, үүний хэрээр тэд Моронайн нутагт бүгд нэг хэсэг байв. Эдүгээ леменчүүдийн хаан Амморон түүнчлэн тэдэнтэй хамт байлаа.\n\n34 Мөнхүү улиран тохиох дор Моронай, Лихай мөн Тианкам нар Моронайн нутгийн хилийн эргэн тойронд их цэрэгтэйгээ буудаллав, үүний хэрээр леменчүүд өмнөд аглаг буйдын хилээр, мөн дорнод аглаг буйдын хилээр бүслэгдсэн байв.\n\n35 Мөн тийн тэд шөнийг өнгөрөөхөөр буудаллав. Учир нь болгоогтун, нифайчууд мөн түүнчлэн леменчүүд давшилтынхаа агуу ихийн учир ядарсан байв; тиймийн тул тэд шөнийн цагт, Тианкамаас бусад нь ямар нэгэн арга сэдсэнгүй; учир нь тэрээр Амморонд үлэмж ихээр уурлаж байв, учир юун гэвэл тэрээр Амморон болон түүний ах Амаликая хоёрыг ийм их дайн мөн цус урсалт, тийм ээ, мөн ийм их өлсгөлөнгийн шалтгаан болсон тэдний болон леменчүүдийн хоорондох энэ агуу бөгөөд үргэлжийн дайны шалтгаан нь хэмээн бодсон ажээ.\n\n36 Мөнхүү улиран тохиох дор Тианкам уурандаа леменчүүдийн буудалд нэвтрэн орж, мөн хотын хэрмийг даван буусан болой. Мөн тэрээр олстойгоо, газраас газарт явж, ингэснээр тэр хааныг олов; мөн тэрээр түүний зүг жад шидэж, энэ нь түүний зүрхний ойролцоо зоогдов. Гэвч болгоогтун, хаан үхэхээсээ өмнө зарц нараа сэрээсэн байв, иймээс тэд Тианкамыг мөрдөж, мөн түүнийг алав.\n\n37 Эдүгээ улиран тохиох дор Лихай, Моронай хоёр Тианкам үхсэнийг мэдээд тэд үлэмж харамсав; учир нь болгоогтун, тэрээр эх орныхоо төлөө эрэлхэгээр байлдсан хүн, тийм ээ, эрх чөлөөний үнэнч нөхөр байсан ажгуу; мөн тэрээр үлэмж олон зовлонт зүдгүүрийг туулсан байсан бөлгөө. Гэвч болгоогтун, тэрээр нас барж, мөн бүх хорвоогийн жамаар одов.\n\n38 Эдүгээ улиран тохиох дор маргааш нь Моронай жагсан явж, мөн леменчүүдийн дээр ирж, үүний хэрээр тэднийг агуу их аллагаар тэд хөнөөв; мөн тэд уг нутгаас тэднийг гадагш түрэв; мөн тэд зугтаж, бүр тэд нифайчуудын эсрэг тэр үед дахин эргэж ирсэнгүй.\n\n39 Мөн Нифайн ард түмний дээрх шүүгчдийн засаглалын гучин нэгдүгээр он тийн төгсөв; мөн дайнууд, цус урсалт, өлсгөлөн, бас зүдгүүр олон жилийн турш тэдэнд тийн тохиов.\n\n40 Мөн Нифайн ард түмний дунд аллага, зөрчилдөөн, мөн тэрсэлдээн, мөн бүх төрлийн алдас байв; гэсэн хэдий ч зөв шударгыг үйлдэгчдийн төлөө, тийм ээ, зөв шударгыг үйлдэгчдийн залбирлын улмаас, тэд хэлтрүүлэгдэв.\n\n41 Гэвч болгоогтун, нифайчууд болон леменчүүдийн хоорондох дайны үлэмж агуу урт удааны учир олных нь зүрх сэтгэл хатуурчээ, уг дайны үлэмж агуу урт удааны улмаас бөлгөө; мөн олных нь зүрх сэтгэл зүдгүүрүүдийнхээ учир зөөлөрч, үүний хэрээр тэд Бурханы өмнө өөрсдийгөө бүр даруу байдлын гүнд хүртэл даруусгасан ажээ.\n\n42 Мөнхүү улиран тохиох дор Моронай, леменчүүдэд хамгийн ихээр өртөгдөж болох уг нутгийн тэдгээр хэсгийг хангалттай хүчирхэг болтол нь бэхэлсний дараагаар, тэрээр Зарахемла хотод эргэж иржээ; мөн түүнчлэн Хиламан өөрийн өв болох газартаа буцав; мөн Нифайн ард түмний дунд амар амгалан дахин нэгэнтээ тогтоогдсон ажгуу.\n\n43 Мөн Моронай их цэргийнхээ удирдлагыг, Моронайха гэдэг нэртэй хүүгийнхээ гарт өгөв; мөн тэрээр өөрийн үлдсэн өдрүүдээ амар амгаланд өнгөрөөж болохын тулд албаа дуусган гэртээ харив.\n\n44 Мөн Пахоран шүүгчийн суудалдаа эргэж очсон болой; мөн Хиламан Бурханы үгийг хүмүүст номлох үүргийг өөртөө дахин авчээ; өөрөөр хэлбэл ийм олон дайн мөн зөрчилдөөнүүдийн улмаас сүмд дахин зохицуулалт хийгдэх шаардлагатай болсон байв.\n\n45 Тиймийн тулд, Хиламан мөн түүний ах дүүс одож, мөн олон хүнд өөрсдийнх нь ёс бусын талаар итгүүлэн, Бурханы үгийг ихэд хүчтэйгээр тунхаглав, ингэснээр тэднийг нүглүүдээ наманчилж мөн Их Эзэн Бурхандаа баптисм хүртэхэд хүргэв.\n\n46 Мөнхүү улиран тохиох дор тэд бүх нутаг даяар Бурханы сүмийг дахин байгуулсан болой.\n\n47 Тийм ээ, мөн хуулийн талаар зохицуулалт хийгдэв. Мөн тэдний шүүгчид, мөн ерөнхий шүүгчид сонгогдов.\n\n48 Мөн Нифайн хүмүүс нутагтаа дахин дэгжиж эхлэв, мөн нутагтаа өнөржиж бас дахин үлэмж хүчирхэг болж эхлэв. Мөн тэд үлэмж баян болж эхлэв.\n\n49 Гэвч тэдний баялаг, хүч чадал, эсвээс дэвшил хөгжил байсан хэдий ч, тэд өөрсдийнхөө нүдний бардамналд хөөрсөн нь үгүй; бас Их Эзэн Бурханаа дурсан санахдаа ч хойрго байсангүй; харин тэд түүний өмнө өөрсдийгөө үлэмж даруусгасан ажээ.\n\n50 Тийм ээ, Их Эзэн тэдний төлөө ямар агуу зүйлс хийснийг, тэрээр өөрсдийг нь үхлээс, хүлээснээс мөн шоронгоос, мөн төрөл бүрийн зүдгүүрээс чөлөөлснийг, мөн тэрээр өөрсдийг нь дайснуудынх нь гараас чөлөөлснийг тэд санаж байв.\n\n51 Мөн тэд Их Эзэн Бурхандаа үргэлж залбирч, үүний хэрээр Их Эзэн тэднийг өөрийн үгийн дагуу адисалсан бөлгөө, ингэснээр тэд уг нутагт хүчтэй болж мөн дэгжсэн юм.\n\n52 Мөнхүү улиран тохиох дор эдгээр бүх зүйл тохиов. Мөн Нифайн ард түмний дээрх шүүгчдийн засаглалын гучин тавдугаар онд Хиламан нас барав.\n\n", "alma 63": "[center][font_size=26]Бүлэг 63[/font_size][/center]\n\n[i]Шиблон мөн дараа нь Хиламан ариун нандин цэдгүүдийг эзэмшилдээ авав—Олон нифайчууд умард нутаг тийш аялав—Хагот усан онгоцуудыг барьж, тэдгээр нь өрнөд тэнгист хөвөв—Моронайха тулалдаанд леменчүүдийг ялав. Ойролцоогоор МЭӨ 56–52 он.[/i]\n\n1 Мөнхүү улиран тохиох дор Нифайн ард түмний дээрх шүүгчдийн засаглалын гучин зургаадугаар оны эхэнд, Алмагаар Хиламанд дамжуулагдсан ариун нандин зүйлсийг Шиблон эзэмшилдээ авав.\n\n2 Мөн тэр шударга хүн байв, мөн тэрээр Бурханы өмнө зөв шударгаар алхдаг байв; мөн тэр үргэлж сайныг үйлдэхээр, Их Эзэн Бурханыхаа зарлигуудыг сахихаар мэрийдэг байв; мөн түүний дүү нь ч бас тийн үйлдсэн буюу.\n\n3 Мөнхүү улиран тохиох дор түүнчлэн Моронай нас барав. Мөн шүүгчдийн засаглалын гучин зургаадугаар он ийн төгсөв.\n\n4 Мөнхүү улиран тохиох дор шүүгчдийн засаглалын гучин долоодугаар онд, эрчүүдийн томоохон хэсэг, бүр таван мянга дөрвөн зуун тооны эрс, эхнэр мөн хүүхдүүдийнхээ хамт Зарахемла нутгаас гарч, умард дахь нутаг тийш одов.\n\n5 Мөнхүү улиран тохиох дор Хагот, тэрээр үлэмж сониуч хүн байсан учир, тиймийн тул тэрээр явж мөн Өгөөмөр нутгийн хил дээр, Эзгүйрэл нутгийн дэргэд өөртөө үлэмж том усан онгоцыг барьж мөн умард нутаг тийш хөтлөх тэрхүү нарийн хоолойн дэргэд өрнөд тэнгисийн усанд тавьжээ.\n\n6 Мөн болгоогтун, үүнд сууж мөн их хүнс нөөцтэйгээр хөвж одсон нь нифайчуудаас олон байв, мөн түүнчлэн олон эмэгтэйчүүд мөн хүүхдүүд байв; мөн тэд умардыг чиглэн аянаа хөөв. Мөн гучин долоодугаар он тийн төгсөв.\n\n7 Мөн гучин найм дахь онд энэ хүн өөр бусад усан онгоцуудыг барив. Мөн эхний онгоц түүнчлэн эргэж ирэв, мөн өөр олон хүн үүнд оров; мөн түүнчлэн тэд их нөөц хүнс авч мөн умард нутгийг дахин чиглэв.\n\n8 Мөнхүү улиран тохиох дор тэднээс дахин сураг сонсогдсонгүй. Мөн бид тэднийг тэнгисийн гүнд живсэн байх хэмээн бодном. Мөнхүү улиран тохиох дор өөр нэг онгоц түүнчлэн хөвж одов; мөн түүний хааш одсоныг бид мэдэх нь үгүй.\n\n9 Мөнхүү улиран тохиох дор энэ онд умард нутаг тийш одсон олон хүн байв. Мөн гучин найм дахь он тийн төгсөв.\n\n10 Мөнхүү улиран тохиох дор шүүгчдийн засаглалын гучин есдүгээр онд, Шиблон түүнчлэн нас барж, мөн Кориантон умард нутаг тийш одсон хүмүүст нөөц хүнс хүргэхээр тэр нутаг тийш усан онгоцоор одсон бөлгөө.\n\n11 Тиймийн тул нас барахынхаа өмнө, эцгийнхээ нэрээр нэрлэгдсэн, Хиламаны хүүд, Хиламан гэж нэрлэгдсэн түүнд тэдгээр ариун нандин зүйлийг шилжүүлэх нь Шиблоны хувьд зайлшгүй болов.\n\n12 Эдүгээ болгоогтун, Хиламаны эзэмшилд байсан тэдгээр бүх сийлбэр, илчлэгдэх ёсгүй хэмээн Алмагаар зарлиг болгогдсон хэсгүүдээс бусад нь, бичиглэгдэж мөн бүх нутаг даяар хүмүүсийн үрсийн дунд илгээгдсэн байв.\n\n13 Гэсэн хэдий ч, эдгээр зүйл нь ариун нандин хэвээр хадгалагдаж мөн нэг үеэс нөгөөд доош гардуулагдах ёстой байв; тиймийн тул, энэ онд, тэдгээр нь Шиблоныг нас барахын өмнө Хиламанд шилжүүлэгдсэн байлаа.\n\n14 Мөнхүү улиран тохиох дор түүнчлэн энэ онд леменчүүд дээр очсон зарим тэрслэгчид байв; мөн тэд нифайчуудын эсрэг уур уцаарт дахин өдөөн хатгагдав.\n\n15 Мөн түүнчлэн мөнхүү онд тэд олон тооны цэрэгтэйгээр Моронайхагийн хүмүүсийн эсрэг буюу Моронайхагийн их цэргийн эсрэг дайтахаар ирэв, ингэхдээ үлэмж их хохирол хүлээн, тэд ялагдан мөн нутгийнхаа зүг дахин ухраагджээ.\n\n16 Мөн Нифайн ард түмний дээрх шүүгчдийн засаглалын гучин есдүгээр он тийн төгсөв.\n\n17 Мөн Алмагийн, мөн түүний хүү Хиламаны, мөн түүнчлэн түүний хүү асан Шиблоны шастир ийн төгсөв.\n\n", "hel 1": "[center][font_size=26]Хиламаны Ном[/font_size][/center]\n\nНифайчуудын шастир оршвой. Тэдний дайн мөн зөрчилдөөнүүд, мөн тэдний тэрсэлдээнүүд оршвой. Мөн түүнчлэн Хиламаны хүү асан Хиламаны цэдгүүдийн дагуу, мөн түүнчлэн түүний хөвгүүдийн цэдгүүдийн дагуу, Христийн ирэлтээс өмнөх үеэс бүр Христийн ирэлтийг хүртэлх олон ариун бошиглогчдын бошиглолууд оршвой. Мөн түүнчлэн леменчүүдээс олон нь хөрвүүлэгдэв. Тэдний хөрвүүлгийн тухай шастир оршвой. Хиламаны ном хэмээн нэрлэгдсэн тэр Хиламан мөн түүний хөвгүүдийн цэдгийн дагуу, бүр Христийн ирэлтийг хүртэлх, леменчүүдийн зөв шударга байдал, нифайчуудын ёс бус болон жигшүүрт хэргүүдийн тухай, мөн энэ мэтчилэнгийн шастир оршвой.\n\n[center][font_size=26]Бүлэг 1[/font_size][/center]\n\n[i]Хоёрдугаар Пахоран ерөнхий шүүгч болж мөн Кишкуменд алагдав—Пекүменай шүүгчийн суудлыг эзлэв—Кориантумр леменчүүдийн их цэргийг удирдаж, Зарахемлаг эзлэн мөн Пекүменайг алав—Моронайха леменчүүдийг ялж, Зарахемлаг буцаан авч, мөн Кориантумр алагдав. Ойролцоогоор МЭӨ 52–50 он.[/i]\n\n1 Мөн эдүгээ болгоогтун, улиран тохиох дор Нифайн ард түмний дээрх шүүгчдийн засаглалын дөчдүгээр оны эхэнд, нифайчуудын ард түмний дунд ноцтой бэрхшээл гарав.\n\n2 Учир нь болгоогтун, Пахоран нас барж, мөн бүх хорвоогийн жамаар одов; тиймийн тул Пахораны хөвгүүд асан, ах дүүсийн дунд хэн шүүгчийн суудлыг эзэлбэл зохих талаар ноцтой зөрчилдөөн бий болж эхлэв.\n\n3 Эдүгээ шүүгчийн суудлын төлөө тэмцэлдсэн мөн хүмүүсийг тэмцэлдэхэд хүргэсэн тэдний нэр нь Пахоран, Пеянкай болон Пекүменай байв.\n\n4 Эдүгээ эдгээр нь Пахораны хөвгүүд бүгдээрээ биш байв (учир нь тэр олон хүүтэй байжээ), гэвч эд бол шүүгчийн суудлын төлөө тэмцэлдсэн тэд байв; тиймийн тул, тэд ард түмний дунд гурван хэсгийг бий болгов.\n\n5 Гэсэн хэдий ч, улиран тохиох дор Пахоран хүмүүсийн саналаар Нифайн ард түмний дээрх ерөнхий шүүгч мөн засаглагчаар томилогдов.\n\n6 Мөнхүү улиран тохиох дор Пекүменай, өөрөө шүүгчийн суудлыг авч чадахгүйгээ хараад, тэрээр хүмүүсийн саналтай нэгдсэн ажээ.\n\n7 Гэвч болгоогтун, Пеянкай болон түүнийг өөрсдийн захирагч болоосой хэмээн хүсэж байсан хүмүүсийн хэсэг нь үлэмж хилэгнэж байв; тиймийн тул, тэрээр ах дүүсийнхээ эсрэг тэдгээр хүмүүсийг эсэргүүцэлд босгохоор зусардах гэж байв.\n\n8 Мөнхүү улиран тохиох дор тэр үүнийг хийх гэж байхад, болгоогтун, тэр баривчлагдаж, мөн хүмүүсийн саналын дагуу шүүгдэн, мөн үхлийн ял тулгагдсан аж; учир нь тэрээр эсэргүүцэлд босож мөн хүмүүсийн чөлөөт байдлыг устгахыг эрэлхийлсэн ажээ.\n\n9 Эдүгээ түүнийг өөрсдийн захирагч болгохыг хүссэн тэдгээр хүмүүс тэрээр үхлийн ял хүлээхийг хараад, тиймийн тул тэд ууртай байв, мөн болгоогтун, тэд Кишкумен гэгч нэгнийг, бүр Пахораны шүүгчийн суудал руу илгээж, мөн Пахораныг шүүгчийн суудал дээрээ сууж байхад нь түүнийг хөнөөв.\n\n10 Мөн тэрээр Пахораны зарц нарт мөрдөн хөөгдөв; гэвч болгоогтун, Кишкумений зугталт ямар ч хүн түүнийг гүйцэж чадахааргүй тийм хурдан байжээ.\n\n11 Мөн тэрээр өөрийг нь илгээсэн тэдэнд очив, мөн тэд Кишкумен Пахораныг алсныг хэнд ч хэлэхгүй хэмээцгээн бүгд гэрээнд оров, тийм ээ, өөрсдийн үүрдийн Бий Болгогчоороо тангараглав.\n\n12 Тиймийн тул, Кишкумен Нифайн хүмүүсийн дунд мэдэгдсэнгүй, учир нь тэрээр Пахораныг алах үедээ зүсээ хувиргасан байжээ. Мөн Кишкумен болон түүнтэй гэрээ хийсэн бүлгийнхэн, тэд бүгд олдох боломжгүй тийм байдлаар өөрсдөө хүмүүсийн дунд хутгалдав; гэвч олдсон бүгд нь үхлээр яллагдав.\n\n13 Мөн эдүгээ болгоогтун, хүмүүсийн дээрх захирагч бөгөөд ерөнхий шүүгч байхаар, ах Пахораныхоо оронд засаглахаар хүмүүсийн саналын дагуу Пекүменай тохоогдов; мөн энэ нь түүний эрхийн дагуу байв. Мөн энэ бүхэн шүүгчдийн засаглалын дөчдүгээр онд тохиож; мөн тус он төгсгөл болов.\n\n14 Мөнхүү улиран тохиох дор шүүгчдийн засаглалын дөчин нэгдүгээр онд, леменчүүд тоолшгүй олон эрстэй их цэргийг нэгтгэн цуглуулж, мөн тэднийг сэлмээр, илдээр, мөн нум, сум, толгойн дуулга, цээжний хуягаар, мөн зүйл бүрийн бүх төрлийн бамбайгаар зэвсэглэв.\n\n15 Мөн тэд нифайчуудын эсрэг байлдаан өдөөж болохын тулд дахин уруудаж ирэв. Мөн тэд Кориантумр гэдэг нэртэй эрээр удирдуулсан байв; мөн тэрбээр Зарахемлагийн удам байв; мөн тэрээр нифайчуудын дундаас тэрслэгч байв; мөн тэрбээр том биетэй мөн чадалтай эр байв.\n\n16 Тиймийн тул, Аммороны хүү асан, нэрийг нь Тубалоф гэдэг байсан леменчүүдийн хаан, Кориантумрыг чадалтай хүн байсан учраас нифайчуудын эсрэг өөрийн хүч чадал мөн түүнчлэн их мэргэн ухаанаараа зогсож чадна хэмээн бодож, үүний хэрээр тэрээр түүнийг илгээснээрээ нифайчуудын дээр эрх мэдлийг олно хэмээн бодоод—\n\n17 Тиймийн тул тэр тэднийг уурлуулахаар өдөөн хатгаж, мөн тэрээр их цэргээ нэгтгэн цуглуулж, мөн тэрээр Кориантумрыг тэдний удирдагч байхаар тохоож, мөн тэднийг Зарахемлагийн нутаг руу нифайчуудын эсрэг байлдахаар давшин очих болгов.\n\n18 Мөнхүү улиран тохиох дор засгийн газар дахь тийм их зөрчил мөн тийм их хүндрэлтэй асуудлын учир, тэд Зарахемла нутагт хангалттай харуулуудыг байлгасангүй; учир нь тэд леменчүүдийг агуу их хот Зарахемлаг дайрахаар газар нутгуудынх нь төвд орж ирж зүрхлэхгүй гэж бодсон байв.\n\n19 Гэвч улиран тохиох дор Кориантумр тоолшгүй олон цэргийнхээ тэргүүнд давшин алхаж байв, мөн уг хотын оршин суугчдын дээр ирэв, мөн тэдний давшилт нь үлэмж хурдан байсан тул их цэргээ нэгтгэн цуглуулах цаг нифайчуудад байсангүй.\n\n20 Тиймийн тул Кориантумр хотын хаалганы дэргэдэх харуулуудыг цавчиж, мөн бүх их цэрэгтэйгээ хотод давшин орж, мөн тэд өөрсдийг нь эсэргүүцсэн хүн бүрийг хөнөөж, үүний хэрээр тэд бүхэл хотыг эзэмшилдээ авсан ажгуу.\n\n21 Мөнхүү улиран тохиох дор ерөнхий шүүгч асан Пекүменай, Кориантумрын өмнө, бүр хотын хэрмийг хүртэл зугтав. Мөнхүү улиран тохиох дор Кориантумр түүнийг хананд шахан дайрч, үүний хэрээр тэр үхэв. Мөн Пекүменайн өдрүүд ийн төгсөв.\n\n22 Мөн эдүгээ Кориантумр Зарахемла хотыг эзэмшилдээ авснаа хараад мөн нифайчууд тэдний өмнө зугтаж, алагдаж, баривчлагдаж, мөн шоронд хаягдаж байсныг, мөн тэрээр бүх нутгийн хамгийн бат бэх хамгаалалтыг эзэмшилдээ олж авснаа хараад, түүний зүрх сэтгэл зоригжин үүний улмаас тэрээр бүх нутгийн эсрэг явах гэж байв.\n\n23 Мөн эдүгээ тэрээр Зарахемла нутагт үлдсэнгүй, харин тэрээр томоохон их цэргийн хамт, бүр Өгөөмөр хотыг чиглэн давшин алхсан болой; учир нь тэрээр уг нутгийн умард хэсгүүдийг эзлэн авч болохын тулд урагшлан явж мөн илдний хүчээр өмнөө зам гаргах нь түүний хатуу шийдвэр байв.\n\n24 Мөн тэдний хамгийн их хүч нутгийн төвд байсан хэмээн бодоод, тиймийн тул тэдэнд жижиг хэсгүүдээс бусдаар бол нэгдэн цуглах цагийг өгөлгүйгээр тэр урагш давшив; мөн энэ маягаар тэд тэдний дээр бууж мөн тэднийг газарт хиаруулан унагав.\n\n25 Гэвч болгоогтун, алагдсан нифайчуудын тоо их олон байсан хэдий ч, уг нутгийн төв дундуурх Кориантумрын энэ давшилт нь тэдний дээр агуу давуу байдлыг Моронайхад өглөө.\n\n26 Учир нь болгоогтун, леменчүүд уг нутгийн төвд орж ирж зүрхлэхгүй, харин тэд урьд нь тэгж байсныхаа адил хилийн ойролцоох эргэн тойрны хотуудад довтолно хэмээн Моронайха бодсон байв; тиймийн тул Моронайха хүчирхэг их цэргээ хилийн ойролцоох эргэн тойрны хэсгүүдийг хадгалан хамгаалуулахаар болгосон байлаа.\n\n27 Гэвч болгоогтун, леменчүүд түүний хүслийн дагуу айсангүй, харин тэд уг нутгийн төвд орж ирэн, мөн нийслэл хот Зарахемла хотыг авав, мөн хүмүүсийг, эрэгтэйчүүд, эмэгтэйчүүд, мөн хүүхдүүдийг аль алиныг нь их аллагаар хөнөөсөөр, олон хот мөн олон бат бэх хамгаалалтыг эзэмшилдээ авсаар уг нутгийн хамгийн гол чухал хэсгүүдийн дундуур давшин явж байлаа.\n\n28 Гэвч Моронайха үүнийг олж мэдээд, тэрээр Лихайг их цэргийн хамт тэднийг Өгөөмөр нутагт ирэхээс нь өмнө амдуулахаар тойруу замаар тэр даруй илгээв.\n\n29 Мөн тэрээр тийн үйлдэв; мөн тэрээр тэднийг Өгөөмөр нутагт ирэхээс нь өмнө тэднийг амдан тосов, мөн тэдэнтэй тулалдаж, үүний хэрээр тэд Зарахемла нутгийн зүг гэдрэг ухарч эхлэв.\n\n30 Мөнхүү улиран тохиох дор Моронайха тэдний ухралтад тэднийг амдаж, мөн тэдэнтэй тулалдаж, үүний хэрээр энэ нь үлэмжийн цуст тулаан болов; тийм ээ, олон нь алагдав, мөн алагдсан тэдний дунд Кориантумр түүнчлэн байв.\n\n31 Мөн эдүгээ, болгоогтун, леменчүүд хаашаа ч, умардад ч, өмнөдөд ч, дорнодод ч, бас өрнөдөд ч ухрах замгүй байв, учир нь тэд тал бүрдээ нифайчуудаар хүрээлэгдсэн байв.\n\n32 Мөн тийн Кориантумр нифайчуудын дунд леменчүүдийг оруулан, үүний хэрээр тэд нифайчуудын хүчинд автаж, мөн тэрээр өөрөө алагдав, мөн леменчүүд өөрсдөө нифайчуудын гарт бууж өгчээ.\n\n33 Мөнхүү улиран тохиох дор Зарахемла хотыг Моронайха эзэмшилдээ буцаан авч, мөн олзлогдсон леменчүүдийг амар тайвнаар уг нутгаас гаргах болгов.\n\n34 Мөн шүүгчдийн засаглалын дөчин нэгдүгээр он ийн төгсөв.\n\n", "hel 2": "[center][font_size=26]Бүлэг 2[/font_size][/center]\n\n[i]Хиламаны хүү асан тэрхүү Хиламан ерөнхий шүүгч болов—Кишкумений бүлэглэлийнхнийг Гадиантон удирдав—Хиламаны зарц Кишкуменийг алж, мөн Гадиантоны бүлэглэл аглаг буйд тийш зугтав. Ойролцоогоор МЭӨ 50–49 он.[/i]\n\n1 Мөнхүү улиран тохиох дор шүүгчдийн засаглалын дөчин хоёрдугаар онд, Моронайха нифайчууд болон леменчүүдийн хооронд дахин амар амгаланг тогтоосны дараа, болгоогтун шүүгчийн суудлыг эзлэх хэн ч үгүй байв; тиймийн тул шүүгчийн суудлыг хэн эзэлбэл зохих талаар хүмүүсийн дунд дахин зөрчилдөөн гарч эхлэв.\n\n2 Мөнхүү улиран тохиох дор Хиламаны хүү асан тэр Хиламан, хүмүүсийн саналаар, шүүгчийн суудлыг эзлэхээр тохоогдов.\n\n3 Гэвч болгоогтун, Пахораныг алсан Кишкумен, түүнчлэн Хиламаныг устгахаар отон хүлээсэн ажгуу; мөн тэр өөрийнх нь ёс бусыг хэнд ч мэдүүлэхгүй хэмээх гэрээнд орсон бүлэглэлийнхнээрээ дэмжигдэж байв.\n\n4 Учир нь, олон үг ярихдаа, мөн түүнчлэн аллагын болон дээрмийн нууц ажлыг удирдан явуулах башир аргадаа үлэмж мэргэшсэн Гадиантон гэгч нэгэн байв; тиймийн тул тэрбээр Кишкумений бүлэглэлийн удирдагч болов.\n\n5 Тиймийн тул хэрэв тэд өөрийг нь шүүгчийн суудалд суулгах аваас тэрээр бүлэглэлд нь харьяалагдах тэдэнд, ард олны дунд хүч болон эрх мэдэл бүхий албанд тохоогдохыг нь зөвшөөрнө хэмээн тэрээр тэднийг, мөн түүнчлэн Кишкуменийг зусардав; тиймийн тул Кишкумен Хиламаныг устгахыг эрэлхийлэв.\n\n6 Мөнхүү улиран тохиох дор тэрээр Хиламаныг устгахаар шүүгчийн суудлын зүг урагшлан явах зуур, болгоогтун Хиламаны зарц нарын нэг нь, зүсээ хувирган шөнөөр гадуур байж байгаад, Хиламаныг устгахаар энэ бүлэглэлээр зохиогдсон төлөвлөгөөний тухай мэдэж авчээ—\n\n7 Мөнхүү улиран тохиох дор тэрээр Кишкументэй уулзан, мөн тэрээр түүнд нэгэн нууц дохио өгөв; тиймийн тул Кишкумен түүнд өөрийн хүсэл зорилгоо мэдүүлж, өөрөө Хиламаныг алж болохын тулд шүүгчийн суудлын зүг өөрийг нь дагуулахыг түүнээс хүсэв.\n\n8 Мөн Хиламаны зарц Кишкумений бүх зүрх сэтгэлийг, мөн алах нь түүний зорилго байсныг, мөн түүнчлэн алах, дээрэмдэх, мөн хүчийг олох нь түүний бүлэглэлд харьяалагдсан тэд бүгдийн зорилт байсныг (мөн энэ нь тэдний нууц төлөвлөгөө, мөн тэдний хуйвалдаан байв) олж мэдээд, Хиламаны зарц Кишкуменд хэлэв: Шүүгчийн суудлын зүг явцгаая.\n\n9 Эдүгээ энэ нь Кишкуменийг үлэмж баярлуулав, учир нь тэрээр төлөвлөгөөгөө гүйцээнэ хэмээн бодсон болой; гэвч болгоогтун, тэд шүүгчийн суудлын зүг явж байх үед, Хиламаны зарц Кишкуменийг, бүр зүрхэнд нь хутгалав, иймээс тэрээр дуу гаргалгүйгээр үхэтхийн унав. Мөн тэр гүйж мөн Хиламанд өөрийн бүх харсан, сонссон, мөн хийсэн зүйлсээ хэлэв.\n\n10 Мөнхүү улиран тохиох дор тэд хуулийн дагуу цаазлагдаж болохын тулд, дээрэмчид мөн нууц алуурчдын энэ бүлэглэлийнхнийг баривчлуулахаар Хиламан хүмүүсийг илгээв.\n\n11 Гэвч болгоогтун, Кишкумений эргэж ирээгүйг Гадиантон олж мэдээд тэрээр устгагдах вий хэмээн айв; тиймийн тул тэрээр өөрийн бүлэглэлийнхнийг өөрийгөө дагах болгов. Мөн тэд уг нутгаас нууц замаар гарч, аглаг буйд тийш зугтав; мөн тийн Хиламан тэднийг баривчлуулахаар хүмүүсийг илгээхэд тэд хаанаас ч олдсонгүй.\n\n12 Мөн энэхүү Гадиантоны тухайд хожим илүү ихээр яригдах болно. Мөн Нифайн ард түмний дээрх шүүгчдийн засаглалын дөчин хоёр дахь он ийн төгсөв.\n\n13 Мөн болгоогтун, энэ номын төгсгөлд энэхүү Гадиантон Нифайн хүмүүсийн ялагдлыг, тийм ээ, бараг бүрэн устгалыг нь авчирсныг та нар харах болно.\n\n14 Болгоогтун би Хиламаны номын төгсгөлийг бус, харин өөрийн бичиглэсэн тэр бүх шастираа би тэндээс авсан тэр номын буюу Нифайн номын төгсгөлийг хэлж байна.\n\n", "hel 3": "[center][font_size=26]Бүлэг 3[/font_size][/center]\n\n[i]Олон нифайчууд умард нутаг тийш нүүв—Тэд зуурмагаар байшингууд барьж мөн олон цэдэг хөтлөв—Хэдэн арван мянга нь хөрвүүлэгдэж мөн баптисм хүртэв—Бурханы үг хүмүүсийг авралд хүргэдэг—Хиламаны хүү Нифай шүүгчийн суудлыг эзлэв. Ойролцоогоор МЭӨ 49–39 он.[/i]\n\n1 Мөнхүү эдүгээ улиран тохиох дор дөчин гуравдугаар оны төгсгөлд хэргүүд нь шийдэгдсэн, зарим жижиг тэрслэлийг хүмүүсийн дунд бий болгосон, бага зэрэг бардамнал сүмийн дотор байснаас бусдаар бол Нифайн хүмүүсийн дунд шүүгчдийн засаглалын дөчин гуравдугаар онд ямар ч зөрчилдөөн байсангүй.\n\n2 Мөн дөчин дөрөвдүгээр онд хүмүүсийн дунд ямар ч зөрчилдөөн байсангүй; бас дөчин тавдугаар онд их зөрчилдөөн байсангүй.\n\n3 Мөнхүү улиран тохиох дор дөчин зургаадугаар онд, тийм ээ, их зөрчилдөөн мөн олон тэрслэл байв; үүний дүнд Зарахемла нутгаас гарч одоод, мөн умард нутаг тийш уг нутгийг өвлөхөөр явсан нь үлэмж олон байв.\n\n4 Мөн тэд үлэмж агуу хол зайг аялан туулж, үүний хэрээр тэд их уснууд мөн олон голд тулж ирэв.\n\n5 Тийм ээ, мөн уг нутгийн бүх хэсэгт, урьд нь уг нутгийг өвлөсөн олон оршин суугчаас болж модгүй мөн эзгүй болоогүй тэрхүү хэсгүүдэд тархан суурьшив.\n\n6 Мөн эдүгээ ургаа модгүй л болохоос биш, уг нутгийн аль ч хэсэг нь хүн амьдарч болмооргүй байсангүй; гэвч урьд нь өвлөж байсан хүмүүсийн устгалын агуу ихийн учир уг нутаг эзгүйрэл хэмээгдэж байв.\n\n7 Мөн уг нутгийн гадаргуу дээр зөвхөн цөөхөн тооны ургаа мод үлдсэн байсан учир, тиймийн тул нүүж ирсэн хүмүүс зуурмагаар ажиллахдаа үлэмж мэргэшив; тиймийн тул тэд дотор нь оршин суух зуурмаган байшингууд барив.\n\n8 Мөнхүү улиран тохиох дор тэд өнөржиж мөн тархаж, мөн өмнөд нутгаас умард нутагт одож, мөн тархсаныхаа хэрээр тэд бүхэл нутгийн гадаргууг, өмнөд тэнгисээс умард тэнгисийг хүртэл, өрнөд тэнгисээс дорнод тэнгисийг хүртэл бүрхэж эхлэв.\n\n9 Мөн умард нутагт байсан хүмүүс майхнуудад, мөн зуурмаган байшингуудад оршин суудаг байв, мөн тэд хойшид байшингуудаа, тийм ээ, хотуудаа, мөн ариун сүмүүдээ, мөн синагог, дуган, мөн төрөл бүрийн барилгуудаа барих ургаа модтой байж болохын тулд тэд уг нутгийн гадаргуу дээр нахиалах мод бүрийг ургуулахаар болов.\n\n10 Мөнхүү улиран тохиох дор умард нутагт ургаа мод үлэмж ховор байсны учир, тэд усан онгоцоор ихийг илгээж байв.\n\n11 Мөн тэд тийн умард нутгийн хүмүүст модоор бас зуурмагаар аль алинаар нь, олон хот барьж болохыг нь боломжтой болгодог байв.\n\n12 Мөнхүү улиран тохиох дор уг гарал нь лемен үндэстэн болох Аммоны хүмүүсээс олон нь түүнчлэн энэ нутаг тийш оджээ.\n\n13 Мөн энэ хүмүүсийн олноор нь, энэ хүмүүсийн хэрэг явдлын тухай, тэдний талаарх тодорхой мөн маш том олон цэдэг хөтлөгдөв.\n\n14 Гэвч болгоогтун, леменчүүдийн мөн нифайчуудын, мөн тэдний дайнуудын, мөн зөрчилдөөнүүд, тэрслэлүүд, мөн тэдний номлолууд, тэдний бошиглолууд, мөн тэдний усан онгоцоор илгээдэг байсных нь, тэдний усан онгоц барьдаг байсных нь, мөн тэдний ариун сүмүүд, синагогууд, дугануудыг барьдаг байсных нь, мөн тэдний зөв шударга байдал, мөн тэдний ёс бус байдал, тэдний аллага, дээрэм, тонуулууд, мөн бүх төрлийн жигшүүрт хэрэг мөн садар самуун явдлынх нь талаарх шастирын, тийм ээ, энэ хүмүүсийн хэрэг явдлуудын зууны нэг хэсэг нь ч энэ цэдэгт агуулагдаж чадахгүй юм.\n\n15 Гэвч болгоогтун, олон ном мөн төрөл бүрийн олон цэдэг буй, мөн тэдгээр нь ихэвчлэн нифайчуудаар хөтлөгдөж байв.\n\n16 Мөн бүр тэд зөрчилд унаж мөн алагдан, дээрэмдүүлж, мөрдөгдөн, туугдаж, мөн хядагдан, мөн нутгийн гадаргуу дээр тараагдах хүртэл, мөн ёс бус, зэрлэг, хэрцгий болсон учир, тийм ээ, бүр леменчүүд болсон учир, хойшид нифайчууд хэмээн нэрлэгдэхгүй болтлоо леменчүүдтэй хутгалдах хүртэл тэрхүү цэдгүүд нь нэг үеэс нөгөөд нифайчуудаар гардуулагдсаар ирсэн бөлгөө.\n\n17 Мөн эдүгээ би дахин өөрийн шастирт эргэн оръё; тиймийн тул, миний ярьсан нь Нифайн хүмүүсийн дундах агуу зөрчилдөөн, саад бэрхшээл, дайнууд, мөн тэрслэлүүдийн дараа тохиосон байв.\n\n18 Шүүгчдийн засаглалын дөчин зургаадугаар он төгсөв;\n\n19 Мөнхүү улиран тохиох дор уг нутагт, тийм ээ, бүр дөчин долоодугаар онд, мөн түүнчлэн дөчин наймдугаар онд агуу зөрчилдөөн байсаар байв.\n\n20 Гэсэн хэдий ч Хиламан шударга ёс мөн тэгш эрхийг хүндэтгэн үзэж шүүгчийн суудлыг эзлэв; тийм ээ, тэрээр Бурханы тогтоолууд, шүүлтүүд, мөн зарлигуудыг сахихаар мэрийв; мөн тэрбээр Бурханы мэлмийд үргэлж зөвийг үйлдэж байв; мөн тэрбээр эцгийнхээ замуудаар алхсан юм, үүнийхээ хэрээр тэрээр уг нутагт дэгжив.\n\n21 Мөнхүү улиран тохиох дор түүнд хоёр хөвгүүн төрсөн аж. Тэрбээр ахмадад нь Нифай гэдэг нэрийг, мөн багад нь Лихай гэдэг нэрийг өгчээ. Мөн тэд Их Эзэний тулд өсөж эхлэв.\n\n22 Мөнхүү улиран тохиох дор Нифайн ард түмний дээрх шүүгчдийн засаглалын дөчин наймдугаар оны төгсгөлд, нифайчуудын хүмүүсийн дунд, дайнууд мөн зөрчилдөөнүүд бага зэргээр намдаж эхлэв.\n\n23 Мөнхүү улиран тохиох дор уг нутгийн илүү хүн суурьшсан хэсгүүдэд дээрэмчин Гадиантоны байгуулсан нууц хуйвалдаанууд байснаас бусдаар бол шүүгчдийн засаглалын дөчин ес дэх онд уг нутагт үргэлжийн амар амгалан тогтоогдов, тэдгээр хуйвалдаан тэр үедээ засгийн газрын тэргүүнд байсан тэдэнд мэдэгдсэнгүй; тиймийн тул тэд уг нутагт устгагдсангүй.\n\n24 Мөнхүү улиран тохиох дор тэрхүү онд сүмд үлэмж агуу дэгжилт гарав, үүний хэрээр мянга мянган хүн сүмд нэгдэн мөн наманчлалын төлөө баптисм хүртэв.\n\n25 Мөн бүр дээд пристүүд мөн багш нар өөрсдөө хэмжээлшгүй ихээр гайхан бахадсан сүмийн дэгжилт тийм агуу байж, мөн хүмүүсийн дээр юүлэгдсэн адислалууд тийм олон байв.\n\n26 Мөнхүү улиран тохиох дор олон бодгаль, тийм ээ, бүр хэдэн арван мянга нь Бурханы сүмд баптисм хүртэж мөн нэгдсэнээр Их Эзэний ажил дэгжив.\n\n27 Их Эзэн зүрх сэтгэлийнхээ гүнээс, түүний ариун нэрийг дуудах бүгдэд нигүүлсэнгүй байдгийг бид ийн үзэж болох ажгуу.\n\n28 Тийм ээ, бүгдэд, бүр Бурханы Хүү болох Есүс Христийн нэрэнд итгэдэг тэдэнд, тэнгэрийн хаалга нээлттэйг бид тийн харлаа.\n\n29 Тийм ээ, Бурханы үгнээс зууран барихыг хүсэх хэн боловч барьж болно гэдгийг бид хардаг; тэрхүү үг нь амьд болоод хүчирхэг, чөтгөрийн бүх башир аргыг мөн урхи мөн арга залийг нь тасчин хуваах тэр үг, мөн бүр ёс бусыг үйлдэгчдийг залгихаар бэлтгэгдсэн зовлонгийн үүрдийн ангал дээгүүр гарах давчуу бөгөөд нарийн замаар Христийн хүмүүнийг удирдаж—\n\n30 Мөн тэнгэрийн хаант улсад, Бурханы баруун мутар талд, Абрахамтай, Исаактай, мөн Иаковтой хамт, мөн бидний бүх ариун эцэг өвгөдийн хамт, цаашид гарахгүйгээр суухад нь тэдний бодгалиудыг, тийм ээ, үхэшгүй бодгалиудыг нь хүргэдэг болой.\n\n31 Мөн тэрхүү онд Зарахемла нутагт, мөн эргэн тойрны бүх бүс нутагт, нифайчуудаар эзэмшигдсэн бүр бүх нутагт үргэлжийн баясал байв.\n\n32 Мөнхүү улиран тохиох дор дөчин есдүгээр оны үлдсэн хугацаанд амар амгалан мөн үлэмж агуу баяр хөөр байв; тийм ээ, мөн шүүгчдийн засаглалын тавьдугаар онд түүнчлэн үргэлжийн амар амгалан мөн агуу баяр хөөр байв.\n\n33 Мөн шүүгчдийн засаглалын тавин нэгдүгээр онд, сүмд нэвтэрч эхэлсэн—Бурханы сүмд бус, харин Бурханы сүмд харьяалагддаг хэмээх хүмүүсийн зүрх сэтгэлд орж эхэлсэн—бардамналаас бусдаар бол түүнчлэн амар амгалан байв.\n\n34 Мөн тэд, бүр ах дүүсийнхээ олныг нь хавчин гадуурхах хүртлээ бардамналдаа хөөрч байв. Эдүгээ энэ нь агуу хилэнц байв, мөн хүмүүсийн илүү даруухан хэсгийг их хавчлагыг тэсвэрлэхэд, мөн их зүдгүүрийг туулахад хүргэсэн буюу.\n\n35 Гэсэн хэдий ч сэтгэл оюун нь баясал болон тайтгарлаар дүүрэх хүртлээ, тийм ээ, зүрх сэтгэлээ Бурханд зориулсны учир ирэх ариуслаар зүрх сэтгэл нь бүр ариусаж мөн цэвэрших хүртлээ, тэд ойр ойрхон мацаг барьж мөн залбирч, мөн даруу байдалдаа улам улам хүчирхэг мөн Христэд итгэх итгэлдээ улам улам гуйвшгүй бат болж байв.\n\n36 Мөнхүү улиран тохиох дор тавин хоёр дахь он, мөн тэдний үлэмж их баялаг мөн уг нутаг дахь хөгжил дэгжлийн улмаас хүмүүсийн зүрх сэтгэлд нэвтэрсэн үлэмж агуу бардамналаас бусдаар бол түүнчлэн амар амгаланд төгсөв; мөн энэхүү бардамнал өдрөөс өдөрт тэдний дээр өсөн нэмэгдэж байв.\n\n37 Мөнхүү улиран тохиох дор шүүгчдийн засаглалын тавин гуравдугаар онд, Хиламан нас нөгчиж, мөн түүний ахмад хүү Нифай түүний оронд засаглаж эхлэв. Мөнхүү улиран тохиох дор тэрээр шударга ёс болон тэгш эрхийг хүндэтгэж үзэн, шүүгчийн суудлыг эзэлжээ; тийм ээ, тэрээр Бурханы зарлигуудыг сахиж, мөн эцгийнхээ замуудаар алхалсан болой.\n\n", "hel 4": "[center][font_size=26]Бүлэг 4[/font_size][/center]\n\n[i]Нифай үндэстний тэрслэгчид болон леменчүүд хүчээ нэгтгэж мөн Зарахемла нутгийг эзлэв—Нифайчуудын ялагдлууд тэдний ёс бусынх нь улмаас ирэв—Сүм доройтож, мөн хүмүүс леменчүүд шиг сул дорой болов. Ойролцоогоор МЭӨ 38–30 он.[/i]\n\n1 Мөнхүү улиран тохиох дор тавин дөрөвдүгээр онд сүмд олон тэрслэл байж, мөн түүнчлэн хүмүүсийн дунд зөрчилдөөн гарч, үүний хэрээр ихээхэн цус урсав.\n\n2 Мөн эсэргүүцсэн хэсэг нь алагдаж мөн уг нутгаас туугдаж, мөн тэд леменчүүдийн хаан дээр очив.\n\n3 Мөнхүү улиран тохиох дор тэд нифайчуудын эсрэг дайнд леменчүүдийг өдөөн хатгахаар чармайн оролдсон аж; гэвч болгоогтун, леменчүүд үлэмж айж, үүний хэрээр тэд тэрслэгчдийн үгсийг анхааран сонсохгүй байв.\n\n4 Гэвч улиран тохиох дор шүүгчдийн засаглалын тавин зургаадугаар онд, зарим нифайчууд тэрслэн леменчүүд дээр очив; мөн тэд бусадтайгаа тэднийг нифайчуудын эсрэг уур хилэнд өдөөн хатгахад амжилт олов; мөн тэд тэрхүү оны турш дайнд бэлтгэжээ.\n\n5 Мөн тавин долоодугаар онд тэд нифайчуудын эсрэг тулалдахаар ирж, мөн тэд үхлийн ажлыг эхэлсэн болой; тийм ээ, үүний хэрээр шүүгчдийн засаглалын тавин наймдугаар онд тэд Зарахемла нутгийг; тийм ээ, мөн түүнчлэн, бүр Өгөөмөр нутгийн дэргэд байсан нутгийг хүртэлх бүх нутгийг эзэмшилдээ авахад амжилт олов.\n\n6 Мөн нифайчууд мөн Моронайхагийн их цэрэг бүр Өгөөмөр нутаг хүртэл туугдав;\n\n7 Мөн тэд тэнд, өрнөд тэнгисээс, бүр дорнодыг хүртэл леменчүүдийн эсрэг бэхлэв; тэдний бэхэлсэн мөн умард нутгаа батлан хамгаалуулахаар их цэргээ байрлуулсан тэр хилийг дагах нь нифай үндэстэн хүний хувьд нэг өдрийн аян байв.\n\n8 Мөн тийн нифайчуудын тэдгээр тэрслэгчид леменчүүдийн олон тоотой их цэргийн тусламжтайгаар өмнөд нутагт байсан нифайчуудын бүх эзэмшлийг олж авсан байв. Мөн энэ бүгд нь шүүгчдийн засаглалын тавин найм мөн тавин есдүгээр онд хийгдэв.\n\n9 Мөнхүү улиран тохиох дор шүүгчдийн засаглалын жардугаар онд, Моронайха их цэргийнхээ хамт уг нутгийн олон хэсгийг авахад амжилт олов; тийм ээ, тэд леменчүүдийн гарт орсон олон хотыг буцаан авсан ажгуу.\n\n10 Мөнхүү улиран тохиох дор шүүгчдийн засаглалын жаран нэгдүгээр онд тэд бүх эзэмшлийнхээ бүр хагасыг нь буцаан авахад амжилт олов.\n\n11 Эдүгээ тэдний дунд байсан, өөрсдийнх нь ёс бус, мөн жигшүүрт хэргүүд байгаагүй бол нифайчуудын энэ агуу хохирол, мөн тэдний дунд агуу аллага тохиохгүй байх байсан; тийм ээ, мөн уг ёс бус нь Бурханы сүмд харьяалагддаг хэмээх тэдний дунд түүнчлэн байсан болой.\n\n12 Мөн тэдний зүрх сэтгэлийн бардамналын учир, тэдний үлэмж баялгийнх нь учир, тийм ээ, тэд ядууг дарамталж, өлссөнөөс хоолоо харамласан учир, нүцгэнээс хувцсаа харамласан учир, даруухан ах дүүсээ хацар дээр нь алгадсан учир, ариун нандиныг элэг доог болгосон учир, бошиглолын болон илчлэлийн суу билгийг үгүйсгэсэн учир, тэд аллага дээрэм, худал хуурмаг, хулгай, садар самууныг үйлдсэн учир, тэд агуу их зөрчилдөөнийг үүсгэсэн учир, мөн тэд зайлан одож, леменчүүдийн дунд Нифайн нутагт орсон учир—\n\n13 Мөн тэдний энэ агуу ёс бусын учир, мөн тэд өөрсдийн хүчиндээ бардсаны учир, тэд өөрсдийнхөө хүчинд орхигдов; тиймийн тул тэд дэгжсэнгүй, харин тэд нутгийнхаа бараг бүх эзэмшлийг алдах хүртлээ зовоогдож мөн цохигдож мөн леменчүүдийн өмнө туугдав.\n\n14 Гэвч болгоогтун, тэдний алдсуудын учир Моронайха олон зүйлийг хүмүүст номлов, мөн түүнчлэн Хиламаны хөвгүүд болох Нифай, Лихай хоёр хүмүүст олон зүйлийг номлож, тийм ээ, тэдний алдсуудын талаар мөн хэрэв тэд нүглүүдээ наманчлахгүй аваас тэдний дээр юу ирэх ёстой талаар олон зүйлийг бошиглосон болой.\n\n15 Мөнхүү улиран тохиох дор тэд наманчилж, мөн наманчилсныхаа хэрээр тэд дэгжиж эхлэв.\n\n16 Өөрөөр хэлбэл Моронайха тэдний наманчилсныг хараад, тэрээр тэднийг нэг газраас нөгөө газарт, мөн хотоос хотод, бүр тэд хөрөнгийнхөө хагасыг мөн бүх нутгийнхаа хагасыг буцаан авах хүртэл удирдахаар зориглосон ажээ.\n\n17 Мөн шүүгчдийн засаглалын жаран нэгдүгээр он тийн төгсөв.\n\n18 Мөнхүү улиран тохиох дор шүүгчдийн засаглалын жаран хоёрдугаар онд, Моронайха леменчүүдийн эзэмшлээс өөрийг олж авч чадсангүй.\n\n19 Тиймийн тул тэд нутгийнхаа үлдсэнийг нь олж авах гэсэн төлөвлөгөөгөө орхив, учир нь леменчүүд тийм олон тоотой байснаас, тэднийг давамгайлах илүү хүчийг олох нь нифайчуудын хувьд боломжгүй болов; тиймийн тул Моронайха өөрийн авсан хэсгүүдээ хадгалан хамгаалахад бүх их цэргээ дайчлав.\n\n20 Мөнхүү улиран тохиох дор леменчүүдийн тооных нь агуу ихийн учир дийлэгдэж, дэвслэгдэн, алагдан, мөн устгагдах болуузай хэмээн ихэд айсан байдалд нифайчууд байв.\n\n21 Тийм ээ, тэд Алмагийн бошиглолууд, мөн түүнчлэн Мозаягийн үгсийг санаж эхлэв; мөн тэд гөжүүд хүмүүс байснаа, мөн тэд Бурханы зарлигуудыг үл ойшоосноо ухаарав;\n\n22 Мөн тэд Мозаягийн хуулиудыг, өөрөөр хэлбэл хүмүүст өгөхийг Их Эзэн түүнд зарлигласан тэдгээрийг хөл доороо гишгэлснээ мөн өөрчилснөө; мөн хуулиуд нь завхруулагдаж, мөн тэд ёс бус хүмүүс болж, үүний хэрээр тэд бүр леменчүүдийн адил ёс бус болсноо ухаарав.\n\n23 Мөн тэдний алдсын учир сүм доройтож эхэлсэн байв; мөн тэд бошиглолын суу билиг, илчлэлийн суу билигт итгэхгүй болж эхэлсэн байв; мөн Бурханы шүүлтүүд нүүрэн дээр нь тулж иржээ.\n\n24 Мөн тэд ах дүүс леменчүүдийн адил сул дорой болсноо, мөн Их Эзэний Сүнс тэднийг цаашид хамгаалахаа больсныг ухаарав; тийм ээ, энэ нь тэднийг орхисон байв, учир нь Их Эзэний Сүнс ариун бус дугануудад оршдоггүй болой—\n\n25 Тэд итгэлгүй мөн аймшигт ёс бусын байдалд унасан учир, тиймийн тул Их Эзэн тэднийг өөрийн гайхамшигт мөн зүйрлэшгүй хүчээр хамгаалахаа больсон байв; мөн леменчүүд тэднээс үлэмж илүү олон тоотойг, мөн тэд Их Эзэн Бурхандаа үнэнч байхгүй аваас гарцаагүй мөхөх ёстойгоо ойлгов.\n\n26 Учир нь болгоогтун, леменчүүдийн хүч чадал тэдний хүч чадлын адил агуу, бүр нэг хүн нэгтэйгээ тэнцэхүйц байсныг тэд ойлгов. Мөн тэд энэ агуу зөрчилд тийн унасан байв; тийм ээ, тэд тийн зөрчлийнхөө учир цөөн жилийн хугацаанд сул дорой болсон байв.\n\n", "hel 5": "[center][font_size=26]Бүлэг 5[/font_size][/center]\n\n[i]Нифай, Лихай хоёр өөрсдийгөө номлоход зориулав—Өөрсдийнх нь нэрс тэднийг өвөг дээдсийнхээ загвараар амьдрахад урамшуулав—Христ наманчилдаг тэднийг гэтэлгэдэг—Нифай, Лихай хоёр олон хүнийг хөрвүүлж мөн шоронд хаягдаж, мөн гал тэднийг хүрээлэв—Харанхуйн үүл гурван зуун хүнийг сүүдэрлэв—Газар чичирч, мөн нэгэн дуу хоолой наманчлахыг хүмүүст зарлиглав—Нифай, Лихай хоёр тэнгэр элч нартай ярьж, мөн цугларагсад галаар хүрээлэгдэв. Ойролцоогоор МЭӨ 30 он.[/i]\n\n1 Мөнхүү улиран тохиох дор тэрхүү онд, болгоогтун, Нифай шүүгчийн суудлыг Сизорам гэдэг нэртэй хүнд шилжүүлэв.\n\n2 Учир нь тэдний хуулиуд ба засгийн газар нь хүмүүсийн саналаар тогтоогддог байв, мөн хилэнцтийг сонгосон тэд сайныг сонгосон тэднээс илүү олон тоотой байсан учир, тиймийн тул тэд устгалдаа боловсорч гүйцээд байв, учир нь хуулиуд нь завхруулагдсан байжээ.\n\n3 Тийм ээ, мөн энэ нь бүгд бус; тэд гөжүүд хүмүүс байв, үүний хэрээр тэд хуулиар бас шударга ёсоор, устгал руу нь хүргэх биш л бол, захирагдаж чадсангүй бөлгөө.\n\n4 Мөнхүү улиран тохиох дор тэдний алдсын учир Нифай гутарч байв; мөн тэрбээр шүүгчийн суудлыг өгч, мөн үлдсэн бүх өдрөө мөн дүү Лихай нь ч түүнчлэн, өөрийн үлдсэн бүх өдөрт Бурханы үгийг номлох үүргийг өөртөө хүлээн авав;\n\n5 Учир нь тэд эцэг Хиламаныхаа тэдэнд ярьсан үгсийг санасан ажээ. Мөн түүний ярьсан үгс нь эдгээр болой:\n\n6 Болгоогтун, хөвгүүд минь, та нар Бурханы зарлигуудыг сахихыг санаасай хэмээн хүснэ би; мөн та нар хүмүүст эдгээр үгийг тунхаглаасай хэмээнэ би. Болгоогтун, Иерусалим нутгаас гарч ирсэн анхны эцэг өвгөдийнхөө нэрээр би та нарыг нэрлэсэн билээ; мөн та нар өөрсдийн нэрсийг санахдаа тэднийг санаж болно хэмээн би үүнийг хийсэн; мөн та нар тэднийг санахдаа та нар тэдний үйлүүдийг санаж болно; мөн та нар тэдний үйлүүдийг санахдаа тэдгээр нь сайн байсан гэдэг нь хэлэгдэж, мөн түүнчлэн бичиглэгдсэнийг мэдэж болно.\n\n7 Тиймийн тул, хөвгүүд минь, бүр тэдний тухай хэлэгдэж мөн бичигдсэн шиг, та нарын тухай хэлэгдэж, мөн түүнчлэн бичиглэгдэж болохын тулд, сайн болох түүнийг та нар үйлдээсэй хэмээнэ би.\n\n8 Мөн эдүгээ хөвгүүд минь, болгоогтун би өөр заримыг та нараас хүсэх нь, та нар бардамнаж болохын тул эдгээр зүйлийг хийх бус, харин та нар өөрсдөдөө мөнхийн болох тэрхүү, тийм ээ, мөн онгож гандаад алга болох нь үгүй тэрхүү эрдэнэсийг тэнгэрт хураахаар эдгээр зүйлийг хийгээсэй хэмээнэ; тийм ээ, мөнх амьдралын эрхэм үнэт бэлэг та нарт байгаасай хэмээх нь миний хүсэл юм; уг бэлэг бидний эцэг өвгөдөд өгөгдсөн хэмээн бодох шалтгаан бидэнд байгаа билээ.\n\n9 Ай санагтун, хөвгүүд минь, хаан Бенжамины өөрийн хүмүүст ярьсан үгсийг санагтун; тийм ээ, ирэх тэр Есүс Христийн цагаатгагч цусаар л дамжихаас бусдаар хүмүүн аврагдаж чадах өөр бусад зам ч, бас арга ч үгүй гэдгийг санагтун; тийм ээ, тэрээр энэ дэлхийг гэтэлгэхээр ирэхийг санагтун.\n\n10 Мөн Аммонайха хотод Зиезромд ярьсан Амюлекийн үгсийг ч түүнчлэн санагтун; учир нь тэрбээр Их Эзэн өөрийн хүмүүсийг гэтэлгэхээр гарцаагүй ирэх болно, гэвч тэрээр тэднийг нүгэлд нь гэтэлгэхээр ирэх бус, харин тэднийг нүглүүдээс нь гэтэлгэхээр ирнэ хэмээн түүнд хэлсэн билээ.\n\n11 Мөн наманчлалын ачаар тэднийг нүглүүдээс нь гэтэлгэх хүчийг Эцэг түүнд өгсөн болой; тиймийн тул Гэтэлгэгчийн хүчинд, бодгалиудынх нь авралд хүргэх, наманчлалын нөхцөлүүдийн мэдээг тунхаглуулахаар тэрээр тэнгэр элч нараа илгээсэн билээ.\n\n12 Мөн эдүгээ, хөвгүүд минь, санагтун, Бурханы Хүү, Христ болох, бидний Гэтэлгэгчийн хадан дээр та нар сууриа тавих ёстойг санагтун; иймээс чөтгөр хүчит салхиа, тийм ээ, хар салхин дахь дайралтаа илгээхэд, тийм ээ, түүний бүхий л мөндөр мөн хүчит шуурга та нар дээр нүдэхэд, энэ нь та нарыг зовлонгийн болон төгсгөлгүй халаглалын ангал тийш доош чирч дийлэх хүчгүй байх болно, та нарын дээр нь босгогдсон хадны учир болой. Тэрхүү хад бол бат бөх суурь, хүмүүс энэ суурин дээр баривал унах аргагүй билээ.\n\n13 Мөнхүү улиран тохиох дор Хиламаны хөвгүүддээ заасан үгс нь эдгээр байсан болой; тийм ээ, тэрээр бичигдээгүй олон зүйлийг, мөн түүнчлэн бичигдсэн олон зүйлийг тэдэнд заажээ.\n\n14 Мөн тэд түүний үгсийг санасан аж; мөн тиймийн тул тэд Бурханы зарлигуудыг сахин, Бурханы үгийг Нифайн бүх хүний дунд заахаар одож, Өгөөмөр хотоос эхлэв;\n\n15 Мөн тэндээс цаашлан Гид хотод; мөн Гид хотоос Мюлек хотод;\n\n16 Мөн бүр нэг хотоос нөгөөд, тэд өмнөд нутагт байсан Нифайн бүх хүний дунд очих хүртлээ явж; мөн тэндээс Зарахемла нутагт, леменчүүдийн дунд очив.\n\n17 Мөнхүү улиран тохиох дор тэд агуу хүчээр номлож, үүний хэрээр тэд нифайчуудаас одсон тэрслэгчдийн олныг нь мадалж, үүний хэрээр тэд ирж мөн нүглүүдээ тоочин мөн наманчлалын төлөө баптисм хүртэж, мөн тэдний өмнө үйлдсэн буруугаа засахыг чармайн оролдохоор тэр даруй нифайчуудад эргэж ирэв.\n\n18 Мөнхүү улиран тохиох дор Нифай, Лихай хоёр леменчүүдэд тийм агуу хүч болон эрх мэдэлтэйгээр номлов, учир нь тэд ярьж болохын тулд тэдэнд хүч мөн эрх мэдэл өгөгдсөн байв, мөн түүнчлэн тэдний ярих ёстой зүйл тэдэнд өгөгдсөн байв—\n\n19 Тиймийн тул тэд леменчүүдийн агуу гайхал бахдлыг төрүүлэн, тэднийг итгэтэл нь ярив, үүний хэрээр Зарахемла мөн эргэн тойрны нутагт леменчүүдээс найман мянга нь наманчлалын төлөө баптисм хүртэж, мөн эцэг өвгөдийнхөө уламжлалын ёс бусад итгүүлэгдэв.\n\n20 Мөнхүү улиран тохиох дор Нифай, Лихай хоёр тэндээс Нифайн нутаг тийш аянаа үргэлжлүүлэв.\n\n21 Мөнхүү улиран тохиох дор тэд леменчүүдийн их цэрэгт баривчлагдаж мөн шоронд; тийм ээ, бүр Лимхайн зарц нараар Аммон болон түүний ах дүүсийн хаягдсан тэрхүү шоронд хаягдав.\n\n22 Мөн тэд олон хоног хоолгүйгээр шоронд хаягдсаны дараа, болгоогтун, леменчүүд тэднийг алж болохын тулд тэднийг авахаар шоронд очив.\n\n23 Мөнхүү улиран тохиох дор Нифай, Лихай хоёр галаар адил хүрээлэгдэж, бүр үүний хэрээр тэд түлэгдэх болов уу хэмээн айснаас тэдэнд гар хүрч зүрхэлсэнгүй. Гэсэн хэдий ч, Нифай, Лихай хоёр түлэгдсэнгүй; мөн тэд гал дунд зогсох мэт байсан ч түлэгдсэнгүй.\n\n24 Мөн тэд галан баганаар хүрээлэгдсэнээ, мөн энэ нь өөрсдийг нь түлэхгүй байгааг хараад, тэдний зүрх сэтгэл зоригжив.\n\n25 Учир нь тэд леменчүүд өөрсдөд нь гар хүрч зүрхлэхгүй байгааг; бас өөрсдийнх нь дэргэд ирж зүрхлэхгүй байгааг, харин тэд гайхсандаа хэлгүй болгогдсон мэт зогсохыг харав.\n\n26 Мөнхүү улиран тохиох дор Нифай, Лихай хоёр урагшлан зогсож мөн тэдэнд ярьж эхлэв, өгүүлсэн нь: Бүү ай, учир нь болгоогтун, энэ гайхамшигт зүйлийг та нарт үзүүлсэн нь Бурхан юм, үүнд та нар биднийг алахаар бидэнд гараа хүргэж чадахгүйг та нарт үзүүлж байна.\n\n27 Мөн болгоогтун, тэд эдгээр үгийг хэлэхэд газар үлэмж чичирч, мөн шоронгийн хананууд газарт нуран унах гэж байгаа мэтээр чичрэв; гэвч болгоогтун, тэдгээр нь унасангүй. Мөн болгоогтун, шорон дотор байсан тэд нь леменчүүд мөн тэрслэгчид болох нифайчууд байв.\n\n28 Мөнхүү улиран тохиох дор тэд харанхуйн үүлээр сүүдэрлэгдэж, мөн аймшигт цочирдом айдас тэдний дээр ирэв.\n\n29 Мөнхүү улиран тохиох дор харанхуйн үүлний дээр байгаа мэт дуу хоолой ирж, өгүүлсэн нь: Наманчлагтун та нар, наманчлагтун та нар, мөн та нарт сайн мэдээг тунхаглуулахаар миний илгээсэн үйлчлэгчдийг минь устгахыг цаашид бүү эрэлхийлэгтүн.\n\n30 Мөнхүү улиран тохиох дор тэд энэ дуу хоолойг дуулаад, мөн энэ нь аянгын дуу бус, бас агуу их үймээний нүргээнт чимээ бус гэдгийг болгоов, гэвч болгоогтун, энэ нь шивнээн байсан мэт төгс зөөлөн тайван дуу хоолой байж, мөн энэ нь сэтгэлийн угт хүртэл нэвтэрсэн ажгуу—\n\n31 Мөн уг дуу хоолой зөөлөн байсан хэдий ч, болгоогтун, газар үлэмж чичирч, мөн шоронгийн хананууд, газарт нурах гэж байгаа мэт дахин чичрэв; мөн болгоогтун тэднийг сүүдэрлэсэн харанхуйн үүл сарнисангүй—\n\n32 Мөн болгоогтун, уг дуу хоолой дахин ирж, хэлсэн нь: Наманчлагтун та нар, наманчлагтун та нар, учир нь тэнгэрийн хаант улс ойрхон байна; мөн үйлчлэгчдийг минь устгахыг цаашид бүү эрэлхийлэгтүн. Мөнхүү улиран тохиох дор газар дахин чичирч, мөн хананууд доргилоо.\n\n33 Мөн түүнчлэн дахин гурав дахь удаагаа дуу хоолой ирж, мөн хүмүүнээр хэлэгдэх аргагүй гайхамшигт үгсийг тэдэнд ярьсан болой; мөн хананууд дахин доргиж, мөн газар хэдэн хэсэг хуваагдах гэж байгаа мэт чичрэв.\n\n34 Мөнхүү улиран тохиох дор тэднийг сүүдэрлэх харанхуйн үүлсийн учир леменчүүд зугтаж чадсангүй; тийм ээ, мөн түүнчлэн тэдний дээр ирсэн айдсын учир хөдөлгөөнгүй байв.\n\n35 Эдүгээ тэдний дунд нэгэнтээ Бурханы сүмд харьяалагдаж байсан, гэвч тэднээс тэрсэлсэн, уг гарал нь нифай үндэстэн болох нэгэн байв.\n\n36 Мөнхүү улиран тохиох дор тэрээр эргэж, мөн болгоогтун, тэрээр харанхуйн үүлэн дундаас Нифай, Лихай хоёрын царайг харав; мөн болгоогтун, бүр тэнгэр элч нарын царай мэт, тэднийх ч үлэмж гэрэлтэж байв. Мөн тэд мэлмийгээ тэнгэрт хандуулан өргөснийг тэрээр болгоов; мөн тэд өөрсдийн болгоох ямар нэгэн биетэй ярьж, өөрөөр хэлбэл дуугаа өргөж буй мэт байв.\n\n37 Мөнхүү улиран тохиох дор энэ хүн, цугласан олон эргэж мөн харж болохын тулд тэдний зүг хашхирав. Мөн болгоогтун, тэдэнд хүч өгөгдсөнөөс, тэд эргэж мөн харав; мөн тэд Нифай, Лихай хоёрын царайг болгоов.\n\n38 Мөн тэд уг хүнд хэлрүүн: Болгоогтун, эдгээр бүх зүйл ямар утгатай вэ, мөн энэ эрс хэнтэй ярилцаж байна вэ?\n\n39 Эдүгээ уг хүний нэр Аминадаб байв. Мөн Аминадаб тэдэнд хэлэв: Тэд Бурханы тэнгэр элч нартай ярилцаж байна.\n\n40 Мөнхүү улиран тохиох дор леменчүүд түүнд хэлэв: Энэ харанхуйн үүл биднийг сүүдэрлэхээ больж, нүүлгэгдэхийн тулд бид юу хийх билээ?\n\n41 Мөн Аминадаб тэдэнд хэлэв: Та нар наманчилж, бүр Алмагаар, мөн Амюлек бас Зиезромоор та нарт тухайлан сургагдсан тэрхүү Христэд итгэлтэй болох хүртлээ уг дуу хоолойноос гуйх ёстой; мөн та нар үүнийг хийхэд, харанхуйн үүл та нарыг сүүдэрлэхээ больж нүүлгэгдэх болно.\n\n42 Мөнхүү улиран тохиох дор газрыг чичиргэж асан түүний дуу хоолойнд тэд бүгд залбиран гуйж эхлэв; тийм ээ, тэд бүр харанхуйн үүлс сарних хүртэл гуйв.\n\n43 Мөнхүү улиран тохиох дор тэд эргэн тойрноо хараад, мөн харанхуйн үүл тэднийг сүүдэрлэхээ болин сарнисныг үзээд, болгоогтун, тийм ээ, бодгаль болгон галан баганаар хүрээлэгдсэн байгаагаа тэд үзэв.\n\n44 Мөн Нифай, Лихай хоёр тэдний дунд байв; тийм ээ, тэд хүрээлэгдэв; тийм ээ, тэд дүрэлзэх галын дунд буй мэт байв, гэсэн ч энэ нь тэднийг гэмтээсэнгүй, бас шоронгийн ханыг шатаасангүй; мөн тэд баяр бахархлаар дүүрэн мөн үгээр хэлэхийн аргагүй тэрхүү баяслаар дүүргэгдэв.\n\n45 Мөн болгоогтун, Бурханы Ариун Сүнс тэнгэрээс доош ирж, мөн тэдний зүрх сэтгэлд нэвтрэв, мөн тэд галаар дүүргэгдсэн адил дүүргэгдэж, мөн тэд гайхамшигт үгсийг ярьж чадав.\n\n46 Мөнхүү улиран тохиох дор нэгэн дуу хоолой тэдэнд ирж, тийм ээ, шивнээн адил тааламжит дуу хоолой өгүүлсэн нь:\n\n47 Дэлхийн үүслээс байсан Ихэд Хайрлагдсанд минь итгэсэн итгэлийнхээ учир та нарт амар амгалан, амар амгалан байг.\n\n48 Мөн эдүгээ, тэд үүнийг сонсоод сайхь дуу хоолой хаанаас ирснийг болгоох гэсэн мэт нүдээ өргөв; мөн болгоогтун, тэд тэнгэр нээгдэхийг үзэв; мөн тэнгэрээс тэнгэр элч нар бууж ирээд мөн тэдэнд тохинуулав.\n\n49 Мөн эдгээр зүйлийг харж мөн сонссон гурван зуу орчим бодгаль байв; мөн тэд гайхалгүй, бас эргэлзэлгүй урагшлан одохоор тушаагдав.\n\n50 Мөнхүү улиран тохиох дор тэд одож, мөн эргэн тойрны бүх бүс нутаг даяар өөрсдийн сонссон мөн үзсэн бүх зүйлийг тунхагласаар, хүмүүст тохинуулж, үүний хэрээр тэдний хүлээж авсан нотолгоонуудын агуу ихийн учир, леменчүүдийн ихэнх хэсэг тэдэнд итгэв.\n\n51 Мөн итгэсэн болгон нь дайны зэр зэвсгүүдээ, мөн түүнчлэн эцэг өвгөдийнхөө үзэн ядалт болон уламжлалыг орхив.\n\n52 Мөнхүү улиран тохиох дор тэд нифайчуудад эзэмшлийнх нь нутгуудыг буцааж өгөв.\n\n", "hel 6": "[center][font_size=26]Бүлэг 6[/font_size][/center]\n\n[i]Зөв шударга леменчүүд ёс бус нифайчуудад номлов—Аль аль хүмүүс нь амар амгалан ба хангалуун нэгэн эриний турш дэгжив—Нүглийг үүсгэгч Люсифер, ёс бусыг үйлдэгчдийн мөн Гадиантоны дээрэмчдийн зүрх сэтгэлийг аллага болон ёс бусад өдөөн хатгав—Дээрэмчид нифай үндэстний засгийн газрыг эзлэв. Ойролцоогоор МЭӨ 29–23 он.[/i]\n\n1 Мөнхүү улиран тохиох дор шүүгчдийн засаглалын жаран хоёрдугаар он төгсөхөд, эдгээр бүх зүйл тохиосон байв, мөн леменчүүд, тэдний ихэнх хэсэг нь зөв шударга хүмүүс болцгоосон байлаа, үүний хэрээр тэдний зөв шударга байдал нь нифайчуудынхаас илүү болсон байв, учир нь тэд итгэлдээ чанд бөгөөд гуйвшгүй байсан бөлгөө.\n\n2 Учир нь болгоогтун, нифайчуудаас хатуурсан мөн гэмшдэггүй мөн бузар ёс бус болсон нь олон байв, иймээс тэд Бурханы үгийг мөн тэдний дунд ирсэн бүх номлол мөн бошиглолыг эсэргүүцсэн ажгуу.\n\n3 Гэсэн хэдий ч, сүмийн хүмүүс леменчүүдийн хөрвүүлгийн учир, тийм ээ, тэдний дунд байгуулагдсан Бурханы сүмийн учир агуу баяртай байв. Мөн тэд нэг нэгэнтэйгээ дотносон нөхөрлөж, мөн нэг нэгэндээ баясан, мөн агуу баяртай байв.\n\n4 Мөнхүү улиран тохиох дор леменчүүдээс олон нь Зарахемла нутагт уруудан ирж, мөн нифайчуудын ард түмэнд өөрсдийн хөрвөлтийн арга замыг тунхаглаж, мөн тэднийг итгэлд болон наманчлалд ухуулав.\n\n5 Тийм ээ, олон нь үлэмж агуу хүч чадал мөн эрх мэдлээр номлосноос, тэдний олныг нь Бурханы мөн Хурганы даруу дагалдагчид болгон, даруу байдлын гүнд хүргэн доош авчрав.\n\n6 Мөнхүү улиран тохиох дор леменчүүдийн олон нь умард нутаг тийш одов; мөн түүнчлэн Нифай, Лихай хоёр умард нутаг тийш хүмүүст номлохоор одов. Мөн жаран гуравдугаар он тийн төгсөв.\n\n7 Мөн болгоогтун, бүх нутагт амар амгалан байж, иймээс нифайчууд уг нутгийн хүссэн аль ч хэсэгтээ, нифайчуудын эсвээс леменчүүдийн дунд алинд нь ч гэсэн очиж байв.\n\n8 Мөнхүү улиран тохиох дор леменчүүд ч түүнчлэн леменчүүдийн дунд эсвээс нифайчуудын дунд гэдгээс үл хамааран хүссэн зүгтээ хаа хамаагүй явж байв; мөн тэд тийн хүслийнхээ дагуу, худалдан авч мөн худалдаж, мөн орлого олж, нэг нэгэнтэйгээ чөлөөтэй харьцаж байв.\n\n9 Мөнхүү улиран тохиох дор леменчүүд мөн нифайчуудын аль аль нь үлэмж баян болов; мөн тэдэнд үлэмж хангалттай алт, мөнгө, мөн бүх төрлийн үнэт төмөрлөг өмнөд нутагт мөн умард нутагт аль алинд нь байв.\n\n10 Эдүгээ өмнөд нутаг нь Лихай гэж, мөн умард нутаг Зедикиагийн хүүгийн нэрээр Мюлек гэж нэрлэгдэв; учир нь Их Эзэн Мюлекийг умард нутагт, мөн Лихайг өмнөд нутагт авчирсан ажээ.\n\n11 Мөн болгоогтун, эдгээр нутгийн аль алинд нь зүйл бүрийн алт, мөнгө, мөн төрөл бүрийн үнэт хүдэр байв; мөн бүхий л төрлийн хүдрийг боловсруулж мөн үүнийг цэвэршүүлэх уран дархан ч түүнчлэн байв; мөн тэд тийн баян болсон ажгуу.\n\n12 Тэд умард болон өмнөдөд аль алинд нь, үр тариаг элбэгээр ургуулсан болой; мөн умард болон өмнөдөд аль алинд нь тэд үлэмж цэцэглэн хөгжив. Мөн тэд өнөржиж мөн уг нутагт үлэмж хүчтэй болов. Мөн тэд олон бог мал, бод мал, тийм ээ, олон төл мал өсгөсөн болой.\n\n13 Болгоогтун эмэгтэйчүүд нь нөр хичээнгүй хөдөлмөрлөж мөн утас ээрч, мөн бүхий л төрлийн даавуу, нарийн нэхээст эд мөн даавууны төрөл бүрийг нүцгэн биесээ хувцаслахаар хийв. Мөн жаран дөрөв дэх он амар амгаланд тийн улирч одов.\n\n14 Мөн жаран тав дахь онд түүнчлэн агуу баясал мөн амар амгалан, тийм ээ, ирэх зүйлийн талаар их номлол мөн олон бошиглол тэдэнд байв. Мөн жаран тав дахь он тийн улирч одов.\n\n15 Мөнхүү улиран тохиох дор шүүгчдийн засаглалын жаран зургаадугаар онд, болгоогтун, Сизорам шүүгчийн суудалд сууж байхдаа үл мэдэгдэх нэгний гарт алагдав. Мөнхүү улиран тохиох дор тэрхүү онд, хүмүүсээр түүний оронд тохоогдсон тэр, түүний хүү нь түүнчлэн алагдав. Мөн жаран зургаадугаар он тийн төгсөв.\n\n16 Мөн жаран долоодугаар оны эхэнд хүмүүс дахин үлэмж ёс бус болж эхлэв.\n\n17 Учир нь болгоогтун, Их Эзэн тэднийг дэлхийн баялгуудаар урт удаан хугацаанд адисалсан учир тэд уурлахаар, дайтахаар, бас цус урсгахаар өдөөгдөөгүй байжээ; тиймийн тул тэд зүрх сэтгэлээ баялгууд дээрээ тавьж эхлэв; тийм ээ, тэд нэг нь нөгөөгийнхөө дээр гарч болохын тулд тэд хөрөнгөжихийг эрэлхийлж эхлэв; тиймийн тул тэд хөрөнгөжиж болохын тулд тэд нууц аллагууд үйлдэж, мөн дээрэмдэж мөн тонож эхлэв.\n\n18 Мөн эдүгээ болгоогтун, тэдгээр алуурчид болон тонуулчид нь Кишкумен болон Гадиантоны байгуулсан байсан бүлэглэл байв. Мөн эдүгээ улиран тохиох дор Гадиантоны бүлэглэлээс олон нь бүр нифайчуудын дунд байв. Гэвч болгоогтун, леменчүүдийн илүү ёс бус хэсгийн дунд тэд илүү олон тоотой байв. Мөн тэд Гадиантоны дээрэмчид, алуурчид хэмээн нэрлэгдэв.\n\n19 Мөн ерөнхий шүүгч Сизорам, мөн түүний хүүг шүүгчийн суудалд байхад алсан нь тэд байв; мөн болгоогтун, тэд олж илрүүлэгдээгүй ажээ.\n\n20 Мөн эдүгээ улиран тохиох дор тэдний дунд дээрэмчид байсныг олж мэдээд леменчүүд үлэмж харамсав; мөн тэднийг дэлхийн гадаргуу дээрээс арилган устгаж болохын тул тэд хүч хүрэх арга бүрийг хэрэглэв.\n\n21 Гэвч болгоогтун, нифайчуудын ихэнх хэсгийнх нь зүрх сэтгэлийг Сатан өдөөж, үүний хэрээр тэд дээрэмчдийн тэдгээр бүлэглэлтэй нэгдэж, мөн тэд аллага, тонуулууд мөн хулгайнуудынхаа төлөө шийтгэгдэхгүйн тулд, тэднийг ямар ч хэцүү нөхцөл байдалд орсон байсан, тэд нэг нэгнээ хамгаалж мөн хадгална хэмээн гэрээ болон тангарагт нь оров.\n\n22 Мөнхүү улиран тохиох дор тэд дохионууд, тийм ээ, нууц дохионууд, мөн нууц үгстэй байв; тэд гэрээнд орсон ах дүүсээ ялгаж болохын тулд, тэгснээр ах дүүс нь ямар ч ёс бусыг үйлдсэн бай, ах дүүсээрээ, бас энэхүү гэрээг авсан түүний бүлэглэлд харьяалагдах тэднээр гэмтээгдэхгүйн тулд эдгээр нь байв.\n\n23 Мөн тэгснээр улс орныхоо хуулиудын мөн түүнчлэн Бурханыхаа хуулиудын эсрэг, тэд алж, тонож, хулгайлж, мөн садар самуун, мөн бүхий л төрлийн ёс бусыг үйлдэж болохын тулд буюу.\n\n24 Мөн тэдний бүлэглэлд харьяалагдсан тэднээс ёс бус мөн жигшүүрт хэргүүдийнхээ талаар дэлхийд илчлэх хэн боловч, улсынхаа хуулиудын дагуу бус, харин Гадиантон болон Кишкуменээр өгөгдсөн, өөрсдийн ёс бус хуулиудын дагуу шүүгддэг байв.\n\n25 Эдүгээ болгоогтун, тэд хүмүүсийг доош устгалд авчрах хэрэгсэл болуузай хэмээн айж, дэлхийд илчлэгдэх ёсгүй хэмээн Алмагийн хүүдээ зарлигласан тэрхүү нууц тангаргууд мөн гэрээнүүд нь эдгээр байв.\n\n26 Эдүгээ болгоогтун, Гадиантонд тэдгээр нууц тангараг мөн гэрээнүүд нь Хиламанд хүргэгдсэн цэдгүүдээс ирээгүй байв; гэвч болгоогтун, бидний анхны эцэг эхийг хориглогдсон жимснээс хүртэхэд уруу татсан тэрхүү нэгэн нь Гадиантоны зүрх сэтгэлд тэдгээрийг мэдүүлсэн бөлгөө—\n\n27 Тийм ээ, хэрэв тэрбээр дүү Абелаа алах аваас энэ нь дэлхийд мэдэгдэхгүй хэмээн Каинтай хуйвалдсан тэрхүү нэгэн билээ. Мөн тэр цагаас хойш тэрбээр Каин болон түүний дагалдагсадтай хуйвалдсаар ирсэн билээ.\n\n28 Мөн тэд тэнгэрт хүрч болохын тулд хангалттай өндөр цамхаг барих бодлыг хүмүүсийн зүрх сэтгэлд төрүүлсэн нь түүнчлэн тэрхүү нэгэн бөлгөө. Мөн уг цамхгаас энэ нутагт ирсэн тэр хүмүүсийг удирдсан нь; хүмүүсийг бүрмөсөн сүйрэх устгалд, мөн үүрдийн тамд чирэн оруултал харанхуйн ажлыг мөн жигшүүрт хэргүүдийг бүх нутгийн гадаргуугаар тараасан нь тэрхүү нэгэн билээ.\n\n29 Тийм ээ, харанхуйн мөн нууц аллагын ажлыг үргэлжлүүлсээр байх бодлыг Гадиантоны зүрх сэтгэлд төрүүлсэн нь тэрхүү нэгэн; мөн тэрээр энэ ажлыг хүмүүний эхлэлээс бүр энэ цагийг хүртэл авчирсан юм.\n\n30 Мөн болгоогтун, бүх нүглийг үүсгэгч нь тэр болой. Мөн болгоогтун, хүмүүсийн үрсийн зүрх сэтгэлд нөлөө олж чадсаныхаа хэрээр тэрбээр өөрийн харанхуйн мөн нууц аллагын ажлыг үргэлжлүүлж, мөн тэдний хуйвалдаан, тангараг, мөн гэрээнүүд, мөн аймшигт ёс бус төлөвлөгөөнүүдийг нь үеэс үед гардуулан өгдөг.\n\n31 Мөн эдүгээ болгоогтун, тэрээр нифайчуудын зүрх сэтгэлд агуу нөлөөг олсон байв; тийм ээ, үүний хэрээр тэд үлэмж ёс бус болсон байв; тийм ээ, тэдний ихэнх хэсэг нь зөв шударга замыг орхисон байв, мөн Бурханы зарлигуудыг хөл дороо дэвсэлж, мөн өөрсдийн замуудыг хөөж, мөн алт, мөнгөөрөө өөрсдөдөө шүтээнүүдийг босгосон ажээ.\n\n32 Мөнхүү улиран тохиох дор эдгээр бүх алдас тэдний дээр цөөн жилийн хугацаанд ирж, үүний хэрээр Нифайн ард түмний дээрх шүүгчдийн засаглалын жаран долоодугаар онд эдгээрийн ихэнх хэсэг нь тэдний дээр ирсэн байв.\n\n33 Мөн жаран найм дахь онд ч түүнчлэн, зөв шударгыг үйлдэгчдийн агуу шаналал болон гашуудлыг төрүүлж, тэд алдсууддаа улам автаж байв.\n\n34 Мөн, нифайчууд итгэлээ алдан доройтож, мөн ёс бусад мөн жигшүүрт хэргүүдэд автагдаж эхэлж байхад леменчүүд Бурханыхаа мэдлэгт үлэмж өсөж эхэлснийг бид ийн харлаа; тийм ээ, тэд түүний дүрмүүд мөн зарлигуудыг сахиж, мөн түүний өмнө үнэнд мөн зөв шударгад алхаж эхлэв.\n\n35 Мөн нифайчуудын зүрх сэтгэлийн ёс бус бөгөөд хатуугийн учир, Их Эзэний Сүнс тэднээс холдож эхэлснийг бид ийн харлаа.\n\n36 Мөн түүний үгсэд амархнаар мөн сайн дураараа итгэсний учир леменчүүдийн дээр Их Эзэн Сүнсээ юүлж эхэлснийг бид тийн харлаа.\n\n37 Мөнхүү улиран тохиох дор леменчүүд Гадиантоны дээрэмчдийн бүлэглэлийг мөрдөв; мөн тэдний илүү ёс бус хэсгийн дунд Бурханы үгийг тэд номлосон аж, үүний хэрээр энэхүү дээрэмчдийн бүлэглэл леменчүүдийн дундаас бүрмөсөн устгагдсан байв.\n\n38 Мөнхүү улиран тохиох дор нөгөө талд нь, нифайчууд тэднийг өөгшүүлж мөн дэмжиж, нифайчуудын илүү ёс бус хэсгээс эхлээд бүх нутаг даяар тархах хүртэл нь, зөв шударгыг үйлдэгчдийн ихэнх хэсгийг, тэдний нууц аллагууд мөн хуйвалдаануудад тэдэнтэй нэгдэж, тэдний олзноос хүртэн мөн тэдний ажилд итгэтэл нь мэхлэн ятгав.\n\n39 Мөн тэд тийн засгийн газрын цорын ганц удирдлагыг авч, үүний хэрээр тэд ядуу бөгөөд номхон хүлцэнгүй, мөн Бурханы даруу дагалдагчдыг хөл дороо дэвсэлж, цохиж мөн зовоож мөн тэдэнд араа харуулав.\n\n40 Мөн тэд аймшигт байдалд байж мөн үүрдийн устгалын зүг боловсорч байгааг бид тийн харлаа.\n\n41 Мөнхүү улиран тохиох дор Нифайн ард түмний дээрх шүүгчдийн засаглалын жаран найм дахь он тийн төгсөв.\n\n", "hel 7": "Хиламаны Хүү Нифайн бошиглол оршвой—Тэд ёс бус үйлүүдээ наманчлахгүй бол тэднийг бүрмөсөн устгалд хүргэн, уур хилэндээ тэдэнд зочлох болно хэмээн Бурхан Нифайн хүмүүст заналхийлэв. Бурхан Нифайн хүмүүсийг тахлаар цохив; тэд наманчилж мөн түүнд хандав. Лемен үндэстэн Самуел нифайчуудад бошиглов.\n\n7–16-р бүлэгт агуулагдав.\n\n[center][font_size=26]Бүлэг 7[/font_size][/center]\n\n[i]Нифай умардад эсэргүүцэгдэж мөн Зарахемлад эргэж ирэв—Тэрээр цэцэрлэгийнхээ цамхаг дээр залбирч мөн хүмүүсээс наманчлахыг гуйн эс бөгөөс мөхөхийг хэлэв. Ойролцоогоор МЭӨ 23–21 он.[/i]\n\n1 Болгоогтун, эдүгээ улиран тохиох дор нифайчуудын ард түмний дээрх шүүгчдийн засаглалын жаран есдүгээр онд Хиламаны хүү Нифай умард нутгаас Зарахемла нутагт эргэж ирэв.\n\n2 Учир нь тэрээр умард нутагт байсан хүмүүсийн дунд явж, мөн Бурханы үгийг тэдэнд номлож, мөн тэдэнд олон зүйлийг бошиглосон бөлгөө;\n\n3 Мөн тэд түүний бүх үгийг эсэргүүцэж, үүний хэрээр тэрээр тэдний дунд үлдэж чадсангүй, харин төрөлх нутагтаа дахин эргэж иржээ.\n\n4 Мөн хүмүүс тийм аймшигт ёс бусын байдалд буйг, мөн Гадиантоны дээрэмчид шүүгчийн суудлуудыг—уг нутгийн хүч чадал мөн эрх мэдлийг хууль бусаар булаан эзэлснээр дүүргээд байгааг; Бурханы зарлигуудыг хойш тавьж, түүний өмнө өчүүхэн ч зөв шударга биш байгааг; хүмүүсийн үрсэд зөв шударгыг үйлдэхгүй байгааг тэр хараад;\n\n5 Зөв шударгынх нь учир зөв шударгыг үйлдэгчдийг яллахыг; гэмтнүүдийг мөн ёс бусыг үйлдэгчдийг мөнгөнийх нь учир үл шийтгэн явуулахыг; мөн үүнээс гадна тэд дэлхийгээс нэр алдар болон эд хөрөнгө олж болохын тулд, мөн үүнээс гадна, тэд илүү амархнаар садар самууныг үйлдэж, хулгайлж, алж, мөн өөрсдийнхөө тааллын дагуу үйлдэж болохын тулд тааллуудынхаа дагуу удирдаж мөн үйлдэхээр засгийн газрын тэргүүн албанд байхыг харсан буюу—\n\n6 Эдүгээ нифайчуудын дээр цөөн жилийн дотор энэ агуу алдас ирсэн байв; мөн Нифай үүнийг хараад, цээжин дотроо зүрх нь гуниглалаар дүүрэв; мөн тэрээр бодгалийн шаналалдаа ийн дуу алдав:\n\n7 Ай, би түүнтэй хамт амлагдсан нутагт баясаж чадахын тулд өөрийн өвөг Нифай анх Иерусалим нутгаас гарах үед өөрийн өдрүүдийг өнгөрөөсөн болоосой би; тэр үед түүний хүмүүс сонсохдоо амархан, Бурханы зарлигуудыг сахихдаа чанд, мөн алдсыг үйлдэхэд удирдагдахдаа удаан байжээ; мөн тэд Их Эзэний үгсийг анхаарахдаа хурдан байжээ—\n\n8 Тийм ээ, хэрэв миний өдрүүд тэр өдрүүдэд байсан аваас, ах дүүсийнхээ зөв шударгын учир бодгаль минь баясах байсан билээ.\n\n9 Гэвч болгоогтун, эдгээр нь миний өдрүүд байх нь, мөн ах дүүсийнхээ энэ ёс бусын учир бодгаль минь гуниглалаар дүүргэгдэх нь надад заяагдсан ажээ.\n\n10 Мөн болгоогтун, эдүгээ улиран тохиох дор энэ нь Зарахемла хотод байсан, төв зах тийш хүрэх тэр дардан замын дэргэдэх, Нифайн цэцэрлэгт байсан нэгэн цамхаг дээр хэлэгдсэн байв; тиймийн тул, түүнчлэн дардан зам дэргэдүүр нь өнгөрөх цэцэрлэгийн хаалганы ойролцоо байсан цамхаг болох, өөрийн цэцэрлэг доторх тэрхүү цамхаг дээр Нифай өвдөглөн суусан байв.\n\n11 Мөнхүү улиран тохиох дор цамхаг дээр Нифайг Бурханд сэтгэлээ юүлж байхад хажуугаар нь өнгөрч мөн харсан хэдэн эрчүүд байв; мөн тэд гүйж мөн үзсэнээ хүмүүст хэлэв, мөн хүмүүсийн ёс бусын төлөөх тийм агуу гашуудлын шалтгааныг мэдэж болохын тулд хүмүүс бөөн бөөнөөрөө цуглан ирэв.\n\n12 Мөн эдүгээ, Нифай босохдоо бөөн олон хүн нэгдэн цугларсныг болгоов.\n\n13 Мөнхүү улиран тохиох дор тэрээр амаа нээж мөн тэдэнд хэлэв: Болгоогтун, та нар яагаад өөрсдөө нэгдэн цугларцгаасан билээ? Би алдсуудын чинь талаар та нарт хэлж болохын тулд ингэв үү?\n\n14 Тийм ээ, та нарын алдсуудын учир зүрх сэтгэлийнхээ үлэмжийн их гуниглалын улмаас би Бурхандаа сэтгэлээ юүлж болохын тулд цамхаг дээр гарсны учир гэж үү?\n\n15 Мөн гашуудал мөн гаслангийн минь учир та нар нэгдэн цуглараад, мөн гайхаж байна; тийм ээ, мөн гайхах их хэрэгцээ та нарт буй; тийм ээ, та нар бууж өгснөөр чөтгөр зүрх сэтгэлд чинь агуу байрыг эзэлсэн учир та нар гайхвал зохино.\n\n16 Тийм ээ, та нарын бодгалийг үүрдийн зовлон мөн төгсгөлгүй халаглалд доош чулуудахаар эрэлхийлж буй түүний уруу таталтад та нар яахан бууж өгөв?\n\n17 Ай наманчлагтун та нар, наманчлагтун та нар! Та нар яагаад үхэхийг хүсэх билээ? Та нар эргэ, та нар Их Эзэн Бурхан руугаа эргэн хандагтун. Тэрбээр яагаад та нарыг орхисон билээ?\n\n18 Та нар зүрх сэтгэлээ хатууруулсны улмаас тэгсэн бөлгөө; тийм ээ, та нар сайн хоньчны дуу хоолойг анхааран сонсохыг хүсэхгүй; тийм ээ, та нар өөрсдийнхөө эсрэг уурлуулахаар түүнийг өдөөн хатгасан билээ.\n\n19 Мөн болгоогтун, та нарыг цуглуулахын оронд, та нар наманчлахгүй аваас, болгоогтун, тэрээр та нарыг тарааснаар та нар нохдын болон зэрлэг араатнуудын идэш болох болно.\n\n20 Ай, тэрбээр та нарыг чөлөөлсөн чухам тэрхүү өдөр та нар Бурханаа хэрхэн мартаж чадсан бэ?\n\n21 Гэвч болгоогтун, ингэсэн нь та нар эд хөрөнгө олохын тулд, хүмүүсээр магтуулахын тулд, тийм ээ, алт болон мөнгө авч болохын тулд болой. Мөн та нар зүрх сэтгэлээ энэ дэлхийн баялгууд болон хоосон зүйлс дээр байрлуулсан, үүнийхээ төлөө та нар алж, тонож, хулгай хийн, мөн хөршийнхөө эсрэг хуурамчаар гэрчилдэг, мөн бүхий л төрлийн алдсуудыг үйлддэг.\n\n22 Мөн энэ шалтгааны учир, та нар наманчлахгүй аваас та нарын дээр халаг ирэх болно. Учир нь хэрэв та нар наманчлахгүй аваас, болгоогтун, энэ их хот, мөн түүнчлэн эргэн тойрон дахь бидний эзэмшлийн нутагт буй тэдгээр бүх агуу хот булаан эзлэгдэх болно, тэгснээр та нарт тэдний дотор байр үгүй байх болно; учир нь болгоогтун, Их Эзэн эдүгээ хүртэл хийснийхээ адилаар, дайснуудаа сөрөн зогсох хүчийг та нарт өгөхгүй.\n\n23 Учир нь болгоогтун, Их Эзэн: Нүглүүдээ наманчилж, мөн үгсийг минь анхааран сонссон тэднээс бусдад бол, би өөрийн хүчнээсээ ёс бусыг үйлдэгчдэд, нэгээс нь нөгөөд илүүг үзүүлэхгүй хэмээн хэлсэн болой. Эдүгээ тиймийн тул, ах дүүс минь, та нар наманчлахгүй аваас, та нарыг бодвол леменчүүдэд илүү дээр байх болно гэдгийг та нар болгоогоосой хэмээнэ би.\n\n24 Учир нь болгоогтун, тэд та нараас илүү зөв шударга, учир нь тэд та нарын хүлээн авсан тэр агуу мэдлэгийн эсрэг нүгэл үйлдээгүй; тиймийн тул Их Эзэн тэдэнд нигүүлсэнгүй байх болно; тийм ээ, бүр та нар наманчлахгүй аваас бүрмөсөн устгагдах үед ч тэрээр тэдний өдрүүдийг уртасгаж мөн үр удмыг нь өсгөх болно.\n\n25 Тийм ээ, та нарын дунд ирсэн агуу жигшүүрт байдлын учир та нарт халаг болог; мөн та нар өөрсдийгөө Гадиантоны байгуулсан тэрхүү нууц бүлэглэлд, тийм ээ, үүнд нэгтгэсэн!\n\n26 Тийм ээ, та нарын зүрх сэтгэлдээ орохыг зөвшөөрсөн бардамналын учир та нарт халаг ирэх болно, энэ нь өөрсдийн чинь үлэмж агуу баялгуудын учир та нарыг сайнаас хэтрүүлэн бардам болгосон!\n\n27 Тийм ээ, та нарын ёс бус үйлүүд мөн жигшүүрт хэргүүдийн чинь учир та нарт халаг ирэг!\n\n28 Мөн та нар наманчлахгүй аваас мөхөх болно; тийм ээ, бүр газар нутгууд чинь та нараас булаан эзлэгдэж, мөн та нар дэлхийн гадаргуу дээрээс устгагдах болно.\n\n29 Болгоогтун эдүгээ, эдгээр зүйл тохиох болно хэмээн би өөрөө мэдээд хэлээгүй, учир нь би эдгээр зүйлийг өөрөө мэдэж аваагүй юм; гэвч болгоогтун, Их Эзэн Бурхан тэдгээрийг надад мэдүүлсэн учир би эдгээр зүйл үнэнийг мэднэ, тиймийн тул би тэдгээр нь тохиох болно хэмээн гэрчилж байна.\n\n", "hel 8": "[center][font_size=26]Бүлэг 8[/font_size][/center]\n\n[i]Завхарсан шүүгчид Нифайн эсрэг хүмүүсийг өдөөхөөр эрэлхийлэв—Абрахам, Мосе, Зинос, Зинок, Эзиас, Исаиа, Иеремиа, Лихай, мөн Нифай нар бүгд Христийн талаар гэрчилсэн болой—Ерөнхий шүүгч алагдсаныг Нифай сүнсний өдөөлтөөр зарлан мэдэгдэв. Ойролцоогоор МЭӨ 23–21 он.[/i]\n\n1 Мөн эдүгээ улиран тохиох дор Нифай эдгээр үгийг хэлэхэд, болгоогтун, шүүгчид, түүнчлэн Гадиантоны нууц бүлэглэлд харьяалагдсан эрс болох тэд уурлаж, мөн тэд түүний эсрэг хашхирч, хүмүүст хэлсэн нь: Та нар яагаад энэ хүнийг, тэрээр хийсэн хэргийнхээ дагуу яллагдаж болохын тулд баривчилж мөн түүнийг нааш авчрахгүй байгаа билээ?\n\n2 Та нар яагаад энэ хүнийг харж, мөн энэ хүмүүсийн эсрэг мөн хуулийн маань эсрэг доромжлохыг нь сонсоно вэ?\n\n3 Учир нь болгоогтун, Нифай тэдэнд хуулийнх нь ялзралын талаар ярьсан байв; тийм ээ, бичигдэх аргагүй олон зүйлийг Нифай ярьжээ; мөн тэрбээр Бурханы зарлигуудын эсрэг юу ч ярьсангүй.\n\n4 Мөн өөрсдийнх нь харанхуйн нууц ажлуудын талаар тэрээр тэдэнд илэн далангүй ярьсан учир шүүгчид түүнд уурлаж байв; гэсэн хэдий ч, тэд өөрсдөө түүнд гар хүрч зүрхэлсэнгүй, учир нь хүмүүс өөрсдийнх нь эсрэг хашхиралдах болов уу хэмээн тэд айсан ажээ.\n\n5 Тиймийн тул тэд хүмүүст хашхирч, хэлсэн нь: Та нар яагаад энэ хүнд бидний эсрэг эсэргүүцэн доромжлохыг зөвшөөрнө вэ? Учир нь болгоогтун тэрээр энэ бүх хүнийг, бүр устгалд хүртэл яллаж байна; тийм ээ, мөн түүнчлэн манай их хотууд биднээс булаан авагдсанаар бидэнд тэдний дотор эзлэх байр байхгүй байх болно гэж хэлж байна.\n\n6 Мөн эдүгээ энэ нь боломжгүйг бид мэднэ, учир нь болгоогтун, бид хүчирхэг, мөн хотууд маань агуу, тиймийн тул дайснууд маань бидний дээр хүчтэй байж чадахгүй.\n\n7 Мөнхүү улиран тохиох дор тэд хүмүүсийг Нифайн эсрэг уурлуулахаар тийн өдөөж, мөн тэдний дунд зөрчилдөөнүүд үүсгэв; учир нь тэнд байсан зарим нь хашхиран хэлэв: Энэ хүнийг зүгээр байлга, учир нь тэрээр сайн хүн, мөн бид наманчлахгүй аваас түүний хэлж буй зүйлс гарцаагүй улиран тохиох болно;\n\n8 Тийм ээ, болгоогтун, түүний бидэнд гэрчилсэн бүх шүүлт бидний дээр ирэх болно; учир нь алдсуудын маань талаар бидэнд тэр зөвөөр гэрчилснийг бид мэднэ. Мөн болгоогтун тэдгээр нь олон, мөн тэрбээр алдсуудыг маань мэддэгийн адил бидэнд тохиох бүх зүйлийг мэддэг бөлгөө;\n\n9 Тийм ээ, мөн болгоогтун, хэрэв тэрбээр бошиглогч биш байсан бол тэдгээр зүйлийн талаар гэрчилж чадахгүй байсан.\n\n10 Мөнхүү улиран тохиох дор Нифайг устгахыг эрэлхийлсэн хүмүүс айдастаа баригдсанаас, тэд түүнд гар хүрч зүрхэлсэнгүй; тиймийн тул заримын нүдэнд таалал олсноо, үүний хэрээр тэдний бусад нь айж байхыг хараад, тэрээр тэдэнд дахин ярьж эхлэв.\n\n11 Тиймийн тул тэрээр тэдэнд илүү ихийг ярихаар албадагдаж, хэлсэн нь: Болгоогтун, ах дүүс минь, та нар Бурхан нэгэн хүнд, бүр Мосед, Улаан Тэнгисийн усыг цохих хүчийг өгч, мөн тэдгээр нь нааш цааш хуваагдаж, үүний хэрээр бидний эцэг өвгөд асан израилчууд хуурай газар дээгүүр гарч ирэн, мөн ус нь египетчүүдийн их цэргийг хучин бүрхэж мөн тэднийг залгисныг уншаагүй гэж үү?\n\n12 Мөн эдүгээ болгоогтун, Бурхан энэ хүнд ийм хүчийг өгсөн байхад, тэгвэл та нар яагаад өөр хоорондоо маргалдаж, мөн та нар наманчлахгүй аваас та нарын дээр ирэх тэр шүүлтүүдийн талаар би мэдэж болох хүчийг тэр надад өгөөгүй хэмээн хэлнэ вэ?\n\n13 Гэвч, болгоогтун, та нар зөвхөн миний үгсийг үгүйсгэх биш, харин та нар эцэг өвгөдөөрөө яригдсан бүх үгийг ч, мөн түүнчлэн уг хүн болох Мосегийн, тийм агуу хүч өгөгдсөн түүний ярьсан үгсийг ч бас, тийм ээ, Мессиагийн ирэлтийн талаар түүний ярьсан үгсийг ч түүнчлэн үгүйсгэж байгаа юм.\n\n14 Тийм ээ, тэрээр Бурханы Хүү ирнэ гэдгийг гэрчлээгүй гэж үү? Мөн тэрээр аглаг буйдад гуулин могойг өргөсний адил, түүнчлэн ирэх тэр ч бас өргөгдөх болно.\n\n15 Мөн тэрхүү могой руу харсан хүн болгон амьдрах байсны адил, тэрчлэн Бурханы Хүүг итгэлтэйгээр мөн гэмшсэн сэтгэлтэйгээр харсан хүн болгон, бүр мөнхийн болох тэрхүү амьдралаар амьдарч болох бөлгөө.\n\n16 Мөн эдүгээ болгоогтун, ганцхан Мосе бус, харин түүнчлэн түүний өдрүүдээс бүр Абрахамын өдрүүдийг хүртэлх бүх ариун бошиглогч эдгээр зүйлийг гэрчилсэн юм.\n\n17 Тийм ээ, мөн болгоогтун, Абрахам түүний ирэлтийг харж, мөн баяр хөөрөөр дүүргэгдэж, баяссан юм.\n\n18 Тийм ээ, мөн болгоогтун би та нарт хэлье, зөвхөн Абрахам эдгээр зүйлийн тухай мэдсэн юм биш, харин Абрахамын өдрүүдээс өмнө Бурханы жаягаар дуудагдсан нь олон байсан бөлгөө; тийм ээ, бүр түүний Хүүгийн жаягаар буюу; мөн түүний ирэлтээс олон мянган жилийн өмнө ч, бүр гэтэлгэл тэдэнд ирэх болно гэдэг нь хүмүүст үзүүлэгдэж болохын тулд эдгээр нь байсан болой.\n\n19 Мөн эдүгээ бүр Абрахамын өдрүүдээс хойш эдгээр зүйлийг гэрчилсэн олон бошиглогч байсныг та нар мэдээсэй хэмээнэ би; тийм ээ, болгоогтун, бошиглогч Зинос зоригтойгоор гэрчилж; үүнийхээ төлөө тэр алагдсан болой.\n\n20 Мөн болгоогтун, түүнчлэн Зинок, бас Эзиас, мөн түүнчлэн Исаиа, Иеремиа, (Иеремиа бол Иерусалимын устгалын тухай гэрчилсэн тэрхүү бошиглогч билээ) мөн эдүгээ бид Иеремиагийн үгсийн дагуу Иерусалим устгагдсаныг мэднэ. Ай тэгвэл түүний бошиглолын дагуу, Бурханы Хүү яагаад ирэхгүй байх вэ?\n\n21 Мөн эдүгээ та нар Иерусалим устгагдсан талаар маргах уу? Та нар Зедикиагийн хөвгүүд, Мюлекээс бусад нь бүгд алагдаагүй гэж хэлэх үү? Тийм ээ, мөн та нар Зедикиагийн үр удам бидэнтэй хамт буйг, мөн тэд Иерусалим нутгаас гаргагдсаныг болгоох нь үгүй гэж үү? Гэвч болгоогтун, энэ нь бүгд бус—\n\n22 Бидний өвөг Лихай эдгээр зүйлийн талаар гэрчилсэн учир тэрбээр Иерусалимаас гаргагдсан билээ. Түүнчлэн Нифай, мөн бүр энэ цагийг хүртэлх бидний бараг бүх эцэг өвгөд түүнчлэн эдгээр зүйлийн талаар гэрчилсэн юм; тийм ээ, тэд Христийн ирэлтийн талаар гэрчилж, мөн үүнийг хүсэн хүлээж, мөн ирэх түүний өдөрт баяссан билээ.\n\n23 Мөн болгоогтун, тэр бол Бурхан мөн тэрээр тэдэнтэй хамт буй, мөн тэрээр өөрийгөө тэдэнд үзүүлсэн, тиймээс тэд түүгээр гэтэлгэгдсэн бөлгөө; мөн тэд ирэх зүйлийн учир түүнд алдар сууг өгсөн бөлгөө.\n\n24 Мөн эдүгээ, та нар эдгээр зүйлийг мэддэг мөн та нар худал хэлэхээс бусдаар тэдгээрийг үгүйсгэж чадахгүйн учир, тиймийн тул үүнд та нар нүгэл үйлдсэн, учир нь та нар, ийм олон нотолгоо хүлээн авсан хэдий ч эдгээр бүх зүйлийг эсэргүүцсэн; тийм ээ, та нар бүр бүх зүйлийг, тэнгэр дэх зүйлс, мөн газар дээрх бүх зүйлийг аль алиныг нь, эдгээр зүйл нь үнэн болохын гэрч болгон хүлээн авсан билээ.\n\n25 Гэвч болгоогтун, та нар үнэнийг үгүйсгэж, мөн ариун Бурханыхаа эсрэг эсэргүүцсэн; мөн бүр энэ цагт, цэвэр бус юухан ч орж чадахгүй, юу ч ялзардаггүй тэнгэрт өөрсдийнхөө төлөө эрдэнэс хураахын оронд та нар шүүлтийн өдөрт зориулан өөрсдийн төлөө уур хилэнг овоолон бөөгнүүлж байна.\n\n26 Тийм ээ, та нар аллагууд, завхайрлынхаа мөн ёс бусынхаа учир, бүр энэ цаг үед ч, үүрдийн устгалд хүрэхээр боловсорч байна; тийм ээ, мөн та нар наманчлахгүй аваас энэ нь та нарт удахгүй ирэх болно.\n\n27 Тийм ээ, болгоогтун энэ нь эдүгээ бүр үүдэн дээр чинь байна; тийм ээ, та нар шүүгчийн суудалд очиж, мөн асуу; мөн болгоогтун, шүүгч чинь алагдсан буй, мөн тэр цусандаа хутгалдан хэвтэж байгаа; мөн шүүгчийн суудалд суухыг эрэлхийлсэн дүүдээ тэрээр алагджээ.\n\n28 Мөн болгоогтун, хүмүүсийн бодгалийг устгахыг эрэлхийлэх хилэнцэт нэгнээр мөн Гадиантоноор үүсгэгдсэн та нарын нууц бүлэглэлд тэр хоёр хоёулаа харьяалагддаг билээ.\n\n", "hel 9": "[center][font_size=26]Бүлэг 9[/font_size][/center]\n\n[i]Ерөнхий шүүгч шүүгчийн суудалдаа үхсэнийг элч нар олов—Тэд шоронд хоригдож мөн хожим нь суллагдав—Нифай сүнсний өдөөлтөөр Сиантумыг алуурчнаар илрүүлэв—Зарим нь Нифайг бошиглогч хэмээн хүлээн зөвшөөрөв. Ойролцоогоор МЭӨ 23–21 он.[/i]\n\n1 Болгоогтун, эдүгээ улиран тохиох дор Нифай эдгээр үгийг ярьсны дараа, тэдний дунд байсан хэдэн хүн шүүгчийн суудлын зүг гүйж одов; тийм ээ, бүр таван хүн явсан байв, мөн тэд явах зуураа өөр хоорондоо хэлэлцэв:\n\n2 Болгоогтун, эдүгээ бид энэ хүн бошиглогч мөн эсэхийг, мөн Бурхан ийм гайхам зүйлсийг бидэнд бошиглохыг түүнд зарлигласан эсэхийг гарцаагүй мэдэх болно. Болгоогтун, тэр зарлигласан гэдэгт бид итгэхгүй байна; тийм ээ, бид түүнийг бошиглогч гэдэгт итгэхгүй байна; гэсэн хэдий ч, хэрэв ерөнхий шүүгчийн талаар түүний хэлсэн энэ зүйл үнэн байж, тэрээр үхсэн байвал, тэгвэл бид түүний ярьсан бусад үг нь ч үнэн гэдэгт итгэнэ.\n\n3 Мөнхүү улиран тохиох дор тэд чадлаараа гүйж мөн шүүгчийн суудал руу хүрч ирэв; мөн болгоогтун, ерөнхий шүүгч газарт уначихсан, мөн цусандаа хутгалдан хэвтэж байв.\n\n4 Мөн эдүгээ болгоогтун, тэд үүнийг хараад тэд үлэмж гайхан цочирдож, иймээс тэд газар унав; учир нь тэд ерөнхий шүүгчийн талаар Нифайн ярьсан үгсэд итгээгүй байжээ.\n\n5 Гэвч эдүгээ, тэд хараад итгэж, мөн Нифайн ярьсан тэр бүх шүүлт уг хүмүүсийн дээр ирэх болуузай хэмээх айдас тэдний дээр ирэв; тиймийн тул тэд салгалан, мөн газарт унасан ажээ.\n\n6 Эдүгээ, шүүгч алагдсан тэр даруй—тэрээр дүрээ хувиргасан дүүдээ хутгалуулсан байж, мөн тэр нь зугтав, мөн зарц нар нь гүйлдэж бас хүмүүст хэлж, тэдний дунд аллагын зар түгээсэн байв;\n\n7 Мөн болгоогтун хүмүүс шүүгчийн суудал буй тэр газарт нэгдэн цугларч—мөн болгоогтун, гайхлыг нь төрүүлэн тэд нөгөө таван эрийг газарт унасан байхыг харцгаав.\n\n8 Мөн эдүгээ болгоогтун, уг хүмүүс Нифайн цэцэрлэгт цугларсан тэрхүү хүмүүсийн талаар юу ч мэдээгүй байв; тиймийн тул тэд өөр хоорондоо хэлэлцэж: Шүүгчийг алсан тэд бол эдгээр эрчүүд болой, мөн тэд биднээс зугтаж чадахгүйн тул Бурхан тэднийг цохижээ хэмээцгээв.\n\n9 Мөнхүү улиран тохиох дор тэд тэднийг баривчилж, хүлээд мөн тэднийг шоронд хаялаа. Мөн шүүгч алагдсан бөгөөд алуурчид нь баривчлагдаж, шоронд хаягдсан хэмээх тунхаг бичиг тараагдан илгээгдэв.\n\n10 Мөнхүү улиран тохиох дор маргааш нь хүмүүс алагдсан агуу ерөнхий шүүгчийнхээ оршуулган дээр гашуудан мөн мацаг барихаар цуглацгаав.\n\n11 Мөн түүнчлэн Нифайн цэцэрлэгт байж, мөн түүний үгсийг сонссон шүүгчид ч тийн, оршуулган дээр нэгдэн цугларсан байв.\n\n12 Мөнхүү улиран тохиох дор тэд хүмүүсийн дунд сураглаж: Ерөнхий шүүгч үхсэн эсэхийг сураглуулахаар илгээсэн таван хүн хаана байна вэ? хэмээв. Мөн тэд хариулж мөн хэлэв: Та нарын илгээсэн гэх тэр тавын талаар бид мэдэхгүй; харин бидний шоронд хаясан, алуурчид болох тэр тав бий.\n\n13 Мөнхүү улиран тохиох дор шүүгчид тэднийг авчрахыг хүсэв; мөн тэд авчрагдаж, мөн болгоогтун тэд нь илгээгдсэн тэр тав байв; мөн болгоогтун шүүгчид тэднээс уг хэргийн талаар мэдэхээр асууж, мөн тэд өөрсдийн үйлдсэн бүгдийг тэдэнд өгүүлж, хэлсэн нь:\n\n14 Бид гүйлдэж мөн шүүгчийн суудал буй тэр газар ирсэн, мөн бүх зүйл бүр Нифайн гэрчилсний дагуу байхыг бид үзэж, гайхшираад, үүний хэрээр бид газарт унасан; мөн биднийг ухаан ороход, болгоогтун тэд биднийг шоронд хаясан бөлгөө.\n\n15 Эдүгээ, энэ хүн алагдсан талаар, хэн үүнийг үйлдсэнийг бид мэдэхгүй; мөн зөвхөн энэ зэргийг л бид мэднэ, бид та нарын хүссэний дагуу гүйж мөн ирсэн, мөн болгоогтун Нифайн үгсийн дагуу тэр үхчихсэн байсан.\n\n16 Мөн эдүгээ улиран тохиох дор шүүгчид уг хэргийг хүмүүст тайлбарлаж, мөн Нифайн эсрэг хашхиралдан, өгүүлсэн нь: Болгоогтун, энэ Нифай шүүгчийг алахаар хэн нэгэнтэй тохиролцсон нь лавтайг бид мэднэ, мөн дараа нь тэрээр үүнийг бидэнд тунхаглаж болохын тулд, тэрээр биднийг өөрийн сүсэг бишрэлд хөрвүүлж болохын тулд, тэрээр өөрийгөө Бурханаар сонгогдсон агуу хүн, мөн бошиглогч хэмээн өргөмжилж болохын тулд буюу.\n\n17 Мөн эдүгээ болгоогтун, бид энэ хүнийг илчлэх болно, мөн тэрээр буруугаа хүлээж мөн энэ шүүгчийн алуурчин чухам хэн болохыг бидэнд мэдүүлэх болно.\n\n18 Мөнхүү улиран тохиох дор сайхь тав оршуулгын өдөр суллагдав. Гэсэн хэдий ч, Нифайн эсрэг ярьсан тэдний үгсийн талаар тэд шүүгчдийг зэмлэж, мөн тэдэнтэй нэг нэгчлэн зөрөлдөв, үүний хэрээр тэд тэднийг хэлэх үггүй болгов.\n\n19 Гэсэн хэдий ч, тэд Нифайг баривчлагдаж мөн хүлэгдэж мөн цугласан олны өмнө авчрагдахаар болгож, мөн тэд түүнийг үхэлд хүргэхээр буруутгаж болохын тулд, үгсийг нь авцалдахгүй болгохоор янз янзын аргаар түүнийг шалгааж эхлэв—\n\n20 Түүнд хэлэв: Чи бол хуйвалдагч нь; энэ аллагыг үйлдсэн хүн хэн бэ? Эдүгээ бидэнд хэлэгтүн, мөн буруугаа хүлээн зөвшөөр; Болгоогтун мөнгө энэ байна; мөн хэрэв чи бидэнд хэлэх юм бол, мөн түүнтэй хийсэн гэрээ байгаагаа хүлээвэл бид амийг чинь түүнчлэн хэлтрүүлэх болно.\n\n21 Гэвч Нифай тэдэнд хэлэв: Ай мунхаг та нар, зүрх сэтгэл нь хатуу та нар, сохор та нар, мөн гөжүүд хүмүүс та нар, энэхүү нүглийн замаараа явсаар байхыг чинь Их Эзэн Бурхан тань хэр удаан та нарт зөвшөөрөхийг та нар мэдэх үү?\n\n22 Ай та нар наманчлахгүй аваас, энэ үед та нарыг хүлээх агуу устгалын учир гаслан мөн гашуудаж эхэлбэл зохино, та нар.\n\n23 Болгоогтун манай ерөнхий шүүгч Сийзромыг алуулахаар хэн нэгэн хүнтэй намайг хуйвалдсан хэмээн та нар хэлж байна. Гэвч болгоогтун, би та нарт хэлнэ, энэ зүйлийн талаар та нар мэдэж болохын тулд би та нарт гэрчилсний улмаас ийн хэлэх болой, тийм ээ, бүр би та нарын дундах ёс бус үйлүүд болон жигшүүрт хэргүүдийг мэдэж байснаа та нарт батлан харуулахын тулд билээ.\n\n24 Мөн би үүнийг үйлдсэн учир, энэ зүйлийг үйлдүүлэхээр хэн нэгэнтэй намайг хуйвалдсан хэмээн та нар хэлж байна; тийм ээ, би та нарт энэ тэмдгийг үзүүлсэн учир та нар надад уурлаж, амийг минь устгахыг эрэлхийлж байна.\n\n25 Мөн эдүгээ болгоогтун, би та нарт өөр нэгэн тэмдэг үзүүлэх болно, мөн та нар энэ зүйлийн учир намайг устгахыг эрэлхийлэх эсэхийг үзье.\n\n26 Болгоогтун би та нарт хэлнэ: Сийзромын дүү нь болох Сиантумын гэрт очиж, мөн түүнд хэл—\n\n27 Бошиглогчийн дүр үзүүлэгч, энэ хүмүүсийн талаар их хилэнцтийг бошиглодог тэр Нифай, ах чинь болох Сийзромыг алахад чинь чамтай хуйвалдсан уу?\n\n28 Мөн болгоогтун, тэрээр та нарт, Үгүй гэж хэлэх болно.\n\n29 Мөн та нар түүнд хэлэх болно: Та ахыгаа алсан уу?\n\n30 Мөн тэрээр айн зогсож, мөн юу хэлэхээ мэдэхгүй байх болно. Мөн болгоогтун, тэрээр та нарт үгүйсгэх болно; мөн тэрээр гайхсан дүр үзүүлэх болно; гэсэн хэдий ч, тэр өөрийгөө гэмгүй хэмээн та нарт тунхаглах болно.\n\n31 Гэвч болгоогтун, та нар түүнийг шалгах болно, мөн та нар түүний нөмрөгийн хормой дээрх цусыг олох болно.\n\n32 Мөн та нар үүнийг хараад, та нар хэлнэ: Хаанаас энэ цус болов? Энэ бол танай ахын цус гэдгийг бид мэдэхгүй гэж үү?\n\n33 Мөн тэгэхэд тэрээр салгалж, мөн бүр түүний дээр үхэл ирсэн мэтээр цонхийх болно.\n\n34 Мөн тэгэхэд та нар хэлнэ: Энэ айдсын мөн царайд чинь тодрох тэр цонхигор байдлын учир, болгоогтун, гэмтэйг тань бид мэдэв.\n\n35 Мөн тэгэхэд илүү их айдас түүний дээр ирэх болно; мөн тэгээд тэрээр буруугаа хүлээж, мөн энэхүү аллагыг хийснээ цаашид үгүйсгэхгүй болой.\n\n36 Мөн тэгээд тэрээр та нарт, Бурханы хүчээр надад мэдэгдсэн байхаас бусдаар бол уг хэргийн талаар Нифай намайг юу ч мэдэхгүй хэмээн хэлэх болно. Мөн тэгэхэд та нар намайг шударга хүн, мөн би бол Бурханаас та нарт илгээгдсэнийг мэдэх болно.\n\n37 Мөнхүү улиран тохиох дор тэд одож, мөн, бүр Нифайн тэдэнд хэлсний дагуу үйлдэв. Мөн болгоогтун, түүний хэлсэн үгс үнэн байв; учир нь тэрхүү үгсийн дагуу тэрээр үгүйсгэж; мөн түүнчлэн тэрхүү үгсийн дагуу тэрээр буруугаа хүлээв.\n\n38 Мөн тэрээр өөрөө тэрхүү алуурчин гэдгээ нотлоход хүрсэн байв, үүний хэрээр мөнөөх тав мөн түүнчлэн Нифай чөлөөлөгдөв.\n\n39 Мөн нифайчуудаас Нифайн үгсэд итгэсэн зарим нь байв; мөн тэрхүү тавын гэрчлэлийн улмаас түүнчлэн итгэсэн зарим нь байв, учир нь тэд шоронд байхдаа хөрвүүлэгдсэн байв.\n\n40 Мөн эдүгээ хүмүүсийн дунд Нифай бол бошиглогч хэмээн хэлсэн зарим нь байв.\n\n41 Мөн ийн хэлэх бусад зарим нь байв: Болгоогтун, тэр бол нэгэн бурхан, учир нь тэр бурхан бус аваас бүх зүйлийг мэдэж чадахгүй байсан билээ. Учир нь болгоогтун, тэрээр зүрх сэтгэлийн маань бодлуудыг бидэнд хэлсэн, мөн түүнчлэн юмсыг бидэнд хэлсэн билээ; мөн тэрээр бүр ерөнхий шүүгчийг маань алсан жинхэнэ алуурчныг бидний мэдлэгт авчирсан бөлгөө.\n\n", "hel 10": "[center][font_size=26]Бүлэг 10[/font_size][/center]\n\n[i]Их Эзэн лацдах хүчийг Нифайд өгөв—Тэрээр газарт мөн тэнгэрт холбох мөн цуцлах хүчийг хүлээн авав—Тэрээр хүмүүст наманчлахыг зарлиглаж, эс бөгөөс тэд мөхөхийг хэлэв—Сүнс түүнийг цугласан олноос цугласан олонд хүргэж байв. Ойролцоогоор МЭӨ 21–20 он.[/i]\n\n1 Мөнхүү улиран тохиох дор хүмүүсийн дунд хагарал үүсэж, тиймээс тэд нааш цааш хуваагдаж мөн тэдний дунд зогсож байхад нь Нифайг ганцааранг нь орхин, тэд замаараа одоцгоов.\n\n2 Мөнхүү улиран тохиох дор Их Эзэний өөрт нь үзүүлсэн зүйлсийн талаар тунгаасаар Нифай гэрээ чиглэн замаараа одов.\n\n3 Мөнхүү улиран тохиох дор түүнийг ийн тунгаах зуур—тэрээр Нифайн хүмүүсийн ёс бус үйлүүд, тэдний харанхуйн нууц ажлууд, мөн тэдний аллага, тонуулууд, мөн бүх төрлийн алдсынх нь учир ихэд гутарч байв—мөн улиран тохиох дор түүнийг зүрх сэтгэлдээ ийн тунгааж байх зуур, болгоогтун, нэгэн дуу хоолой түүнд ирж хэлрүүн:\n\n4 Нифай, чи хийсэн зүйлсийнхээ учир адислагдсан болой; учир нь чамд миний өгсөн үгийг энэ хүмүүст ядрахаа мэдэхгүй яаж тунхагласныг чинь би болгоосон. Мөн чи тэднээс айсангүй, мөн амиа хамгаалахыг эрэлхийлсэнгүй, харин миний тааллыг, мөн зарлигуудыг минь дагахыг эрэлхийллээ.\n\n5 Мөн эдүгээ, чи үүнийг ингэж ядрахаа мартан хийсэн учир, болгоогтун, би чамайг үүрд адислах болно; мөн би чамайг үгэнд мөн үйлэнд, итгэлд мөн ажилд ч хүчирхэг болгох болно; тийм ээ, тэгснээр бүр бүх зүйл чиний үгийн дагуу чамд хийгдэх болно, учир нь тааллын минь эсрэг зүйлийг чи эс гуйх болой.\n\n6 Болгоогтун, чи бол Нифай, мөн бибээр Бурхан. Болгоогтун, чи энэ хүмүүсийн дээр хүчтэй байх болно, мөн энэ хүмүүсийн ёс бус үйлүүдийн дагуу газар дэлхийг өлсгөлөнгөөр, тахлаар, мөн устгалаар цохих болно хэмээн тэнгэр элч нарынхаа дэргэд би үүнийг чамд тунхаглаж байна.\n\n7 Болгоогтун, би чамд хүчийг өгье, иймээс газарт лацадсан болгон чинь тэнгэрт лацдагдах болно; мөн газарт цуцалсан бүхэн чинь тэнгэрт цуцлагдах болно; мөн тийн энэ хүмүүсийн дунд чамд хүч байх болно.\n\n8 Мөн тийн, хэрэв чи энэ ариун сүмд, хоёр хуваагдан цуур гэж хэлэх аваас энэ нь хийгдэх болно.\n\n9 Мөн хэрэв чи энэ ууланд, чи нурж мөн тэгш тал бол гэж хэлбэл, энэ нь хийгдэх болно.\n\n10 Мөн болгоогтун, хэрэв чи Бурхан энэ хүмүүсийг цохих болно гэж хэлэх аваас, энэ нь улиран тохиох болно.\n\n11 Мөн эдүгээ болгоогтун, чи явж, мөн энэ хүмүүст: Та нар наманчлахгүй аваас, бүр устгалд хүртэл цохигдох болно гэж Бүхнийг чадагч Их Эзэн Бурхан хэлж байна хэмээн тунхаглахыг би чамд зарлиг болгож байна.\n\n12 Мөн болгоогтун, эдүгээ улиран тохиох дор Их Эзэн эдгээр үгийг Нифайд ярьсны дараа, тэрээр зогсож мөн гэртээ очсонгүй, харин нутгийн гадаргуу дээр тархсан хүмүүсийн зүг эргэж очоод, мөн хэрэв тэд наманчлахгүй аваас тэдний устгалын талаар өөрт нь яригдсан Их Эзэний үгийг тэдэнд тунхаглаж эхлэв.\n\n13 Эдүгээ болгоогтун, Нифай тэдэнд ерөнхий шүүгчийн үхлийн талаар хэлсэн тэрхүү агуу гайхамшиг байсан хэдий ч, тэд зүрх сэтгэлээ хатууруулж мөн Их Эзэний үгсийг анхааран сонссонгүй.\n\n14 Тиймийн тул Нифай тэдэнд Их Эзэний үгийг тунхаглаж, өгүүлсэн нь: Та нар наманчлахгүй аваас, бүр устгалд хүртэл цохигдох болно хэмээн Их Эзэн хэлэв.\n\n15 Мөнхүү улиран тохиох дор тэрхүү үгийг Нифай тэдэнд тунхаглахад, болгоогтун, тэд зүрх сэтгэлээ хатууруулсан хэвээр байж мөн түүний үгсийг анхааран сонсохыг хүссэнгүй; тиймийн тул тэд түүнийг доромжлон, мөн түүнийг шоронд хаяж болохын тулд түүнд гар хүрэхийг оролдов.\n\n16 Гэвч болгоогтун, Бурханы хүч түүн дээр оршиж, мөн тэд түүнийг шоронд хаяхаар баривчилж чадсангүй, учир нь тэрээр Сүнсээр авагдаж мөн тэдний дундаас зөөгдөн одов.\n\n17 Мөнхүү улиран тохиох дор тэрээр тийн Сүнсээр, бүр тэдэнд бүгдэд нь тунхаглатлаа, эсвээс бүх хүний дунд илгээх хүртлээ, цугласан олноос цугласан олонд очиж, Бурханы үгийг тунхаглав.\n\n18 Мөнхүү улиран тохиох дор тэд түүний үгсийг анхааран сонсохыг хүссэнгүй; мөн зөрчилдөөнүүд эхэлж, үүний хэрээр тэд өөр хоорондоо хуваагдаж мөн нэг нэгнээ илдээр хөнөөж эхлэв.\n\n19 Мөн Нифайн ард түмний дээрх шүүгчдийн засаглалын далан нэгдүгээр он ийн төгсөв.\n\n", "hel 11": "[center][font_size=26]Бүлэг 11[/font_size][/center]\n\n[i]Тэдний дайныг өлсгөлөнгөөр орлуулахаар Нифай Их Эзэнийг ятгав—Олон хүн мөхөв—Тэд наманчилж, мөн бороо оруулахыг Нифай Их Эзэнээс хичээнгүйлэн гуйв—Нифай, Лихай хоёр олон илчлэл хүлээж авав—Гадиантоны дээрэмчид өөрсдийгөө уг нутагт бэхлэн байрлуулав. Ойролцоогоор МЭӨ 20–6 он.[/i]\n\n1 Мөн эдүгээ улиран тохиох дор шүүгчдийн засаглалын далан хоёр дахь онд зөрчилдөөнүүд нэмэгдэж, үүний хэрээр Нифайн бүх хүний дунд бүх нутаг даяар дайнууд байв.\n\n2 Мөн устгалын мөн ёс бус үйлүүдийн энэ ажлыг үйлдэгчид нь дээрэмчдийн энэхүү нууц бүлэглэл байв. Мөн энэ дайн бүтэн жил үргэлжилж; мөн далан гуравдугаар онд ч энэ нь түүнчлэн үргэлжлэв.\n\n3 Мөнхүү улиран тохиох дор энэ онд Нифай Их Эзэнээс гуйн залбирч, хэлсэн нь:\n\n4 Ай Их Эзэн, энэ хүмүүсийг илдээр устгагдахыг бүү зөвшөөрөөч; харин ай Их Эзэн, түүний оронд тэд наманчилж мөн танд хандаж магадын тул Их Эзэн Бурханаа санахад тэднийг өдөөн хатгахаар, энэ нутагт өлсгөлөнг ирүүлээч.\n\n5 Мөн энэ нь Нифайн үгсийн дагуу үүнчлэн хийгдэв. Мөн уг нутгийн дээр, Нифайн бүх хүний дунд их өлсгөлөн болов. Мөн далан дөрөвдүгээр онд тийн өлсгөлөн үргэлжилж, мөн устгалын ажил нь илдээр байхаа больж харин өлсгөлөнгөөр улам гаарав.\n\n6 Мөн энэхүү устгалын ажил түүнчлэн далан тавдугаар онд ч үргэлжлэв. Газар цохигдсон учир хуурай байж, мөн үр тарианы улиралд тариа гаргасангүй; мөн бүр нифайчуудын дунд бас леменчүүдийн дунд, бүхэл газар нутаг цохигдож, тэд үүнчлэн цохигдсоноос уг нутгийн илүү ёс бус хэсэгт нь тэд мянга мянгаараа мөхөв.\n\n7 Мөнхүү улиран тохиох дор хүмүүс өлсгөлөнгөөр мөхөх гэж буйгаа хараад, мөн тэд Их Эзэн Бурханаа санаж эхлэв; мөн тэд Нифайн үгсийг санаж эхлэв.\n\n8 Мөн уг хүмүүс ерөнхий шүүгчдээсээ мөн удирдагчдаасаа, тэд Нифайд ийн хэлэхийг гуйж эхлэв: Болгоогтун, бид таныг Бурханы хүн гэдгийг мэднэ, мөн тиймийн тул бидний устгалын талаар таны ярьсан бүх үг биелэгдэхгүйн тулд, Их Эзэн бидний Бурханаас, энэ өлсгөлөнг биднээс зайлуулаач хэмээн гуйгаач.\n\n9 Мөнхүү улиран тохиох дор хүсэгдсэн энэхүү үгсийн дагуу, шүүгчид Нифайд хэлэв. Мөнхүү улиран тохиох дор хүмүүс наманчилж мөн таар өмсөн өөрсдийгөө даруусгасныг Нифай үзээд, тэрээр Их Эзэнд дахин залбиран гуйж, хэлрүүн:\n\n10 Ай Их Эзэн, болгоогтун энэ хүмүүс наманчлав; мөн тэд дундаасаа Гадиантоны бүлэглэлийг арчин зайлуулж, үүний хэрээр тэд үгүй болж, мөн тэд нууц төлөвлөгөөнүүдээ газарт далдлан нуужээ.\n\n11 Эдүгээ, ай Их Эзэн, тэдний энэхүү даруу байдлын учир та уур хилэнгээ буцаана уу, мөн таны аль хэдийн устгасан ёс бус тэдгээр хүмүүсийн устгалд таны хилэн тайтгараг.\n\n12 Ай Их Эзэн, та уур хилэнгээ, тийм ээ, догшин ширүүн хилэнгээ буцаан мөн энэ нутаг дахь энэхүү өлсгөлөнг зогсооно уу.\n\n13 Ай Их Эзэн, та намайг анхааран сонсож, мөн миний үгсийн дагуу хийгдэхээр болгож, мөн тэр нь үр жимсээ мөн үр тарианы улиралд үр тариагаа өгч болохын тулд энэ нутгийн гадаргуу дээр хур бороо илгээнэ үү.\n\n14 Ай Их Эзэн, намайг, илдээр таригдах тахал зогсож болохын тулд өлсгөлөнг ирүүлээч гэж хэлэхэд та үгсийг минь анхааран сонссон билээ; мөн: Хэрэв энэ хүмүүс наманчилбал би тэднийг хэлтрүүлэх болно хэмээн та хэлсэн учир, бүр энэ үед ч та үгсийг минь анхаарах болно гэдгийг би мэднэ.\n\n15 Тийм ээ, ай Их Эзэн, мөн тэдний дээр ирсэн тэрхүү өлсгөлөн, тахал мөн устгалын учир тэд наманчилсныг та харж байна.\n\n16 Мөн эдүгээ, ай Их Эзэн, та уур хилэнгээ буцааж, мөн тэд танд үйлчлэх эсэхийг нь дахин сорино уу? Мөн хэрэв тийн байваас, ай Их Эзэн, та хэлсэн үгсийнхээ дагуу тэднийг адисалж чадах билээ.\n\n17 Мөнхүү улиран тохиох дор далан зургаадугаар онд Их Эзэн хүмүүсээс уур хилэнгээ буцааж, мөн газар дээр бороо орох болгож, үүний хэрээр энэ нь жимсний улиралдаа жимсээ өгөв. Мөнхүү улиран тохиох дор үр тарианыхаа улиралд тариагаа өгөв.\n\n18 Мөн болгоогтун, уг хүмүүс баярлаж мөн Бурханыг алдаршуулав, мөн газрын бүх гадаргуу баяр баяслаар дүүргэгдэв; мөн тэд Нифайг устгахыг цаашид эрэлхийлсэнгүй, харин тэд түүнийг агуу бошиглогч, мөн Бурханаас агуу хүч болон эрх мэдэл өгөгдсөн Бурханы хүний хувьд хүндлэх болов.\n\n19 Мөн болгоогтун, түүний дүү Лихай зөв шударгад хамаарагдах зүйлсийн хувьд түүний ард жаахан ч хоцорсонгүй.\n\n20 Мөн ийн улиран тохиох дор Нифайн хүмүүс уг нутагт дахин дэгжиж эхлэв, мөн эзгүйрсэн газруудаа сэргээн босгож эхлэв, мөн бүр тэд уг нутгийн бүх гадаргууг бүрхэх хүртлээ, умардад мөн өмнөдөд ч, өрнөд тэнгисээс дорнод тэнгисийг хүртэл өнөржин мөн тархаж эхлэв.\n\n21 Мөнхүү улиран тохиох дор далан зургаадугаар он амар амгаланд төгсгөв. Мөн далан долоодугаар он амар амгаланд эхлэв; мөн сүм бүх нутгийн гадаргуу дээгүүр тархав; мөн хүмүүсийн ихэнх хэсэг нь, нифайчууд болон леменчүүдийн аль аль нь сүмд харьяалагдсан байлаа; мөн уг нутагт үлэмж агуу амар амгалан тэдэнд байв; мөн далан долоодугаар он тийн төгсөв.\n\n22 Мөн бошиглогчдоор тогтоогдсон сургаалын заалтуудын талаар цөөн хэдэн зөрчилдөөнүүд байсныг эс тооцвол, далан наймдугаар онд тэд түүнчлэн амар амгаланд байв.\n\n23 Мөн далан есдүгээр онд их маргаан байж эхлэв. Гэвч улиран тохиох дор Нифай, Лихай хоёр мөн тэдний ах дүүсийн олон нь өдөр бүр олон илчлэл хүлээн авсан учир сургаалын үнэн заалтуудын талаар мэдэж байв, тиймийн тул тэд хүмүүст номлож, үүний хэрээр тэд мөнхүү онд тэдний маргааныг төгсгөл болгов.\n\n24 Мөнхүү улиран тохиох дор Нифайн ард түмний дээрх шүүгчдийн засаглалын наядугаар онд, Нифайн хүмүүсээс тэрслэн, хэдэн жилийн өмнө леменчүүдэд очиж, мөн өөрсдийн дээр леменчүүдийн нэрийг авсан тэднээс тодорхой тооны хэд нь, мөн түүнчлэн леменчүүдийн жинхэнэ үр удам асан тодорхой тооны хэд нь, тэднээр өөрөөр хэлбэл тэр тэрслэгчдээр уурлуулахаар өдөөн хатгагдсан учир, тиймийн тул тэд ах дүүстэйгээ дайн эхлэв.\n\n25 Мөн тэд аллага болон тонуул үйлдэж; мөн тэгээд тэд ууланд, аглаг буйдад мөн нууц газрууддаа буцаж ухраад, тэд олдохгүй болгон өөрсдийгөө нууж байв, мөн тэдэнд очих тэрслэгчид байсны улмаас тэд өдөр бүр тооны хувьд нэмэгдэж байв.\n\n26 Мөн тийн хэсэг хугацаанд, тийм ээ, бүр цөөн жилийн дотор, тэд дээрэмчдийн үлэмж агуу бүлэглэл болов; мөн тэд Гадиантоны бүх нууц төлөвлөгөөг хайн олсон аж; мөн тэд тийн Гадиантоны дээрэмчид болов.\n\n27 Эдүгээ болгоогтун, энэ дээрэмчид агуу сүйрэл, тийм ээ, бүр нифайчуудын хүмүүсийн дунд, мөн түүнчлэн леменчүүдийн хүмүүсийн дунд агуу устгалыг тарьсан болой.\n\n28 Мөнхүү улиран тохиох дор энэ устгалын ажлыг зогсоох шаардлагатай байв; тиймийн тул тэд аглаг буйдад мөн уулсын дээр, дээрэмчдийн энэ бүлэглэлийг хайж олоод, мөн тэднийг устгах хүчирхэг эрсийн их цэргийг илгээв.\n\n29 Гэвч болгоогтун, улиран тохиох дор мөнхүү онд тэд бүр өөрсдийн нутаг тийш туугдан ухраагдав. Мөн Нифайн ард түмний дээрх шүүгчдийн засаглалын наядугаар он тийн төгсөв.\n\n30 Мөнхүү улиран тохиох дор наян нэгдүгээр оны эхэнд тэд дахин дээрэмчдийн энэ бүлэглэлийн эсрэг явж, мөн олныг нь устгав; мөн тэд түүнчлэн их устгалаар зочлогдов.\n\n31 Мөн ууланд болон аглаг буйдад бужигнах дээрэмчдийн үлэмж агуу тооны учир, тэд аглаг буйдаас болон уулсаас нутагтаа буцаж очихоор дахин албадуулагдав.\n\n32 Мөнхүү улиран тохиох дор энэ он тийн төгсөв. Мөн дээрэмчид нэмэгдэж мөн хүчтэй болсоор байв, үүний хэрээр тэд нифайчуудын мөн түүнчлэн леменчүүдийн бүх их цэргийг сүрдүүлэв; мөн тэд уг нутгийн бүх гадаргуу дээрх хүмүүст агуу айдас авчрав.\n\n33 Тийм ээ, учир нь тэд уг нутгийн олон хэсэгт зочилж, мөн тэдэнд агуу устгалыг үйлдэв; тийм ээ, олныг алав, мөн заримыг нь, тийм ээ, мөн илүү онцгойлон эмэгтэйчүүд мөн хүүхдүүдийг нь аглаг буйд руу олзлон аваачив.\n\n34 Эдүгээ тэдний алдсын улмаас уг хүмүүст ирсэн энэ агуу хилэнц тэднийг Их Эзэн Бурханаа санахад дахин өдөөн хатгав.\n\n35 Мөн шүүгчдийн засаглалын наян нэгдүгээр он тийн төгсөв.\n\n36 Мөн наян хоёрдугаар онд тэд Их Эзэн Бурханаа дахин мартаж эхлэв. Мөн наян гуравдугаар онд тэд алдаст хүчирхэг болж эхлэв. Мөн наян дөрөвдүгээр онд ч тэд замуудаа өөрчлөн зассангүй.\n\n37 Мөнхүү улиран тохиох дор наян тавдугаар онд тэд бардамналдаа, мөн ёс бус үйлүүдэд улам улам хүчирхэг болж; мөн тэд устгалын зүг дахин тийн боловсорч гүйцэж байв.\n\n38 Мөн наян тавдугаар он тийн төгсөв.\n\n", "hel 12": "[center][font_size=26]Бүлэг 12[/font_size][/center]\n\n[i]Хүмүүс тогтворгүй, мунхаг мөн хилэнцийг хийхдээ түргэн—Их Эзэн хүмүүсээ зэмлэдэг—Хүмүүсийн юу ч биш нь Бурханы хүчтэй харьцуулагдав—Шүүлтийн өдөр, хүмүүс үүрдийн амьдралыг эсвэл үүрдийн ялыг авах болно. Ойролцоогоор МЭӨ 6 он.[/i]\n\n1 Мөн хүмүүсийн үрс ямар хуурамч, мөн түүнчлэн зүрх сэтгэл нь тогтворгүй болохыг бид тийн болгоож чадах буюу; тийм ээ, Их Эзэн өөрт нь найдлага тавьдаг тэднийг хэмжээлшгүй агуу сайн сайхнаараа адисалж мөн дэгжүүлдгийг бид харж чадна.\n\n2 Тийм ээ, мөн тэрээр өөрийн хүмүүсийг дэгжүүлэх чухам тэр үед, тийм ээ, талбайг нь, бог болон бод малыг нь нэмэгдүүлэхэд, мөн алт, мөнгө, мөн бүх төрлийн мөн янз бүрийн уран хийц бүхий үнэт зүйлсийн төрөл зүйл бүрд дэгжүүлэхэд; амийг нь хэлтрүүлж, мөн тэднийг дайснуудынх нь гараас чөлөөлөхөд; тэдний эсрэг дайн зарлахгүй байлгахын тулд дайснуудынх нь зүрхийг зөөллөхөд; тийм ээ, дүгнэж хэлэхэд өөрийн хүмүүсийн сайн сайхан болон аз жаргалын төлөө бүх зүйлийг тэрээр хийх тэр үед; тийм ээ, тэгэхэд тэд зүрх сэтгэлээ хатууруулж, мөн Их Эзэн Бурханаа мартаж, мөн Ариун Нэгэнийг хөл дороо дэвсэлдэг тийм цаг үе ирдгийг бид харж болох бөлгөө—тийм ээ, мөн ингэдэг нь тэдний амар хөнгөн амьдрал, мөн тэдний үлэмж агуу дэгжлийн улмаас бөлгөө.\n\n3 Мөн бид Их Эзэн өөрийн хүмүүсийг олон зүдгүүрээр зэмлэхгүй бол, тийм ээ, тэр тэдэнд үхлээр мөн аймшгаар, мөн өлсгөлөн болон бүх төрлийн тахлаар зочлохгүй бол, тэд түүнийг санадаггүйг бид ийн харлаа.\n\n4 Ай хүмүүсийн үрс ямар мунхаг, ямар ихэмсэг, мөн ямар хилэнцэт, мөн чөтгөр шиг, мөн алдсыг үйлдэхдээ хэчнээн хурдан, сайныг үйлдэхдээ хэчнээн удаан билээ; тийм ээ, хилэнцэт нэгний үгийг анхаарахдаа, мөн зүрх сэтгэлээ дэлхийн хоосон зүйлс дээр тавихдаа хэчнээн хурдан билээ!\n\n5 Тийм ээ, бардамналд хөөрөхдөө хэчнээн хурдан билээ; тийм ээ, сагсуурахдаа, мөн алдас болох түүний бүх төрлийг хийхдээ хэчнээн хурдан билээ; мөн Их Эзэн Бурханаа санахдаа, мөн түүний зөвлөмжүүдэд чих тавихдаа хэчнээн удаан, тийм ээ, мэргэн ухааны замуудаар алхахдаа хэчнээн удаан билээ!\n\n6 Болгоогтун, өөрсдийг нь бүтээсэн Их Эзэн Бурхан нь өөрсдийнх нь дээр захирахыг мөн засаглахыг тэд хүсдэггүй; тэдэнд түүний хандуулах агуу сайн сайхан болон нигүүлсэл байсан хэдий ч, тэд түүний зөвлөмжүүдийг үл ойшоодог, мөн тэд түүнийг өөрсдийн хөтлөн дагуулагчаа байлгахыг хүсдэггүй.\n\n7 Ай хүмүүсийн үрс юу ч биш нь ямар илэрхий билээ; тийм ээ, тэд бүр газрын тоосноос ч өчүүхэн билээ.\n\n8 Учир нь болгоогтун, газрын тоос нь бидний агуу их мөн үүрдийн Бурханы зарлигаар, хоёр хуваагдах хүртлээ нааш цааш хөдөлдөг.\n\n9 Тийм ээ, түүний дуу хоолойгоор толгод болон уулс доргиж мөн чичирдгийг болгоогтун.\n\n10 Мөн түүний дуу хоолойн хүчээр тэдгээр нь хагарч, мөн тэгш тал, тийм ээ, бүр хөндий адил болдог.\n\n11 Тийм ээ, түүний дуу хоолойн хүчээр бүхэл дэлхий сэгсрэгддэг ажгуу;\n\n12 Тийм ээ, түүний дуу хоолойн хүчээр суурь нь, бүр чухамхүү төвдөө хүртэл хөдөлдөг.\n\n13 Тийм ээ, хэрэв тэрээр газарт хандан—Нүү—гэвэл энэ нь нүүдэг.\n\n14 Тийм ээ, хэрэв тэрээр дэлхийд хандан—өдрийг олон цагаар уртасгахын тул, чи буцаж яв—гэвэл, энэ нь хийгддэг;\n\n15 Мөн тийн, түүний үгийн дагуу дэлхий буцаж эргэн, мөн энэ нь хүмүүнд нар хөдөлгөөнгүй зогсох мэт үзэгдэх бөлгөө; тийм ээ, мөн болгоогтун, энэ нь үүнчлэн тохиодог; учир нь нар бус харин дэлхий хөдөлдөг нь гарцаагүй юм.\n\n16 Мөн болгоогтун, түүнчлэн, хэрэв тэрээр агуу их гүний усанд—чи хат—гэвэл энэ нь хийгддэг.\n\n17 Болгоогтун, хэрэв тэрээр энэ ууланд—чи өргөгд, мөн энэ хот нь булшлагдахын тулд, үүний дээр ирж мөн унагтун—гэвэл, болгоогтун энэ нь хийгддэг.\n\n18 Мөн болгоогтун, хэрэв хүн эрдэнэсийг газарт нуух аваас, мөн Их Эзэн—энэ нь үүнийг нуусан түүний алдсын улмаас зүхэгдэг—хэмээн хэлбэл, болгоогтун, энэ нь зүхэгдэх болно.\n\n19 Мөн хэрэв Их Эзэн—энэ цагаас хойш мөн үүрд хэн ч чамайг олохгүй байхын тулд чи зүхэгдэг—хэмээн хэлбэл, болгоогтун, хэн ч тэр цагаас хойш мөн үүрд үүнийг олохгүй.\n\n20 Мөн болгоогтун, хэрэв Их Эзэн—Алдсуудынхаа учир, чи үүрд зүхэгдэх болно—хэмээн нэгэн хүнд хэлбэл, энэ нь хийгдэх болно.\n\n21 Мөн хэрэв Их Эзэн—Алдсуудынхаа учир чи оршихуйгаас минь тусгаарлагдах болно—хэмээн хэлбэл, тэрээр үүнийг ийм байхаар болгох болно.\n\n22 Тэрээр үүнийг хэнд хэлнэ, түүнд халаг байна, учир нь алдсыг үйлдэх түүнд л хэлэх болно, мөн тэрээр аврагдаж чадахгүй; тиймийн тул, хүмүүс аврагдаж болох энэхүү шалтгааны учир, наманчлал тунхаглагдсан юм.\n\n23 Тиймийн тул, наманчлах мөн Их Эзэн Бурханыхаа дуу хоолойг анхааран сонсох тэд адислагдсан болой; учир нь аврагдах нь тэд билээ.\n\n24 Мөн хүмүүс наманчлалд болон сайн ажлуудад авчрагдаж болохыг, тэд үйлүүдийнхээ дагуу ач ивээлийн хариуд ач ивээлд сэргээгдэж болохыг Бурхан агуу их бүрэн байдлаараа соёрхох болтугай.\n\n25 Мөн бүх хүмүүн аврагдах болоосой хэмээнэ би. Гэвч бидний уншдагчлан агуу их бөгөөд эцсийн өдөр хаягдах, тийм ээ, Их Эзэний оршихуйгаас зайлуулагдах зарим нь байх болно;\n\n26 Тийм ээ, тэдний төгсгөлгүй зовлонгийн байдалд хүргэгдэх нь: Сайныг хийсэн нь үүрдийн амьдралыг авах болно; мөн хилэнцийг хийсэн нь үүрдийн ял авах болно хэмээх үгсийг гүйцэлдүүлэх болно. Мөн энэ нь тийм болой. Амен.\n\n", "hel 13": "Лемен үндэстэн Самуелын нифайчуудад хандсан бошиглол оршвой.\n\n13–15-р бүлэгт агуулагдав.\n\n[center][font_size=26]Бүлэг 13[/font_size][/center]\n\n[i]Нифайчууд наманчлахгүй бөгөөс устгагдана хэмээн лемен үндэстэн Самуел бошиглов—Тэд мөн тэдний баялгууд зүхэгдэв—Тэд бошиглогчдыг эсэргүүцэж мөн чулуугаар шидэж, чөтгөрүүдээр хүрээлэгдэн, мөн алдсыг үйлдэхдээ аз жаргалыг эрэлхийлэв. Ойролцоогоор МЭӨ 6 он.[/i]\n\n1 Мөнхүү эдүгээ улиран тохиох дор наян зургаадугаар онд леменчүүд Мосегийн хуулийн дагуу Бурханы зарлигуудыг сахихаар чандлан мэрийж байх үед, нифайчууд ёс бус үйлүүддээ, тийм ээ, агуу ёс бус үйлэнд хэвээр үлдэв.\n\n2 Мөнхүү улиран тохиох дор энэхүү онд лемен үндэстэн Самуел гэгч нэгэн Зарахемла нутагт ирж мөн хүмүүст номлож эхлэв. Мөнхүү улиран тохиох дор тэрээр олон өдөр хүмүүст наманчлалыг номлож, мөн тэд түүнийг хөөж гарган, мөн тэрээр нутагтаа буцах гэж байв.\n\n3 Гэвч болгоогтун, Их Эзэний дуу хоолой түүнд ирж, түүнийг дахин эргэн очиж, мөн зүрх сэтгэлд нь ирэх аливаа зүйлийг хүмүүст бошиглохыг хэлэв.\n\n4 Мөнхүү улиран тохиох дор тэд түүнийг хотод орохыг зөвшөөрсөнгүй; тиймийн тул тэрээр явж мөн үүний хэрмэн дээр гарч, мөн гараа сунган мөн чанга дуугаар хашхирч, мөн Их Эзэний зүрх сэтгэлд нь суулгасан аливаа зүйлийг хүмүүст бошиглов.\n\n5 Мөн тэрээр тэдэнд хэлэв: Болгоогтун, Самуел би лемен үндэстэн, Их Эзэний зүрх сэтгэлд минь суулгасан түүний үгсийг ярья; мөн болгоогтун тэрээр шударга ёсны илд энэ хүмүүсийн дээр далайгаастай байгааг энэ хүмүүст хэлэхийг зүрх сэтгэлд минь суулгалаа; мөн шударга ёсны илд энэ хүмүүсийн дээр буух хүртэл дөрвөн зуун жил улиран одохгүй бөлгөө.\n\n6 Тийм ээ, энэ хүмүүсийг хүнд устгал хүлээж байна, мөн энэ нь энэ хүмүүсийн дээр гарцаагүй ирэх болно, мөн наманчлал ба Их Эзэн Есүс Христэд, дэлхийд гарцаагүй ирэх, мөн энэ хүмүүсийн төлөө олон зүйлийг туулж мөн егүүтгэгдэх түүнд итгэх итгэлээс өөр юу ч энэ хүмүүсийг аварч чадахгүй.\n\n7 Мөн болгоогтун, Их Эзэний тэнгэр элч надад үүнийг тунхаглаж, мөн тэрээр бодгальд минь баярт мэдээ авчирсан болой. Мөн болгоогтун, та нарт ч баярт мэдээ байж болохын тулд үүнийг та нарт түүнчлэн тунхаглахаар илгээгдсэн болой би; гэвч болгоогтун та нар намайг хүлээн авахыг хүссэнгүй.\n\n8 Тиймийн тул, Их Эзэн ийн хэлэв: Нифайчуудын ард түмний зүрх сэтгэл хатуугийн учир, тэд наманчлахгүй аваас би өөрийн үгийг тэднээс татан авна, мөн би Сүнсээ тэднээс холдуулах болно, мөн би тэднийг цаашид тэвчихгүй, мөн би ах дүүсийнх нь зүрх сэтгэлийг тэдний эсрэг эргүүлэх болно.\n\n9 Мөн би тэднийг цохигдохоор болгохоос өмнө дөрвөн зуун жил улиран өнгөрөхгүй; тийм ээ, би тэдэнд илдээр, өлсгөлөнгөөр мөн тахлаар зочлох болно.\n\n10 Тийм ээ, би тэдэнд догшин уур хилэнгээрээ зочлох болно, мөн дайснуудын чинь дөрөв дэх үеийнхнээс та нарын бүрмөсөн устгалыг болгоохоор амьд үлдэх тэд байх болно; мөн та нар наманчлахгүй аваас энэ нь гарцаагүй ирэх болно хэмээн Их Эзэн хэлсэн билээ; мөн дөрөв дэх үеийнхний тэд та нарт устгалаар зочлох болно.\n\n11 Гэвч та нар наманчилж мөн Их Эзэн Бурхандаа дахин хандах аваас, би уур хилэнгээ зайлуулах болно хэмээн Их Эзэн хэлэв; тийм ээ, наманчлах мөн надад хандах тэд адислагдсан болой, харин наманчилдаггүй түүнд халаг хэмээн Их Эзэн хэлэв.\n\n12 Тийм ээ, энэ агуу хот Зарахемлад халаг; учир нь болгоогтун, үүний аврагдаж байгаа нь зөв шударгыг үйлдэгчдийн улмаас юм; тийм ээ, энэ агуу хотод халаг, Их Эзэн хэлнэ, олон нь, тийм ээ, энэ агуу хотын бүр ихэнх хэсэг нь миний эсрэг зүрх сэтгэлээ хатууруулахыг би ухаардаг учир болой хэмээн Их Эзэн хэлж байна.\n\n13 Гэвч наманчлах тэд адислагдсан болой, учир нь тэднийг би хэлтрүүлэх болно. Гэвч болгоогтун, хэрэв энэ агуу хотод зөв шударгыг үйлдэгчид байгаагүй аваас, болгоогтун, би тэнгэрээс доош гал буулган мөн үүнийг устгахаар болгохсон.\n\n14 Гэвч болгоогтун, үүний хэлтрүүлэгдэж байгаа нь зөв шударгыг үйлдэгчдийн төлөө болой. Гэвч болгоогтун, та нар өөрсдийн дундаас зөв шударгыг үйлдэгчдийг зайлуулах тэр үед, тэгэхэд та нар устгалын тулд боловсорч гүйцсэн байх тэр цаг ирэх болно хэмээн Их Эзэн хэлэв; тийм ээ, энэ агуу хотод халаг болог, үүн дэх ёс бус үйлүүд мөн жигшүүрт хэргүүдийн учир болой.\n\n15 Тийм ээ, мөн Гидеон хотод халаг болог, үүний доторх ёс бус үйлүүд мөн жигшүүрт хэргүүдийн учир болой.\n\n16 Тийм ээ, мөн нифайчуудаар эзэмшигдсэн, эргэн тойрны нутаг дахь тэр бүх хотод халаг болог, тэдний доторх ёс бус үйлүүд мөн жигшүүрт хэргүүдийн учир болой.\n\n17 Мөн болгоогтун, Түмний Их Эзэн хэлэв, уг нутагт буй хүмүүсээс болж, тийм ээ, тэдний ёс бус үйлүүд мөн тэдний жигшүүрт хэргүүдийн учир, уг нутгийн дээр нэгэн зүхэл ирэх болно.\n\n18 Мөнхүү улиран тохиох дор, Түмний Их Эзэн, тийм ээ, агуу их болоод үнэн Бурхан маань хэлдэг, уг нутгийн агуу их зүхлийн учир, эрдэнэсийг газарт нуусан хэн боловч, тэдгээрийг дахин хэзээ ч олохгүй, тэр нь зөв шударга хүн байж мөн үүнийг Их Эзэний төлөө нуухаас бусдаар буюу.\n\n19 Учир нь Их Эзэн хэлдэг, тэд эрдэнэсээ миний төлөө нуугаасай хэмээн хүснэ би; мөн эрдэнэсээ миний төлөө нуугаагүй тэд зүхэгдэх болно; учир нь зөв шударгыг үйлдэгчдээс бусад хэн ч миний төлөө эрдэнэсээ нуудаггүй; мөн эрдэнэсээ миний төлөө нуудаггүй тэр хүн мөн түүнчлэн уг эрдэнэс нь зүхэгдсэн, уг нутгийн зүхлийн учир хэн ч үүнийг буцаан авахгүй.\n\n20 Мөн тэд зүрх сэтгэлээ баялгууд дээр тавьсан учир, эрдэнэсээ нуух тэр өдөр ирэх болно; мөн тэд зүрх сэтгэлээ баялгуудынхаа дээр тавьсан учир тэд дайснуудынхаа өмнө зугтах үедээ эрдэнэсээ нуух болно; тэд тэдгээрийг миний төлөө нуухгүй учраас, тэд мөн түүнчлэн тэдний эрдэнэс нь ч зүхэгдэг; мөн тэрхүү өдөр тэд цохигдох болно хэмээн Их Эзэн хэлж байна.\n\n21 Болгоогтун энэ агуу хотын хүмүүс та нар, мөн үгсийг минь анхааран сонсооч; тийм ээ, Их Эзэний хэлэх үгсийг анхааран сонсоцгоо; учир нь болгоогтун, та нар баялгуудынхаа учир зүхэгдсэн, мөн түүнчлэн та нар зүрх сэтгэлээ тэдгээрийн дээр тавьсан учир, мөн тэдгээрийг та нарт өгсөн түүний үгсийг анхааран сонсоогүй учир баялгууд чинь ч зүхэгдсэн хэмээн тэрээр хэлж байна.\n\n22 Тэрээр та нарыг адисалсан зүйлсэд та нар Их Эзэн Бурханаа санадаггүй, гэвч та нар баялгуудаа үргэлж санаж байдаг, тэдгээрийн төлөө Их Эзэн Бурхандаа талархахаа санадаггүй; тийм ээ, та нарын зүрх сэтгэл Их Эзэнд хандахгүй байгаа, харин тэдгээр нь сайрхалд, мөн агуу хөөрөлд, атаа жөтөө, хэрүүл маргаан, өшөө хорсол, хавчлага, мөн аллагууд, мөн бүх төрлийн алдаст хүртлээ агуу бардамналд тэлдэг болой.\n\n23 Энэ шалтгааны учир Их Эзэн Бурхан нэгэн зүхлийг уг нутгийн дээр, мөн түүнчлэн та нарын баялгууд дээр ирэх болгосон буюу, мөн энэ нь та нарын алдсуудын учир болой.\n\n24 Тийм ээ, бүр хуучин цагийн тэдний хийдэг байсны адилаар та нар бошиглогчдыг зайлуулж, мөн тэднийг элэглэн, тэдний зүг чулуу шидэж, тэднийг хөнөөж, мөн тэдэнд бүх төрлийн алдсыг үйлдэх болсон энэ цагийн учир энэ хүмүүст халаг.\n\n25 Мөн эдүгээ та нар ярихдаа: Хэрэв бидний өдрүүд хуучны эцэг өвгөдийн минь өдрүүдэд байсан бол, бид бошиглогчдыг алахгүй байсан; бид тэдний зүг чулуу шидэж, мөн тэднийг зайлуулахгүй байсан хэмээн та нар хэлдэг.\n\n26 Болгоогтун та нар тэднээс ч дор; учир нь Их Эзэн амьдын адил, хэрэв та нарын дунд бошиглогч ирж мөн та нарын нүглүүд болон алдсуудыг гэрчилдэг Их Эзэний үгийг та нарт тунхаглах аваас, та нар түүнд уурлаж, мөн түүнийг зайлуулж мөн түүнийг устгах бүх төрлийн арга замыг эрэлхийлдэг; тийм ээ, тэрээр та нарын үйлүүдийг хилэнцэт хэмээн гэрчилдэг учир та нар түүнийг хуурамч бошиглогч, мөн тэр бол нүгэлтэн, мөн чөтгөрийнх хэмээн хэлэх болно.\n\n27 Гэвч болгоогтун, хэрэв нэгэн хүн та нарын дунд ирж: Үүнийг хий, мөн ингэхэд алдас гэж үгүй; түүнийг үйлд мөн та нар зовох нь үгүй гэж хэлбэл; тийм ээ, Зүрх сэтгэлдээ бардамналтайгаар алх; тийм ээ, харцандаа бардамналтайгаар алх, мөн зүрх сэтгэлийнхээ хүссэн юуг ч боловч үйлд гэж тэр хэлбэл—мөн хэрэв нэгэн хүн та нарын дунд ирж үүнийг хэлбэл, та нар түүнийг хүлээн авч, мөн түүнийг бошиглогч гэж хэлэх болно.\n\n28 Тийм ээ, та нар түүнийг өргөмжлөх болно, мөн та нар түүнд хөрөнгөөсөө өгөх болно; та нар түүнд алт, мөнгөнөөсөө өгөх болно, мөн та нар түүнийг үнэт хувцсаар хувцаслах болно; мөн тэрээр зусарч үгсийг та нарт ярьж, мөн бүх зүйл зүгээр гэж хэлэх учир, тиймээс та нар түүнээс бурууг олохгүй байх болно.\n\n29 Ай ёс бус та нар, мөн тэрс үеийнхэн та нар; хатуурхсан та нар мөн гөжүүд хүмүүс та нар, Их Эзэн та нарыг тэвчих болно гэж та нар хэр удаан бодох билээ? Тийм ээ, та нар өөрсдийгөө мунхаг мөн харалган удирдагчдад дагуулахыг хэр удаан зөвшөөрөх билээ? Тийм ээ, та нар гэрлээс илүүтэйгээр харанхуйг хэр удаан сонгох билээ?\n\n30 Тийм ээ, болгоогтун, Их Эзэний уур хилэн аль хэдийн та нарын эсрэг ноцож байна; болгоогтун, тэрээр алдсын чинь учир уг нутгийг зүхсэн билээ.\n\n31 Мөн болгоогтун, тэрээр баялгуудыг чинь зүхэх тэр цаг ирэх болно, тэгснээр тэдгээр нь гулгамтгай болж, та нар тэдгээрийг барьж байж чадахгүй болно; мөн ядуурлынхаа өдрүүдэд та нар тэдгээрийг хадгалан эзэмшиж чадахгүй.\n\n32 Мөн ядуурлынхаа өдрүүдэд та нар Их Эзэнд гуйн залбирах болно; мөн та нарын залбиран гуйх нь үр дүнгүй байх болно, учир нь сүйрэл тань аль хэдийн та нарын дээр ирсэн, мөн устгал тань батлагдсан; мөн тэгээд тэр өдөр та нар уйлж мөн гаслах болно хэмээн Түмний Их Эзэн хэлэв. Мөн тэгэхэд та нар гашуудаж мөн хэлэх болно:\n\n33 Ай би наманчилсан ч болоосой, мөн бошиглогчдыг алаагүй, тэдний зүг чулуу шидээгүй, мөн тэднийг зайлуулаагүй болоосой. Тийм ээ, тэр өдөр та нар хэлэх болно: Ай, Их Эзэн Бурхан баялгуудыг маань өгсөн тэр өдөр бид түүнийг санасан ч болоосой, мөн тэгвэл гулгамтгай болсноос бид тэдгээрийг алдахгүй байсан; учир нь болгоогтун, баялгууд маань биднээс үгүй болжээ.\n\n34 Болгоогтун, бид багажаа энд тавихад мөн маргааш нь энэ нь үгүй болсон байна; мөн болгоогтун, илднүүд маань бид тулалдахын тулд тэдгээрийг эрэлхийлсэн тэр өдөр биднээс авагдсан байна.\n\n35 Тийм ээ, уг нутгийн зүхлийн учир, бид эрдэнэсээ нуугаад мөн тэдгээр нь биднээс гулган зайлав.\n\n36 Ай Их Эзэний үг бидэнд ирсэн тэр өдөр бид наманчилсан ч болоосой; учир нь болгоогтун уг нутаг зүхэгдсэн, мөн бүх зүйл гулгамтгай болж, мөн бид тэдгээрийг барьж чадахгүй болов.\n\n37 Болгоогтун, бид чөтгөрүүдээр хүрээлэгдсэн, тийм ээ, бодгалиудыг маань устгахыг эрэлхийлсэн түүний элч нараар бид бүслэгдэв. Болгоогтун, алдсууд маань агуу их. Ай Их Эзэн, та уур хилэнгээ биднээс зайлуулж болохгүй юу? Мөн энэ нь тэр өдрүүдэд та нарын хэлэх үгс байх болно.\n\n38 Гэвч болгоогтун, сорилтын чинь өдрүүд өнгөрсөн; та нар авралынхаа өдрийг энэ нь бүрмөсөн дэндүү оройтох хүртэл хойшлуулсан, мөн устгал чинь баттай болсон билээ; тийм ээ, учир нь та нар амьдралынхаа бүх өдрүүдэд эзэмшиж чадахгүй түүнийг эрэлхийлсэн; мөн та нар алдсыг үйлдсэнээр аз жаргалыг эрэлхийлсэн нь бидний агуу их Мөнхийн Тэргүүний зөв шударга чанарын эсрэг юм.\n\n39 Ай уг нутгийн хүмүүс та нар, үгсийг минь сонсоосой! Мөн би Их Эзэний уур хилэн та нараас зайлуулагдаж, мөн та нар наманчилж мөн аврагдаасай хэмээн залбирна.\n\n", "hel 14": "[center][font_size=26]Бүлэг 14[/font_size][/center]\n\n[i]Христийг төрөхөд шөнийн турш гэрэл мөн шинэ од үзэгдэхийг Самуел зөгнөн хэлэв—Христ хүмүүсийг биеийн болон сүнслэг үхлээс гэтэлгэдэг—Түүний үхлийн тэмдгүүдэд гурван өдрийн харанхуйлал, хад хагарах, мөн байгалийн агуу гамшгууд багтдаг. Ойролцоогоор МЭӨ 6 он.[/i]\n\n1 Мөнхүү эдүгээ улиран тохиох дор лемен үндэстэн тэрхүү Самуел, бичигдэх аргагүй маш илүү олон зүйлийг бошиглов.\n\n2 Мөн болгоогтун, тэрээр тэдэнд хэлэв: Болгоогтун, би та нарт тэмдэг өгье; учир нь дахин таван жил өнгөрөхөд, мөн болгоогтун, тэгэхэд Бурханы Хүү өөрийнх нь нэрэнд итгэх тэд бүгдийг гэтэлгэхээр ирэх болно.\n\n3 Мөн болгоогтун, түүний ирэлтийн үеийн тэмдэг болгон би үүнийг та нарт өгөх болно; учир нь болгоогтун, тэнгэрт агуу гэрлүүд байх болно, үүний хэрээр түүнийг ирэхийн өмнөх шөнө харанхуй болохгүй, иймээс хүмүүнд өдөр мэт харагдах болно.\n\n4 Тиймийн тул, нэг өдөр мөн шөнө мөн өдөр, шөнөгүй нэгэн өдөр адил байх болно; мөн энэ нь та нарт тэмдэг байх болно; учир нь нар мандахыг мөн түүнчлэн шингэхийг нь та нар мэдэх болно; тиймийн тул тэд хоёр өдөр мөн нэг шөнө болохыг гарцаагүй мэдэх болно; гэсэн хэдий ч шөнө нь харанхуй болохгүй; мөн энэ нь түүний төрөхийн өмнөх шөнө байх болно.\n\n5 Мөн болгоогтун, та нарын хэзээ ч болгоож байгаагүй тийм нэгэн шинэ од гарах болно; мөн энэ нь түүнчлэн та нарт тэмдэг байх болно.\n\n6 Мөн болгоогтун энэ нь бүгд бус, тэнгэрт олон тэмдэг мөн гайхамшгууд байх болно.\n\n7 Мөнхүү улиран тохиох дор та нар бүгд хачирхаж мөн гайхах болно, үүний хэрээр та нар газарт унах болно.\n\n8 Мөнхүү улиран тохиох дор Бурханы Хүүд итгэх хэн боловч, мөнхүү тэр нь үүрдийн амьдралыг авах болно.\n\n9 Мөн болгоогтун, намайг ирж мөн энэ зүйлийг та нарт хэлэх ёстой хэмээн, Их Эзэн өөрийн тэнгэр элчээр надад ийн зарлигласан билээ; тийм ээ, тэрээр эдгээр зүйлийг намайг та нарт бошиглохыг зарлигласан болой; тийм ээ, тэрээр надад: Энэ хүмүүст наманчилж мөн Их Эзэний замыг бэлтгэгтүн хэмээн тунхагла гэсэн билээ.\n\n10 Мөн эдүгээ, би лемен үндэстэн, мөн Их Эзэний надад зарлигласан үгсийг та нарт ярьсан учир, мөн энэ нь та нарын эсрэг хатуу байсан учир, та нар надад уурлаж мөн намайг устгахаар эрэлхийлж байна, мөн өөрсдийн дундаас намайг хөөн зайлуулсан болой.\n\n11 Мөн та нар миний үгсийг сонсох болно, учир нь, энэ зорилгын тулд би энэ хотын хэрмэн дээр гарсан, алдсуудын чинь учир та нарыг хүлээх Бурханы шүүлтийн талаар та нар сонсож мөн мэдэж болохын тулд, мөн түүнчлэн та нар наманчлалын нөхцөлийг мэдэж болохын тулд болой.\n\n12 Мөн түүнчлэн эхлэлээс бүх зүйлийг Бүтээгч, тэнгэрийн болон газрын Эцэг, Бурханы Хүү, Есүс Христийн ирэлтийн тухай та нар мэдэж болохын тулд; мөн та нар түүний нэрэнд итгэж болох тэрхүү зорилгын тулд та нар түүний ирэлтийн тэмдгүүдийн талаар мэдэж болохын тулд бөлгөө.\n\n13 Мөн хэрэв та нар түүний нэрэнд итгэвэл бүх нүглээ наманчлах болно, тэгснээр та нар тэдгээрийн ангижралыг түүний гавьяат үйлээр дамжуулан олж болно.\n\n14 Мөн болгоогтун, тэрчлэн бас нэг тэмдэг, тийм ээ, түүний үхлийн нэг тэмдгийг би та нарт өгье.\n\n15 Учир нь болгоогтун, аврал ирж болохын тулд тэрээр гарцаагүй үхэх ёстой; тийм ээ, хүмүүс Их Эзэний оршихуйд авчрагдаж болохын тулд, нас барагсдын амилуулалтыг улируулан тохиолгохоор түүний үхэх нь түүнд чухал бас шаардлагатай билээ.\n\n16 Тийм ээ, болгоогтун, энэ үхэл амилуулалтыг улируулан тохиолгож, мөн эхний үхлээс—сүнсний үхлээс бүх хүн төрөлхтнийг гэтэлгэнэ; учир нь бүх хүн төрөлхтөн, Адамын уналтаар Их Эзэний оршихуйгаас тусгаарлагдсан учир, зуурдын зүйлс мөн сүнслэг зүйлсийн аль алинаар нь үхмэлд тооцогдсон бөлгөө.\n\n17 Гэвч болгоогтун, Христийн амилалт хүн төрөлхтнийг, тийм ээ, бүр бүх хүн төрөлхтнийг гэтэлгэнэ, мөн тэднийг Их Эзэний оршихуйд буцааж авчрах болно.\n\n18 Тийм ээ, энэ нь наманчлалын нөхцөлийг хангаж, ингэснээр наманчлах хэн боловч тэр нь тас цавчигдаж мөн галд хаягдахгүй; харин наманчлахгүй хэн боловч тас цавчигдаж мөн галд хаягдах болно; мөн тэдний дээр сүнслэг үхэл дахин ирнэ, тийм ээ, хоёр дахь үхэл, учир нь тэд зөв шударгад хамаарагдах зүйлсийн хувьд дахин яллагдах болно.\n\n19 Тиймийн тул наманчлагтун та нар, эдгээр зүйлийг мэдээд мөн эдгээрийг хийхгүй байснаар та нар өөрсдөө буруутгагдахыг зөвшөөрч, мөн энэ хоёр дахь үхэлд та нар доош хүргэгдэхгүйн тулд наманчлагтун та нар.\n\n20 Гэвч болгоогтун, өөр нэг тэмдэг, түүний үхлийн тэмдгийн талаар та нарт миний хэлсэнчлэн, болгоогтун, тэрбээр үхлийг амсах тэр өдөр нар мөн түүнчлэн сар болон одод харанхуйлагдаж мөн гэрлээ та нарт өгөхөөс татгалзана; мөн энэ нутгийн гадаргуу дээр, бүр тэрээр үхлийг амсах тэр мөчөөс, нас барагсдын дундаас түүний босох тэр цагийг хүртэл, гурван хоногийн турш гэрэл байхгүй байх болно.\n\n21 Тийм ээ, тэрбээр сүнсээ чөлөөлөх тэр үед олон цагийн турш аянга мөн цахилгаан цахиж, мөн газар доргиж мөн чичрэх болно; мөн та нарын одоо хатуу цул, эсвээс ихэнх нь нэг хатуу цул гэдгийг мэдэж байгаа тэдгээр, газар дээр ч мөн доор байгаа аль аль нь, энэ газрын гадаргуу дээрх хад чулуунууд хагарч бутрах болно;\n\n22 Тийм ээ, тэдгээр нь хуваагдан цуурч, мөн үүнээс хойш хагархай мөн цуурхай байх болно, мөн бүхэл нутгийн гадаргуу дээр хагарсан хэлтэрхийнүүд, тийм ээ, газрын дээр мөн доор аль алинд нь байх болно.\n\n23 Мөн болгоогтун, аймшигт догшин шуурга болно, мөн олон уул хөндий болтлоо нурах болно, мөн одоо хөндий гэж нэрлэгдэж байгаа олон газар агуу өндөр уулс болох болно.\n\n24 Мөн олон дардан зам эвдэрсэн байна, мөн олон хот эзгүй болох болно.\n\n25 Мөн олон булш нээгдэж, мөн тэдгээр нь үхэгсдийнхээ олныг нь чөлөөлөх болно; мөн олон гэгээнтэн олонд үзэгдэх болно.\n\n26 Мөн болгоогтун, тэнгэр элч надад тийн ярьсан билээ; өөрөөр хэлбэл олон цагийн турш аянга мөн цахилгаан цахих болно хэмээн тэрээр надад хэлсэн.\n\n27 Мөн аянга болон цахилгаан, мөн догшин шуурга үргэлжилж байх үед, эдгээр зүйл тохиох болно, мөн бүхэл дэлхийн гадаргууг гурав хоногийн турш харанхуй бүрхэх болно хэмээн тэрээр надад хэлсэн бөлгөө.\n\n28 Мөн тэнгэр элч надад олон нь эдгээрээс илүү агуу зүйлсийг харна хэмээн хэлсэн, эдгээр тэмдэг мөн гайхамшгууд энэ нутгийн бүх гадаргуу дээр улиран тохиох болно гэдэгт тэд итгэж болох зорилгын тулд, хүмүүсийн үрсийн дунд итгэлгүй байдлын ямар ч шалтгааныг байлгахгүй хэмээх зорилгын тулд—\n\n29 Мөн итгэх хэн боловч аврагдаж болох, мөн итгэхгүй хэн боловч, зөв шударгын шударга шүүлт тэдний дээр ирж болох зорилгын тулд ийн тохиох болой; мөн түүнчлэн хэрэв тэд буруутгагдвал тэд өөрсдийн дээр буруутгалыг авчрах бөлгөө.\n\n30 Мөн эдүгээ ах дүүс минь, мөхөх хэн боловч өөртөө мөхдөг гэдгийг санагтун, санагтун; мөн алдсыг үйлдэх хэн боловч, үүнийг өөртөө үйлддэг буюу; учир нь болгоогтун, та нар чөлөөтэй; өөрсдийнхөө өмнөөс үйлдэх нь та нарт зөвшөөрөгдсөн билээ; учир нь болгоогтун, Бурхан та нарт нэгэн мэдлэгийг өгч мөн тэрээр та нарыг чөлөөтэй болгосон буюу.\n\n31 Та нар хилэнцээс сайныг мэдэж болохыг тэрээр та нарт өгсөн, мөн та нар амьдрал эсвэл үхлийг сонгож болохыг тэрээр та нарт өгсөн билээ; мөн та нар сайныг хийж чадна, тэгвэл сайн болох түүнд сэргээгдэж, өөрөөр хэлбэл сайн болох тэр нь та нарт сэргээгдэх бөлгөө; эсвээс та нар хилэнцийг хийж чадна, тэгвэл хилэнцэт болох тэр нь та нарт сэргээгдэх бөлгөө.\n\n", "hel 15": "[center][font_size=26]Бүлэг 15[/font_size][/center]\n\n[i]Их Эзэн нифайчуудыг хайрладаг учраас тэр тэднийг зэмлэв—Хөрвүүлэгдсэн леменчүүд сүсэг бишрэлдээ чанд мөн гуйвшгүй байв—Их Эзэн хожмын өдрүүдэд леменчүүдэд нигүүлсэнгүй байх болно. Ойролцоогоор МЭӨ 6 он.[/i]\n\n1 Мөн эдүгээ, хайрт ах дүү нар минь, болгоогтун, та нар наманчлахгүй аваас гэр орон чинь эзгүйрэн орхигдох болно гэдгийг би та нарт тунхаглая.\n\n2 Тийм ээ, та нар наманчлахгүй аваас, эмэгтэйчүүд чинь хөхүүлж байх өдрөө гашуудах агуу шалтгаантай байх болно; учир нь та нар зугтахаар завдана мөн орогнох газар олдохгүй байх болно; тийм ээ, мөн хүүхэд тээж буй тэдэнд халаг, учир нь тэд хөл хүнд мөн зугтаж чадахгүй байх болно; тиймийн тул, тэд доор дэвслэгдэж мөн мөхөхөөр орхигдох болно.\n\n3 Тийм ээ, Нифайн хүмүүс гэж нэрлэгдсэн энэ хүмүүст, тэд наманчлахгүй аваас, тэдэнд үзүүлэгдэх эдгээр бүх тэмдэг мөн гайхамшгуудыг тэд харах үед тэдэнд халаг; учир нь болгоогтун, тэд Их Эзэнээр сонгогдсон нэгэн ард түмэн байсаар буй; тийм ээ, Нифайн хүмүүсийг тэр хайрласан, мөн түүнчлэн тэднийг зэмлэсэн; тийм ээ, тэр тэднийг хайрладаг учраас алдсуудынх нь өдрүүдэд тэднийг зэмлэсэн билээ.\n\n4 Гэвч болгоогтун ах дүүс минь, тэрээр леменчүүдийг үйлүүд нь үргэлжийн хилэнцэт байсан учир үзэн ядав, мөн энэ нь тэдний эцэг өвгөдийнх нь уламжлалын алдсын учир билээ. Гэвч болгоогтун, нифайчуудын номлолоор аврал тэдэнд ирсэн бөлгөө; мөн энэ зорилгын тулд Их Эзэн тэдний өдрүүдийг уртасгасан болой.\n\n5 Мөн тэдний ихэнх хэсэг нь үүргийнхээ замд байж, мөн тэд Бурханы өмнө хянамгай алхаж, мөн тэд Мосегийн хуулийн дагуу түүний зарлигуудыг мөн түүний дүрмүүд болон тогтоолуудыг дагахаар мэрийдэг гэдгийг та нар болгоогоосой хэмээнэ би.\n\n6 Тийм ээ, би та нарт хэлнэ, тэдний ихэнх хэсэг нь үүнийг хийж, мөн тэд ах дүүсийнхээ үлдсэнийг нь үнэний мэдлэгт авчирч болохын тулд шантралгүй хичээнгүйлэн оролдож байна; тиймийн тул өдөр тутам тэдний тоог нэмж байгаа нь олон байна.\n\n7 Мөн болгоогтун, та нар өөрсдөө мэднэ, учир нь та нар үүнийг харсан, үнэний мэдлэгт мөн эцэг өвгөдийнхөө ёс бус мөн жигшүүрт уламжлалын тухай мэдэхээр авчрагдсан болгон нь, тийм ээ, тэдэнд зүрх сэтгэлийн өөрчлөлтийг авчрах итгэл болон наманчлал буюу Их Эзэнд итгэх итгэлд мөн наманчлал тийш удирдах ариун бошиглогчдын бичсэн тэрхүү бошиглолуудад мөн ариун судруудад итгэхээр удирдагдсан болгон нь—\n\n8 Тиймийн тул, үүнд ирсэн болгон нь, итгэлдээ мөн тэд чөлөөтэй болоход нь тусалсан түүндээ чанд мөн гуйвшгүй байгааг та нар өөрсдөө мэднэ.\n\n9 Мөн түүнчлэн тэд дайны зэр зэвсгүүдээ булшилж, мөн ямар нэгэн байдлаар нүгэл үйлдэх болуузай хэмээн тэдгээрийг авахаас айдаг гэдгийг та нар мэднэ; тийм ээ, тэд нүгэл үйлдэхээс айдгийг та нар харж чадна—учир нь болгоогтун дайснуудаараа доор дэвслэгдэхийг мөн алагдахыг тэд өөрсдөө зөвшөөрөх бөлгөө, мөн тэдний эсрэг илднүүдээ өргөхгүй, мөн энэ нь Христэд итгэх тэдний итгэлийн улмаас билээ.\n\n10 Мөн эдүгээ, тэдний итгэдэг тэр зүйлдээ итгэх үедээ үзүүлэх тэдний тууштай чанарын улмаас, өөрөөр хэлбэл тэдний нэгэнтээ гэгээрсэн үедээ үзүүлэх гуйвшгүй байдлын улмаас, болгоогтун, тэдний алдсууд байсан хэдий ч Их Эзэн тэднийг адисалж мөн тэдний өдрүүдийг уртасгах болно—\n\n11 Тийм ээ, бүр тэд итгэлээ алдан доройтлоо ч, Их Эзэн тэдний өдрүүдийг уртасгах болно, ах дүүс леменчүүдийг маань дахин үнэний мэдлэгт хүргэх сэргээлтийн талаар, бидний эцэг өвгөдөөр, мөн түүнчлэн бошиглогч Зиносоор, мөн бусад олон бошиглогчоор яригдсан тэр цаг ирэх хүртэл буюу—\n\n12 Тийм ээ, би та нарт хэлнэ, Их Эзэний амлалтууд бидний ах дүүст, леменчүүдэд хожмын үед өгөгдөх боломжтой ажгуу; мөн тэдэнд олон зүдгүүр байх хэдий ч, мөн тэд нутгийн гадаргуу дээр нааш цааш туугдан, мөрдөгдөж, мөн цохигдон бас хааяагүй тараагдаж, мөн хоргодох газаргүй байх хэдий ч, Их Эзэн тэдэнд нигүүлсэнгүй байх болно.\n\n13 Мөн энэ нигүүлсэл нь Гэтэлгэгчийнх нь талаарх мөн тэдний агуу их бөгөөд жинхэнэ хоньчны талаарх мэдлэг болох тэрхүү үнэн мэдлэгт тэд дахин авчрагдана, мөн түүний хонин дунд тоологдоно гэсэн бошиглолын дагуу юм.\n\n14 Тиймийн тул би та нарт хэлнэ, та нар наманчлахгүй аваас, тэдний хувьд та нарынхаас илүү дээр байх болно.\n\n15 Учир нь болгоогтун, та нарт үзүүлэгдсэн хүчирхэг ажлууд тэдэнд, тийм ээ, эцэг өвгөдийнхөө уламжлалын учир итгэлээ алдан доройтсон тэдэнд үзүүлэгдсэн бол, тэд дахин хэзээ ч итгэлээ алдан доройтохгүйг та нар өөрсдөө үзэж чадна.\n\n16 Тиймийн тул, Их Эзэн хэлдэг: Би тэднийг бүрмөсөн устгахгүй, харин би өөрийн мэргэн ухааны тэрхүү өдөр тэднийг дахин надад эргэж ирэх болгоно хэмээн Их Эзэн хэлдэг.\n\n17 Мөн эдүгээ болгоогтун, нифайчуудын ард түмний талаар Их Эзэн хэлсэн нь: Хэрэв тэд наманчлахгүй, мөн тааллыг минь үйлдэхээр мэрийхгүй аваас, тэдний дунд миний үйлдсэн олон хүчирхэг ажил байсан ч, итгэлгүйнх нь учир би тэднийг бүрмөсөн устгах болно хэмээн Их Эзэн хэлдэг; мөн Их Эзэн амьд нь гарцаагүйн адил эдгээр зүйл тохиох болно хэмээн Их Эзэн хэлдэг бөлгөө.\n\n", "hel 16": "[center][font_size=26]Бүлэг 16[/font_size][/center]\n\n[i]Самуелд итгэсэн нифайчуудад Нифай баптисм хүртээв—Үл наманчлагч нифайчуудын сум болон чулуу Самуелыг алж чадсангүй—Зарим нь зүрх сэтгэлээ хатууруулж, мөн бусад зарим нь тэнгэр элч нарыг харав—Үл итгэгчид Христэд мөн Түүний Иерусалим дахь ирэлтэд итгэх нь үндэслэлтэй биш хэмээн хэлэв. Ойролцоогоор МЭӨ 6–1 он.[/i]\n\n1 Мөн эдүгээ, улиран тохиох дор, хотын хэрмэн дээр ярьсан лемен үндэстэн Самуелын үгсийг сонссон нь олон байв. Мөн түүний үгэнд итгэсэн болгон одож мөн Нифайг эрэлхийлэв; мөн тэд ирж мөн түүнийг олоод, түүнд нүглүүдээ тоочиж мөн үгүйсгэсэнгүй, мөн тэд Их Эзэний төлөө баптисм хүртэхийг хүсэв.\n\n2 Гэвч Самуелын үгсэд итгээгүй болгон нь түүнд уурлаж байв; мөн тэд хэрмэн дээрх түүний зүг чулуу шидэж, мөн түүнчлэн олон нь түүнийг хэрмэн дээр зогсож байхад түүний зүг сум харвав; гэвч Их Эзэний Сүнс түүнтэй хамт байв, тиймээс тэд түүнийг чулуугаар бас сумнуудаараа ч цохиж чадсангүй.\n\n3 Эдүгээ тэд түүнийг цохиж чадахгүйгээ үзээд, илүү олон нь түүний үгсэд итгэв, иймээс тэд баптисм хүртэхээр Нифай дээр очив.\n\n4 Учир нь болгоогтун, Нифай баптисм хүртээж, бошиглож, мөн номлож, наманчил хэмээн хүмүүст хэлж, тэмдгүүд болон гайхамшгуудыг үзүүлж, хүмүүсийн дунд гайхамшгуудыг үйлдэж байв, тэд Христ удахгүй ирэх ёстойг мэдэж болохын тулд буюу—\n\n5 Тэр тэдэнд удахгүй ирэх ёстой зүйлсийн талаар хэлж байв, тэд итгэж болно гэсэн зорилгын тулд, тэдгээрийг тохиох цагт тэдгээр нь өөрсдөд нь урьдаас мэдүүлэгдсэнийг тэд мэдэж мөн санаж болохын тулд буюу; тиймийн тул Самуелын үгсэд итгэсэн болгон нь баптисм хүртэхээр түүнд очиж байв, өөрөөр хэлбэл тэд наманчилж мөн нүглүүдээ тоочин хүрч ирэв.\n\n6 Гэвч тэдний ихэнх хэсэг нь Самуелын үгсэд итгэсэнгүй; тиймийн тул тэд чулуу болон сумнуудаараа түүнийг цохиж чадахгүйгээ үзээд, тэд ахмадууддаа хашхирч, хэлсэн нь: Энэ хүнийг баривчил, мөн түүнийг хүл, учир нь болгоогтун тэр бол чөтгөр шүглэсэн нэгэн; мөн түүнд орших чөтгөрийн хүчний учир бид түүнийг чулуу мөн сумаараа онож чадахгүй; тиймийн тул түүнийг барьж мөн хүлж, мөн түүнийг аваад яв.\n\n7 Мөн тэд түүнд гар хүрэхээр очиход, болгоогтун, тэрээр хэрэмнээс доош үсэрч, мөн тэдний нутгаас гарч, тийм ээ, бүр өөрийн нутагт хүртэл зугтав, мөн өөрийнхөө хүмүүсийн дунд номлож мөн бошиглож эхлэв.\n\n8 Мөн болгоогтун, Нифайчуудын дунд тэрээр хэзээ ч дахин дуулдсангүй; мөн хүмүүсийн хэрэг явдал ийм байв.\n\n9 Мөн Нифайн ард түмний дээрх шүүгчдийн засаглалын наян зургаадугаар он тийн төгсөв.\n\n10 Мөн түүнчлэн шүүгчдийн засаглалын наян долоодугаар он ийн төгсөв, уг хүмүүсийн ихэнх хэсэг нь өөрсдийн бардамнал мөн ёс бус байдалдаа үлдэж, мөн багахан хэсэг нь Бурханы өмнө илүү хянамгай алхалж байв.\n\n11 Мөн түүнчлэн шүүгчдийн засаглалын наян наймдугаар оны нөхцөл байдал ийм байв.\n\n12 Мөн шүүгчдийн засаглалын наян есдүгээр онд уг хүмүүс алдастаа улам илүү хатуурч, мөн Бурханы зарлигуудын эсрэг байсан түүнийг улам улам илүүтэй хийж эхэлснээс бусдаар бол, уг хүмүүсийн хэрэг явдалд ялимгүй өөрчлөлт байв.\n\n13 Гэвч улиран тохиох дор шүүгчдийн засаглалын ердүгээр онд, агуу тэмдгүүд мөн гайхамшгууд хүмүүст өгөгдөв; мөн бошиглогчдын үгс биелэгдэж эхлэв.\n\n14 Мөн тэнгэр элч нар хүмүүст, мэргэн хүмүүст үзэгдэж, мөн тэдэнд агуу их баяслын баярт мэдээг тунхаглав; энэ онд судрууд тийн гүйцэлдэж эхлэв.\n\n15 Гэсэн хэдий ч, хүмүүс, нифайчууд мөн түүнчлэн леменчүүдийн аль алиных нь хамгийн их итгэлтэй хэсгээс бусад нь бүгд зүрх сэтгэлээ хатууруулж эхлэн, мөн өөрсдийнхөө чадал бөгөөд өөрсдийнхөө мэргэн ухаан дээр тулгуурлаж эхлэн, өгүүлсэн нь:\n\n16 Ийм олны дундаас, зарим зүйлийг тэд зөв таасан байж болох юм; гэвч болгоогтун, яригдсан эдгээр агуу болон гайхамшигт ажлууд бүгд тохион ирэх аргагүйг бид мэднэ.\n\n17 Мөн тэд өөр хоорондоо зөрчилдөж мөн маргалдаж эхлэв, өгүүлсэн нь:\n\n18 Христ мэтийн тиймэрхүү нэгэн ирнэ гэдэг нь үндэслэлтэй биш; хэрэв тийм аваас, мөн тэрээр яригдсанчлан Бурханы Хүү, тэнгэр болон газрын Эцэг юм бол, тэрээр өөрийгөө яагаад Иерусалимд байх тэдэнд ч, бас бидэнд ч үзүүлэхгүй юм бэ?\n\n19 Тийм ээ, тэрээр өөрийгөө яагаад Иерусалим нутагт ч, бас энэ нутагт ч үзүүлэхгүй юм бэ?\n\n20 Гэвч болгоогтун, энэ нь бидний эцэг өвгөдөөр доош бидэнд гардуулагдсан ёс бус уламжлал гэдгийг бид мэднэ, бидний дунд бус, харин алс холд байх нутагт, бидний мэдэхгүй тэр нутагт улиран тохиох ямар нэгэн агуу болон гайхамшигт зүйлд биднийг итгүүлэхээр буюу; тиймийн тул тэдгээр бошиглогч биднийг мэдлэггүй байдалд байлгаж чадна, учир нь бид өөрсдийн нүдээр тэдгээр нь үнэн гэдгийг харах аргагүй бөлгөө.\n\n21 Мөн тэд уг хилэнцэт нэгний башир мөн нууц аргаар бидний ойлгох аргагүй ямар нэгэн агуу нууцыг үйлдэх болно, тэр нь, бид үгийг заалгахаар тэдэнд тулгуурладаг учир биднийг тэдний үгсийн зарц, мөн түүнчлэн тэдний зарц байлгана; мөн хэрэв бид тэдэнд өөрсдийгөө хүлцэн дагуулвал, амьдралын маань бүхий л өдрүүдэд тэд биднийг мэдлэггүй байдалд тийн байлгах болно.\n\n22 Мөн мунхаг болоод хоосон өөр олон зүйлийг хүмүүс зүрх сэтгэлдээ төсөөлсөн ажгуу; мөн тэд ихэд түгшиж байв, учир нь Сатан алдсыг үйлдүүлэхээр тэднийг үргэлж өдөөн хатгаж байв; тийм ээ, тэрээр уг хүмүүсийн зүрх сэтгэлийг сайны эсрэг мөн ирэх зүйлийн эсрэг хатууруулж болохын тулд, тэрээр уг нутгийн гадаргуу дээр цуурхал болон зөрчилдөөнүүдийг тарааж явав.\n\n23 Мөн Их Эзэний хүмүүсийн дунд хийгдсэн тэмдгүүд болон гайхамшгууд, мөн тэдний үйлдсэн олон гайхамшигт зүйл байсан хэдий ч, Сатан уг нутгийн бүх гадаргуу дээрх хүмүүсийн зүрх сэтгэлд агуу барьц олсон байв.\n\n24 Мөн Нифайн ард түмний дээрх шүүгчдийн засаглалын ердүгээр он тийн төгсөв.\n\n25 Мөн Хиламан болон түүний хөвгүүдийн цэдгийн дагуу, Хиламаны ном ийн төгсөв.\n\n", "3-ne 1": "[center][font_size=26]Гуравдугаар Нифай[/font_size][/center]\n\n[center][font_size=26]Хиламаны хөвгүүн болох тэрхүү Нифайн хүү Нифайн Ном[/font_size][/center]\n\nМөн Хиламан нь, Иудагийн хаан Зедикиагийн хаанчлалын эхний жил Иерусалимаас гарч ирсэн Лихайн хүү болох Нифайн үр удам Алмагийн хүү асан тэрхүү Алмагийн хөвгүүн болох Хиламаны хөвгүүн бөлгөө.\n\n[center][font_size=26]Бүлэг 1[/font_size][/center]\n\n[i]Хиламаны хүү Нифай уг нутгаас гарч одоод, мөн түүний хүү Нифай цэдгүүдийг хөтлөв—Хэдийгээр тэмдгүүд болон гайхамшгууд элбэг байсан хэдий ч, ёс бусыг үйлдэгчид зөв шударгыг үйлдэгчдийг хөнөөхөөр төлөвлөв—Христийн төрөлтийн шөнө ирэв—Тэмдэг өгөгдөж, мөн шинэ од гарав—Худал хэлэх нь бас залилах нь ихсэж, мөн Гадиантоны дээрэмчид олныг хөнөөв. Ойролцоогоор МЭ 1–4 он.[/i]\n\n1 Эдүгээ улиран тохиох дор ерэн нэгдүгээр он улирч одон мөн Лихай Иерусалимыг орхисон цагаас зургаан зуун жил өнгөрөв; мөн энэ нь уг нутгийн дээр Лаконеус ерөнхий шүүгч бөгөөд захирагч байсан тэр жил байв.\n\n2 Мөн Хиламаны хүү Нифай гуулин ялтаснууд, мөн хөтлөгдсөн тэр бүх цэдэг, мөн Лихай Иерусалимаас гарч одсон цагаас хойш нандигнан хадгалагдсаар буй тэдгээр бүх зүйлийн талаарх хариуцлагыг өөрийн ахмад хөвгүүн асан, хүү Нифайдаа өгөөд Зарахемла нутгаас гарч явсан байв.\n\n3 Тэгээд тэр уг нутгаас гарч одов, мөн тэр хааш явсныг хэн ч үл мэднэ; мөн түүний оронд хүү Нифай нь цэдгүүдийг, тийм ээ, энэ хүмүүсийн цэдгийг хөтлөв.\n\n4 Мөнхүү улиран тохиох дор ерэн хоёрдугаар оны эхэнд, болгоогтун, бошиглогчдын бошиглолууд илүү бүрэн дүүрнээр биелэгдэж эхлэв; учир нь илүү агуу тэмдгүүд мөн илүү агуу гайхамшгууд уг хүмүүсийн дунд хийгдэж эхлэв.\n\n5 Гэвч лемен үндэстэн Самуелаар яригдсан үгс биелэгдэх цаг нь өнгөрсөн хэмээн хэлж эхэлсэн зарим хүмүүс байв.\n\n6 Мөн тэд ах дүүсээ хараад баярлан хөөрч эхлэн: Болгоогтун тэр цаг өнгөрсөн, мөн Самуелын үгс биелсэнгүй; тиймийн тул, энэ зүйлийн талаарх та нарын баясал болоод итгэл хоосон байжээ хэмээв.\n\n7 Мөнхүү улиран тохиох дор тэд уг нутаг даяар агуу самуун дэгдээв; мөн итгэсэн хүмүүс ихэд гуниглаж эхлэв, яригдсан тэдгээр зүйл ямар нэгэн байдлаар улиран тохиохгүй байх вий хэмээснээс бөлгөө.\n\n8 Гэвч болгоогтун, өөрсдийнх нь итгэл дэмий хоосон байгаагүйг тэд мэдэж болохын тулд шөнө болоогүй мэт нэг өдөр лугаа байх тэрхүү өдөр мөн шөнө мөн тэрхүү өдрийг тэд тууштайгаар ажиглаж байлаа.\n\n9 Эдүгээ улиран тохиох дор, бошиглогч Самуелаар өгөгдсөн тэмдэг улиран тохиохгүй бол тэдгээр уламжлалд итгэдэг тэд бүгд үхэлд хүргэгдэх өдөр үл итгэгчдээр товлогдов.\n\n10 Эдүгээ улиран тохиох дор Нифайн хүү Нифай өөрийн хүмүүсийн энэ ёс бус байдлыг үзээд, сэтгэл зүрх нь үлэмж гуниглав.\n\n11 Мөнхүү улиран тохиох дор тэрээр гарч мөн өөрөө газарт бөхийн суугаад, мөн өөрийн хүмүүсийн, тийм ээ, эцэг өвгөдийнхөө уламжлалд итгэсний учир устгагдах гэж буй тэдний төлөө Бурхандаа хүчтэйгээр залбиран гуйв.\n\n12 Мөнхүү улиран тохиох дор тэрбээр тэрхүү өдрийн туршид Их Эзэнд хүчтэйгээр залбиран гуйв; мөн болгоогтун, Их Эзэний дуу хоолой түүнд ирж, хэлсэн нь:\n\n13 Тэргүүнээ өргөгтүн мөн баяр хөөртэй байгтун; учир нь болгоогтун, цаг нь ойртлоо, мөн энэ шөнө тэмдэг нь өгөгдөх болно, мөн ариун бошиглогчдынхоо амаар өөрийн яриулсан бүгдийг биелүүлэх болно гэдгээ дэлхийд үзүүлэхээр бибээр маргааш дэлхийд ирэх болно.\n\n14 Болгоогтун, дэлхийн үүслээс хүмүүсийн үрсэд миний мэдүүлсэн тэр бүх зүйлийг биелүүлэхээр, мөн Эцэгийн мөн Хүүгийн—-миний учир Эцэгийн, мөн маханбодын минь учир Хүүгийн аль алиных нь тааллыг үйлдэхээр би өөрийнхөндөө ирнэ. Мөн болгоогтун, цаг нь ойртлоо, мөн энэ шөнө тэмдэг нь өгөгдөх болно.\n\n15 Мөнхүү улиран тохиох дор Нифайд ирсэн тэр үгс нь, яригдсаны дагуу биелэгдэв; учир нь болгоогтун, нар шингэхэд харанхуй болсонгүй; мөн шөнө болоход харанхуй болсонгүйн учир хүмүүс гайхширч эхлэв.\n\n16 Мөн бошиглогчдын үгсэд итгээгүй байсан нь, газарт унаж мөн үхсэн мэт болцгоосон нь олон байв, учир нь бошиглогчдын үгсэд итгэдэг тэдэнд зориулан төлөвлөсөн устгалын агуу төлөвлөгөө бүтэлгүй болсныг тэд мэдсэн ажээ; учир нь өгөгдсөн тэрхүү тэмдэг нь аль хэзээний тохиож байв.\n\n17 Мөн Бурханы Хүү удахгүй үзэгдэх ёстойг тэд мэдэж эхлэв; тийм ээ, дүгнэж хэлэхэд, өрнөдөөс дорнодыг хүртэл, умард нутаг мөн өмнөд нутгийн аль алинд нь бүхэл нутгийн гадаргуу дээрх бүх хүн үлэмж их гайхсанаас тэд газарт унав.\n\n18 Учир нь бошиглогчид эдгээр зүйлийн тухай олон жилийн турш гэрчилж байсныг, мөн өгөгдсөн тэрхүү тэмдэг нь тохиож буйг тэд мэдэж байв; мөн тэд өөрсдийн алдас мөн итгэлгүйнхээ учир айж эхэлсэн бөлгөө.\n\n19 Мөнхүү улиран тохиох дор тэр шөнийн турш харанхуй болсонгүй, харин үд дунд адил гэрэлтэй байв. Мөнхүү улиран тохиох дор өглөө нь нар зохих журмынхаа дагуу, дахин мандсан болой; мөн энэ нь Их Эзэний төрөх ёстой өдөр байсныг өгөгдсөн тэмдгийн улмаас тэд мэдсэн ажгуу.\n\n20 Мөнхүү, бошиглогчдын үгсийн дагуу бүх зүйл, тийм ээ, нэг бүрчлэн улиран тохиосон буюу.\n\n21 Мөнхүү улиран тохиох дор үгийн дагуу нэгэн шинэ од түүнчлэн үзэгдэв.\n\n22 Мөнхүү улиран тохиох дор энэ цагаас эхлэн, тэд үзсэн тэрхүү тэмдгүүд болон гайхамшгууддаа итгэхгүй байж болох зорилгын тулд зүрх сэтгэлийг нь хатууруулахаар, хүмүүсийн дунд Сатанаар худал хуурмагууд илгээгдэж эхлэв; гэвч эдгээр худал хуурмаг болон заль мэх байсан хэдий ч, хүмүүсийн ихэнх хэсэг нь Их Эзэнд итгэж мөн хөрвүүлэгдэв.\n\n23 Мөнхүү улиран тохиох дор Нифай мөн түүнчлэн бусад олон нь хүмүүсийн дунд одож, наманчлалын төлөө баптисм хүртээв, үүний улмаас нүглүүдийн агуу ангижрал байв. Мөн уг нутагт хүмүүс дахин тийн амар амгалан байж эхлэв.\n\n24 Мөн Мосегийн хуулийг дагах нь цаашид шаардлагатай биш хэмээн судруудаар нотлохыг оролдон, номлож эхэлсэн цөөн хэдээс бусдаар бол зөрчилдөөнүүд үгүй байв. Эдүгээ судруудыг ойлгоогүйн учир тэд энэ зүйлийг буруу ойлгожээ.\n\n25 Гэвч улиран тохиох дор тэд удалгүй хөрвүүлэгдэж, мөн тэдний буруу ойлгож байсан нь үнэмшүүлэгдэв, учир нь хууль хараахан биелэгдээгүй байсан нь, мөн энэ нь нэг бүрчлэн биелэгдэх ёстой нь тэдэнд мэдүүлэгдсэн байв; тийм ээ, энэ нь биелэгдэх ёстой гэсэн үг тэдэнд ирэв; тийм ээ, энэ нь бүгд биелэгдэх хүртэл нэг зураас, эсвээс нэг үсэг ч гээгдэхгүй; тиймийн тул мөнхүү онд тэд өөрсдийнхөө алдааны мэдлэгт авчрагдаж мөн буруугаа хүлээцгээв.\n\n26 Мөн бүх ариун бошиглогчийн бошиглолын үгсийн дагуу улиран тохиосон тэмдгүүдийн учир хүмүүст баярт мэдээг авчран, ерэн хоёрдугаар он тийн улиран одов.\n\n27 Мөнхүү улиран тохиох дор ууланд амьдардаг байсан, уг нутагт бужигналдсан, Гадиантоны дээрэмчдээс бусдаар бол, ерэн гуравдугаар он ч түүнчлэн амар амгаланд улирч одов; учир нь тэдний бэхлэлтүүд болон нуувчууд нь маш бат бөх байснаас хүмүүс тэднийг хүчээр дийлж чадахгүй байв; тиймийн тул тэд олон аллага үйлдэж, мөн хүмүүсийн дунд их хядлага үйлдсэн болой.\n\n28 Мөнхүү улиран тохиох дор нифайчуудаас тэрсэлсэн олон нь тэдэнд зугтан очсон учир ерэн дөрөвдүгээр онд тэд агуу хэмжээгээр өсөн нэмэгдэж эхлэв, энэ нь нутагтаа үлдсэн нифайчуудад их гуниглалыг авчрав.\n\n29 Мөн леменчүүдийн дунд ч их гуниглалын шалтгаан түүнчлэн байв; учир нь болгоогтун, өсөж том болоод мөн нас бие гүйцэж эхэлсэн, тиймээс биеэ даах болсон мөн Гадиантоны дээрэмчидтэй нэгдэхээр, зорамчууд болох зарим хүмүүсээр, тэдний худал хуурмагуудаар, мөн тэдний зусар үгсээр төөрөгдүүлэн удирдуулсан олон хүүхэд тэдэнд байв.\n\n30 Мөн ийн леменчүүд ч түүнчлэн зовж байв, мөн өсвөр үеийнхний ёс бус байдлын улмаас итгэл болон зөв шударга байдлын хувьд тэд доройтож эхлэв.\n\n", "3-ne 2": "[center][font_size=26]Бүлэг 2[/font_size][/center]\n\n[i]Хүмүүсийн дунд ёс бус явдал болон жигшүүрт үйлүүд ихсэв—Гадиантоны дээрэмчдийн эсрэг өөрсдийгөө хамгаалахаар нифайчууд болон леменчүүд нэгдэв—Хөрвүүлэгдсэн леменчүүд цагаан болж, нифайчууд хэмээн нэрлэгдэв. Ойролцоогоор МЭ 5–16 он.[/i]\n\n1 Мөнхүү улиран тохиох дор тийн ерэн тав дахь он түүнчлэн улирч одов, мөн хүмүүс өөрсдийн сонссон тэмдгүүд болон гайхамшгуудыг мартаж эхлэв, мөн тэнгэрээс ирэх аливаа тэмдэг эсвээс гайхамшигт улам багаар гайхдаг болж эхлэв, үүний хэрээр тэд зүрх сэтгэлдээ хатуу, мөн оюун санаандаа харалган болж эхлэв, мөн тэд сонссон мөн харсан бүхэндээ итгэхгүй болж эхлэв—\n\n2 Хүмүүсийн зүрх сэтгэлийг хууран мөн буруу тийш дагуулахын тулд, тэр нь хүмүүнээр мөн чөтгөрийн хүчээр үйлдэгдсэн хэмээн зарим хоосон зүйлийг зүрх сэтгэлдээ төсөөлснөөс буюу; мөн хүмүүсийн зүрх сэтгэлийг Сатан дахин тийн эзэмшив, үүний хэрээр тэрбээр тэдний мэлмийг харалган болгож мөн Христийн сургаал бол мунхаг мөн дэмий хоосон зүйл гэдэгт тэднийг итгүүлэн дагуулав.\n\n3 Мөнхүү улиран тохиох дор хүмүүс ёс бус явдал болон жигшүүрт үйлүүдэд хүчирхэг болж эхлэв; мөн тэмдгүүд болон гайхамшгууд цаашид өгөгдөнө гэдэгт тэд итгэсэнгүй; мөн Сатан явж, хүмүүсийн зүрх сэтгэлийг дагуулан, тэднийг уруу татан мөн тэднийг уг нутагт агуу ёс бусыг хийхэд хүргэв.\n\n4 Мөн тийн ерэн зургаа; түүнчлэн ерэн долоо; мөн түүнчлэн ерэн найм; мөн түүнчлэн ерэн ес дэх он улирч одов;\n\n5 Мөн түүнчлэн нифайчуудын ард түмний хаан асан Мозаягийн өдрүүдээс хойш зуун жил улирч одсон байв.\n\n6 Мөн Лихай Иерусалимыг орхисноос хойш зургаан зуун есөн жил улирч одсон байлаа.\n\n7 Мөн Христ дэлхийд ирэх болно хэмээн бошиглогчдоор яригдсан тэрхүү тэмдэг өгөгдсөнөөс хойш есөн жил улирч оджээ.\n\n8 Эдүгээ нифайчууд уг тэмдэг өгөгдсөн энэ үеэс хойш, өөрөөр хэлбэл Христийн ирэлтээс цаг хугацаагаа тоолох болжээ; тиймийн тул, есөн жил улирч оджээ.\n\n9 Мөн Нифайн эцэг асан, цэдгүүдийг хариуцаж байсан Нифай Зарахемла нутагт эргэж ирсэнгүй, мөн бүх нутагт хаанаас ч олдохгүй байв.\n\n10 Мөнхүү улиран тохиох дор хүмүүсийн дунд ихээхэн номлол мөн бошиглол илгээгдсэн хэдий ч тэд ёс бус байдалдаа хэвээр үлдэв; мөн тийн арав дахь он түүнчлэн улирч одов; мөн арван нэг дэх он түүнчлэн алдаст улирч одсон болой.\n\n11 Мөнхүү улиран тохиох дор арван гурав дахь онд бүх нутаг даяар дайнууд мөн зөрчилдөөнүүд байж эхлэв; Гадиантоны дээрэмчид маш олон тоотой болж мөн хүмүүсээс маш олныг нь хөнөөж, мөн маш олон хотыг устгаж, мөн уг нутаг даяар маш их үхэл мөн алаан хядаан тараасны учир, нифайчууд мөн леменчүүдийн аль аль нь, бүх хүн тэдний эсрэг зэр зэвсэг барих шаардлагатай болов.\n\n12 Тиймийн тул, Их Эзэнд хөрвүүлэгдсэн бүх леменчүүд өөрсдийн ах дүүс болох нифайчуудтай нэгдэв, мөн өөрсдийн амь нас мөн эмэгтэйчүүдийнхээ болон хүүхдүүдийнхээ аюулгүй байдлын төлөө, тийм ээ, мөн өөрсдийн эрхийг, өөрсдийн сүмийн бөгөөд өөрсдийн сүсэг бишрэлийн онцгой боломжууд мөн өөрсдийн эрх чөлөө, чөлөөт байдлыг хадгалан хамгаалахаар Гадиантоны дээрэмчдийн эсрэг зэвсэг барихаас аргагүйд хүрэв.\n\n13 Мөнхүү улиран тохиох дор энэхүү арван гурав дахь он улирч одохын өмнө үлэмж ширүүн болсон байсан энэхүү дайны улмаас нифайчууд бүрэн устгалаар заналхийлэгдэв.\n\n14 Мөнхүү улиран тохиох дор нифайчуудтай нэгдсэн тэр леменчүүд нифайчуудын дунд тоологдов;\n\n15 Мөн тэдний зүхэл тэднээс авагдаж, мөн тэдний арьс нифайчуудынхтай адил цагаан болжээ;\n\n16 Мөн тэдний залуу эрэгтэйчүүд мөн тэдний охид үлэмж үзэсгэлэнтэй болж, мөн тэд нифайчуудын дунд тоологдож, мөн нифайчууд хэмээн нэрлэгдэв. Мөн арван гуравдугаар он тийн төгсөв.\n\n17 Мөнхүү улиран тохиох дор арван дөрөвдүгээр оны эхэнд, дээрэмчид мөн Нифайн хүмүүсийн хооронд дайн үргэлжилж мөн үлэмж ширүүн болов; гэсэн хэдий ч, Нифайн хүмүүс дээрэмчдийн дээр зарим давуу талыг олж, үүний хэрээр тэд тэднийг нутгаасаа ухраан, уул руу мөн тэдний нуувчууд тийш хөөв.\n\n18 Мөн арван дөрөвдүгээр он ийн төгсөв. Мөн арван тавдугаар онд тэд Нифайн хүмүүсийн эсрэг давшин ирэв; мөн Нифайн хүмүүсийн ёс бусын, мөн тэдний олон зөрчилдөөн мөн тэрслэлүүдийн улмаас, Гадиантоны дээрэмчид тэдний дээр олон давуу тал олж авсан ажээ.\n\n19 Мөн арван тав дахь он ийн төгсөж, мөн тийн уг хүмүүс олон зовлон зүдгүүрийн байдалд байв; мөн устгалын илд тэдний дээр далайгдсан байв, үүний хэрээр тэд түүгээр цохигдох гэж байв, мөн энэ нь тэдний алдсын улмаас буюу.\n\n", "3-ne 3": "[center][font_size=26]Бүлэг 3[/font_size][/center]\n\n[i]Гадиантоны удирдагч Гидианхай бууж өгөхийг мөн нутгаа өгөхийг Лаконеусаас түүнчлэн нифайчуудаас шаардав—Лаконеус их цэргийн ерөнхий ахмадаар Гидгиддонайг томилов—Нифайчууд өөрсдийгөө хамгаалахаар Зарахемла болон Өгөөмөрт цугларцгаав. Ойролцоогоор МЭ 16–18 он.[/i]\n\n1 Мөн эдүгээ улиран тохиох дор Христийн ирэлтээс хойш арван зургаадугаар онд, уг нутгийн захирагч Лаконеус, дээрэмчдийн энэ бүлэглэлийн удирдагч бөгөөд захирагчаас захидал хүлээн авав; мөн бичигдсэн тэр үгс нь эдгээр байв, өгүүлсэн нь:\n\n2 Тус нутгийн хамгийн эрхэм хүндэт мөн ерөнхий захирагч Лаконеус, болгоогтун, би энэ захидлыг танд бичиж, мөн өөрсдийн эрх мөн чөлөөт байдал гэж үздэг үүнийгээ хадгалан хамгаалахад таны гуйвшгүй чанар мөн түүнчлэн таны хүмүүсийн гуйвшгүй чанарын учир танд үлэмж агуу магтаал өргөе; тийм ээ, та нар чөлөөт байдлаа, мөн хөрөнгөө, бас улс орноо, өөрөөр хэлбэл та нар өөрсдийн тийн нэрлэдэг тэрнийгээ батлан хамгаалахаар та нар нэгэн бурханы мутраар дэмжигдсэн мэтээр сайн эсэргүүцэн зогсож байна.\n\n3 Мөн миний удирдлаганд буй—нифайчуудыг дайрч мөн тэднийг устга гэсэн үгийг ихэд тэсэж ядан хүлээж байгаа, энэ үед зэвсэгтэйгээ зогсож буй ийм олон зоригт эрсийг та нар сөрөн зогсож чадна хэмээн бодохуйц ийм мунхаг болоод ихэрхүү байгаа нь надад харамсмаар санагдаж байна, эрхэм хүндэт Лаконеус.\n\n4 Мөн би тэдний ялагдашгүй зоригийг мэдэх учир, тэднийг тулалдааны талбарт сорьсон учир мөн тэдэнд хийсэн та нарын олон буруугийн улмаас та нарын зүг чиглэсэн үүрдийн үзэн ядалтынх нь талаар мэдэх учир, тиймийн тул хэрэв тэд та нарын эсрэг ирэх аваас, тэд та нарт бүрмөсөн устгалаар зочлох болно.\n\n5 Тиймийн тул, та нарын зөв хэмээн итгэдэг түүндээ гуйвшгүй чанд байдгийн, мөн та нарын тулалдааны талбар дахь эр зоригийн учир, та нарын сайн сайхны төлөө зовнисон учир би энэ захидлыг бичиж, үүнийг өөрийнхөө гараар лацдав.\n\n6 Тиймийн тул, миний энэ хүмүүс та нарт илдтэйгээр зочилж мөн устгал та нарын дээр ирэхийн оронд, та нар тэдэнд хотуудаа, газраа, мөн эзэмшлүүдээ өгтүгэй хэмээн хүсэмжилсний учир би танд бичиж байна.\n\n7 Эсвээс өөрөөр хэлбэл, бидэнд өөрсдөө бууж өгч, мөн бидэнтэй нэгдэж мөн бидний нууц ажлуудтай танил болцгоо, мөн та нар бидэнтэй адил байж болохын тулд—бидний боолууд бус, харин бидний ах дүүс мөн бүх хөрөнгийг маань хамтран эзэмшигч бидний ах дүүс болцгоо.\n\n8 Мөн болгоогтун, би танд тангараг тавин амлая, хэрэв та нар үүнийг хийвэл, та нар устгагдахгүй; гэвч хэрэв та нар үүнийг хийхгүй бол, би дараагийн сард та нарын эсрэг дайрахыг их цэргүүддээ тушаана, мөн тэд гараа татахгүй мөн хэлтрүүлэхгүй, харин та нарыг хөнөөх болно, мөн та нарыг бүр үгүй болох хүртэл илдээ та нар дээр буулгах болно гэж би танд тангараг тавин амлая.\n\n9 Мөн болгоогтун, би бол Гидианхай; мөн би энэхүү бүлэглэл мөн түүний ажлууд нь сайн болохыг нь өөрөө мэддэг Гадиантоны энэхүү нууц бүлэглэлийн захирагч; мөн эдгээр нь эртний үеийнх бөгөөд эдгээр нь бидэнд доош гардуулагдсаар ирсэн бөлгөө.\n\n10 Мөн би энэ захидлыг танд бичиж байна, Лаконеус, мөн та нар нутгаа мөн эзэмшлүүдээ цус урсгалгүйгээр өгнө гэдэгт би найдаж байна, тэгснээр тэдний төр барих эрхүүдийг нь өгөөгүй та нарын ёс бусын учир та нараас тэрсэлсэн миний энэ хүмүүс өөрсдийн эрхүүд мөн төрөө сэргээж болох билээ, мөн та нар үүнийг хийхгүй бол, би тэдэнд хийгдсэн шударга бус хохирлын өшөөг авах болно. Би бол Гидианхай.\n\n11 Мөнхүү эдүгээ улиран тохиох дор Лаконеус энэ захидлыг хүлээн аваад, нифайчуудын нутгийн эзэмшлийг шаардаж, мөн түүнчлэн уг хүмүүсийг заналхийлж мөн тэдгээр ёс бус бөгөөд жигшүүрт дээрэмчдэд тэрслэн очиж өөрсдийгөө бурууд хүргэснээс бусдаар бол огт хохироогүй тэдний хохирлын өшөөг авах гэсэн Гидианхайн ичгүүр сонжуургүйн учир тэр үлэмж гайхав.\n\n12 Эдүгээ болгоогтун, энэ захирагч Лаконеус нь шударга хүн байж, мөн нэг дээрэмчний шаардлагууд мөн заналхийллүүдээс сүрдэхээргүй байв; тиймийн тул тэрээр дээрэмчдийн захирагч Гидианхайн захидлыг анхаарсангүй, харин дээрэмчид тэдний эсрэг ирэх цагт бэлтгэн, тэрээр өөрийн хүмүүсийг хүч чадлын төлөө Их Эзэнд хандан гуйхаар болгов.\n\n13 Тийм ээ, тэд өөрсдийн эмэгтэйчүүд, мөн хүүхдүүдээ, өөрсдийн бог болон бод малаа, мөн газраасаа бусад өөрсдийн бүх хөрөнгийг нэг газарт нэгтгэн цуглуулбал зохино хэмээн тэрээр бүх хүний дунд тунхаг бичиг илгээв.\n\n14 Мөн тэрээр өөрсдийн эргэн тойронд бэхлэлтүүд бариулж, мөн тэдгээрийн бат бөх нь үлэмж агуу байхаар болгов. Мөн өөрсдийг нь дээрэмчдээс өдөр шөнөгүй хамгаалах, мөн өөрсдийг нь аюулгүй сахих харуулууд болгон, нифайчуудын болон леменчүүдийн аль алиных нь, өөрөөр хэлбэл нифайчуудын дунд тоологдсон тэд бүгдийн их цэргүүдийг эргэн тойрондоо байрлуулав.\n\n15 Тийм ээ, тэрээр тэдэнд хэлэв: Их Эзэн амьдын адил, та нар бүх алдсаа наманчилж, мөн Их Эзэнд хандан гуйн залбирахгүй аваас, та нар тэдгээр Гадиантоны дээрэмчдийн гараас яавч чөлөөлөгдөхгүй.\n\n16 Мөн Лаконеусын үгс болон бошиглолууд тийм агуу бөгөөд гайхамшигтай байснаас эдгээр нь бүх хүний дээр айдсыг авчрав; мөн тэд Лаконеусын үгсийн дагуу үйлдэхээр бүх хүчээрээ чармайцгаав.\n\n17 Мөнхүү улиран тохиох дор, Лаконеус уг дээрэмчид өөрсдийнх нь эсрэг аглаг буйдаас ирэх тэр цагт нифайчуудын бүх их цэргийг удирдуулахаар тэдний дээр ерөнхий ахмадуудыг томилов.\n\n18 Эдүгээ бүх ерөнхий ахмадуудын дарга мөн нифайчуудын бүх цэргийн тэргүүн жанжин томилогдов, мөн түүний нэр Гидгиддонай байв.\n\n19 Эдүгээ бүх нифайчуудын дунд илчлэлийн мөн түүнчлэн бошиглолын суу билиг бүхий хэн нэгнийг ерөнхий ахмадуудаараа томилох нь (тэдний ёс бусын үеэс бусад цагт) заншил байв; тиймийн тул, энэхүү Гидгиддонай нь түүнчлэн ерөнхий шүүгчийн адил тэдний дундах агуу бошиглогч байв.\n\n20 Эдүгээ уг хүмүүс Гидгиддонайд хэлэв: Их Эзэнд залбир, мөн бид дээрэмчдийг дайрч мөн тэднийг өөрсдийнх нь газар нутагт устгаж болохын тулд, биднийг ууланд гарч мөн аглаг буйдад одохыг зөвшөөрөөч.\n\n21 Гэвч Гидгиддонай тэдэнд хэлэв: Их Эзэн хориглож байна; учир нь хэрэв бид тэдний эсрэг өгсөн очвол Их Эзэн биднийг тэдний гарт оруулах болно; тиймийн тул бид өөрсдийгөө нутгийнхаа төвд бэлтгэнэ, мөн бид бүх их цэргээ нэгтгэн цуглуулна, мөн бид тэдний эсрэг очихгүй, харин тэднийг бидний эсрэг ирэх хүртэл бид хүлээх болно; тиймийн тул Их Эзэн амьдын адил, хэрэв бид үүнийг хийвэл тэрээр тэднийг бидний гарт оруулах болно.\n\n22 Мөнхүү улиран тохиох дор арван долоодугаар онд, уг оны төгсгөлд, Лаконеусын тунхаглал уг нутгийн бүхэл гадаргуу даяар тархсан байв, мөн тэд морьд, тэрэг, үхэр мал, бог мөн бод малаа, бас үр тариагаа, мөн бүх хөрөнгөө авцгааж, дайснуудынхаа эсрэг өөрсдийгөө хамгаалахын тулд, нэгдэн цуглахаар тогтоогдсон тэр газарт тэд бүгд очих хүртлээ мянга мянгаараа мөн хэдэн арван мянгаараа урагшлан алхалж одов.\n\n23 Мөн тогтоогдсон тэр нутаг нь Зарахемла нутаг, мөн Зарахемла нутаг мөн Өгөөмөр нутгийн дунд байх, тийм ээ, Өгөөмөр нутаг мөн Эзгүйрэл нутгийн хоорондох тэр хилийн шугам хүртэлх нутаг байв.\n\n24 Мөн энэ нутагт өөрсдөө нэгдэн цугласан, нифайчууд хэмээн нэрлэгдсэн маш олон мянган хүн байв. Эдүгээ умард нутгийн дээрх тэр агуу зүхлийн учир Лаконеус өмнөд нутагт тэднийг өөрсдөө нэгдэн цугларах болгосон байв.\n\n25 Мөн тэд дайснуудынхаа эсрэг өөрсдийгөө бэхлэв; мөн тэд нэг нутагт хамтдаа оршиж, мөн тэд Лаконеусаар яригдсан үгсээс айж байв, үүний хэрээр тэд бүх нүглээ наманчилсан болой; мөн тэд Их Эзэн Бурхандаа залбирлуудаа хандуулж байв, тэрээр дайснууд нь өөрсдийнх нь эсрэг тулалдахаар уруудан ирэх үед өөрсдийг нь чөлөөлөөсэй хэмээн буюу.\n\n26 Мөн тэд дайснуудынхаа улмаас үлэмж гуниглаж байв. Мөн Гидгиддонай өөрийн удирдамжийн дагуу тэднийг дайны төрөл бүрийн зэвсгүүд хийхээр, мөн хуяг дуулга, халхавч, бас бамбайтайгаар тэднийг хүчирхэг байхаар болгов.\n\n", "3-ne 4": "[center][font_size=26]Бүлэг 4[/font_size][/center]\n\n[i]Нифайчуудын их цэрэг Гадиантоны дээрэмчдийг ялав—Гидианхай алагдаж, мөн түүний залгамжлагч Зимнарайха дүүжлэгдэв—Нифайчууд ялалтуудынхаа төлөө Их Эзэнийг магтан дуулав. Ойролцоогоор МЭ 19–22 он.[/i]\n\n1 Мөнхүү улиран тохиох дор арван наймдугаар оны төгсгөлд тэдгээр дээрэмчдийн их цэрэг тулалдаанд бэлтгэсэн байв, мөн толгодоос, уулсаас, мөн аглаг буйдаас, өөрсдийн бат бэх хамгаалалт мөн нуувчуудаасаа гэнэт давшин гарч мөн уруудан ирж эхлэв, мөн уг нутгуудын өмнөд нутаг мөн умард нутаг аль алиныг нь эзэмшилдээ авч эхлэв, мөн нифайчуудын орхисон тэр бүх нутгийг, мөн эзгүйрэн үлдсэн хотуудыг эзэмшилдээ авч эхлэв.\n\n2 Гэвч болгоогтун, нифайчуудын орхисон нутгуудад зэрлэг араатнууд ч бас ан ч огт байсангүй, аглаг буйдад бус аваас дээрэмчдэд агнах ан огт үгүй байв.\n\n3 Мөн уг дээрэмчид хоолны гачигдлын улмаас аглаг буйдаас өөр газар амьдарч чадахааргүй байв; учир нь нифайчууд нутгуудаа хоосон орхисон байв, мөн өөрсдийн бог мөн бод малаа мөн өөрсдийн бүх хөрөнгөө цуглуулсан байлаа, мөн тэд бөөндөө нэгдсэн байв.\n\n4 Тиймийн тул, нифайчуудын эсрэг ил тулалдахаар ирэхгүйгээр, дээрэмчдэд хүнс тонох мөн олж авах ямар ч боломж үгүй байв; мөн нифайчууд бөөндөө нэгдсэн байж, мөн маш агуу тоотой байсан учир, мөн өөрсдөдөө нөөц хүнс, мөн морьд мөн үхэр мал, бас төрөл бүрийн бог малыг тэд долоон жилийн турш амиа тэжээхэд хүрэлцэхүйцээр хадгалсан байв, тэд дээрэмчдийг тэрхүү хугацааны дотор уг нутгийн гадаргуугаас устгахаар найдаж байв; мөн арван наймдугаар он тийн улирч одов.\n\n5 Мөнхүү улиран тохиох дор арван есдүгээр онд Гидианхай нифайчуудын эсрэг тулалдахаар очих шаардлагатай болсноо олж мэдэв, учир нь тэд тонуул, дээрэм мөн аллагаас өөр аргаар амиа тэжээж чадахааргүй байв.\n\n6 Мөн нифайчууд тэдний дээр ирж мөн тэднийг хөнөөх вий хэмээснээс тэд үр тариа ургуулахын тулд уг нутгийн гадаргуу дээр тархаж зүрхэлсэнгүй; тиймийн тул Гидианхай энэ онд тэд нифайчуудын эсрэг тулалдахаар очих болно хэмээн их цэрэгтээ тушаал буулгав.\n\n7 Мөнхүү улиран тохиох дор тэд тулалдахаар ирэв; мөн энэ нь зургаа дахь сард байв; мөн болгоогтун, тэдний тулалдахаар ирсэн тэр өдөр агуу бөгөөд аймшигтай байв; мөн тэд дээрэмчдийн маягаар хувцасласан байв; мөн хэвлийн тус газраа хурганы арьс бүсэлж, мөн тэд цусаар будсан, мөн үсээ хусуулсан байж, мөн тэд толгойн дуулга өмссөн байв; мөн тэдний хуяг дуулгын учир, мөн тэд цусанд будагдсан байсан учир, Гидианхайн их цэргийн гаднах байдал айдас төрүүлэм бас аймшигтай байлаа.\n\n8 Мөнхүү улиран тохиох дор нифайчуудын их цэргүүд, Гидианхайн их цэргийн гаднах байдлыг үзээд, тэд бүгд газарт унаж, мөн Их Эзэн Бурхандаа залбирлаа өргөн, дайснуудынх нь гараас өөрсдийг нь чөлөөлж мөн өөрсдийг нь хэлтрүүлээч хэмээн түүнээс гуйв.\n\n9 Мөнхүү улиран тохиох дор Гидианхайн их цэрэг үүнийг хараад тэд баяслынхаа учир чанга дуугаар хашхирч эхлэв, учир нь тэд өөрсдийнх нь их цэргийн аймшигтайн учир айснаас нифайчууд унасан хэмээн бодсон ажээ.\n\n10 Гэвч энэ тухайд тэдний сэтгэл нь гонсойв, учир нь нифайчууд тэднээс айсан бус; харин тэд Бурханаасаа эмээж, мөн хамгааллын төлөө түүнд хандсан болой; тиймийн тул Гидианхайн их цэрэг тэдний дээр довтлон ирэх үед тэдэнтэй тулгарахад тэд бэлтгэгдсэн байв; тийм ээ, тэд Их Эзэний хүч чадлаар тэднийг хүлээн авсан бөлгөө.\n\n11 Мөн уг тулалдаан энэ зургаа дахь сард эхлэв; мөн уг тулалдаан агуу бөгөөд аймшигтай байв, тийм ээ, үүний хядлага агуу бөгөөд аймшигтай байв, үүний хэрээр Лихай Иерусалимыг орхисноос хойш түүний бүх хүний дунд ийм их хядлага хэзээ ч мэдэгдэж байсангүй.\n\n12 Мөн Гидианхайн үйлдсэн заналхийллүүд болон тангаргууд байсан хэдий ч, болгоогтун, нифайчууд тэднийг бут цохиж, үүний хэрээр тэд тэдний өмнө гэдрэг ухрав.\n\n13 Мөнхүү улиран тохиох дор Гидгиддонай их цэрэгтээ тэднийг аглаг буйдын хил хязгаарыг хүртэл мөрдөн хөөж, мөн зам зуур тэдний гарт орсон нэгийг ч тэд хэлтрүүлэхгүй байхыг тушаав; мөн тийн тэд бүр Гидгиддонайн зарлигийг биелүүлтлээ, аглаг буйдын хил хязгаар хүртэл тэднийг мөрдөж мөн тэднийг хөнөөв.\n\n14 Мөнхүү улиран тохиох дор зоригтойгоор зогсож мөн тэмцсэн Гидианхай, тэрээр зугтаж байхдаа мөрдөгдөв; мөн их тулааныхаа учир сульдсанаас тэр гүйцэгдэж мөн алуулав. Мөн дээрэмчин Гидианхайн төгсгөл ийн байв.\n\n15 Мөнхүү улиран тохиох дор нифайчуудын их цэрэг хамгаалалтын байрандаа дахин буцаж ирсэн болой. Мөнхүү улиран тохиох дор энэ арван есдүгээр он улирч одон, мөн дээрэмчид тулалдахаар дахин ирсэнгүй; бас хорьдугаар онд ч тэд дахин ирсэнгүй.\n\n16 Мөн хорин нэгдүгээр онд тэд тулалдахаар ирсэнгүй, гэвч тэд Нифайн хүмүүсийн тал бүрээс нь ирж, эргэн тойронд нь бүслэв; учир нь хэрэв тэд Нифайн хүмүүсийг нутгуудаас нь салгаж, мөн тэднийг тал бүрээс нь шахах аваас, мөн хэрэв тэд гадны бүхий л боломжуудыг нь таслах аваас, тэднийг өөрсдийн хүслийн дагуу бууж өгөхөөр болгоно хэмээн тэд төсөөлсөн аж.\n\n17 Эдүгээ тэд өөрсдөдөө өөр нэг удирдагчийг, нэр нь Зимнарайха гэгч түүнийг томилсон байв; тиймийн тул энэхүү бүслэлтийг байрлуулах болгосон нь Зимнарайха байв.\n\n18 Гэвч болгоогтун, энэ нь нифайчуудад давуу талыг өгөв; учир нь дээрэмчдийн хувьд нифайчуудын дээр ямар нэгэн үр дүн олохуйц хангалттай удаан бүслэн хаах нь боломжгүй байв, тэдний агуулахад хураасан их нөөцний учир буюу,\n\n19 Мөн дээрэмчдийн дундах нөөц нь ховор хомсын учир буюу; учир нь болгоогтун, тэдний аглаг буйдад олж авсан ангийн мах болох тэр махнаас өөр тэдэнд амиа тэжээх юу ч байсангүй;\n\n20 Мөнхүү улиран тохиох дор уг аглаг буйдад зэрлэг амьтад ховордон, үүний хэрээр дээрэмчид өлсгөлөнгөөр мөхөх нь холгүй байв.\n\n21 Мөн нифайчууд өдрөөр ч, шөнөөр ч үргэлж гадагш жагсаж, мөн тэдний их цэрэг рүү дайрч, мөн тэднээс мянга мянгаар нь мөн хэдэн арван мянгаар нь хөнөөж байв.\n\n22 Мөн иймээс, өдрөөр мөн шөнөөр тэдний дээр ирсэн тэр агуу устгалын учир төлөвлөгөөгөө орхих нь Зимнарайхагийн хүмүүсийн хүсэл болов.\n\n23 Мөнхүү улиран тохиох дор Зимнарайха өөрийн хүмүүст, тэд бүслэлтээс өөрсдөө ухарч, мөн умард нутгийн хамгийн алсын хэсгүүд тийш жагсан одох тушаалыг өгөв.\n\n24 Мөн эдүгээ, Гидгиддонай тэдний төлөвлөгөөг мэдэж байсан учир, мөн хүнс дутагдсаны учир тэдний сульдсаныг, мөн тэдний дунд хийгдсэн агуу хядлагыг мэдэж байсан учир, тиймийн тул тэрээр шөнийн цагт их цэргээ илгээж мөн тэдний ухрах замыг хааж, мөн тэдний ухрах зам дээр их цэргээ байрлуулав.\n\n25 Мөн тэд үүнийг шөнийн цагаар хийн, мөн дээрэмчдийн цаад талд нь жагсаж гарсан байв, иймээс маргааш нь, дээрэмчид жагсан алхаж эхлэхдээ, тэд урд талаасаа мөн араасаа аль алинаас нь нифайчуудын их цэрэгтэй тулгарсан аж.\n\n26 Мөн өмнөдөд байсан дээрэмчдийн ухрах замыг түүнчлэн хаасан байв. Мөн эдгээр бүх зүйл Гидгиддонайн тушаалаар хийгдсэн ажээ.\n\n27 Мөн нифайчуудад өөрсдийгөө олзлогдогч болгон бууж өгсөн нь олон мянга байв, мөн тэдний үлдсэн нь алагдсан бөлгөө.\n\n28 Мөн тэдний удирдагч, Зимнарайха баривчлагдаж мөн модон дээр, тийм ээ, бүр үүний орой дээр үхэх хүртлээ дүүжлэгдэв. Мөн тэд түүнийг үхэх хүртэл нь дүүжилсний дараа, тэд уг модыг газарт цавчин унагаж, мөн чанга дуугаар хашхирч хэлсэн нь:\n\n29 Их Эзэн өөрийн хүмүүсийг зөв шударга байдалд мөн зүрх сэтгэлийн ариун байдалд хадгалан хамгаалах болтугай, тиймээс бүр энэ хүн газарт унагаагдсаны адилаар, хүч чадал мөн нууц хуйвалдааны учир өөрсдийг нь алахыг эрэлхийлэх тэр бүгд газарт унагаагдах болгож болохын тулд буюу.\n\n30 Мөн тэд баясаж мөн нэгэн дуугаар дахин хашхирч хэлсэн нь: Энэ ард түмэн хамгааллын төлөө Бурханыхаа нэрийг дуудаж байгаа цагт Абрахамын Бурхан, Исаакийн Бурхан, мөн Иаковын Бурхан тэднийг зөв шударга байдалд нь хамгаалах болтугай.\n\n31 Мөнхүү улиран тохиох дор тэд өөрсдийг нь дайснуудынх нь гарт орохоос хамгаалан, өөрсдийнх нь төлөө түүний хийсэн тэр агуу их зүйлийн төлөө бүгд нэгэн зэрэг Бурханаа магтаж, дуулж эхлэв.\n\n32 Тийм ээ, тэд хашхирч: Бүхний Дээд Бурханд Хосанна. Мөн тэд хашхирч: Бүхнийг Чадагч Их Эзэн Бурхан, Бүхний Дээд Бурханы нэр алдаршиг хэмээв.\n\n33 Мөн өөрсдийг нь дайснуудынх нь гараас чөлөөлсөн Бурханы агуу сайн сайхны учир их нулимс асгаруулах хүртлээ, тэдний зүрх сэтгэл баяслаар бялхав; мөн тэд үүрдийн устгалаас чөлөөлөгдсөний учир нь өөрсдийнх нь наманчлал болон өөрсдийнх нь даруу байдлаас болсон гэдгийг тэд мэдсэн бөлгөө.\n\n", "3-ne 5": "[center][font_size=26]Бүлэг 5[/font_size][/center]\n\n[i]Нифайчууд наманчилж мөн нүглүүдээ орхив—Мормон өөрийн хүмүүсийн түүхийг бичиглэж мөн тэдэнд үүрдийн үгийг тунхаглав—Израил урт удаан тараагдалтаасаа цуглуулагдах болно. Ойролцоогоор МЭ 22–26 он.[/i]\n\n1 Мөн эдүгээ болгоогтун, нифайчуудын бүх ард түмний дунд бүх ариун бошиглогчдын ярьсан үгсэд өчүүхэн ч гэсэн эргэлзсэн нэгээхэн ч амьд бодгаль байсангүй; учир нь тэдгээр нь зайлшгүй биелэгдэх ёстойг тэд мэдэж байв.\n\n2 Мөн бошиглогчдын үгсийн дагуу өгөгдсөн олон тэмдгийн улмаас, Христ ирсэн нь зайлшгүй байх ёстойг тэд мэдэж байв; мөн аль хэдийн улиран тохиосон зүйлсийн учир, яригдсан тэрний дагуу бүх зүйл улиран тохиох нь зайлшгүйг тэд мэдэж байв.\n\n3 Тиймийн тул тэд бүх нүглээ мөн жигшүүрт хэргүүдээ, мөн садар самуун явдлуудаа орхиж, мөн өдөр болон шөнө Бурханд байдгаараа хичээнгүйлэн үйлчилж байлаа.\n\n4 Мөнхүү эдүгээ улиран тохиох дор тэд бүх дээрэмчдийг хоригдол болгон баривчилсны улмаас алагдаагүй тэднээс хэн нь ч зугтаагүй байв, тэд хоригдлуудаа шоронд хаяж, мөн тэдэнд Бурханы үг номлогдохоор болгов; мөн нүглүүдээ наманчилж мөн тэд цаашид аллага үйлдэхгүй гэсэн гэрээнд орсон болгон нь чөлөөт байдалд суллагдав.\n\n5 Харин гэрээнд ороогүй тэр, мөн зүрх сэтгэлдээ тэдгээр нууц аллагаа үргэлжлүүлэн агуулсаар байсан тэр болгон нь, тийм ээ, ах дүүсийнхээ эсрэг заналхийлж байгаа нь мэдэгдсэн болгон нь хуулийн дагуу яллагдаж мөн шийтгэгдэж байв.\n\n6 Мөн тийм их ёс бус мөн тийм их аллага үйлдэгдсэн тэдгээр бүх ёс бус, мөн нууц, мөн жигшүүрт хуйвалдаануудыг тэд тийн төгсгөл болгосон билээ.\n\n7 Мөн хорин хоёр дахь он, түүнчлэн хорин гурав дахь ч, хорин дөрөв, мөн хорин тав дахь он ч тийн улирч одов; мөн хорин таван жил тийн улирч одов.\n\n8 Мөн зарим хүний нүдэнд агуу ба гайхамшигт болох олон зүйл тохиосон байв; гэсэн хэдий ч, тэд бүгд энэ номд бичигдэх аргагүй; тийм ээ, энэ ном нь уг хорин таван жилийн хугацаанд тийм олон хүний дунд хийгдсэний зууны нэгийг нь ч агуулж чадахгүй;\n\n9 Гэвч болгоогтун энэ хүмүүсийн бүхий л үйлийг агуулдаг цэдгүүд байдаг; мөн илүү богинохон хэдий ч үнэн шастир Нифайгаар өгөгдсөн билээ.\n\n10 Тиймийн тул би эдгээр зүйлийн талаарх өөрийн цэдгийг Нифайн ялтаснууд гэж нэрлэгдсэн ялтаснууд дээр сийлбэрлэгдсэн Нифайн цэдгийн дагуу үйлдэв.\n\n11 Мөн болгоогтун, өөрийнхөө гараар хийсэн ялтаснууд дээр би энэхүү цэдгийг хөтөлж байна.\n\n12 Мөн болгоогтун, уг хүмүүсийн дунд Алма сүмийг, тийм ээ, тэдний зөрчлийн дараа тэдний дунд байгуулагдсан анхны сүмийг байгуулсан нутаг болох Мормоны нутгийн нэрээр би Мормон гэж нэрлэгдсэн ажээ.\n\n13 Болгоогтун, Бурханы Хүү, Есүс Христийн шавь билээ би. Түүний хүмүүс үүрдийн амьдралтай байж болохын тулд тэдний дунд түүний үгийг тунхаглахаар түүгээр дуудагдсан бөлгөө би.\n\n14 Мөн ариун хүмүүс байсан тэдгээр нас барагсдын залбирлууд итгэлийнх нь дагуу гүйцэлдэхийн тулд, тохиосон эдгээр зүйлийн цэдгийг би Бурханы тааллын дагуу үйлдэх нь зохих зүйл болсон билээ—\n\n15 Тийм ээ, Лихай Иерусалимыг орхисон тэр цагаас бүр эдүгээг хүртэлх цагт тохиосон тэрхүү зүйлсийн тухай нэгэн бага цэдгийг буюу.\n\n16 Тиймийн тул миний өдрийг эхлэх хүртэл, миний өмнө байсан тэднээр өгөгдсөн шастируудаас би өөрийн цэдгийг үйлдээд байгаа билээ;\n\n17 Мөн тэгээд би өөрийнхөө нүдээр харсан тэр зүйлсийн цэдгийг хөтлөх болно.\n\n18 Мөн миний хөтөлж буй цэдэг шударга бөгөөд үнэн цэдэг гэдгийг би мэднэ; гэсэн хэдий ч манай хэлний дагуу, бид бичих аргагүй олон зүйл буй.\n\n19 Мөн эдүгээ би өөрийн тухай үгсээ төгсгөл болгож, мөн надаас өмнө байсан тэр зүйлсийн талаарх өөрийн шастирыг бичихээ үргэлжлүүлье.\n\n20 Би бол Мормон, мөн Лихайн шууд удам билээ. Тэрбээр эцэг өвгөдийг маань Иерусалим нутгаас гарган авчирсны учир, (мөн үүнийг тэр өөрөө болон уг нутгаас түүний авчирсан тэднээс өөр хэн ч үл мэдсэн) мөн тэрбээр надад болон миний хүмүүст бодгалиудыг маань авралд хүргэх тийм их мэдлэг өгсөн учир, Бурханаа мөн өөрийн Аврагч Есүс Христийг алдаршуулах шалтгаан надад буй.\n\n21 Тэрбээр Иаковын угсааг адисалсан, мөн Иосефын үр удамд нигүүлсэнгүй байсан нь гарцаагүй билээ.\n\n22 Мөн Лихайн хүүхдүүд түүний зарлигуудыг сахисны хэрээр, тэрээр үгийнхээ дагуу тэднийг адисалж мөн тэднийг дэгжүүлсэн билээ.\n\n23 Тийм ээ, тэрбээр Иосефын үр удмын үлдэгдлийг Их Эзэн Бурханых нь мэдлэгт дахин авчрах нь гарцаагүй.\n\n24 Мөн Их Эзэн амьд нь гарцаагүйн адил, тэрээр дэлхийн бүх гадаргуу дээгүүр тархан тараагдсан, Иаковын үр удмын бүх үлдэгдлийг дэлхийн дөрвөн зүгээс цуглуулах болно.\n\n25 Мөн тэрбээр Иаковын бүх угсаатай гэрээ байгуулсан тул, тиймийн тул Иаковын угсаатай байгуулсан уг гэрээ нь түүний тогтоосон цагт биелэгдэх болно, тийн тэдэнтэй байгуулсан түүний тэрхүү гэрээний мэдлэгт Иаковын бүх угсаа сэргээгдэх болно.\n\n26 Мөн тэгээд, тэд Есүс Христ, Бурханы Хүү болох Гэтэлгэгчээ мэдэх болно; мөн тэгээд дэлхийн дөрвөн зүгээс өөрсдийн газар нутагт, тэд тараагдах үедээ байсан уг газартаа буцаан цуглуулагдах болно; тийм ээ, Их Эзэн амьдын адилаар энэ нь тэрчлэн байх болно. Амен.\n\n", "3-ne 6": "[center][font_size=26]Бүлэг 6[/font_size][/center]\n\n[i]Нифайчууд дэгжив—Бардамнал, эд баялаг, мөн анги давхаргын ялгаа бий болов—Сүмд тэрслэлүүдээс болж хагарал гарав—Сатан хүмүүсийг илэрхий эсэргүүцэлд удирдав—Олон бошиглогч наманчлалыг зарлаж мөн алагдав—Тэдний алуурчид засгийн газрыг эзэлж авахаар хуйвалдав. Ойролцоогоор МЭ 26–30 он.[/i]\n\n1 Мөнхүү эдүгээ улиран тохиох дор нифайчуудын ард түмэн хорин зургаадугаар онд, хүн бүр, гэр бүлтэйгээ, бог болон бод малтайгаа, морьд мөн үхэр малтайгаа, мөн тэд эзэмших юу боловч тэр бүх зүйлтэйгээ бүгд өөрсдийн газар нутагт буцаж очив.\n\n2 Мөнхүү улиран тохиох дор тэд бүх нөөц хүнсээ идэж дуусгаагүй байв; тиймийн тул тэд өөрсдийн идээгүй тэр бүгдээ, төрөл бүрийн бүх үр тариагаа, мөн алт, мөнгө мөн бүх үнэт зүйлээ авч, мөн тэд умард мөн өмнөд аль алин дахь өөрсдийн газар нутагтаа, умард зүгийн нутагт мөн өмнө зүгийн нутагт аль алинд нь, мөн эзэмшлүүддээ буцав.\n\n3 Мөн уг нутгийн энх амгаланг сахих гэрээнд орсон тэр, леменчүүд хэвээр үлдэх хүсэлтэй тэдгээр дээрэмчдэд, тэд өөрсдийн хөдөлмөрөөр амь зуух боломжтой байхын тулд, тэдний тооных нь дагуу газар өгөв; мөн тэд бүх нутагт тийн энх амгаланг тогтоосон ажгуу.\n\n4 Мөн тэд дахин дэгжиж мөн агуу болж эхлэв; мөн хорин зургаа болон хорин долоодугаар он улирч одов, мөн уг нутагт агуу дэг журам байв; мөн тэд тэгш эрх мөн шударга ёсны дагуу хуулиудаа тогтоосон байв.\n\n5 Мөн эдүгээ уг ард түмэн зөрчилд унахаас бусдаар бол тэдэнд үргэлжлүүлэн дэгжихэд нь саад болох юу ч бүх нутагт үгүй байв.\n\n6 Мөн эдүгээ уг нутагт энэхүү агуу амар амгаланг тогтоосон нь Гидгиддонай, мөн шүүгч Лаконеус болон удирдагчдаар томилогдсон тэд байв.\n\n7 Мөнхүү улиран тохиох дор олон хот шинээр баригдаж мөн олон хуучин хот засварлагдав.\n\n8 Мөн хотоос хотод, мөн нутгаас нутагт, мөн газраас газарт хүргэх олон дардан зам тавигдаж, мөн олон зам баригдав.\n\n9 Мөн хорин наймдугаар он тийн улиран одож, мөн уг хүмүүс үргэлжийн энх амгаланд байв.\n\n10 Гэвч улиран тохиох дор хорин есдүгээр онд уг хүмүүсийн дунд зарим маргаан байж эхлэв; мөн зарим нь үлэмж агуу баялгийнхаа учир бардамнал болон сагсууралдаа хүртэл, тийм ээ, бүр агуу хавчлагыг үзүүлтлээ хөөрөв;\n\n11 Тодруулбал уг нутагт олон наймаачин, мөн түүнчлэн олон хуульч мөн олон албан хаагч байв.\n\n12 Мөн хүмүүс баялгийнхаа мөн суралцах боломжуудынхаа дагуу давхаргаар ялгагдаж эхлэв; тийм ээ, зарим нь ядуугийнхаа учир мэдлэг муутай байж, мөн бусад зарим нь баялгуудынхаа учир агуу их сургалтыг хүлээн авсан ажгуу.\n\n13 Зарим нь бардамналдаа хөөрч, мөн бусад зарим нь үлэмж даруу байжээ; зарим нь уцаарыг уцаараар хариулж байхад бусад зарим нь уцаар мөн хавчлага бас бүх төрлийн зүдгүүрийг тэвчиж, мөн хараал зүхлээр буцааж хариулалгүй, харин Бурханы өмнө даруу бөгөөд гэмшигч байдалтай байв.\n\n14 Мөн бүх нутагт агуу тэгш бус байдал ийн бий болж, үүний хэрээр сүмд хагарал гарч эхлэв; тийм ээ, үүний хэрээр гучдугаар онд үнэн сүсэг бишрэлд хөрвүүлэгдсэн цөөн хэдэн леменчүүдийн дундаас бусад бүх нутагт сүмд хагарал гарсан байв; мөн тэд нь үүнээс холдохгүй байв, учир нь тэд бат мөн шаргуу, мөн гуйвшгүй, бүхий л хичээнгүй байдлаараа Их Эзэний зарлигуудыг сахихад бэлэн байв.\n\n15 Эдүгээ хүмүүсийн энэхүү алдсын шалтгаан энэ байв—хүмүүсийг бүх төрлийн алдсыг үйлдэхэд өдөөн хатгах, мөн тэднийг бардамналд хөөргөх, хүч чадал, мөн эрх мэдэл, баялаг, мөн дэлхийн хоосон зүйлсийг эрэлхийлэхэд уруу татах агуу хүч Сатанд байв.\n\n16 Мөн Сатан уг хүмүүсийн зүрх сэтгэлийг бүх төрлийн алдсыг үйлдэхэд тийн төөрүүлэн удирдаж байв; тиймийн тул тэд зөвхөн цөөн хэдэн жил амар амгаланг эдэлжээ.\n\n17 Мөн тийн, гучдугаар оны эхэнд—уг хүмүүс удаан хугацааны турш чөтгөрийн уруу таталтуудаар түүний хүссэн зүг тийш удирдан чиглүүлэгдэж, мөн түүний тэднээс хүссэн ямар ч алдсыг үйлдэх байдалд орсон байв—мөн тийн энэхүү гучдугаар оны эхэнд тэд аймшигт ёс бус байдалд байв.\n\n18 Эдүгээ тэд мэдэхгүйдээ нүгэл үйлдсэнгүй, учир нь өөрсдийн талаарх Бурханы тааллыг тэд мэдэж байв, учир нь энэ нь тэдэнд заагдсан байлаа; тиймийн тул тэд Бурханы эсрэг санаатайгаар эсэргүүцсэн ажээ.\n\n19 Мөн эдүгээ энэ нь Лаконеусын хүү Лаконеусын өдрүүдэд тохиов, учир нь Лаконеус эцгийнхээ суудлыг эзэлж мөн хүмүүсийг тэр онд захирсан болой.\n\n20 Мөн тэнгэрээс өдөөгдсөн мөн илгээгдсэн хүмүүс, бүх нутагт ард түмний дунд зогсоод, хүмүүсийн нүглүүд болон алдсуудын тухай зоригтойгоор гэрчилж мөн номлон, мөн Их Эзэний өөрийн хүмүүсийн төлөө хийх гэтэлгэлийн, эсвээс өөрөөр хэлбэл, Христийн амилалтын талаар тэдэнд гэрчилж эхлэв; мөн тэд түүний үхэл болон зовлонгуудын тухай зоригтойгоор гэрчилсэн бөлгөө.\n\n21 Эдүгээ ард түмний олон нь эдгээр зүйлийн тухай гэрчилсэн тэдний учир үлэмж ууртай байв; мөн ууртай байсан тэдний ихэнх нь ерөнхий шүүгчид, мөн дээд пристүүд эсвэл хуульчид асан тэд байв; тийм ээ, хуульчид болох тэд бүгд эдгээр зүйлийг гэрчилсэн тэдэнд уурлаж байв.\n\n22 Эдүгээ уг нутгийн захирагчаар тэдний ял мутарлагдаагүй аваас, хэн нэгнийг үхэлд хүргэн яллах эрх мэдэлтэй ямар ч хуульч, шүүгч бас дээд прист байхгүй байв.\n\n23 Эдүгээ зоригтойгоор гэрчилсэн, Христэд хамаарагдах зүйлсийн тухай гэрчилсэн тэднээс олон нь шүүгчдээр нууцаар баривчлагдаж мөн үхэлд хүргэгдсэн учир, үхлийнх нь дараа болтол тэдний үхлийн тухай мэдэгдэл уг нутгийн захирагчид очоогүй байв.\n\n24 Эдүгээ болгоогтун, уг нутгийн захирагчаас тэд эрх авсан биш л бол хэн нэгнийг үхэлд хүргэх нь уг нутгийн хуулийн эсрэг байв—\n\n25 Тиймийн тул Зарахемла нутагт, уг нутгийн захирагчид, Их Эзэний бошиглогчдыг хууль бусаар үхэлд хүргэн ялласан эдгээр шүүгчдийн эсрэг гомдол ирэв.\n\n26 Эдүгээ улиран тохиох дор тэд баривчлагдаж мөн уг ард түмнээр тогтоогдсон тэрхүү хуулийн дагуу, үйлдсэн гэмт хэрэгтээ шүүгдэхээр шүүгчийн өмнө авчрагдав.\n\n27 Эдүгээ улиран тохиох дор тэдгээр шүүгчид олон найз мөн садан төрөл байв; мөн үлдсэн нь, тийм ээ, бүр бараг бүх хуульч мөн дээд пристүүд өөрсдөө нэгдэн цугларч, мөн хуулийн дагуу шүүгдэх болсон тэдгээр шүүгчийн садан төрлийнхөнтэй нэгдэв.\n\n28 Мөн тэд нэг нэгэнтэйгээ гэрээнд оров, тийм ээ, бүр хуучны тэднээр өгөгдсөн гэрээнд, бүх зөв шударгын эсрэг нэгтгэхээр чөтгөрөөр өгөгдсөн мөн гүйцэтгэгдсэн тэрхүү гэрээнд болой.\n\n29 Тиймийн тул Их Эзэний хүмүүсийн эсрэг тэд хуйвалдаж, мөн тэднийг устгахаар, мөн хуулийн дагуу хэрэгжүүлэгдэх гэж байсан тэр шударга ёсны атгалтаас аллагын гэмтэй тэднийг чөлөөлөхөөр гэрээнд оров.\n\n30 Мөн тэд улс орныхоо хуулийг мөн эрхүүдийг үл ойшоов; мөн уг нутаг цаашид эрх чөлөөт бус, харин хааны харьяат байх ёстой хэмээн тэд захирагчийг устгахаар, мөн уг нутгийн дээр хааныг тогтоохоор нэг нэгэнтэйгээ гэрээ хийв.\n\n", "3-ne 7": "[center][font_size=26]Бүлэг 7[/font_size][/center]\n\n[i]Ерөнхий шүүгч алагдаж, засгийн газар устгагдаж, мөн хүмүүс нь овгуудад хуваагдав—Христийг эсэргүүцэгч Иаков нууц хуйвалдааны хаан болов—Нифай наманчлалыг мөн Христэд итгэх итгэлийг номлов—Тэнгэр элч нар түүнд өдөр тутам тохинуулж, мөн тэрбээр дүүгээ үхлээс босгов—Олон нь наманчилж мөн баптисм хүртэв. Ойролцоогоор МЭ 30–33 он.[/i]\n\n1 Эдүгээ болгоогтун, тэд уг нутгийн дээр хааныг тогтоогоогүйг би та нарт үзүүлнэ; харин мөнхүү энэ онд, тийм ээ, гучдугаар онд, тэд шүүгчийн суудал дээр нь устгаж, тийм ээ, уг нутгийн ерөнхий шүүгчийг хөнөөсөн болой.\n\n2 Мөн хүмүүс нэг нь нөгөөгийнхөө эсрэг хуваагдав, хүн бүр өөрийн гэр бүл мөн төрөл садан болон найз нөхдийнхөө дагуу, тэд нэг нь нөгөөгөөсөө овгуудад тусгаарлагдав; мөн тийн тэд уг нутгийн засгийн газрыг устгасан билээ.\n\n3 Мөн овог болгон өөрсдийн дээр толгойлогч юм уу удирдагчийг томилсон болой; мөн тийн тэд овгууд мөн овгуудын удирдагчид болцгоов.\n\n4 Эдүгээ болгоогтун, тэдний дунд том гэр бүл мөн олон төрөл садан мөн найз нөхөдгүй нэг ч хүн байсангүй; тиймийн тул тэдний овгууд үлэмж агуу болов.\n\n5 Эдүгээ энэ бүгд нь хийгдэж, мөн тэдний дунд дайнууд хараахан байсангүй; мөн тэд өөрсдийгөө Сатаны хүчинд оруулсан учир энэ бүх алдас уг хүмүүсийн дээр ирсэн байв.\n\n6 Мөн бошиглогчдыг алсан тэдний найзууд мөн төрөл садных нь нууц хуйвалдааны улмаас засгийн газрын журам зохицуулалт устгагджээ.\n\n7 Мөн тэд уг нутагт агуу зөрчилдөөн үүсгэж, үүний хэрээр хүмүүсийн илүү зөв шударга хэсэг нь бараг бүгд ёс бус болсон байв; тийм ээ, тэдний дунд зөвхөн цөөн хэдэн зөв шударга хүмүүс л байв.\n\n8 Мөн бөөлжсөө долоох нохой мэт эсвээс угаасны дараа шаварт хөлбөрөх гахай мэт, хүмүүсийн ихэнх хэсэг нь зөв шударга байдлаа орхисноос хойш тийн зургаан жил улиран одоогүй байлаа.\n\n9 Эдүгээ уг хүмүүсийн дээр ийм агуу алдсыг авчирсан энэ нууц хуйвалдааныхан өөрсдөө нэгдэн цугларч, мөн тэд Иаков гэж нэрлэсэн тэр хүнийг өөрсдийн тэргүүн болгон байрлуулав;\n\n10 Мөн тэд түүнийг өөрсдийн хаан хэмээн нэрлэв; тиймийн тул тэрээр энэхүү ёс бус бүлгийн дээр хаан болжээ; мөн Есүсийн тухай гэрчилсэн бошиглогчдын эсрэг ярьсан голлох тэргүүлэгчдийн нэг нь тэр байв.\n\n11 Мөнхүү улиран тохиох дор, тэд тоогоороо тийм хүчирхэг байсангүй, харин хүмүүсийн овгуудын удирдагч нэг бүр нь өөрийн овгийн дагуу өөрсдийн хуулиудаа тогтоосноос бусдаар бол нэгдмэл байв; гэсэн хэдий ч тэд дайснууд байв; тэд зөв шударга хүмүүс байгаагүй хэдий ч, засгийн газрыг устгахаар гэрээнд орсон тэдний эсрэг үзэн ядалтдаа нэгдсэн байв.\n\n12 Тиймийн тул, Иаков дайснууд нь өөрсдөөс нь илүү олон тоотойг хараад, тэрээр уг бүлгийн хаан байсан учир, тиймийн тул тэрбээр өөрийн хүмүүст тэрслэгчдээр өргөжих хүртлээ, (учир нь тэрбээр олон тэрслэгч байх болно хэмээн тэднийг зусардав) мөн тэд уг хүмүүсийн овгуудтай тэмцэх хангалттай хүчтэй болтлоо, тэд нутгийн алс умард хэсэгт зугтан очиж, мөн тэнд өөрсдөдөө хаант улс босгохыг зарлиг болгов; мөн тэд тийн үйлдэв.\n\n13 Мөн тэд хүмүүс хүрэх зайнаас холдох хүртлээ саатуулагдахааргүй тийм хурднаар тэд жагсан явав. Мөн гучдугаар он ийн төгсөв; мөн Нифайн хүмүүсийн хэрэг явдлууд ийм байв.\n\n14 Мөнхүү улиран тохиох дор гучин нэг дэх онд, хүн бүр өөрийн гэр бүл, төрөл садан болон найз нөхдийнхөө дагуу тэд овгуудад хуваагдсан байв; гэсэн хэдий ч тэд нэг нэгэнтэйгээ дайтахаар явахгүй гэсэн тохиролцоонд хүрсэн байв; гэвч тэд хуулиудаараа, мөн засгийн газрын байдлаараа нэгдмэл бус байв, учир нь тэдгээр нь тэдний толгойлогчид бөгөөд тэдний удирдагчид болох тэдний бодлын дагуу тогтоогдсон байв. Гэвч тэд нэг овог нөгөөгийнхөө эсрэг халдахгүй гэсэн маш чанд хуулиудыг тогтоож, үүний хэрээр тэд уг нутагт ямар нэгэн хэмжээгээр амар амгалан байв; гэсэн хэдий ч, тэдний зүрх сэтгэл Их Эзэн Бурханаасаа эргэсэн байв, мөн тэд бошиглогчдыг чулуугаар шидэж мөн тэднийг өөрсдийн дундаас зайлуулан гаргаж байв.\n\n15 Мөнхүү улиран тохиох дор Нифай—тэнгэр элч нараар мөн түүнчлэн Их Эзэний дуу хоолойгоор зочлогдсон учир, тиймийн тул тэнгэр элч нарыг харсан учир, мөн нүдээр үзсэн учир, мөн тэрбээр Христийн тохинууллын талаар мэдэж болохын тулд түүнд хүч өгөгдсөн байсан учир, мөн түүнчлэн тэд зөв шударгаас ёс бусад мөн жигшүүрт хэргүүдэд хурдан эргэхийг нүдээр үзсэн байсан учир;\n\n16 Тиймийн тул, тэдний зүрх сэтгэлийнх нь хатуу мөн оюуных нь харалганы улмаас гашуудсан учир—мөнхүү онд тэдний дунд явж, мөн Их Эзэн Есүс Христэд итгэх итгэлээр ирэх наманчлал болон нүглүүдийн ангижралыг зоригтойгоор гэрчилж эхлэв.\n\n17 Мөн тэрбээр тэдэнд олон зүйлийг тохинуулсан болой; мөн тэдгээр нь бүгд бичигдсэн байх аргагүй, мөн тэдгээрийн нэг хэсэг нь хангалттай бус болой, тиймийн тул тэдгээр нь энэ номд бичигдсэнгүй. Мөн Нифай хүчтэйгээр мөн агуу эрх мэдэлтэйгээр тохинуулсан болой.\n\n18 Мөнхүү улиран тохиох дор бүр тэрбээр тэднээс илүү агуу хүчтэй байснаас тэд түүнд уурлаж байв, учир нь тэд түүний үгсэд итгэхгүй байх нь боломжгүй байлаа, учир нь Их Эзэн Есүс Христэд итгэх түүний итгэл ихэд агуу байснаас тэнгэр элч нар түүнд өдөр бүр тохинуулж байв.\n\n19 Мөн тэр Есүсийн нэрээр чөтгөрүүдийг мөн цэвэр бус сүнснүүдийг зайлуулав; мөн бүр дүү нь хүмүүсээр чулуугаар шидүүлж үхлийг амссаны дараа тэрбээр түүнийг нас барагсдаас босгосон болой.\n\n20 Мөн ард түмэн үүнийг харж, мөн үүнийг үзэж, түүний хүчний учир түүнд уурлаж байв; мөн түүнчлэн тэрбээр хүмүүсийн нүдэн дээр, Есүсийн нэрээр илүү олон гайхамшгийг үйлджээ.\n\n21 Мөнхүү улиран тохиох дор гучин нэгдүгээр он улирч одов, мөн Их Эзэнд хөрвүүлэгдсэн нь зөвхөн цөөн хэд байв; гэвч хөрвүүлэгдсэн болгон нь өөрсдийн итгэдэг тэр Есүс Христэд байсан Бурханы Сүнс мөн хүчээр зочлогдсоноо уг хүмүүст үнэхээр мэдүүлсэн болой.\n\n22 Мөн чөтгөрүүдээсээ зайлуулагдсан мөн өвчин болон тахир дутуугаасаа эдгээгдсэн болгон нь, Бурханы Сүнсээр нөлөөлөгдөж мөн эдгээгдсэнээ уг хүмүүст үнэхээр мэдүүлжээ; мөн тэд тэмдгүүдийг түүнчлэн үзүүлж мөн хүмүүсийн дунд зарим гайхамшгийг үйлдсэн бөлгөө.\n\n23 Ийн гучин хоёрдугаар он түүнчлэн улирч одов. Мөн гучин гуравдугаар оны эхэнд Нифай хүмүүст тунхаглаж; мөн тэрбээр тэдэнд наманчлал болон нүглүүдийн ангижралыг номлов.\n\n24 Эдүгээ наманчлалд авчрагдсан тэднээс усаар баптисм хүртээгүй нэг нь ч байсангүйг та нар түүнчлэн санаасай хэмээнэ би.\n\n25 Тиймийн тул, Нифайгаар энэхүү тохинуулалд томилогдсон эрчүүд байв, иймээс тэдэнд ирэх бүгд нь усаар баптисм хүртэж байв; мөн энэ нь Бурханы өмнө, мөн уг хүмүүст, тэд наманчилсан мөн нүглүүдийнхээ ангижралыг хүлээн авсны гэрч мөн нотолгоо байв.\n\n26 Мөн энэ оны эхэнд наманчлалын төлөө баптисм хүртсэн нь олон байв; мөн жилийн ихэнх хэсэг ийн улирч одов.\n\n", "3-ne 8": "[center][font_size=26]Бүлэг 8[/font_size][/center]\n\n[i]Хуй салхи, газар хөдлөлт, түймэр, хар салхи, мөн байгалийн гамшгууд Христийн цовдлуулалтыг нотлов—Олон хүн устгагдав—Уг нутгийг гурван хоногийн турш харанхуй бүрхэв—Үлдсэн тэд хувь заяандаа гашуудав. Ойролцоогоор МЭ 33–34 он.[/i]\n\n1 Мөн эдүгээ улиран тохиох дор бидний цэдгийн дагуу, мөн бидний цэдэг үнэн болохыг бид мэднэ, учир нь болгоогтун, уг цэдгийг хөтөлсөн тэр нь шударга хүн байв—учир нь тэрбээр Есүсийн нэрээр олон гайхамшиг үнэхээр үйлдсэн бөлгөө; мөн алдсаасаа өчүүхэн хэсэг бүр нь цэвэрлэгдээгүй хэн боловч, тэр нь Есүсийн нэрээр гайхамшиг үйлдэж чадах нь үгүй билээ—\n\n2 Мөн эдүгээ улиран тохиох дор, бидний цаг үеийг тооцоолохдоо энэ хүнээр алдаа хийгдээгүй бол, гучин гуравдугаар он тийн улирч одсон байв;\n\n3 Мөн лемен үндэстэн, бошиглогч Самуелаар өгөгдсөн байсан тэмдгийг, тийм ээ, уг нутгийн гадаргуу дээр гурав хоногийн турш харанхуй байх тэр цагийг хүмүүс маш ихээр анхааран хүлээж эхлэв.\n\n4 Мөн олон тэмдэг өгөгдсөн байсан хэдий ч, хүмүүсийн дунд агуу эргэлзээ болон маргалдаанууд байж эхлэв.\n\n5 Мөнхүү улиран тохиох дор гучин дөрөвдүгээр онд, эхний сард, уг сарын дөрөв дэх өдөр, бүх нутагт урьд өмнө мэдэгдэж байгаагүй тийм нэгэн их шуурга босов.\n\n6 Мөн түүнчлэн агуу бөгөөд аймшигт хуй салхи гарав; мөн аймшигт аянга бууж, үүний хэрээр энэ нь бүхэл газар нутгийг хоёр хэсэг хуваах гэж байгаа мэт доргиов.\n\n7 Мөн бүх нутагт урьд өмнө мэдэгдэж байгаагүй тийм үлэмж хурц цахилгаан цахив.\n\n8 Мөн Зарахемла хот түймэрт шатаж эхлэв.\n\n9 Мөн Моронай хот тэнгисийн гүнд живж, мөн оршин суугчид нь живж үхэв.\n\n10 Мөн газар шороо Моронайха хотын дээр зөөгдсөнөөс, уг хотын оронд агуу том уул байх болов.\n\n11 Мөн өмнөд нутагт агуу бөгөөд аймшигт устгал байв.\n\n12 Гэвч болгоогтун, умард нутагт илүү агуу бөгөөд аймшигт устгал байв; учир нь болгоогтун, хуй салхи мөн хар салхи, мөн аянга болон цахилгаануудаас, мөн бүхэл газар үлэмж агуу ихээр хөдөлсний улмаас уг нутгийн бүх гадаргуу өөрчлөгдөв;\n\n13 Мөн дардан замууд хагарч, мөн толигор замууд эвдэрч, мөн олон тэгш газар бартаат болжээ.\n\n14 Мөн олон агуу бас алдартай хот живж, мөн олон нь шатаж, мөн олон нь барилгууд нь газарт унаж мөн оршин суугчид нь эрсдэх хүртэл сэгсрэгдэж мөн уг газрууд эзгүйрэн орхигдов.\n\n15 Мөн үлдсэн зарим хот байлаа; гэвч хохирол нь үлэмж агуу байж, мөн тэдний дотор эрсэдсэн нь олон байв.\n\n16 Мөн хар салхинд хийсэн одсон зарим нь байв; мөн тэдний хийсэн одсон гэдгийг тэд мэдэхээс бус, тэдний хааш одсоныг нэг ч хүн мэдэхгүй байв.\n\n17 Мөн тийн хуй салхи, аянга, цахилгаан, мөн газар хөдлөлтүүдийн улмаас бүхэл газар нутгийн гадаргууны хэлбэр нь алдагдсан байв.\n\n18 Мөн болгоогтун, хаднууд хоёр хэсэгт цуурч хагарав; тэдгээр нь бүх л газар нутгийн гадаргуу дээр хагарав, үүний хэрээр тэдгээр нь хагарсан хэлтэрхийнүүд болж, мөн ан цавуудад мөн цуурсан хагархайд, уг нутгийн бүх гадаргуу дээрээс олдох болов.\n\n19 Мөнхүү улиран тохиох дор аянга, цахилгаан, шуурга, мөн хуй салхи, мөн газар хөдлөлтүүд зогсоход—учир нь болгоогтун, тэдгээр нь гурван цаг орчим үргэлжлэв; мөн илүү удаан хугацаатай байсан хэмээн зарим нь хэлэв; гэсэн хэдий ч, эдгээр агуу бөгөөд аймшигт зүйлс барагцаалбал гурван цагийн хугацаанд тохиов—мөн тэгээд болгоогтун, уг нутгийн гадаргуу дээр харанхуй болов.\n\n20 Мөнхүү улиран тохиох дор уг нутгийн бүх гадаргуу дээр түнэр харанхуй байв, үүний хэрээр үхээгүй байсан оршин суугчид нь харанхуйлах мананг мэдэрч байв;\n\n21 Мөн уг харанхуйн учир ямар ч гэрэл, лаа ч, бас бамбар ч байх аргагүй байлаа; бас тэдний сайн мөн үлэмж хуурай модоор ч гал асаагдах аргагүй байв, иймээс ямар ч гэрэл байх аргагүй байлаа;\n\n22 Мөн ямар ч гэрэл, бас гал, сүүмэлзэх төдий гэрэл ч, бас нар, сар, одод ч харагдахгүй байв, учир нь уг нутгийн гадаргуу дээр харанхуйлах манан тийм агуу байв.\n\n23 Мөнхүү улиран тохиох дор энэ нь гурав хоног үргэлжилснээс ямар ч гэрэл харагдахгүй байв; мөн агуу гашуудал, гаслан мөн уйлаан бүх хүний дунд үргэлжлэн байв; тийм ээ, тэдний дээр ирсэн тэрхүү харанхуй мөн агуу устгалын улмаас хүмүүсийн ёолон гаслах нь агуу байв.\n\n24 Мөн нэг газар тэдний уйлан: Ай энэ агуу бөгөөд аймшигт өдрийн өмнө бид наманчилсан болоосой, мөн тэгсэн бол ах дүүс маань хэлтрүүлэгдсэн байхсан, мөн тэд тэр агуу хот Зарахемлад шатаагдахгүй байхсан билээ хэмээн хэлэх нь сонсогдов.\n\n25 Өөр нэг газар тэдний уйлж мөн гашуудан: Ай энэ агуу бөгөөд аймшигт өдрийн өмнө бид наманчлан, мөн бошиглогчдыг хөнөөгөөгүй мөн чулуугаар шидээгүй, мөн тэднийг зайлуулаагүй ч болоосой; тэгсэн бол ээж нар маань мөн үзэсгэлэнт охид маань, мөн хүүхдүүд маань хэлтрүүлэгдсэн байхсан, мөн агуу хот Моронайхад булагдахгүй байхсан хэмээн хэлэх нь сонсогдов. Мөн хүмүүсийн гаслан тийм агуу бас аймшигтай байв.\n\n", "3-ne 9": "[center][font_size=26]Бүлэг 9[/font_size][/center]\n\n[i]Харанхуйд, Христийн дуу хоолой олон хүн мөн хотууд өөрсдийнх нь ёс бусын улмаас устгагдсаныг тунхаглав—Тэрбээр түүнчлэн Өөрийн бурханлаг чанарыг тунхаглаж, Мосегийн хууль гүйцэлдсэнийг зарлаж, мөн хүмүүсийг Өөрт нь ирж аврагдахыг урив. Ойролцоогоор МЭ 34 он.[/i]\n\n1 Мөнхүү улиран тохиох дор энэ нутгийн бүх гадаргуу дээр, уг газрын бүх оршин суугчдын дунд нэгэн дуу хоолой сонсогдож, чангаар ярьсан нь:\n\n2 Ай халаг, халаг, энэ хүмүүст халаг; тэд наманчлахгүй аваас бүх дэлхийн оршин суугчдад халаг; учир нь, миний хүмүүсийн үзэсгэлэнт хөвгүүд мөн охидын алагдагсдын учир чөтгөр инээж, мөн түүний элч нар баясах ажгуу; мөн тэдний унасан нь алдас мөн жигшүүрт хэргүүдийнх нь учир болой!\n\n3 Болгоогтун, тэр агуу хот Зарахемлаг, мөн оршин суугчдыг нь би түймэрт шатаасан.\n\n4 Мөн болгоогтун, тэр агуу хот Моронайг би тэнгисийн гүнд живүүлж, мөн оршин суугчдыг нь живж үхэх болгосон.\n\n5 Мөн болгоогтун, би тэр агуу хот Моронайхаг, мөн түүний оршин суугчдыг нь, тэдний алдсууд болон жигшүүрт хэргүүдийг өөрийн нүүрнээс далдлан нуухаар, бошиглогчдын болон гэгээнтнүүдийн цус тэдний эсрэг надад хойшид ирэхгүйн тулд газар шороогоор хучсан.\n\n6 Мөн болгоогтун, Гилгал хотыг би булагдах болгож, мөн оршин суугчдыг нь газрын гүнд булшлагдахаар болгосон;\n\n7 Тийм ээ, мөн Онайха хот мөн түүний оршин суугчид, Мокум хот мөн түүний оршин суугчид, мөн Иерусалим хот мөн түүний оршин суугчдыг; мөн тэдний ёс бус болон жигшүүрт хэргүүдийг нүүрнээсээ далдлан нуухын тулд, бошиглогчдын болон гэгээнтнүүдийн цус тэдний эсрэг хойшид надад ирэхгүйн тулд, тэдгээрийн оронд усаар дүүрэхээр болгосон би.\n\n8 Мөн болгоогтун, Гадиандай хот, Гадиомна хот, мөн Иаков хот, Гимгимно хотыг, эдгээр бүгдийг би булагдах болгож, мөн түүний оронд толгод мөн хөндийнүүдийг бий болгосон; мөн тэдний ёс бус болон жигшүүрт хэргүүдийг нүүрнээсээ далдлан нуухын тулд, бошиглогчдын болон гэгээнтнүүдийн цус тэдний эсрэг хойшид надад ирэхгүйн тулд оршин суугчдыг нь газрын гүнд булшилсан би.\n\n9 Мөн болгоогтун, Иаков хааны хүмүүсийн оршин суусан агуу хот Иаковогафыг тэдний нууц аллагууд мөн хуйвалдаануудаас болж, бүх газар дэлхийн бүхий л ёс бусаас илүү байсан тэдний нүглүүд мөн ёс бусынх нь учир түймэрт шатаахаар болгосон би; учир нь миний хүмүүсийн амар амгаланг мөн уг нутгийн засгийн газрыг устгасан нь тэд байсан болой; тиймийн тул, бошиглогчдын болон гэгээнтнүүдийн цус тэдний эсрэг хойшид надад ирэхгүйн тулд, тэднийг нүүрнийхээ өмнөөс устгахаар, тэднийг шатаагдах болгосон би.\n\n10 Мөн болгоогтун, Лемен хот, Жош хот, Гад хот, мөн Кишкумен хотыг, мөн тэдгээрийн оршин суугчдыг, жигшүүрт хэргүүдийнх нь талаар тэдэнд тунхаглуулахаар миний илгээсэн тэднийг чулуугаар шидсэн, мөн бошиглогчдыг зайлуулсан ёс бусынх нь учир түймэрт шатаагдах болгосон би.\n\n11 Мөн тэд бүгдийг зайлуулснаас болж тэдний дунд зөв шударгыг үйлдэгчид үгүй байв, тиймээс тэдний ёс бус болон жигшүүрт хэргүүдийг нүүрнээсээ далдлан нуухын тулд, тэдний дунд миний илгээсэн бошиглогчдын болон гэгээнтнүүдийн цус газраас тэдний эсрэг надад хашхирахгүй байж болохын тулд би доош гал илгээж мөн тэднийг устгасан.\n\n12 Мөн тэдний ёс бус мөн жигшүүрт хэргүүдийнх нь учир энэ нутагт, мөн энэ хүмүүсийн дээр олон агуу устгалыг ирэхээр болгосон би.\n\n13 Ай тэднээс илүү зөв шударга байснаас хэлтрүүлэгдсэн та нар бүгд, би та нарыг эдгээж болохын тулд та нар эдүгээ надад эргэн ирж, мөн нүглүүдээ наманчилж, мөн хөрвүүлэгдэхгүй гэж үү?\n\n14 Тийм ээ, үнэнээр би та нарт хэлнэ, хэрэв та нар надад ирэх аваас мөнх амьдралтай байх болно. Болгоогтун, миний нигүүлслийн мутар та нарын зүг сунгаастай байна, мөн ирэх хэнийг боловч, түүнийг би хүлээн авах болно; мөн надад ирэх тэд адислагдсан болой.\n\n15 Болгоогтун, би бол Бурханы Хүү Есүс Христ. Би тэнгэр ба дэлхийг, мөн тэдгээрийн дээрх бүх зүйлийг бүтээсэн билээ. Би эхлэлээс Эцэгтэй хамт байсан. Би Эцэгт буй, мөн Эцэг надад буй; мөн Эцэг надаар нэрээ алдаршуулсан болой.\n\n16 Би өөрийнхөндөө ирсэн, мөн өөрийнхөн маань намайг хүлээн авсангүй. Мөн миний ирэлтийн талаарх судрууд биелэгдсэн болой.\n\n17 Мөн намайг хүлээн авсан болгонд, би тэдэнд Бурханы хүүхдүүд болохыг зөвшөөрсөн; мөн бүр миний нэрэнд итгэх болгонд би ийн зөвшөөрөх болно, учир нь болгоогтун, надаар гэтэлгэл ирдэг, мөн надаар Мосегийн хууль биелэгдсэн бөлгөө.\n\n18 Би бол дэлхийн гэрэл ба амь. Би бол Альфа ба Омега, эхлэл ба төгсгөл.\n\n19 Мөн та нар цаашид цус урсган надад өргөл өргөхгүй; тийм ээ, та нарын тахилууд мөн шатаалт өргөлүүд төгсгөл болох болно, учир нь би та нарын тахилууд мөн шатаалт өргөлүүдээс алийг нь ч хүлээн авахгүй.\n\n20 Мөн та нар харууссан зүрх мөн гэмшсэн сэтгэлийг надад өргөл болгон өргөх болно. Мөн харууссан зүрх мөн гэмшсэн сэтгэлтэйгээр надад ирэх хэнд боловч, түүнд би галаар мөн Ариун Сүнсээр баптисм хүртээнэ, леменчүүд хөрвөлтийн үедээ надад итгэх итгэлийнхээ учир, тэд галаар мөн Ариун Сүнсээр баптисм хүртсэний адил буюу, мөн үүнийг тэд мэдээгүй билээ.\n\n21 Болгоогтун, дэлхийнхэнд гэтэлгэл авчрахаар, дэлхийнхнийг нүглээс нь аврахаар би дэлхийнхэнд ирсэн бөлгөө.\n\n22 Тиймийн тул, наманчилж мөн бяцхан хүүхэд мэтээр надад ирэх хэнийг боловч, би түүнийг хүлээн авах болно, учир нь Бурханы хаант улс бол ийм хүмүүсийнх юм. Болгоогтун, ийм хүмүүсийн төлөө би амиа өгч, мөн үүнийгээ буцаан авсан юм; тиймийн тул, дэлхийн хязгаарууд та нар наманчил мөн надад ир, мөн аврагдагтун.\n\n", "3-ne 10": "[center][font_size=26]Бүлэг 10[/font_size][/center]\n\n[i]Уг нутагт олон цагийн туршид нам гүм байв—Эм тахиа дэгдээхийнүүдээ цуглуулдаг шиг Өөрийн хүмүүсийг цуглуулна гэж Христийн дуу хоолой амлав—Хүмүүсийн илүү зөв шударга хэсэг нь хадгалагдан үлдсэн болой. Ойролцоогоор МЭ 34–35 он.[/i]\n\n1 Мөн эдүгээ болгоогтун, улиран тохиох дор уг нутгийн бүх хүн эдгээр үгийг сонсож, мөн үүний гэрч болов. Мөн эдгээр үгийн дараа уг нутагт олон цагийн туршид нам гүм байв;\n\n2 Учир нь уг хүмүүсийн гайхширал маш агуу байснаас тэд эрсэдсэн төрөл садангаа алдсандаа халаглах мөн гаслахаа болив; тиймийн тул бүх нутагт олон цагийн туршид нам гүм байв.\n\n3 Мөнхүү улиран тохиох дор уг хүмүүст дахин нэгэн дуу хоолой ирж, мөн бүх хүн сонсож, мөн үүний гэрч болов, өгүүлсэн нь:\n\n4 Ай унасан эдгээр агуу их хотын хүмүүс, Иаковын удмынхан болох, тийм ээ, Израилын угсаа болох та нар, эм тахиа дэгдээхийнүүдээ далавчин дороо цуглуулдаг шиг би та нарыг хэчнээн ч удаа цуглуулж мөн асарсан билээ.\n\n5 Мөн тэрчлэн, эм тахиа дэгдээхийнүүдээ далавчин дороо цуглуулдаг шиг би та нарыг хэчнээн удаа цуглуулах байсан билээ, тийм ээ, ай Израилын угсааны унасан хүмүүс та нар; тийм ээ, ай Израилын угсааны хүмүүс та нар, унасан та нар мөн түүнчлэн Иерусалимд орших та нар; тийм ээ, эм тахиа дэгдээхийнүүдээ цуглуулдаг шиг би та нарыг хэчнээн удаа цуглуулах байсан билээ, мөн та нар цуглахыг хүссэнгүй.\n\n6 Ай миний хэлтрүүлсэн Израилын угсааныхан та нар, хэрэв та нар наманчилж мөн зүрх сэтгэлийн бүрэн шийдмэг байдлаар надад эргэж ирэх аваас, эм тахиа далавчин дороо дэгдээхийнүүдээ цуглуулдаг шиг хэчнээн удаа би та нарыг цуглуулах билээ.\n\n7 Гэвч эс тэгвээс, ай Израилын угсаа, та нарын оршин буй газрууд тань эцэг өвгөдтэй чинь хийсэн гэрээний биелэлтийн цагийг хүртэл эзгүй байх болно.\n\n8 Мөн эдүгээ улиран тохиох дор уг хүмүүс эдгээр үгийг сонссоныхоо дараа, болгоогтун, тэд төрөл садан мөн найз нөхдөө алдсаныхаа улмаас дахин уйлж мөн гасалж эхлэв.\n\n9 Мөнхүү улиран тохиох дор гурван өдөр тийн улирч одов. Мөн энэ нь өглөө байж, мөн уг нутгийн гадаргуу дээрээс харанхуй сарниж, газар чичрэхээ больж, хаднууд цуурахаа больж, мөн аймаар ёолон гаслах нь зогсож, мөн бүх нүргээнт чимээ зогсов.\n\n10 Мөн газар дахин нэгдэн нийлснээс, энэ нь тэсэж үлдэв; мөн амь хэлтрүүлэгдсэн хүмүүсийн гашуудах нь, уйлах нь, мөн гаслах нь зогссон болой; мөн тэдний гашуудах нь баяслаар, мөн тэдний халаглах нь магтан дуулахаар мөн Их Эзэн Есүс Христ, өөрсдийн Гэтэлгэгчид талархахаар солигдов.\n\n11 Мөн бошиглогчдоор яригдсан судрууд өдийг болтол гүйцэлдсэн байв.\n\n12 Мөн аврагдсан нь уг хүмүүсийн илүү зөв шударга хэсэг нь байв, мөн бошиглогчдыг хүлээн авч мөн тэднийг чулуугаар шидээгүй нь тэд байв; мөн хэлтрүүлэгдсэн тэд нь гэгээнтнүүдийн цусыг урсгаагүй тэд байв—\n\n13 Мөн тэд хэлтрүүлэгдэж мөн газар шороонд дарагдаагүй мөн булагдаагүй байв; мөн тэд тэнгисийн гүнд живүүлэгдсэнгүй; мөн тэд галаар шатаагдсангүй, бас тэд дарагдаж мөн үхтлээ няцлагдсангүй; мөн тэд хар салхинд хийсэж одсонгүй; бас тэд утаат мөн харанхуйлах мананд автагдсангүй.\n\n14 Мөн эдүгээ, унших хэн боловч тэр нь ойлгог; судруудтай тэр нь тэдгээрийг судлаг, мөн галаар, утаагаар, хуй салхиар, мөн хар салхиар, мөн тэднийг залгих газрын ангалаар ирсэн эдгээр бүх үхэл болон устгалууд нь, мөн эдгээр бүх зүйл ариун бошиглогчдын олных нь бошиглолуудыг гүйцэлдүүлсэн эсэхийг харж мөн болгоог.\n\n15 Болгоогтун, би та нарт хэлнэ, Тийм ээ, олон нь Христийн ирэлтийн үед эдгээр зүйлийн талаар гэрчилж, мөн тэд эдгээр зүйлийн талаар гэрчилсэн учир алагдсан болой.\n\n16 Тийм ээ, бошиглогч Зинос эдгээр зүйлийн талаар гэрчилсэн, мөн түүнчлэн Зинок эдгээр зүйлийн талаар ярьсан, учир нь тэдний үр удмын үлдэгдэл болох бидний талаар тэд онцгойлон гэрчилсэн болой.\n\n17 Болгоогтун, бидний өвөг Иаков түүнчлэн Иосефын үр удмын үлдэгдлийн талаар гэрчилсэн билээ. Мөн болгоогтун, бид Иосефын үр удмын үлдэгдэл биш гэж үү? Мөн бидний тухай гэрчлэх эдгээр зүйл, бидний өвөг Лихайн Иерусалимаас авчирсан гуулин ялтаснууд дээр бичиглэгдсэн байгаа бус уу?\n\n18 Мөнхүү улиран тохиох дор гучин дөрөвдүгээр оны төгсгөлд, болгоогтун, хэлтрүүлэгдсэн Нифайн хүмүүст, мөн түүнчлэн леменчүүд гэж нэрлэгддэг хэлтрүүлэгдсэн тэдэнд агуу ивээлүүд үзүүлэгдсэнийг, мөн агуу адислалууд тэдний тэргүүн дээр цутгагдсаныг, үүний хэрээр Христ тэнгэрт дээшилсний дараахан тэрбээр үнэхээр тэдэнд өөрийгөө үзүүлснийг би та нарт харуулах болно—\n\n19 Өөрийн биеийг тэдэнд үзүүлж, мөн тэдэнд тохинуулсан бөлгөө; мөн түүний тохинууллын шастир хожим өгөгдөх болно. Тиймийн тул одоогоор би үгсээ төгсгөл болгоё.\n\n", "3-ne 11": "Олон хүн Өгөөмөр нутагт нэгдэн цугларахад, Есүс Христ өөрийгөө Нифайн ард түмэнд үзүүлж, мөн тэдэнд тохинуулсан болой; мөн тэрбээр өөрийгөө тэдэнд энэ маягаар үзүүлэв.\n\n11–26-р бүлэгт агуулагдав.\n\n[center][font_size=26]Бүлэг 11[/font_size][/center]\n\n[i]Эцэг Өөрийн Хайрт Хүүгийн талаар гэрчлэв—Христ үзэгдэн мөн Өөрийн Цагаатгалыг тунхаглав—Хүмүүс Түүний мутар дахь мөн хөл дэх мөн хавирган талын шархны ормыг тэмтэрч үзэв—Тэд Хосанна хэмээн хашхирав—Тэрээр баптисмын маяг мөн аргыг зааварчлан өгөв—Зөрчилдөөний хандлага бол чөтгөрийнх юм—Хүмүүс итгэж, баптисм хүртэж мөн Ариун Сүнсийг хүлээн авах ёстой гэдэг нь Христийн сургаал бөлгөө. Ойролцоогоор МЭ 34 он.[/i]\n\n1 Мөнхүү эдүгээ улиран тохиох дор Нифайн ард түмнээс, Өгөөмөр нутаг дахь ариун сүмийн эргэн тойронд нэгдэн цугларцгаасан их олон хүн байв; мөн тэд болсон тэрхүү агуу болон гайхамшигт өөрчлөлтийг нэг нэгэндээ заан үзүүлж, мөн гайхаж бас гайхширан нэг нэгэнтэйгээ ярьж байв.\n\n2 Мөн үхлийнх нь талаар тэмдэг өгөгдсөн энэхүү Есүс Христийн тухай тэд түүнчлэн ярилцаж байлаа.\n\n3 Мөнхүү улиран тохиох дор тэд тийн нэг нэгэнтэйгээ ярилцаж байхдаа тэнгэрээс ирэх мэт нэгэн дуу хоолойг сонсов; мөн тэд эргэн тойрондоо хараа бэлчээв, учир нь тэд сонссон тэр дуу хоолойг ойлгосонгүй; мөн энэ нь хатуу ширүүн дуу хоолой бус, бас чанга дуу хоолой ч бус байв; энэ нь намуухан дуу хоолой байсан хэдий ч сонссон тэдний гол руу нэвтрэн орж, иймээс үүнээс болж салгалаагүй нэг ч хэсэг тэдний биед байсангүй; тийм ээ, энэ нь чухам бодгальд нь хүртэл тэдэнд нэвтрэн орж, мөн тэдний зүрх сэтгэлийг шатах мэт болгов.\n\n4 Мөнхүү улиран тохиох дор тэд уг дуу хоолойг дахин сонсоод мөн тэд үүнийг ойлгосонгүй.\n\n5 Мөн дахин гурав дахь удаагаа тэд уг дуу хоолойг сонсож, мөн үүнийг сонсохоор сонороо дэлгэв; мөн тэдний харц дуу гарсан зүгт чиглэв; мөн тэд тэрхүү дуу хоолой гарч ирсэн тэнгэрийн зүг тууштайгаар харж байв.\n\n6 Мөн болгоогтун, гурав дахь удаад нь тэд сонссон тэрхүү дуу хоолойг ойлгосон болой; мөн энэ нь тэдэнд хэлэв:\n\n7 Миний Хайрт Хүүг, миний ихэд таалсан түүнийг, түүгээр би өөрийнхөө нэрийг алдаршуулсан түүнийг болгоогтун—та нар түүнийг сонсогтун.\n\n8 Мөнхүү улиран тохиох дор, тэд ойлгоод тэнгэрийн зүг дахин хараа чиглүүлэв; мөн болгоогтун, тэд тэнгэрээс бууж ирж буй нэгэн Хүнийг үзэв; мөн тэрээр цагаан орхимжоор хувцасласан байв; мөн тэрээр бууж ирээд мөн тэдний дунд зогсов; мөн бүх цугларагсдын харц түүн дээр тусаж, мөн тэд бүр нэг нэгэндээ ч ам нээж зүрхэлсэнгүй, мөн энэ нь ямар учиртайг мэдсэнгүй, учир нь тэдэнд үзэгдсэн нь тэнгэр элч хэмээн тэд боджээ.\n\n9 Мөнхүү улиран тохиох дор тэр мутраа урагш сунгаад мөн хүмүүст ярьж, өгүүлсэн нь:\n\n10 Болгоогтун, би бол дэлхийд ирэх болно хэмээн бошиглогчдын гэрчилсэн тэр Есүс Христ.\n\n11 Мөн болгоогтун, би бол дэлхийн гэрэл ба амь; мөн би Эцэгийн надад өгсөн гашуун аяганаас ууж, мөн эхлэлээс бүх зүйлд Эцэгийн тааллыг хүлцэж, дэлхийнхний нүглүүдийг өөр дээрээ авснаар Эцэгийг алдаршуулсан билээ.\n\n12 Мөнхүү улиран тохиох дор Есүс эдгээр үгийг ярихад бүх цугласан олон газарт унав; учир нь Христ тэнгэрт дээшлэн одсоныхоо дараа тэдэнд өөрийгөө үзүүлнэ хэмээн өөрсдийнх нь дунд бошиглогдсон байсныг тэд санацгаасан аж.\n\n13 Мөнхүү улиран тохиох дор Их Эзэн тэдэнд ярьж, өгүүлсэн нь:\n\n14 Та нар хавирган талд минь гараа хүргэж болохын тулд, мөн түүнчлэн миний мутар дахь мөн хөлөн дэх хадаасны ормуудыг тэмтэрч болохын тулд, би бол Израилын Бурхан, мөн бүх дэлхийн Бурхан гэдгийг, мөн дэлхийнхний нүглүүдийн төлөө егүүтгэгдсэнийг та нар мэдэж болохын тулд босогтун мөн над дээр ирэгтүн.\n\n15 Мөнхүү улиран тохиох дор цугласан олон урагшилж, мөн гараа түүний хавирган талд хүргэж, мөн түүний мутар дахь мөн түүний хөлөн дэх хадаасны ормуудыг тэмтэрч үзэв; мөн тэд бүгдээрээ урагшилж мөн нүдээрээ үзэж мөн гараараа тэмтэрч, мөн бошиглогчдоор ирэх болно хэмээн бичиглэгдсэн тэр нь мөн болохыг гарцаагүйгээр мэдэж мөн гэрчилтлээ тэд нэг нэгээрээ урагшилж, ийн үйлдэв.\n\n16 Мөн тэд бүгд очиж мөн өөрсдөө үзсэний дараа, тэд нэгэн дуугаар хашхирч хэлсэн нь:\n\n17 Хосанна! Бүхний Дээд Бурханы нэр алдаршиг! Мөн тэд Есүсийн хөлд доош унаж, мөн түүнийг шүтэн бишрэв.\n\n18 Мөнхүү улиран тохиох дор тэрбээр Нифайд ярьж (учир нь Нифай цугласан олны дунд байв), мөн тэрбээр түүнд урагшлан ирэхийг зарлиглав.\n\n19 Мөн Нифай босож мөн урагшлан очоод, мөн өөрийгөө Их Эзэний өмнө бөхийлгөн мөн түүний хөлийг үнсэв.\n\n20 Мөн Их Эзэн түүнд босохыг зарлиглав. Мөн тэрбээр босож мөн түүний өмнө зогсов.\n\n21 Мөн Их Эзэн түүнд хэлэв: Намайг дахин тэнгэрт дээшлэн одсоны дараа энэ хүмүүст баптисм хүртээх хүчийг би чамд өгье.\n\n22 Мөн Их Эзэн бусад заримыг түүнчлэн дуудаж, мөн тэдэнд нэгэн адилыг хэлжээ; мөн тэрбээр тэдэнд баптисм хүртээх хүчийг өгөв. Мөн тэрбээр тэдэнд хэлсэн нь: Энэхүү маягаар та нар баптисм хүртээх болно; мөн та нарын дунд ямар ч маргалдаан байх ёсгүй.\n\n23 Үнэнээр би та нарт хэлнэ, та нарын үгсийн дагуу нүглүүдээ наманчилж, мөн миний нэрээр баптисм хүртэхийг хүсэх хэнд боловч, энэхүү маягаар та нар тэдэнд баптисм хүртээх болно—Болгоогтун, та нар доош явж мөн усанд зогсох болно, мөн та нар миний нэрээр тэдэнд баптисм хүртээх болно.\n\n24 Мөн эдүгээ болгоогтун, тэднийг нэрээр нь дуудаад, та нарын хэлэх тэрхүү үгс нь эдгээр болой:\n\n25 Есүс Христээр надад эрх мэдэл өгөгдсөн учир би танд Эцэг, мөн Хүү, мөн Ариун Сүнсний нэрээр баптисм хүртээж байна. Амен.\n\n26 Мөн тэгээд та нар тэднийг усанд бүрэн дүрж, мөн уснаас буцаан гаргаж ирэх болно.\n\n27 Мөн энэ маягийн дагуу миний нэрээр та нар баптисм хүртээх болно; учир нь болгоогтун, үнэнээр би та нарт хэлнэ, Эцэг, мөн Хүү, мөн Ариун Сүнс бол нэг юм; мөн би Эцэгт буй, мөн Эцэг надад буй, мөн Эцэг бид хоёр нэг юм.\n\n28 Мөн та нарт миний зарлигласны дагуу та нар ийн баптисм хүртээх болно. Мөн та нарын дунд өмнө нь байсан шиг ямар ч маргалдаан байх ёсгүй; бас та нарын дунд сургаалын минь заалтуудын талаар, өмнө нь байсан шиг сөргөлдөөнүүд байх ёсгүй.\n\n29 Учир нь үнэнээр, үнэнээр би та нарт хэлнэ, зөрчилдөөний хандлагатай тэр нь минийх бус, харин зөрчилдөөний эцэг болох чөтгөрийнх болой, мөн тэрбээр хүмүүсийн зүрх сэтгэлийг нэг нэгэндээ уурлан зөрчилдөхөд өдөөн хатгадаг болой.\n\n30 Болгоогтун, хүмүүсийн зүрх сэтгэлийг нэг нь нөгөөгийнхөө эсрэг уурлахаар өдөөн хатгах нь миний сургаал бус; харин иймэрхүү зүйлс зогсох ёстой нь миний сургаал бөлгөө.\n\n31 Болгоогтун, үнэнээр, үнэнээр, би та нарт хэлнэ, би та нарт сургаалаа тунхаглах болно.\n\n32 Мөн энэ бол миний сургаал, мөн энэ бол Эцэгийн надад өгсөн тэрхүү сургаал билээ; мөн би Эцэгийн тухай гэрчилж, мөн Эцэг миний тухай гэрчилж, мөн Ариун Сүнс нь Эцэг бид хоёрын тухай гэрчилдэг; мөн Эцэг наманчилж мөн надад итгэхийг газар газрын бүх хүнд зарлигладаг гэдгийг би гэрчилж байна.\n\n33 Мөн надад итгэдэг мөн баптисм хүртсэн хэн боловч, мөнхүү тэр нь аврагдах болно; мөн тэд бол Бурханы хаант улсыг өвлөх тэдгээр нь юм.\n\n34 Мөн надад итгэдэггүй, мөн баптисм хүртээгүй хэн боловч яллагдах болно.\n\n35 Үнэнээр, үнэнээр, би та нарт хэлнэ, энэ бол миний сургаал, мөн энэ нь Эцэгээс гэдгийг би гэрчилж байна; мөн надад итгэдэг хэн боловч түүнчлэн Эцэгт итгэдэг; мөн Эцэг миний тухай түүнд гэрчлэх болно, учир нь тэрбээр түүнд галаар мөн Ариун Сүнсээр зочлох болно.\n\n36 Мөн тийн Эцэг миний тухай гэрчлэх болно, мөн Ариун Сүнс түүнд Эцэг бид хоёрын тухай гэрчлэх болно; учир нь Эцэг, мөн Би, мөн Ариун Сүнс бол нэг юм.\n\n37 Мөн тэрчлэн би та нарт хэлнэ, та нар наманчилж, мөн бяцхан хүүхэд мэт болж, мөн миний нэрээр баптисм хүртэх ёстой, эс бөгөөс та нар эдгээр зүйлийг яасан ч хүлээн авч чадахгүй.\n\n38 Мөн тэрчлэн би та нарт хэлнэ, та нар наманчилж, мөн миний нэрээр баптисм хүртэж, мөн бяцхан хүүхэд мэт болох ёстой, эс бөгөөс та нар Бурханы хаант улсыг яасан ч өвлөж чадахгүй.\n\n39 Үнэнээр, үнэнээр, би та нарт хэлнэ, энэ нь миний сургаал, мөн үүний дээр барьж босгодог хэн боловч миний хадан дээр барьж босгодог, мөн тамын хаалганууд тэднийг дийлэх нь үгүй.\n\n40 Мөн үүнээс илүүг юм уу дутууг тунхаглах мөн түүнийг миний сургаал хэмээн тогтоох хэн боловч, тэрхүү нэгэн нь хилэнцээс ирдэг, мөн миний хадан дээр барьж босгогдоогүй байдаг; харин тэр элсэрхэг суурин дээр барьж босгодог бөгөөд үер болж мөн тэдний дээр салхи нүдэхэд, тиймийг нь хүлээн авахаар тамын хаалганууд нээлттэй байдаг.\n\n41 Тиймийн тул, энэ хүмүүст очиж, мөн миний ярьсан үгсийг дэлхийн хязгаарууд хүртэл тунхаглагтун.\n\n", "3-ne 12": "[center][font_size=26]Бүлэг 12[/font_size][/center]\n\n[i]Есүс арван хоёр шавийг дуудаж мөн итгэмжлэл хүлээлгэв—Тэрбээр Уулан дээрх Номлолтой төстэй номлолыг нифайчуудад ярив—Тэрбээр Ерөөлүүдийг хэлэв—Түүний сургамжууд Мосегийн хуулийг давамгайлж мөн орлон тэргүүлдэг—Тэр мөн Түүний Эцэг төгсийн адил төгс байхаар хүмүүс зарлигдуулав—Матай 5-тай харьцуул. Ойролцоогоор МЭ 34 он.[/i]\n\n1 Мөнхүү улиран тохиох дор Есүс эдгээр үгийг Нифайд, мөн дуудагдсан тэдэнд яриад, (эдүгээ дуудагдаж, мөн баптисм хүртээх хүч болон эрх мэдлийг хүлээн авсан тэдний тоо нь арван хоёр байв) мөн болгоогтун, тэр цугларсан олонд мутраа урагш сунгаж, мөн тэдэнд чанга дуугаар ярьж, өгүүлсэн нь: Та нарт тохинуулж, мөн та нарын үйлчлэгчид байхаар та нарын дундаас миний сонгосон эдгээр арван хоёрын үгсэд анхаарлаа хандуулах аваас та нар адислагдах болно; мөн тэд та нарт усаар баптисм хүртээж болно хэмээн би хүчийг тэдэнд өгсөн бөлгөө; мөн та нар усаар баптисм хүртсэний дараа, болгоогтун, би та нарт галаар мөн Ариун Сүнсээр баптисм хүртээх болно; тиймийн тул та нар намайг харж мөн намайг байдаг гэдгийг мэдсэний дараа, та нар надад итгэж мөн баптисм хүртэх аваас та нар адислагдах болно.\n\n2 Мөн тэрчлэн, та нар намайг харсан мөн намайг байдаг гэдгийг мэддэгээ гэрчлэх учир, та нарын үгсэд итгэх тэд илүү адислагдах болно. Тийм ээ, үгсэд тань итгэх, мөн даруу байдлын гүнд ирэх, мөн баптисм хүртэх тэд адислагдах болно, учир нь тэд галаар мөн Ариун Сүнсээр зочлогдох болно, мөн нүглүүдийнхээ ангижралыг хүлээн авах болно.\n\n3 Тийм ээ, надад ирэх сүнсэндээ ядуу нь адислагддаг, учир нь тэнгэрийн хаант улс бол тэднийх юм.\n\n4 Мөн тэрчлэн, гашуудах тэд бүгд адислагддаг, учир нь тэд тайвшруулагдах болно.\n\n5 Мөн хүлцэнгүй номхон нь адислагддаг, учир нь тэд газар дэлхийг өвлөх болно.\n\n6 Мөн зөв шударгын төлөө өлсөж мөн цангадаг тэд бүгд адислагддаг, учир нь тэд Ариун Сүнсээр дүүргэгдэх болно.\n\n7 Мөн нигүүлсэнгүй нь адислагддаг, учир нь тэд нигүүлслийг хүртэх болно.\n\n8 Мөн зүрх сэтгэлдээ цэвэр ариун бүгд нь адислагддаг, учир нь тэд Бурханыг харна.\n\n9 Мөн энхийг сахигч тэд бүгд адислагддаг, учир нь тэд Бурханы хүүхдүүд хэмээн нэрлэгдэх болно.\n\n10 Мөн миний нэрийн төлөө хавчигдсан тэд бүгд адислагддаг, учир нь тэнгэрийн хаант улс тэднийх юм.\n\n11 Мөн надаас болж хүмүүс та нарыг доромжлох мөн хавчих, мөн та нарын эсрэг бүхий л хилэнцтийг худлаа гүтгэн хэлэх үед та нар адислагддаг;\n\n12 Учир нь та нар агуу баясал мөн үлэмжийн баяр хөөртэй байх болно, учир нь тэнгэрт шагнал тань агуу байх болно; учир нь та нарын өмнө байсан бошиглогчдыг тэд тэгж хавчсан билээ.\n\n13 Үнэнээр, үнэнээр, би та нарт хэлнэ, газар дэлхийн давс байх үүргийг би та нарт өгье; гэвч хэрэв давс амтаа алдвал газар дэлхий юугаар давслагдах билээ? Уг давс түүнээс хойш, зайлуулагдаж мөн хүмүүний хөл дор дэвслэгдэхээс өөр юунд ч хэрэггүй байх болно.\n\n14 Үнэнээр, үнэнээр, би та нарт хэлнэ, энэ хүмүүсийн гэрэл байх үүргийг би та нарт өгье. Толгод дээр байрласан хот нуугдах аргагүй билээ.\n\n15 Болгоогтун, хүмүүс лаа асаагаад мөн үүнийгээ саван дор нуудаг бил үү? Үгүй ээ, харин лааны тавиур дээр тавьж, мөн энэ нь гэрт байгаа бүгдэд гэрэл өгдөг;\n\n16 Тиймийн тул, тэд та нарын сайн үйлүүдийг харж, тэгээд тэнгэр дэх Эцэгийг тань алдаршуулж болохын тулд, та нарын гэрэл энэ хүмүүсийн өмнө тийн туяаран гийг.\n\n17 Хуулийг эсвээс бошиглогчдыг устгахаар намайг ирсэн гэж бүү бод. Би устгахаар биш, харин биелүүлэхээр ирсэн билээ;\n\n18 Учир нь үнэнээр би та нарт хэлнэ, уг хуулиас нэг зураас, нэг үсэг ч хүчин төгөлдөр байдлаа алдаагүй, харин энэ нь бүгд надаар биелэгдсэн билээ.\n\n19 Мөн болгоогтун, та нар надад итгэхийн тулд, мөн та нар нүглүүдээ наманчилж, мөн харууссан зүрх мөн гэмшсэн сэтгэлтэйгээр надад ирэхийн тулд би Эцэгийнхээ хууль болон зарлигуудыг та нарт өгсөн. Болгоогтун, та нарын өмнө зарлигууд байна, мөн хууль нь биелэгдсэн билээ.\n\n20 Тиймийн тул та нар над дээр ирж мөн аврагд; учир нь үнэнээр би та нарт хэлнэ, миний та нарт энэ цагт зарлигласан тэрхүү зарлигуудыг сахихаас бусдаар, та нар тэнгэрийн хаант улсад яасан ч орохгүй.\n\n21 Энэ нь хуучин цагийн тэднээр хэлэгдсэнийг та нар сонссон, мөн энэ нь түүнчлэн та нарын өмнө бичигдсэн байна, та нар алах ёсгүй, мөн алсан хэн боловч, Бурханы шүүлтийн дор аюултай байдалд байх болно хэмээн буюу;\n\n22 Харин би та нарт хэлнэ, анддаа уурласан хэн боловч түүний шүүлтийн дор аюултай байдалд байх болно. Мөн анддаа, Хоосон толгой гэж хэлэх хэн боловч, дээд шүүхэд аюултай байдалд байх болно; мөн Чи мунхаг гэж хэлэх хэн боловч, галт тамын аюулд байх болно.\n\n23 Тиймийн тул, хэрэв та нар надад ирэх аваас, эсвээс надад ирэхийг хүсэх аваас мөн анд тань чиний эсрэг аливаа гомдолтойг санах аваас—\n\n24 Өөрийн замаар анддаа очиж, мөн эхлээд андтайгаа эвлэрч, мөн тэгээд зүрх сэтгэлийн бүрэн шийдэмгий байдалтайгаар надад ирэгтүн, мөн би та нарыг хүлээн авах болно.\n\n25 Дайсантайгаа замаар явж байхдаа түүнтэй хурдхан эвлэр, тэрээр та нарыг хэзээ нэгэн цагт барьж, мөн та нар шоронд хаягдах болуузай хэмээн буюу.\n\n26 Үнэнээр, үнэнээр, би та нарт хэлнэ, та нар эцсийн синайныг төлсөн байх хүртлээ тэндээс яасан ч гарахгүй. Мөн та нар шоронд байх зуураа бүр ганц синайныг ч төлж чадна гэж үү? Үнэнээр, үнэнээр, би та нарт хэлнэ, Үгүй.\n\n27 Болгоогтун, та нар садар самууныг үйлдэх ёсгүй хэмээн хуучин цагийн тэднээр бичигдсэн байдаг;\n\n28 Харин би та нарт хэлнэ, нэгэн эмэгтэйн араас тачаадан, түүнийг харсан хэн боловч, зүрх сэтгэлдээ аль хэдийн садар самууныг үйлдсэн байдаг.\n\n29 Болгоогтун, та нар эдгээр зүйлийн нэгийг нь ч зүрх сэтгэлдээ нэвтрэхийг зөвшөөрөх ёсгүй хэмээх зарлигийг би та нарт өгье;\n\n30 Учир нь та нар өөрсдөө эдгээр зүйлээс татгалзсанаар загалмайгаа үүрэх нь, та нар тамд хаягдсанаас дээр.\n\n31 Эхнэрээсээ салсан хэн боловч, эхнэртээ салалтыг гэрчилсэн бичиг өг хэмээн бичигдсэн байдаг.\n\n32 Үнэнээр, үнэнээр, би та нарт хэлнэ, завхайрлын шалтгаанаас бусдаар эхнэрээсээ салах хэн боловч, түүнийг садар самууныг үйлдэх болгодог; мөн салсан эмэгтэйтэй гэрлэх хэн боловч садар самууныг үйлддэг юм.\n\n33 Мөн тэрчлэн, та нар хуурамчаар тангараглах ёсгүй, харин Их Эзэний төлөөх ам тангаргаа биелүүлэх ёстой нь бичигдсэн;\n\n34 Гэвч үнэнээр, үнэнээр, би та нарт хэлнэ, огт бүү тангарагла; бас тэнгэрээр ч бүү тангарагла, учир нь энэ бол Бурханы сэнтий юм;\n\n35 Бас газар дэлхийгээр ч, учир нь энэ нь түүний хөлийн тавиур бөлгөө;\n\n36 Бас та нар толгойгоороо ч тангараглах ёсгүй, учир нь та нар нэг үсийг ч хар эсвээс цагаан болгож чадахгүй;\n\n37 Харин үгс чинь, Тийм, тийм; Үгүй, үгүй байг; учир нь эдгээрээс илүүгээр хэлэгдсэн юу боловч хилэнцэт бөлгөө.\n\n38 Мөн болгоогтун, нүдийг нүдээр, мөн шүдийг шүдээр хэмээн бичигдсэн байдаг;\n\n39 Харин би та нарт хэлнэ, та нар хилэнцэттэй бүү сөргөлд, харин баруун хацар дээр чинь хэн цохинов, түүнд нөгөө хацраа тавьж өг;\n\n40 Мөн хэн нэгэн та нартай хуулиар заалдаж мөн хүрмийг чинь авбал, түүнд орхимжоо ч түүнчлэн өг;\n\n41 Мөн хэн нэгэн та нарыг нэг бээр явахыг албадвал, түүнтэй хоёр бээр явагтун.\n\n42 Та нараас гуйсанд өг, мөн та нараас зээлэхийг хүсэх түүнд та нар бүү араа харуул.\n\n43 Мөн болгоогтун түүнчлэн, та нар хөршөө хайрлаж мөн дайснаа үзэн яд гэж бичигдсэн байдаг;\n\n44 Гэвч болгоогтун би та нарт хэлнэ, дайснуудаа хайрла, та нарыг зүхэх тэднийг адисал, та нарыг үзэн ядах тэдэнд сайныг үйлд, мөн та нарыг өшөө хорсолтойгоор ашиглах мөн та нарыг хавчих тэдний төлөө залбир;\n\n45 Та нар тэнгэр дэх Эцэгийнхээ хүүхдүүд байж болохын тулд буюу; учир нь тэрбээр өөрийн нарыг хилэнцтийн дээр мөн сайны дээр мандуулдаг.\n\n46 Тиймийн тул эрт цагийн тэдгээр зүйл, хуулийн харьяат байсан тэдгээр нь, бүгд надаар биелэгдсэн билээ.\n\n47 Хуучин зүйлс төгсөж, мөн бүх зүйл шинэ боллоо.\n\n48 Тиймийн тул би эсвээс тэнгэрт буй Эцэг тань төгсийн адил та нарыг төгс байгаасай хэмээнэ би.\n\n", "3-ne 13": "[center][font_size=26]Бүлэг 13[/font_size][/center]\n\n[i]Есүс нифайчуудад Их Эзэний залбирлыг заав—Тэд тэнгэрт эрдэнэс хураах ёстой—Арван хоёр шавь тохинуулалдаа эд зүйлсийн тухайд санаа зовохгүй байхаар зарлигдуулав—Матай 6-тай харьцуул. Ойролцоогоор МЭ 34 он.[/i]\n\n1 Үнэнээр, үнэнээр, би хэлнэ, та нар ядууд өглөг үйлдээсэй хэмээнэ би; харин хүмүүст харагдахын тулд тэдний өмнө өглөгөө үйлдэхгүй байхад анхаар; эс бөгөөс тэнгэр дэх Эцэгээс тань та нарт шагнал үгүй бөлгөө.\n\n2 Тиймийн тул, хоёр нүүртнүүд хүмүүсийн алдар нэрийг олж болохын тулд, синагогт мөн гудамжинд тэдний үйлддэг шиг, та нар өглөг үйлдэхдээ өөрсдийнхөө өмнө бүрээ бүү тат. Үнэнээр би та нарт хэлнэ, тэд шагналаа авсан билээ.\n\n3 Харин та нар өглөгүүд үйлдэхдээ баруун гарынхаа юу хийж байгааг зүүн гартаа бүү мэдүүл;\n\n4 Та нарын өглөгүүд нууц байж болохын тулд буюу; мөн нууцаар хардаг Эцэг тань, өөрөө та нарыг илэн далангүй шагнах болно.\n\n5 Мөн та нар залбирахдаа хоёр нүүртнүүд шиг үйлдэх ёсгүй, учир нь тэд хүмүүст харагдаж болохын тулд синагогуудад мөн гудамжны булангуудад зогсон залбирах дуртай. Үнэнээр би та нарт хэлнэ, тэд шагналаа авсан билээ.\n\n6 Харин, та нар залбирахдаа, өрөөндөө орж, мөн хаалгаа хаагаад, нууцад буй Эцэгтээ та нар залбир; мөн нууцаар хардаг Эцэг тань, та нарыг илэн далангүй шагнах болно.\n\n7 Харин та нар залбирахдаа, буруу номтон шиг хоосон давталт бүү хэрэглэ, учир нь тэд ихийг ярьснаар сонсогдох болно хэмээн боддог.\n\n8 Та нар тиймийн тул тэдэнтэй адил бүү бай, учир нь Эцэг тань та нарт юу хэрэгтэй байгааг өөрөөс нь гуйхаас чинь өмнө мэддэг юм.\n\n9 Тиймийн тул та нар энэ маягаар залбир: Тэнгэрт буй Эцэг минь, нэр тань нандигнан хүндлэгдэг.\n\n10 Таны таалал тэнгэрт гүйцэлддэг шигээ дэлхий дээр ч тэгэх болтугай.\n\n11 Мөн бид өртнүүдээ уучилдгийн адил, бидний өрийг өршөөгөөч.\n\n12 Мөн биднийг уруу таталтын зүг бүү дагуулаач, харин биднийг хилэнцээс чөлөөлөөч.\n\n13 Учир нь хаант улс, хүч, мөн алдар суу нь үүрд таных. Амен.\n\n14 Учир нь, хэрэв та нар хүмүүсийн алдаануудыг нь уучлах аваас, тэнгэрлэг Эцэг тань түүнчлэн та нарыг өршөөх болно;\n\n15 Харин хэрэв та нар хүмүүсийн алдаануудыг нь уучлахгүй бол, Эцэг тань ч та нарын алдаануудыг өршөөх нь үгүй.\n\n16 Түүнчлэн, та нар мацаг барихдаа, гунигтай төрхтэй хоёр нүүртнүүд шиг бүү бай, учир нь тэд мацаг барьж байгаа нь хүмүүст харагдаж болохын тулд царайгаа урвайлгадаг. Үнэнээр би та нарт хэлнэ, тэд шагналаа авсан юм.\n\n17 Харин та нар, мацаг барихдаа, толгойдоо тос түрхэж, мөн нүүрээ угаа;\n\n18 Та нар мацаг барьж буйгаа хүмүүст бус, харин нууцад байх Эцэгтээ харуулахын тулд болой; мөн нууцаар хардаг Эцэг тань та нарыг илээр шагнах болно.\n\n19 Өөрсдөдөө газар дэлхий дээр баялаг бүү хураа, тэнд удган эрвээхэй мөн зэв идэж, мөн хулгайч нар эвдэн ороод мөн хулгайлдаг;\n\n20 Харин өөрсдөдөө тэнгэрт баялаг хураа, тэнд удган эрвээхэй мөн зэв идэхгүй, мөн хулгайч нар эвдэн орж бас хулгайлах нь үгүй.\n\n21 Учир нь баялаг тань хаана байна, тэнд зүрх сэтгэл тань түүнчлэн байх болно.\n\n22 Биеийн гэрэл нь нүд ажгуу; тиймийн тул, хэрэв нүд чинь нэгэн чигт үнэнч байх аваас, бүхэл бие чинь гэрлээр дүүрэн байх болно.\n\n23 Харин нүд чинь хилэнцэт аваас бүхэл бие чинь харанхуйгаар дүүрэн байх болно. Тиймийн тул, хэрэв та нарт байх гэрэл нь харанхуй байх аваас, тэрхүү харанхуй нь хэчнээн агуу байх билээ!\n\n24 Хэн ч хоёр эзэнд зэрэг үйлчилж чадахгүй; учир нь тэр нэгийг нь үзэн ядаж мөн нөгөөг нь хайрлах болно, эсвэл тэр нэгэнд нь үнэнч байж мөн нөгөөг нь зэвүүцэх болно. Та нар Бурханд бас Эд хөрөнгөнд зэрэг үйлчилж чадахгүй.\n\n25 Мөн эдүгээ улиран тохиох дор Есүс эдгээр үгийг яриад өөрийн сонгосон арван хоёр тийш харж, мөн тэдэнд хэлэв: Миний ярьсан үгсийг сана. Учир нь болгоогтун, та нар энэ хүмүүст тохинуулахаар миний сонгосон тэд билээ. Тиймийн тул би та нарт хэлнэ, амийнхаа төлөө, та нар юу идэх, эсвээс юу уух вэ; бас биеийнхээ төлөө, юу өмсөх вэ хэмээн бүү санаа зов. Амь нь махнаас чухал, бие нь хувцас хунараас чухал бус уу?\n\n26 Агаар дахь жигүүртнүүдийг болгоогтун, учир нь тэд тариалдаггүй, бас хадаж бас зооринд хураадаггүй; гэсэн ч тэнгэрлэг Эцэг тань тэднийг тэжээдэг. Та нар тэдгээрээс хавьгүй илүү бус уу?\n\n27 Та нарын хэн нь санаа тавьснаараа биеийнхээ өндрийг нэг тохой нэмэгдүүлж чадах билээ?\n\n28 Мөн та нар юуны учир хувцас хунарын төлөө санаа тавьдаг билээ? Талбай дахь сараана цэцгүүд хэрхэн ургадгийг бодож үз; тэд хөдөлмөрлөдөггүй, бас ээрдэг ч үгүй;\n\n29 Мөн гэсэн ч би та нарт хэлнэ, бүр Соломон бүх сүр жавхландаа ч, эдгээрийн нэгэнтэй нь ч адил чимэглэгдсэн байгаагүй юм.\n\n30 Иймийн тул, хэрэв Бурхан, өнөөдөр байгаа мөн маргааш нь зууханд хаягдах талын өвсийг ийн гоёдог бол, хэрэв та нар бага итгэлтэй бус аваас, тэрбээр та нарыг үүнчлэн хувцаслах болно.\n\n31 Тиймийн тул, Бид юу идэх билээ? эсвээс, Бид юу уух билээ? эсвээс, Бид юугаар хувцаслах билээ? хэмээн бүү санаа зов.\n\n32 Учир нь тэнгэрлэг Эцэг тань та нарт эдгээр бүх зүйл хэрэгтэйг мэддэг.\n\n33 Харин та нар эхлээд Бурханы хаант улсыг мөн түүний зөв шударгыг эрэлхийл, мөн эдгээр бүх зүйл та нарт өгөгдөх болно.\n\n34 Тиймийн тул маргаашийн төлөө санаа бүү зов, учир нь маргааш нь өөрөө өөрийнхөө зүйлсэд санаа тавих болно. Тухайн өдрийн хилэнц нь тэр өдөртөө хангалттай билээ.\n\n", "3-ne 14": "[center][font_size=26]Бүлэг 14[/font_size][/center]\n\n[i]Есүс зарлигласан нь: Бүү шүүгтүн; Бурханаас гуйгтун; хуурамч бошиглогчдоос сэрэмжлэгтүн—Тэрбээр Эцэгийн тааллыг үйлдэх тэдэнд авралыг амлав—Матай 7-той харьцуул. Ойролцоогоор МЭ 34 он.[/i]\n\n1 Мөн эдүгээ улиран тохиох дор Есүс эдгээр үгийг хэлээд, тэрээр цугласан олонд дахин хандаж, мөн тэдэнд дахин ам нээж, хэлсэн нь: Үнэнээр, үнэнээр, би та нарт хэлнэ, Бүү шүүгтүн, та нар шүүгдэхгүйн тулд болой.\n\n2 Учир нь та нар ямар шүүлтээр шүүнэ, та нар түүгээрээ шүүгдэх болно; мөн та нар ямар хэмжээгээр хэмжинэ, та нарт тэрчлэн хэмжигдэх болно.\n\n3 Мөн та нар яагаад андынхаа нүдэн дэх үртсийг болгоодог боловч өөрийнхөө нүдэн дэх дүнзийг анзаардаггүй билээ?\n\n4 Эсвээс та нар анддаа: Нүдэн дэх үртсийг чинь аваад өгье хэмээн—мөн болгоогтун, өөрсдийн тань нүдэнд дүнз байхад хэрхэн хэлэх билээ?\n\n5 Хоёр нүүртнүүд та нар, эхлээд өөрсдийнхөө нүднээс дүнзийг гаргаж хая; мөн тэгээд та нар андынхаа нүднээс үртсийг авч хаяхаар сайн харах болно.\n\n6 Ариун болох түүнийг нохдод бүү өг, бас гахайн өмнө сувдаа бүү хая, тэд тэдгээрийг хөл дороо дэвслээд, мөн эргэж бас та нарыг тасчих болуузай хэмээн буюу.\n\n7 Гуй, тэгвэл та нарт өгөгдөх болно; эрэлхийл, тэгвэл та нар олох болно; тогш тэгвэл та нарт нээгдэх болно.\n\n8 Учир нь гуйдаг болгон нь хүлээн авдаг; мөн эрэлхийлдэг тэр нь олдог; мөн тогшдог түүнд нээгдэх болно.\n\n9 Эсвэл та нарын хэн нь, хүүгээ талх гуйхад, түүнд чулуу өгөх билээ?\n\n10 Эсвэл түүнийг загас гуйхад, тэр түүнд могой өгөх гэж үү?\n\n11 Хэрэв тэгээд та нар хилэнцэт мөртлөө хүүхдүүддээ хэрхэн сайн бэлэг өгөхийг мэддэг бол, тэнгэр дэх Эцэг тань өөрөөс нь гуйдаг тэдэнд сайн зүйлийг хэчнээн ихээр өгөх билээ?\n\n12 Тиймийн тул, хүмүүс бүх зүйлд өөрсдөд тань хэрхэн хандаасай хэмээн хүсдэг шигээ та нар тэдэнд түүнчлэн үйлд, учир нь энэ бол хууль болон бошиглогчид билээ.\n\n13 Та нар давчуу хаалгаар орогтун; учир нь устгалд хөтлөх тэр зам уужим, мөн хаалга нь өргөн, мөн түүгээр ордог нь олон байдаг;\n\n14 Харин амьдрал руу хөтлөх тэр хаалга давчуу, мөн зам нь нарийн, мөн үүнийг олдог нь цөөхөн байдаг.\n\n15 Дотроо идэмхий чононууд мөртлөө, хонины арьс нөмрөн та нарт ирэх хуурамч бошиглогчдоос сэрэмжил.\n\n16 Та нар тэднийг жимсээр нь таних болно. Хүмүүс өргөснөөс усан үзэм, эсвээс халгайнаас инжир хураадаг гэж үү?\n\n17 Үүний адил сайн мод болгон сайн жимс өгдөг; харин ялзарсан мод хилэнцэт жимс өгдөг.\n\n18 Сайн мод хилэнцэт жимс өгч, бас ялзарсан мод сайн жимс өгч чадахгүй.\n\n19 Сайн жимс өгдөггүй мод болгон тас цавчигдаж, мөн галд хаягддаг.\n\n20 Иймийн тул, жимсээр нь та нар тэднийг мэдэх болно.\n\n21 Их Эзэн, Их Эзэн гэж надад хэлдэг болгон тэнгэрийн хаант улсад орохгүй; харин тэнгэр дэх Эцэгийн минь тааллыг биелүүлдэг тэр нь орно.\n\n22 Олон нь тэр өдөр надад хэлэх болно: Их Эзэн, Их Эзэн, бид таны нэрээр бошиглож мөн таны нэрээр чөтгөрүүдийг зайлуулж, мөн таны нэрээр олон гайхамшигт ажлыг үйлдээгүй гэж үү?\n\n23 Мөн тэгэхэд би тэдэнд мэдэгдэнэ: Би та нарыг огт танихгүй; алдсыг үйлдэгч та нар надаас холд.\n\n24 Тиймийн тул, эдгээр үгийг минь сонсоод, тэдгээрийг хийдэг хэнийг боловч, түүнийг хадан дээр байшингаа барьсан мэргэн хүнтэй би адилтгах болно—\n\n25 Мөн бороо орж, үер бууж, мөн салхи үлээж, мөнхүү байшинг нүдэв; мөн энэ нь нурж унасангүй, учир нь энэ нь хадан дээр суурилсан байв.\n\n26 Мөн эдгээр үгийг минь сонсоод, мөн тэдгээрийг үл хийдэг болгон нь, элсэн дээр байшингаа барьсан мунхаг хүнтэй адилтгагдах болно—\n\n27 Мөн бороо орж, үер бууж, мөн салхи үлээж, мөнхүү байшинг нүдэв; мөн энэ нь нуран унав, мөн үүний уналт нь агуу байлаа.\n\n", "3-ne 15": "[center][font_size=26]Бүлэг 15[/font_size][/center]\n\n[i]Мосегийн хууль Өөрөөр нь биелэгдсэнийг Есүс зарлав—Иерусалимд Түүний ярьсан өөр хоньд бол нифайчууд юм—Иерусалим дахь Их Эзэний хүмүүс алдсын учир, Израилын тараагдсан хоньдын тухай мэддэггүй байв. Ойролцоогоор МЭ 34 он.[/i]\n\n1 Мөн эдүгээ улиран тохиох дор Есүс эдгээр үгээ төгсгөөд тэрбээр цугласан олныг тойруулан харж, мөн тэдэнд хэлэв: Болгоогтун, намайг Эцэгтээ дээш одохоос өмнө миний заасан зүйлсийг та нар сонслоо; тиймийн тул, миний эдгээр үгийг санаж мөн эдгээрийг хийдэг хэнийг боловч, түүнийг би эцсийн өдөр өргөмжлөх болно.\n\n2 Мөнхүү улиран тохиох дор Есүс эдгээр үгийг хэлээд Мосегийн хуулийн талаар өөрийг нь юу хүсэж буй бол хэмээн гайхширч мөн гайхсан зарим нь тэдний дунд буйг ухаарав; учир нь хуучин зүйлс улирч одоод, мөн бүх зүйл шинэ болсон гэснийг тэд ойлгосонгүй.\n\n3 Мөн тэрбээр тэдэнд хэлэв: Хуучин зүйлс улирч одоод, мөн бүх зүйл шинэ болсон гэж би та нарт хэлсэнд бүү гайхшир.\n\n4 Болгоогтун, Мосед өгөгдсөн хууль гүйцэлдсэнийг би та нарт хэлж байна.\n\n5 Болгоогтун, би бол хуулийг өгсөн тэр нь билээ, мөн би бол өөрийн Израил хүмүүстэй гэрээ хийсэн тэр нь билээ; тиймийн тул, хууль нь надаар биелэгдсэн, учир нь би уг хуулийг биелүүлэхээр ирсэн; тиймийн тул энэ нь төгсгөл болов.\n\n6 Болгоогтун, би бошиглогчдыг үгүйсгэдэггүй, учир нь надаар гүйцэлдээгүй байгаа үгс болгон нь, үнэнээр би та нарт хэлнэ, бүгд гүйцэлдэх болно.\n\n7 Мөн би та нарт хуучин зүйлс улирч одсон хэмээн хэлсэн учраас, ирэх тэр зүйлсийн талаар яригдсан тэрнийг би үгүйсгэдэг гэсэн үг биш юм.\n\n8 Учир нь болгоогтун, өөрийн хүмүүстэй хийсэн миний гэрээ бүгд гүйцэлдээгүй; гэвч Мосед өгөгдсөн хууль надаар төгсгөл болсон бөлгөө.\n\n9 Болгоогтун, би бол хууль мөн гэрэл. Надад хандагтун, мөн эцсээ хүртэл тэвчигтүн, мөн та нар амьдрах болно; учир нь эцсээ хүртэл тэвчдэг түүнд би мөнх амьдрал өгөх болно.\n\n10 Болгоогтун, би та нарт зарлигууд өгсөн билээ; тиймийн тул зарлигуудыг минь дага. Мөн энэ бол хууль болон бошиглогчид, учир нь тэд үнэхээр миний тухай гэрчилсэн юм.\n\n11 Мөн эдүгээ улиран тохиох дор Есүс эдгээр үгийг яриад, тэрбээр өөрийн сонгосон арван хоёрт хэлэв:\n\n12 Та нар миний шавь нар; мөн та нар Иосефын угсааны үлдэгдэл болох энэ хүмүүст гэрэл билээ.\n\n13 Мөн болгоогтун, энэ бол та нарын өвийн нутаг; мөн Эцэг үүнийг та нарт өгсөн бөлгөө.\n\n14 Иерусалим дахь ах дүүст тань үүнийг хэлэх ёстой хэмээх зарлигийг Эцэг надад хэзээ ч өгсөн нь үгүй.\n\n15 Басхүү Эцэг нутгаас нь гарган удирдсан, Израилын угсааны бусад овгуудын талаар намайг тэдэнд хэлэх ёстой хэмээх зарлигийг Эцэг хэзээ ч надад өгсөн нь үгүй.\n\n16 Намайг өдий зэргийг тэдэнд хэлэхийг Эцэг надад зарлиглав:\n\n17 Энэ сүргийнх бус өөр хоньд надад бий; би тэднийг түүнчлэн авчрах ёстой, мөн тэд дуу хоолойг минь сонсох болно; мөн нэг сүрэг, мөн нэг хоньчин байх болно гэдгийг буюу.\n\n18 Мөн эдүгээ, гөжүүд мөн итгэлгүйн учир тэд миний үгийг ойлгосонгүй; тиймийн тул энэ зүйлийн талаар тэдэнд илүүг ярихгүй байхыг би Эцэгээр зарлигдуулсан билээ.\n\n19 Гэвч, үнэнээр, би та нарт хэлнэ, Эцэг надад зарлиг болгож, мөн би үүнийг та нарт хэлнэ, та нар тэдний дундаас алдсуудынх нь учир тусгаарлагдсан; тиймийн тул тэд та нарын тухай мэддэггүй нь тэдний алдсын учир билээ.\n\n20 Мөн үнэнээр би та нарт тэрчлэн хэлнэ, Эцэг тэднээс бусад овгийг тусгаарласан; мөн тэдний тухай тэд мэддэггүй нь өөрсдийнх нь алдсын улмаас болой.\n\n21 Мөн үнэнээр би та нарт хэлнэ, та нар бол миний тухайлан хэлсэн тэд билээ: Энэ сүргийнх бус өөр хоньд надад бий; би тэднийг түүнчлэн авчрах ёстой, мөн тэд дуу хоолойг минь сонсох болно; мөн нэг сүрэг, мөн нэг хоньчин байх болно.\n\n22 Мөн тэд намайг ойлгосонгүй, учир нь энэ бол харийнхан хэмээн тэд таамагласан аж; учир нь харийнхан өөрсдийнх нь номлолоор дамжин хөрвүүлэгдэх болно гэдгийг тэд ойлгоогүй ажээ.\n\n23 Мөн тэд дуу хоолойг минь сонсох болно гэж миний хэлснийг тэд ойлгоогүй байв; мөн харийнхан хэзээ ч миний дуу хоолойг сонсохгүй гэхэд—Ариун Сүнсээр бус аваас би өөрийгөө тэдэнд үзүүлэхгүй гэхэд тэд намайг ойлгосонгүй.\n\n24 Гэвч болгоогтун, та нар миний дуу хоолойг сонссон, мөн намайг түүнчлэн харсан; мөн та нар миний хоньд, мөн Эцэгийн надад өгсөн тэдний дунд та нар тоологддог билээ.\n\n", "3-ne 16": "[center][font_size=26]Бүлэг 16[/font_size][/center]\n\n[i]Есүс Израилын алдагдсан хоньдын бусдад нь зочлох болно—Хожмын өдрүүдэд сайн мэдээ харийнханд мөн тэгээд Израилын угсаанд очих болно—Их Эзэний хүмүүс Сионыг Тэрээр дахин авчрахыг нүдээрээ үзэх болно. Ойролцоогоор МЭ 34 он.[/i]\n\n1 Мөн үнэнээр, үнэнээр, би та нарт хэлнэ, энэ нутагт бас Иерусалим нутагт ч, бас миний тохинуулсан тэндхийн эргэн тойрны тэр нутгийн аль ч хэсэгт байхгүй өөр хоньд надад бий.\n\n2 Учир нь миний тухайлан ярьж байгаа тэд дуу хоолойг минь хараахан сонсоогүй тэд билээ; бас би тэдэнд өөрийгөө огт үзүүлээгүй байгаа.\n\n3 Гэвч би тэдэнд оч хэмээх зарлигийг Эцэгээс хүлээн авсан, мөн тэгснээр нэг сүрэг байж мөн нэг хоньчинтой байж болохын тулд тэд дуу хоолойг минь сонсож, мөн хоньдын минь дунд тоологдох болно; тиймийн тул би өөрийгөө тэдэнд үзүүлэхээр явна.\n\n4 Мөн намайг явсны дараа эдгээр үгийг та нар бичихийг би та нарт зарлиг болгож байна, тэгснээр намайг харсан мөн надтай хамт тохинуулалд минь байсан Иерусалим дахь миний хүмүүс та нарын тухай, мөн түүнчлэн өөрсдийн тухайлан мэдэхгүй бусад овгийн тухай мэдлэгийг Ариун Сүнсээр хүлээн авч болохын тулд, хэрэв тэд миний нэрээр Эцэгээс асуухгүй аваас, та нарын бичих энэ үгс хадгалагдаж мөн харийнханд үзүүлэгдсэнээр, итгэлгүйнхээ учир дэлхийн гадаргуу дээр тараагдсан байх тэдний үр удмын үлдэгдэл нь харийнхны бүрэн байдлаар дамжуулан тэдний Гэтэлгэгч болох миний тухай мэдлэгт авчрагдаж болох, өөрөөр хэлбэл, мэдлэгтэй болж болох буюу.\n\n5 Мөн тэгээд би тэднийг газар дэлхийн дөрвөн зүгээс цуглуулах болно; мөн тэгээд Израилын угсааны бүх хүнтэй Эцэгийн хийсэн гэрээг би гүйцэлдүүлэх болно.\n\n6 Мөн харийнхан адислагдсан болой, миний тухай мөн Эцэгийн тухай тэдэнд гэрчилдэг Ариун Сүнсээр ирдэг, надад итгэх тэрхүү итгэлийнх нь учир билээ.\n\n7 Болгоогтун, тэдний надад итгэх итгэлийн учир, мөн та нарын итгэлгүйн учир, ай Израилын угсаа, хожмын өдөр харийнханд үнэн ирэх болно, тэгснээр эдгээр зүйлийн бүрэн байдал тэдэнд мэдүүлэгдэх болно хэмээн Эцэг хэлнэм.\n\n8 Гэвч Эцэг хэлдэг, харийнхны итгэлгүй тэдэнд халаг—учир нь тэд энэ нутгийн гадаргуу дээр ирсэн мөн Израилын угсааных болох миний хүмүүсийг тараасан хэдий ч; мөн Израилын угсааных болох миний хүмүүс тэдний дундаас зайлуулагдаж, мөн хөл дор нь тэднээр дэвслэгдсэн хэдий ч;\n\n9 Мөн харийнханд хандах Эцэгийн нигүүлслийн, мөн түүнчлэн Израилын угсааных болох миний хүмүүсийн дээрх Эцэгийн шүүлтүүдийн учир, үнэнээр үнэнээр, би та нарт хэлнэ, энэ бүгдийн дараа, мөн Израилын угсааных болох өөрийн хүмүүсийг би цохигдож, хөнөөгдөж, тэдний дундаас зайлуулагдан, мөн тэднээр үзэн ядагдаж, мөн тэдний дунд жигшигдэн мөн муугийн зүйр болгосны дараа—\n\n10 Мөн Эцэг намайг та нарт ийн хэлэхийг зарлиглав: Харийнхан миний сайн мэдээний эсрэг нүгэл үйлдэж, мөн миний сайн мэдээний бүрэн байдлыг эсэргүүцэн, мөн бүх үндэстнээс дээр мөн бүхэл газар дэлхийн бүх хүнээс дээр хэмээн зүрх сэтгэлийн бардамналдаа хөөрч, мөн бүх төрлийн худал хэлж, хуурч, заль мэх үйлдэн мөн хоёр нүүр гарган, мөн бүх төрлийн аллага, мөн санваарын байр суурийг урвуулан ашиглах явдал, садар самуун, мөн нууц жигшүүрт хэргүүдээр дүүрэх тэр өдөр; мөн хэрэв тэд тэдгээр бүх зүйлийг хийвэл мөн миний сайн мэдээний бүрэн байдлыг эсэргүүцвэл, болгоогтун, би сайн мэдээнийнхээ бүрэн байдлыг тэдний дундаас авах болно хэмээн Эцэг хэлж байна.\n\n11 Мөн тэгээд би, ай Израилын угсаа, өөрийн хүмүүстэй хийсэн гэрээгээ санах болно, мөн би тэдэнд сайн мэдээгээ авчрах болно.\n\n12 Мөн, ай Израилын угсаа, харийнхан та нарын дээр хүчгүй байх болно гэдгийг би та нарт үзүүлэх болно; харин би та нартай хийсэн гэрээгээ санах болно, ай Израилын угсаа, мөн та нар миний сайн мэдээний бүрэн байдлын мэдлэгт ирэх болно.\n\n13 Гэвч хэрэв харийнхан наманчилж мөн надад эргэж ирэх аваас, болгоогтун тэд миний хүмүүсийн дунд тоологдох болно, ай Израилын угсаа хэмээн Эцэг хэлж байна.\n\n14 Мөн Израилын угсаа болох өөрийн хүмүүсийг тэдний дундуур явж, мөн тэднийг доош дэвслэхийг би зөвшөөрөхгүй хэмээн Эцэг хэлдэг.\n\n15 Гэвч хэрэв тэд надад хандахгүй, мөн дуу хоолойг минь анхааран сонсохгүй аваас, тэдний дундуур явахыг, мөн тэднийг доош дэвслэхийг би, ай Израилын угсаа болох тэдэнд зөвшөөрөх болно, тийм ээ, би өөрийн хүмүүст зөвшөөрөх болно, мөн тэд зайлуулагдаж, мөн ай Израилын угсаа болох хүмүүсийн минь хөлд дэвслэгдэхээс өөр юунд ч хэрэггүй болох, амтаа алдсан давс адил байх болно.\n\n16 Үнэнээр, үнэнээр, би та нарт хэлнэ, Эцэг надад ийн зарлигласан билээ—би энэ хүмүүст тэдний өв болгон энэ нутгийг өгөхийг буюу.\n\n17 Мөн тэгээд бошиглогч Исаиагийн дараах үгс гүйцэлдэх болно:\n\n18 Таны харуулууд дуу хоолойгоо өргөх болно; тэд дуу хоолойгоор хамтдаа дуулна; учир нь Их Эзэн Сионыг дахин авчрахыг тэд нүдээр үзэх болно.\n\n19 Иерусалимын зэлүүд газрууд та нар баясаж эхэлцгээ мөн хамтдаа дуулцгаа; учир нь Их Эзэн өөрийн хүмүүсийг тайтгаруулсан, тэрээр Иерусалимыг гэтэлгэсэн болой.\n\n20 Их Эзэн ариун мутраа бүх үндэстний нүдэнд харуулсан бөлгөө; мөн дэлхийн бүх хязгаар Бурханы авралыг үзэх болно.\n\n", "3-ne 17": "[center][font_size=26]Бүлэг 17[/font_size][/center]\n\n[i]Есүс Өөрийнх нь үгсийг тунгааж мөн ойлголтын төлөө залбирахыг хүмүүст зааварлав—Тэрбээр тэдний өвчтэйг нь эдгээв—Тэрбээр бичигдэх аргагүй хэлийг хэрэглэн хүмүүсийн төлөө залбирав—Тэдний бяцхан үрсийг нь гал хүрээлж мөн тэдэнд тэнгэр элч нар тохинуулав. Ойролцоогоор МЭ 34 он.[/i]\n\n1 Болгоогтун, эдүгээ улиран тохиох дор Есүс эдгээр үгийг яриад тэрбээр дахин цугласан олныг тойруулан харав, мөн тэрбээр тэдэнд хэлэв: Болгоогтун, цаг минь дөхөж байна.\n\n2 Та нар сул дорой, иймээс энэ үед та нарт ярихаар Эцэгээр надад зарлиг болгогдсон бүх үгийг минь та нар ойлгож чадахгүйг би ухаарч байна.\n\n3 Тиймийн тул, та нар гэр гэртээ харьцгаа, мөн миний хэлсэн зүйлсийг тунгааж, та нар ойлгож болохын тулд миний нэрээр Эцэгээс асуу, мөн маргаашийн төлөө оюун санаагаа бэлтгэцгээ, мөн би та нарт дахин ирэх болно.\n\n4 Харин эдүгээ би Эцэгт очиж, мөн түүнчлэн Израилын алдагдсан овгуудад өөрийгөө үзүүлэхээр явлаа, учир нь Эцэгийн хувьд тэд алдагдаагүй, учир нь тэрбээр тэднийг хааш аваачсаныгаа өөрөө мэддэг.\n\n5 Мөнхүү улиран тохиох дор Есүс ийн яриад, тэрбээр дахин цугларсан олныг тойруулан харж, мөн тэд нулимс унагаж буйг, мөн тэд өөрийг нь тэдэнтэй хамт ахиад хэсэг зуур үлдэхийг гуйх мэт түүний зүг ширтэн харж байхыг болгоов.\n\n6 Мөн тэрбээр тэдэнд хэлэв: Болгоогтун, та нарыг өрөвдөх сэтгэлээр дотор минь дүүрэн байна.\n\n7 Та нарын дунд өвчтөнүүд байна уу? Тэднийг нааш авчрагтун. Доголон, сохор, хазгар, тахир дутуу, уяман өвчтэй, татанги, эсвээс дүлий, эсвээс ямар нэгэн байдлаар зовж зүдэрч буй нэгэн байна уу? Тэднийг нааш авчрагтун мөн би тэднийг эдгээх болно, учир нь та нарыг өрөвдөх сэтгэл надад буй; дотор минь нигүүлслээр дүүрэн байна.\n\n8 Тодруулбал, Иерусалим дахь та нарын ах дүүст миний юу хийснийг өөрсдөд тань үзүүлээсэй хэмээн та нар хүсэж буйг би ухаарч байна, учир нь та нарыг эдгээхэд итгэл тань хангалттайг би харж байна.\n\n9 Мөнхүү улиран тохиох дор түүнийг тийн ярихад, бүх цугласан олон бөөндөө, өвчтэй мөн зовж зүдэрсэн, доголон, сохор, хэлгүй, мөн ямар нэгэн байдлаар зовж зүдэрсэн тэд бүгдтэйгээ урагшлав; мөн тэрбээр тэднийг өөр дээр нь авчрагдахад нэг бүрчлэн эдгээв.\n\n10 Мөн тэд бүгд, эдгээгдсэн тэд мөн эрүүл байсан тэд аль аль нь, түүний хөлд доош бөхийн мөн түүнийг бишрэв; мөн цугласан олноос ойртож чадсан болгон нь түүний хөлийг үнсэж, үүний хэрээр түүний хөлийг тэд нулимсаараа булхав.\n\n11 Мөнхүү улиран тохиох дор тэрбээр бяцхан хүүхдүүдээ авчрахыг зарлиг болгов.\n\n12 Иймээс тэд бяцхан хүүхдүүдээ авчирч мөн тэднийг түүний эргэн тойронд газарт доош тавив, мөн Есүс голд нь зогсов; мөн тэднийг бүгдийг нь түүнд авчрах хүртэл цугласан олон зай тавьж өгөв.\n\n13 Мөнхүү улиран тохиох дор тэд бүгд авчрагдан мөн Есүс дунд нь зогссоны дараа, тэрбээр цугласан олонд доош газарт сөхрөхийг зарлиг болов.\n\n14 Мөнхүү улиран тохиох дор тэднийг газарт сөхөрцгөөхөд, Есүс дотроо санаа алдан, мөн хэлэв: Эцэг минь, Израилын угсааны хүмүүсийн ёс бусын учир би шаналнам.\n\n15 Мөн тэрээр эдгээр үгийг хэлээд, тэр өөрөө түүнчлэн газар дээр сөхрөн суув; мөн болгоогтун тэр Эцэгт хандан залбирав, мөн түүний залбирсан зүйлс бичигдэх аргагүй байлаа, мөн түүнийг сонссон цугларсан олон гэрчилсэн билээ.\n\n16 Мөнхүү ийм маягаар тэд гэрчилдэг: Эцэгт хандан Есүсийн ярьсныг бид харж мөн сонссон шиг тийм агуу бөгөөд гайхамшигт зүйлс урьд нь нүдэнд хэзээ ч үзэгдээгүй, бас чихэнд хэзээ ч сонсогдоогүй бөлгөө;\n\n17 Мөн Есүсийн ярьсныг бидний харж бас сонссон шиг тийм агуу болон гайхамшигт зүйлсийг хэлээр хэлэх аргагүй, бас ямар ч хүмүүнээр бичигдэх аргагүй, бас хүмүүс зүрх сэтгэлдээ төсөөлөхийн аргагүй; мөн бидний төлөө Эцэгт хандан түүний залбирсныг сонссон тэр үед бодгалийг маань дүүргэсэн тэрхүү баяслыг хэн ч төсөөлж чадахгүй болой.\n\n18 Мөнхүү улиран тохиох дор Есүс Эцэгт хандсан залбирлаа дуусгаад босов; харин цугласан олон агуу их баясалдаа автагдсанаас тэд тамирдсан байв.\n\n19 Мөнхүү улиран тохиох дор Есүс тэдэнд ярьж, мөн босож зогсохыг тэднээс хүсэв.\n\n20 Мөн тэд газраас босож зогсов, мөн тэрээр тэдэнд хэлсэн нь: Итгэлийнхээ учир адислагдсан болой та нар. Мөн эдүгээ болгоогтун, миний баясал дүүрэн байна.\n\n21 Мөн тэрээр эдгээр үгийг хэлээд, тэрээр уйлж, мөн цугласан олон үүний талаар гэрчлэв, мөн тэрээр тэдний бяцхан хүүхдүүдийг нэг нэгээр нь авч, мөн тэднийг адислан, мөн тэдний төлөө Эцэгт хандан залбирав.\n\n22 Мөн тэр үүнийг хийсний дараа, тэрээр дахин уйлав;\n\n23 Мөн тэр цугласан олонд хандан ярьж, мөн тэдэнд: Бяцхан үрсээ болгоогтун хэмээв.\n\n24 Мөн тэд болгоохоор харахдаа харцаа тэнгэрийн зүг хандуулж, мөн тэд тэнгэр нээгдэхийг үзэв, мөн тэд тэнгэр элч нар галын дунд байгаа мэт тэнгэрээс доошлон ирэхийг үзэв; мөн тэд доош ирж мөн тэдгээр бяцхан үрсийн эргэн тойронд хүрээлэв, мөн тэд галаар эргэн тойрондоо хүрээлэгдсэн байв; мөн тэнгэр элч нар тэдэнд тохинуулав.\n\n25 Мөн цугласан олон үзэж мөн сонсож мөн гэрчлэв; мөн тэд өөрсдийнх нь гэрчлэл үнэнийг мэддэг, учир нь тэд бүгд өөрийн биеэр үзэж мөн сонссон болой; мөн тэд тоогоороо хоёр мянга таван зуу орчим бодгаль байв; мөн тэд эрэгтэйчүүд, эмэгтэйчүүд, мөн хүүхдүүдээс бүрдэж байв.\n\n", "3-ne 18": "[center][font_size=26]Бүлэг 18[/font_size][/center]\n\n[i]Нифайчуудын дунд Есүс ариун ёслолыг бий болгов—Тэд Түүний нэрээр үргэлж залбирахаар зарлиг болгогдов—Зохистой бусаар Түүний маханбодыг идэх мөн Түүний цусыг уух тэд яллагддаг—Ариун Сүнсийг өгөх хүч шавь нарт нь олгогдов. Ойролцоогоор МЭ 34 он.[/i]\n\n1 Мөнхүү улиран тохиох дор өөртөө хэсэг талх мөн дарс авчрахыг Есүс шавь нартаа зарлиг болгов.\n\n2 Мөн тэднийг талх мөн дарсанд явсан хойгуур, тэрбээр цугласан олонд доош газарт сууцгаахыг зарлиглав.\n\n3 Мөн шавь нар нь талх мөн дарстай ирэхэд, тэрбээр талхнаас авч мөн хуваагаад мөн үүнийгээ адислав; мөн тэрбээр шавь нартаа өгч мөн тэдэнд идэхийг зарлиг болгов.\n\n4 Мөн тэд идэж мөн цадахад, тэрбээр цугласан олонд өгөхийг тэдэнд зарлиглав.\n\n5 Мөн цугласан олон идээд мөн цадахад, тэрбээр шавь нартаа хэлэв: Болгоогтун та нарын дундаас нэг нь томилогдох болно, мөн би түүнд талхыг хувааж мөн үүнийгээ адислан мөн миний сүмийн хүмүүст, итгэж мөн миний нэрээр баптисм хүртэх тэд бүгдэд үүнийг тараах хүчийг өгөх болно.\n\n6 Мөн бүр яг миний хийсэн шигээр, би талхыг хувааж мөн үүнийг адисалж мөн үүнийг та нарт өгсний адилаар, та нар үүнийг хийхээр үргэлж мэрийх болно.\n\n7 Мөн та нар үүнийг, миний та нарт үзүүлсэн бие махбодыг минь дурсаж үйлдэх болно. Мөн энэ нь Эцэгт та нар намайг үргэлж дурсан санаж байгаагийн гэрчлэл байх болно. Мөн хэрэв та нар намайг үргэлж санах аваас, миний Сүнс та нартай хамт байх болно.\n\n8 Мөнхүү улиран тохиох дор тэрбээр эдгээр үгийг хэлээд, тэр шавь нартаа аяган дахь дарснаас авч мөн үүнээс уухыг, мөн түүнчлэн тэд ууж болохын тулд цугласан олонд өгөхийг зарлиг болгов.\n\n9 Мөнхүү улиран тохиох дор тэд үүнчлэн үйлдэж, мөн үүнээс ууж мөн ханав; мөн тэд цугласан олонд өгч, тэд ууж, мөн ханацгаав.\n\n10 Мөн шавь нар нь үүнийг үйлдэхэд, Есүс тэдэнд хэлэв: Үйлдсэн энэ зүйлийнхээ төлөө адислагдсан болой та нар, учир нь энэ нь миний зарлигуудыг гүйцэлдүүлдэг, мөн энэ нь миний та нарт зарлигласныг үйлдэхэд та нар бэлэн буйг Эцэгт гэрчилдэг билээ.\n\n11 Мөн наманчилж мөн миний нэрээр баптисм хүртсэн тэдэнд та нар үүнийг үргэлж үйлдэх болно; мөн та нар үргэлж намайг санаж байгаагаа Эцэгт гэрчилж болохын тулд, миний та нарын төлөө асгаруулсан цусыг дурсаж үүнийг та нар үйлдэх болно. Мөн хэрэв та нар намайг үргэлж санах аваас, миний Сүнс та нартай хамт байх болно.\n\n12 Мөн эдгээр зүйлийг та нар үйлдэх болно хэмээх зарлигийг би та нарт өгч байна. Мөн хэрэв та нар эдгээр зүйлийг үргэлж үйлдэх аваас адислагдсан болой та нар, учир нь та нар миний хадан дээр баригдсан билээ.\n\n13 Гэвч та нарын дундаас үүнээс илүүг эсвээс дутууг үйлдэх хэн боловч миний хадан дээр баригдаагүй, харин элсэн суурин дээр баригдсан ажгуу; мөн бороо цутгаж, бас үер бууж, мөн салхи үлээж, мөн тэднийг цохиход, тэд унах болно, мөн тамын хаалганууд тэднийг хүлээн авахаар бэлэн нээлттэй байна.\n\n14 Тиймийн тул та нарт өгөхийг Эцэг надад зарлигласан тэрхүү зарлигуудыг минь хэрэв та нар дагах аваас адислагдсан болой та нар.\n\n15 Үнэнээр, үнэнээр, би та нарт хэлнэ, та нар чөтгөрөөр уруу татагдаж, мөн түүнд олзлогдох болуузай хэмээн та нар үргэлж сэрэмжтэй байж мөн залбирах ёстой.\n\n16 Мөн би та нарын дунд залбирсан шиг, та нар түүнчлэн миний сүмд залбирах болно, наманчилдаг мөн миний нэрээр баптисм хүртдэг миний хүмүүсийн дунд буюу. Болгоогтун би бол гэрэл; би та нарт үлгэр жишээ үзүүлсэн билээ.\n\n17 Мөнхүү улиран тохиох дор Есүс эдгээр үгийг шавь нартаа яриад, тэрбээр дахин цугласан олонд хандаж мөн тэдэнд хэлэв:\n\n18 Болгоогтун, үнэнээр, үнэнээр, би та нарт хэлнэ, та нар уруу таталтад орох болуузай хэмээн үргэлж сэрэмжтэй байж мөн залбирах ёстой; учир нь Сатан та нарыг буудай мэт шигшиж болохын тулд тэрээр та нарыг эзэмдэхийг хүсдэг бөлгөө.\n\n19 Тиймийн тул та нар миний нэрээр Эцэгт үргэлж залбирах ёстой;\n\n20 Мөн та нар хүлээж авах болно гэж итгээд, миний нэрээр Эцэгээс гуйх, зөв болох юу боловч, болгоогтун энэ нь та нарт өгөгдөх болно.\n\n21 Эхнэр болон хүүхдүүд чинь адислагдаж болохын тулд, гэр бүлүүддээ Эцэгт хандан үргэлж миний нэрээр залбир.\n\n22 Мөн болгоогтун, та нар ойр ойрхон цуглан уулзацгаах болно; мөн та нар цуглан уулзацгаах үедээ өөрсөд дээрээ нэг ч хүнийг ирэхийг хориглохгүй, харин тэд та нар дээр ирж болохыг тэдэнд зөвшөөрч мөн тэднийг хориглохгүй байх болно;\n\n23 Харин та нар тэдний төлөө залбирах болно, мөн тэднийг зайлуулахгүй байх болно; мөн хэрэв тэд ойр ойрхон та нарт ирэх аваас та нар тэдний төлөө Эцэгт миний нэрээр залбирах болно.\n\n24 Тиймийн тул, энэ нь дэлхийд цацарч болохын тулд гэрлээ өргөгтүн. Болгоогтун би бол та нарын өргөх тэрхүү гэрэл билээ—миний үйлдэхийг та нар харсан тэдгээрийг хий. Болгоогтун, Эцэгт хандан залбирахыг минь та нар харсан, мөн та нар бүгдээрээ үзсэн билээ.\n\n25 Мөн би та нарын хэнийг нь ч холдон явахыг та нарт зарлиг болгосонгүй, харин ч тэмтэрч мөн харж болохын тулд надад ирэхийг та нарт зарлиг болгосныг та нар харж байна; та нар дэлхийнхэнд үүний адил үйлдэх болно; мөн энэ зарлигийг зөрчсөн хэн боловч тэрбээр өөрийгөө уруу таталтад удирдагдахыг зөвшөөрдөг бөлгөө.\n\n26 Мөн эдүгээ улиран тохиох дор Есүс эдгээр үгийг яриад, тэрбээр өөрийн сонгосон шавь нартаа дахин харцаа хандуулж, мөн тэдэнд хэлэв:\n\n27 Болгоогтун үнэнээр, үнэнээр, би та нарт хэлнэ, би өөр нэг зарлигийг та нарт өгнө, мөн би тэгээд түүний надад өгсөн бусад зарлигийг гүйцэлдүүлж болохын тулд Эцэгтээ очих ёстой.\n\n28 Мөн эдүгээ болгоогтун, энэ бол миний та нарт өгч буй зарлиг, та нар үүнийг адислан түгээхдээ хэн нэгэн миний махбод болон цуснаас зохисгүйгээр хүртэхийг, та нар мэдсээр байж зөвшөөрч болохгүй;\n\n29 Учир нь миний бие махбод болон цусыг зохисгүйгээр идэж мөн уух хэн боловч бодгальдаа ялыг идэж мөн уудаг; тиймийн тул хэрэв хэн нэгэн миний махбод мөн цуснаас идэх мөн уух нь зохистой бусыг та нар мэдэж буй бол та нар түүнийг хориглох болно.\n\n30 Гэсэн хэдий ч, та нар түүнийг өөрсдийн дундаас зайлуулахгүй, харин та нар түүнд тохинуулж мөн миний нэрээр, Эцэгт хандан түүний төлөө залбирах болно; мөн хэрэв тэрбээр наманчилж мөн миний нэрээр баптисм хүртэх аваас, тэгвэл та нар түүнийг хүлээн зөвшөөрч, мөн миний махбод болон цуснаас түүнд адислан түгээх болно.\n\n31 Харин хэрэв тэр наманчлахгүй аваас, тэрбээр миний хүмүүсийг устгаж болохгүйн тулд, тэрбээр миний хүмүүсийн дунд тоологдохгүй, учир нь болгоогтун би хоньдоо мэднэ, мөн тэд тоологдсон билээ.\n\n32 Гэсэн хэдий ч, та нар түүнийг синагогуудаасаа, эсвэл шүтлэгийн байруудаасаа зайлуулахгүй, учир нь тийм нэгэнд та нар үргэлжлүүлэн тохинуулах болно; учир нь, тэд эргэж ирээд мөн наманчилж, мөн зүрх сэтгэлийн бүрэн шийдэмгий байдалтайгаар надад ирэх эсэхийг та нар мэдэхгүй, тэгвэл би тэднийг эдгээх болно; тэгвэл та нар тэдэнд авралыг авчрах хэрэгсэл байх болно.\n\n33 Тиймийн тул, та нар буруутгалд орохгүйн тулд та нарт миний зарлигласан эдгээр үгийг дагагтун; учир нь Эцэгийн буруутгадаг түүнд халаг.\n\n34 Мөн та нарын дунд байсан сөргөлдөөнүүдийн учир би эдгээр зарлигийг та нарт өгч байна. Мөн хэрэв та нарын дунд маргалдаанууд үгүй аваас адислагдсан болой та нар.\n\n35 Мөн эдүгээ би Эцэгт очно, учир нь би та нарын тусын тулд Эцэгт очих нь зохистой юм.\n\n36 Мөнхүү улиран тохиох дор Есүс эдгээр үгийг төгсгөл болгоод, тэрбээр өөрийн сонгосон шавь нартаа, нэг нэгээр нь, бүр тэдний бүгдэд нь хүрэх хүртлээ гараа хүргэв, мөн тэрбээр тэдэнд хүрэх үедээ тэдэнд ярив.\n\n37 Мөн цугласан олон түүний ярьсан үгсийг сонссонгүй, тиймийн тул тэд гэрчилсэнгүй; гэвч тэрбээр Ариун Сүнсийг өгөх хүчийг өөрсдөд нь өгсөн хэмээн шавь нар нь гэрчилсэн болой. Мөн би та нарт энэ гэрчлэл үнэн гэдгийг хожим үзүүлэх болно.\n\n38 Мөнхүү улиран тохиох дор Есүс тэдэнд бүгдэд нь хүрсний дараа, нэгэн үүл бууж мөн цугласан олныг сүүдэрлэсэн тул тэд Есүсийг харж чадахгүй болов.\n\n39 Мөн тэднийг сүүдэрлэгдсэн байхад тэрбээр тэднээс одож, мөн тэнгэрт дээш одов. Мөн шавь нар нь түүнийг тэнгэр өөд дахин дээшлэн одсоныг харж мөн гэрчлэв.\n\n", "3-ne 19": "[center][font_size=26]Бүлэг 19[/font_size][/center]\n\n[i]Арван хоёр шавь хүмүүст тохинуулж мөн Ариун Сүнсийг авахын төлөө залбирав—Шавь нар баптисм хүртэж, Ариун Сүнсийг мөн тэнгэр элч нарын тохинууллыг хүлээн авав—Есүс бичигдэх аргагүй үгс хэрэглэн залбирав—Тэрбээр эдгээр нифайчуудын үлэмж агуу итгэлийн талаар гэрчлэв. Ойролцоогоор МЭ 34 он.[/i]\n\n1 Мөн эдүгээ улиран тохиох дор Есүсийг тэнгэрт дээшлэн одсоны дараа, цугласан олон тархав, эрэгтэй хүн бүр эхнэр, хүүхдүүдээ авч мөн гэртээ эргэж харив.\n\n2 Мөн цугласан олон Есүсийг харсан, мөн тэрбээр өөрсдийг нь тохинуулсан, мөн тэрбээр түүнчлэн маргааш нь цугласан олонд өөрийгөө үзүүлэх болно гэдэг яриа тэр даруй, харанхуй болохоос өмнө хүмүүсийн дунд тархав.\n\n3 Тийм ээ, мөн бүр бүхэл шөнөжингөө Есүсийн талаар яриа тархав; мөн үүний хэрээр тэд хүмүүст дамжуулснаас олон нь, тийм ээ, үлэмж их тооны хүмүүс маргааш нь Есүс өөрийгөө цугласан олонд үзүүлэх тэр газар байж болохын тулд, бүхэл шөнөжингөө үлэмж шаргуу хөдөлмөрлөв.\n\n4 Мөнхүү улиран тохиох дор маргааш нь, олон түмнийг нэгдэн цугларахад, болгоогтун, Нифай мөн нас барагсдаас түүний босгосон, нэр нь Тимофи гэдэг дүү нь, мөн түүнчлэн нэр нь Жонас гэдэг хүү нь, түүнчлэн Мафонай, түүнчлэн түүний дүү Мафонайха, Күмен, Күменонхай, Иеремиа, Шемнон, Жонас, Зедикиа, мөн Исаиа—эдүгээ эдгээр нь Есүсийн сонгосон шавь нарынх нь нэрс байв—мөнхүү улиран тохиох дор тэд урагшлан явж мөн цугласан олны дунд зогсов.\n\n5 Мөн болгоогтун, цугласан олон тийм агуу байснаас тэд тэднийг арван хоёр хэсэгт хуваагдах болгов.\n\n6 Мөн уг арван хоёр цугласан олонд заав; мөн болгоогтун, тэд цугласан олныг газар дээр сөхрөн сууж, мөн Есүсийн нэрээр Эцэгт хандан залбирах болгов.\n\n7 Мөн шавь нар нь түүнчлэн Есүсийн нэрээр Эцэгт хандан залбирав. Мөнхүү улиран тохиох дор тэд босож зогсоод мөн хүмүүст тохинуулав.\n\n8 Мөн тэд Есүсийн ярьсны нэгэн адил үгсээр—Есүсийн ярьсан үгсээс юу ч зөрүүлэхгүйгээр—тохинуулсны дараа, болгоогтун, тэд дахин сөхөрч мөн Есүсийн нэрээр Эцэгт хандан залбирав.\n\n9 Мөн тэд хамгийн их хүссэн түүнийхээ төлөө залбирав; мөн тэд Ариун Сүнс өөрсдөд нь өгөгдөхийг хүсэж байв.\n\n10 Мөн тийн залбираад тэд уруудан усны захад очиход, мөн цугласан олон тэднийг дагав.\n\n11 Мөнхүү улиран тохиох дор Нифай ус руу орж мөн баптисм хүртэв.\n\n12 Мөн тэрбээр усан дороос гарч ирээд мөн баптисм хүртээж эхлэв. Мөн тэрбээр Есүсийн сонгосон тэд бүгдэд баптисм хүртээв.\n\n13 Мөнхүү улиран тохиох дор тэд бүгд баптисм хүртээд мөн уснаас гарч ирэхэд, Ариун Сүнс тэдний дээр бууж, мөн тэд Ариун Сүнсээр мөн галаар дүүргэгдэв.\n\n14 Мөн болгоогтун, тэд галаар хүрээлэгдсэн мэт байв, мөн энэ нь тэнгэрээс бууж ирсэн аж, мөн цугласан олон үүнийг үзэж, мөн гэрчлэв; мөн тэнгэр элч нар тэнгэрээс бууж ирээд мөн тэдэнд тохинуулсан болой.\n\n15 Мөнхүү улиран тохиох дор тэнгэр элч нар шавь нарт нь тохинуулж байх зуур, болгоогтун, Есүс ирж мөн дунд нь зогсоод мөн тэдэнд тохинуулав.\n\n16 Мөнхүү улиран тохиох дор тэрбээр цугласан олонд ярьж, мөн тэдэнд дахин газарт сөхрөн суухыг, мөн түүнчлэн шавь нартаа газарт сөхрөн суухыг зарлиг болгов.\n\n17 Мөнхүү улиран тохиох дор тэднийг бүгд газарт сөхрөн суусны дараа, тэрбээр шавь нартаа залбирахыг зарлиг болгов.\n\n18 Мөн болгоогтун, тэд залбирч эхлэв; мөн тэд Есүст, түүнийг өөрсдийн Их Эзэн мөн өөрсдийн Бурхан хэмээн дуудаж залбирав.\n\n19 Мөнхүү улиран тохиох дор Есүс тэдний дундаас одож, мөн тэднээс бага зэрэг холдоод мөн доош бөхийн, мөн тэрээр хэлэв:\n\n20 Эцэг минь, миний сонгосон энэ хүмүүст Ариун Сүнсийг өгсөнд тань танд талархъя; мөн надад итгэх тэдний итгэлийн учир би тэднийг дэлхийнхнээс сонгосон билээ.\n\n21 Эцэг минь, тэдний үгсэд итгэх тэр бүгдэд Ариун Сүнсийг өгөөч хэмээн би танаас залбиран гуйж байна.\n\n22 Эцэг минь, тэд надад итгэдэг учир та тэдэнд Ариун Сүнсийг өгсөн билээ; мөн та тэднийг сонсож байгаа учир тэд надад итгэдгийг та харж байна, мөн тэд надад хандан залбирч байгаа болой; мөн би тэдэнтэй хамт байгаа учраас тэд надад хандан залбирч байна.\n\n23 Мөн эдүгээ Эцэг минь, тэдний төлөө, мөн түүнчлэн тэдний үгсэд итгэх тэд бүгдийн төлөө, тэд надад итгэж болохын тулд, Эцэг минь, та надад байдгийн адил, би тэдэнд байж болохын тулд, бид нэг байж болохын тулд би танд хандан залбирч байна.\n\n24 Мөнхүү улиран тохиох дор Есүс ийн Эцэгт залбирсны дараа, тэрбээр шавь нартаа ирэв, мөн болгоогтун, тэд зогсолтгүйгээр, үргэлжлүүлэн түүнд залбирсаар байв; мөн тэд олон үг нуршсангүй, учир нь тэд юу гэж залбирах нь тэдэнд өгөгдсөн байв, мөн тэд хүслээр дүүргэгдсэн байв.\n\n25 Мөнхүү улиран тохиох дор тэд түүнд хандан залбирах үед Есүс тэднийг адислав; мөн түүний дүр төрх тэдний дээр инээмсэглэж, мөн түүний дүр төрхийн гэрэл тэдний дээр гийж байв, мөн болгоогтун тэд Есүсийн дүр төрх болон түүний өмсгөл адил цагаан байлаа; мөн болгоогтун тэдний цагаан нь цагаан бүхнээс үлэмж байв, тийм ээ, бүр тэдний цагаан шиг тийм цагаан юу ч дэлхийд байх аргагүй билээ.\n\n26 Мөн Есүс тэдэнд хэлэв: Үргэлжлүүлэн залбирагтун; мөнхүү тэгээд тэд залбирахаа зогссонгүй.\n\n27 Мөн тэрбээр тэднээс дахин эргэж, мөн бага зэрэг холдоод мөн доош бөхийж; мөн тэрбээр дахин Эцэгт хандан залбирч, хэлсэн нь:\n\n28 Эцэг минь, итгэлийнх нь учир миний сонгосон тэднийг ариусгасанд тань талархъя, мөн би тэдний төлөө, мөн түүнчлэн тэдний үгсэд итгэх бусдын төлөө залбирч байна, тэд надаар ариусгагдсантай адил, тэдний үгсэд итгэх итгэлээрээ дамжуулан бусад нь надаар ариусгагдаж болохын тулд буюу.\n\n29 Эцэг минь, дэлхийнхний төлөө бус, харин итгэлийнх нь учир таны надад дэлхийгээс өгсөн тэдний төлөө, тэд надаар ариусгагдаж болохын тулд, Эцэг минь та надад байдгийн адил, би тэдэнд байж болохын тулд, бид нэг байж болохын тулд, би тэднээр алдаршуулагдаж болохын тулд би залбирч байна.\n\n30 Мөн Есүс эдгээр үгийг яриад тэрбээр шавь нартаа дахин ирэв; мөн болгоогтун тэд зогсолтгүйгээр түүнд хандан тууштайгаар залбирсаар байв; мөн тэрбээр тэдний дээр дахин инээмсэглэв; мөн болгоогтун тэд бүр Есүс шиг цагаан байв.\n\n31 Мөнхүү улиран тохиох дор тэрбээр дахин бага зэрэг холдоод мөн Эцэгт хандан залбирав;\n\n32 Мөн түүний залбирсан үгсийг хэлээр өгүүлэх аргагүй, бас түүний залбирсан үгс хүмүүнээр бичигдэх аргагүй байлаа.\n\n33 Мөн цугласан олон сонссон мөн гэрчилдэг билээ; мөн тэдний зүрх сэтгэл нээлттэй байж мөн тэд түүний залбирсан үгсийг зүрх сэтгэлдээ ойлгосон болой.\n\n34 Гэсэн хэдий ч, түүний залбирсан үгс нь маш агуу болон гайхамшигтай байснаас, тэдгээр нь бичигдэх аргагүй бас тэдгээр нь хүмүүнээр хэлэгдэх аргагүй байв.\n\n35 Мөнхүү улиран тохиох дор Есүс залбирлаа төгсгөл болгоод тэрбээр шавь нартаа дахин ирж, мөн тэдэнд хэлэв: Бүх иудейчүүдийн дунд ийм агуу итгэлийг би хэзээ ч үзээгүй; иймийн тул тэдний итгэлгүйн учир би тэдэнд ийм агуу гайхамшгуудыг үзүүлж чадаагүй билээ.\n\n36 Үнэнээр би та нарт хэлнэ, тэдний хэн нь ч та нарын үзсэн шиг ийм агуу зүйлсийг үзсэн нь үгүй; бас та нарын сонссон шиг ийм агуу зүйлсийг тэд сонсоогүй билээ.\n\n", "3-ne 20": "[center][font_size=26]Бүлэг 20[/font_size][/center]\n\n[i]Есүс талх, дарсыг ер бусаар хангаж мөн уг хүмүүст ариун ёслолыг дахин адислан түгээв—Иаковын үлдсэн хүмүүс Их Эзэн өөрсдийн Бурханы мэдлэгт ирж мөн Америкийн эх газруудыг өвлөх болно—Есүс бол Мосегийн адил бошиглогч, мөн нифайчууд бошиглогчдын хүүхдүүд мөн—Их Эзэний хүмүүсийн бусад зарим нь Иерусалимд цуглуулагдах болно. Ойролцоогоор МЭ 34 он.[/i]\n\n1 Мөнхүү улиран тохиох дор тэрбээр цугласан олонд мөн түүнчлэн шавь нартаа залбирахаа зогсоохыг зарлиг болгов. Мөн тэднийг зүрх сэтгэлдээ залбирахаа болихгүй байхыг тэдэнд тэрбээр зарлиг болгов.\n\n2 Мөн тэрбээр тэдэнд өндийж мөн хөл дээрээ зогсохыг зарлиг болгов. Мөн тэд өндийж мөн хөл дээрээ зогсоцгоов.\n\n3 Мөнхүү улиран тохиох дор тэрбээр дахин талх хувааж мөн үүнийг адислан мөн шавь нартаа идүүлэхээр өгөв.\n\n4 Мөн тэднийг идсэний дараа, тэд талхыг хувааж, мөн цугласан олонд өгөхийг тэдэнд тэрбээр зарлиглав.\n\n5 Мөн тэд цугласан олонд өгөхөд тэрбээр түүнчлэн тэдэнд дарс уулгахаар өгөв, мөн цугласан олонд тэд өгөхийг тэдэнд зарлиглав.\n\n6 Эдүгээ шавь нар нь ч, бас цугласан олон ямар ч талх бас дарс ч авчирсан байсангүй;\n\n7 Гэвч тэрбээр үнэхээр тэдэнд идэх талх, мөн түүнчлэн уух дарс өгөв.\n\n8 Мөн тэрбээр тэдэнд хэлэв: Энэ талхыг идэх тэр нь өөрийн бодгальд миний биеэс идэх ажгуу; мөн энэ дарснаас уух тэр нь өөрийн бодгальд миний цуснаас уух ажгуу; мөн түүний бодгаль хэзээ ч өлсөхгүй, бас цангахгүй, харин ханасан байх болно.\n\n9 Эдүгээ, цугласан олон бүгд идэж мөн уусны дараа, болгоогтун, тэд Сүнсээр дүүргэгдэв; мөн тэд нэгэн дуугаар хашхирч, мөн тэд өөрсдийн харсан бас сонссон Есүсийг магтан дуулав.\n\n10 Мөнхүү улиран тохиох дор тэд бүгд Есүсийг магтан дуулсны дараа, тэрбээр тэдэнд хэлэв: Болгоогтун эдүгээ Израилын угсааны үлдэгдэл болох энэ хүмүүсийн талаар Эцэгийн надад зарлиг болгосон тэрхүү зарлигийг би гүйцээнэ.\n\n11 Та нарт миний ярьсныг мөн ийн хэлснийг та нар санаж байгаа, Исаиагийн үгс гүйцэлдэх үед—болгоогтун тэдгээр нь бичигдсэн байгаа, тэдгээр нь та нарт өмнө чинь байна, тиймийн тул тэдгээрийг судал—\n\n12 Мөн үнэнээр, үнэнээр, би та нарт хэлнэ, тэдгээр нь гүйцэлдэх үед, тэгэхэд Эцэгийн өөрийн хүмүүстэй, ай Израилын угсаатай хийсэн гэрээ гүйцэлдэх болно.\n\n13 Мөн тэгэхэд дэлхийн гадаргуу дээр тархан тараагдсан байх үлдэгдлүүд дорнодоос бас өрнөдөөс, мөн өмнөдөөс бас умардаас цуглуулагдах болно; мөн өөрсдийг нь гэтэлгэсэн Их Эзэн Бурханыхаа мэдлэгт тэд авчрагдах болно.\n\n14 Мөн би та нарт энэ нутгийг та нарын өв болгон өгөхийг Эцэг надад зарлиг болгосон юм.\n\n15 Мөн би та нарт хэлье, харийнхан миний хүмүүсийг тараасны дараа, тэдний хүлээн авах тэрхүү адислалын дараа хэрэв тэд наманчлахгүй аваас—\n\n16 Тэгэхгүй аваас Иаковын угсааны үлдэгдэл болох та нар, тэдний дунд явах болно; мөн олон байх тэдний дунд та нар байх болно; мөн та нар тэдний дунд хөвч ойн амьтдын дундах арслан адил, хонин сүрэг дундах залуу арслан адил байх болно, хэрэв тэр дундуур нь явах аваас няц гишгэлж мөн хэдэн хэсэг тасчих мөн хэн ч чөлөөлж чадахгүй түүний адил болой.\n\n17 Гар тань өрсөлдөгч нарын чинь дээр далайгдаж, мөн бүх дайсан чинь алагдах болно.\n\n18 Мөн хүмүүн багц тариагаа цайруулахаар шалан дээр цуглуулдаг шиг би өөрийн хүмүүсийг нэгтгэн цуглуулах болно.\n\n19 Учир нь би Эцэгийн гэрээ хийсэн өөрийн хүмүүсийн, тийм ээ, би та нарын эврийг чинь төмөр, мөн туурайг чинь гууль болгоно. Мөн та нар олон хүмүүсийг хэдэн хэсэг болгон цохих болно; мөн би Их Эзэний төлөө тэдний баялгийг, мөн бүх дэлхийн Их Эзэний төлөө тэдний эд хөрөнгийг ариулан адислах болно. Мөн болгоогтун, үүнийг хийх тэр нь би билээ.\n\n20 Мөнхүү улиран тохиох дор, Эцэг хэлэв, тэр өдөр миний шударга ёсны илд тэдний дээр далайгаастай байх болно; мөн тэд наманчлахгүй аваас энэ нь тэдний дээр, тийм ээ, бүр харийнхны бүх үндэстний дээр буух болно хэмээн Эцэг хэлэв.\n\n21 Мөнхүү улиран тохиох дор би өөрийн хүмүүсийг, ай Израилын угсааг өсгөн бэхжүүлэх болно.\n\n22 Мөн болгоогтун, би та нарын өвөг Иаковтой хийсэн гэрээг гүйцэлдүүлэхийн тулд, би энэ хүмүүсийг энэ нутагт өсгөн бэхжүүлэх болно; мөн энэ нь Шинэ Иерусалим байх болно. Мөн тэнгэрийн хүч энэ хүмүүсийн дунд байх болно; тийм ээ, бүр би та нарын дунд байх болно.\n\n23 Болгоогтун, би бол Мосегийн тухайлан ярьсан тэр нь билээ, ийн хэлсэн буюу: Их Эзэн Бурхан тань та нарт ах дүүсээс тань миний адил бошиглогчийг босгох болно; түүний та нарт хэлэх юуг боловч, бүх зүйлийн хувьд түүнийг та нар сонсох болно. Мөнхүү улиран тохиох дор тэр бошиглогчийг сонсохгүй бодгаль болгон хүмүүсийн дундаас тусгаарлагдах болно.\n\n24 Үнэнээр би та нарт хэлнэ, тийм ээ, мөн Самуелаас эхлээд дараачийн бүх бошиглогч, ярьсан болгон нь, миний тухай гэрчилсэн билээ.\n\n25 Мөн болгоогтун, та нар бол бошиглогчдын хүүхдүүд; мөн та нар бол Израилын угсааных; мөн Абрахамд: Мөн чиний үр удмаар дамжин дэлхийн бүх үндэстэн адислагдах болно хэмээн, та нарын эцэг өвгөдтэй Эцэгийн хийсэн гэрээнийх болой, та нар.\n\n26 Эцэг намайг та нарын төлөө босгосон, эхлээд та нарт ирүүлсэн, мөн та нарын хүн нэг бүрийг алдсуудаас нь эргүүлснээр та нарыг адислуулахаар намайг илгээсэн; мөн та нар гэрээний хүүхдүүд учраас энэ юм—\n\n27 Мөн та нарыг адислагдсаны дараа тэгээд Эцэг: Чиний үр удмаар дамжин дэлхийн бүх үндэстэн адислагдах болно хэмээн Абрахамтай хийсэн гэрээгээ тэрбээр гүйцэлдүүлэх ажгуу—тиймээс надаар дамжуулан харийнхан дээр Ариун Сүнсийг цутган юүлж, харийнхан дээрх энэхүү адислал нь тэднийг бүхнээс дээгүүр хүчирхэг болгох болно, миний хүмүүсийг, ай Израилын угсааг тараах хүртлээ буюу.\n\n28 Мөн харийнхан энэ нутгийн хүмүүст цээрлэл байх болно. Гэсэн хэдий ч, тэд миний сайн мэдээний бүрэн байдлыг хүлээн авсны дараа, тэгээд хэрэв тэд миний эсрэг зүрх сэтгэлээ хатууруулах аваас би тэдний алдсуудыг өөрсдийнх нь толгой дээр буцааж өгөх болно хэмээн Эцэг хэлж байна.\n\n29 Мөн би өөрийн хүмүүстэй хийсэн тэрхүү гэрээг санах болно; мөн өөрийн зохих цагт би тэднийг цуглуулах болно хэмээн, бас Иерусалим нутаг болох, тэдэнд үүрд амлагдсан нутаг болох тэрхүү эцэг өвгөдийнх нь нутгийг тэдний өв болгон дахин өгөх болно хэмээн би тэдэнтэй гэрээ хийсэн бөлгөө хэмээн Эцэг хэлж байна.\n\n30 Мөнхүү улиран тохиох дор сайн мэдээний минь бүрэн байдал тэдэнд номлогдох цаг ирэх болно;\n\n31 Мөн би бол Есүс Христ, Бурханы Хүү гэдэгт тэд надад итгэх болно, мөн миний нэрээр Эцэгт хандан залбирах болно.\n\n32 Тэгээд тэдний харуулууд дуу хоолойгоо өргөх болно, мөн тэд нэг дуу хоолойгоор хамтдаа дуулах болно; учир нь тэд нүдээр үзэх болно.\n\n33 Тэгээд Эцэг тэднийг дахин нэгтгэн цуглуулж, мөн тэдний өвийн нутаг болгон Иерусалимыг тэдэнд өгөх болно.\n\n34 Тэгээд тэд баясацгаах болно—Иерусалимын зэлүүд газрууд та нар хамтдаа дуулцгаа; учир нь Эцэг өөрийн хүмүүсийг тайтгаруулсан, тэрээр Иерусалимыг гэтэлгэсэн болой.\n\n35 Эцэг өөрийн ариун мутрыг бүх үндэстний нүдэнд харуулсан; мөн газар дэлхийн бүх хязгаар Эцэгийн авралыг үзэх болно; мөн Эцэг бид хоёр нэг юм.\n\n36 Мөн тэгээд ийн бичиглэгдсэн нь тохион авчрагдах болно: Сэрэгтүн, дахин сэрэгтүн, мөн хүчээ авагтун, ай Сион; гоёмсог өмсгөлөө өмс, ай Иерусалим, ариун хот, учир нь үүнээс хойш хөвч хөндүүлээгүй болон цэвэр бус нь чамд орохгүй.\n\n37 Шороо тоосоо сэгсрэн хая; босоод суу, ай Иерусалим; хүзүүн дэх хүлээснээсээ өөрийгөө сулла, ай Сионы олзлогдсон охин.\n\n38 Учир нь Их Эзэн ийн хэлнэм: Та нар өөрсдийгөө үнэгүйгээр худалдсан, мөн та нар мөнгөгүйгээр гэтэлгэгдэх болно.\n\n39 Үнэнээр, үнэнээр, би та нарт хэлнэ, миний хүмүүс нэрийг минь мэдэх болно; тийм ээ, ярьдаг тэр нь би гэдгийг тэр өдөр тэд мэдэх болно.\n\n40 Мөн тэгээд тэд хэлэх болно: Баярт мэдээг тэдэнд авчирдаг; амар амгаланг зарладаг; сайны тухай баярт мэдээг тэдэнд авчирдаг; авралыг зарладаг; Сионд, Таны Бурхан хаанчлан буй хэмээн хэлдэг түүний хөл уулсын дээр хэчнээн үзэсгэлэнтэй билээ!\n\n41 Мөн тэгээд ийн хашхирах нь сонсогдох болно: Та нар зайлан одогтун, та нар зайлан одогтун, тэндээс гарагтун та нар, цэвэр бус тэр зүйлд бүү хүр; түүний дундаас та нар гарагтун; Их Эзэний савнуудыг тээгч та нар цэвэр ариун байгтун.\n\n42 Тодруулбал та нар яарахгүй бас зугтаж гарахгүй; учир нь Их Эзэн та нарын өмнө явна, мөн Израилын Бурхан та нарын ар талд байх болно.\n\n43 Болгоогтун, үйлчлэгч минь ухаалгаар үйлдэх болно, тэрбээр өргөмжлөгдөн мөн магтагдаж мөн их өндөрт байх болно.\n\n44 Чамайг хараад гайхан балмагдсан болгон нь—түүний төрх ямар ч хүнийхээс илүүтэй, мөн түүний бие хүмүүний хөвгүүдийнхээс илүүтэй зэрэмдэглэгдсэн байв—\n\n45 Иймээс тэрбээр олон үндэстэн дээр цацах болно; хаад түүний улмаас амаа хамхих болно, учир нь тэдэнд хэлэгдээгүйг тэд үзэх болно; мөн тэдэнд дуулдаагүйг тэд ухаарах болно.\n\n46 Үнэнээр, үнэнээр, би та нарт хэлнэ, эдгээр бүх зүйл, яг Эцэгийн надад зарлиг болсны дагуу гарцаагүй тохиох болно. Тэгээд Эцэгийн өөрийн хүмүүстэй хийсэн энэхүү гэрээ гүйцэлдэх болно; мөн тэгээд миний хүмүүс Иерусалимд дахин суурьших болно, мөн энэ нь тэдний өвийн нутаг байх болно.\n\n", "3-ne 21": "[center][font_size=26]Бүлэг 21[/font_size][/center]\n\n[i]Мормоны Ном гарч ирэхэд Израил цуглуулагдах болно—Харийнхан Америкт чөлөөт хүмүүс болж өсгөн бэхжүүлэгдэх болно—Тэд хэрэв итгэж мөн дуулгавартай байх аваас аврагдах болно; эс тэгвээс тэд тусгаарлагдаж мөн устгагдах болно—Израил Шинэ Иерусалимыг барих болно, мөн алдагдсан овгууд эргэж ирэх болно. Ойролцоогоор МЭ 34 он.[/i]\n\n1 Мөн үнэнээр би та нарт хэлнэ, эдгээр зүйл тохиох гэж буй цагийг та нар мэдэж болохын тулд би та нарт нэгэн тэмдэг өгье—үүнд би өөрийн хүмүүсийг, ай Израилын угсааг удаан хугацааны тараагдалтаас нь нэгтгэн цуглуулах болно, мөн тэдний дунд өөрийн Сионыг дахин байгуулах болно;\n\n2 Мөн болгоогтун, энэ нь та нарт миний тэмдэг болгон өгөх тэр зүйл билээ—учир нь үнэнээр би та нарт хэлнэ, харийнхан Иаковын угсааны үлдэгдэл болох энэ хүмүүсийн талаар, мөн өөрсдөөр нь тараагдах миний энэ хүмүүсийн талаар мэдэж болохын тулд, та нарт миний тунхаглаж байгаа, мөн та нарт миний цаашид өөрийн биеэр мөн Эцэгээр та нарт өгөгдөх Ариун Сүнсний хүчээр тунхаглах эдгээр зүйл тэдэнд мэдүүлэгдэх тэр үед;\n\n3 Үнэнээр, үнэнээр, би та нарт хэлнэ, эдгээр зүйл Эцэгээр тэдэнд мэдэгдэх, мөн тэднээс та нарт Эцэгээр ирүүлэгдэх тэр үед;\n\n4 Учир нь тэд энэ нутагт өсгөн бэхжүүлэгдэж, мөн Эцэгийн хүчээр чөлөөт хүмүүс болгон төвхнүүлэгдэх нь Эцэгийн мэргэн ухаан болой, тэгснээр өөрийн хүмүүстэй, ай Израилын угсаатай хийсэн Эцэгийн гэрээ гүйцэлдэж болохын тулд эдгээр зүйл тэднээс та нарын үр удмын үлдэгдэлд ирж болох буюу;\n\n5 Тиймийн тул, эдгээр ажил, мөн хойшид та нарын дунд хийгдэх тэрхүү ажлууд харийнхнаас, алдсын учир итгэлээ алдан доройтох тэрхүү үр удамд чинь ирэх тэр үед;\n\n6 Тодруулбал, энэ нь харийнхнаас ирэх нь ийн Эцэгийн таалал байв, тэгснээр тэрбээр өөрийн хүчийг харийнханд үзүүлж болох бөлгөө. Хэрэв харийнхан зүрх сэтгэлээ хатууруулахгүй аваас, тэд наманчилж мөн надад ирж, мөн миний нэрээр баптисм хүртэж мөн сургаалын минь баттай заалтуудыг мэдэж болох, тэгснээр харийнхан миний хүмүүсийн, ай Израилын угсааны дунд тоологдож болох энэ шалтгааны учир хүчээ үзүүлэх бөлгөө;\n\n7 Мөн та нарын үр удмыг эдгээр зүйлийг мэдэж эхлэхэд хүргэх эдгээр зүйл улиран тохиоход—Израилын угсааных болох хүмүүст өөрийн хийсэн гэрээг гүйцэлдүүлэхээр Эцэгийн ажил аль хэдийн эхэлснийг тэд мэдэж болохын тулд энэ нь тэдэнд тэмдэг байх болно.\n\n8 Мөн тэр өдөр ирэхэд, улиран тохиох дор хаад амаа хамхих болно; учир нь тэдэнд хэлэгдээгүйг тэд үзэх болно; мөн тэдэнд дуулдаагүйг тэд ухаарах болно.\n\n9 Өөрөөр хэлбэл тэр өдөр, миний тусын тулд Эцэг тэдний дунд агуу болон гайхамшигт байх үйлийг үйлдэх болно; мөн хэдийгээр нэгэн хүмүүн үүнийг тэдэнд тунхаглах боловч үүнд итгэхгүй тэдгээр нь тэдний дунд байх болно.\n\n10 Гэвч болгоогтун, миний үйлчлэгчийн амь гарт минь байх болно; тиймийн тул тэдний улмаас тэрбээр зэрэмдэглэгдэх хэдий ч тэд түүнийг гэмтээхгүй болой. Гэсэн хэдий ч би түүнийг эдгээх болно, учир нь миний мэргэн ухаан чөтгөрийн башир аргаас илүү агуу гэдгийг би тэдэнд үзүүлэх болно.\n\n11 Тиймийн тул улиран тохиох дор, Есүс Христ болох миний үгсийг Эцэг харийнханд түүгээр авчруулж, түүнд хүчийг өгснөөр тэрээр харийнханд авчрах болно (энэ нь яг Мосегийн хэлсэнчлэн хийгдэх болно). Миний тэрхүү үгсэд итгэхгүй хэн боловч, тэд гэрээнийх болох миний хүмүүсийн дундаас тусгаарлагдах болно.\n\n12 Мөн Иаковын үлдсэн хүмүүс болох миний хүмүүс харийнхны дунд байх болно, тийм ээ, тэдний дунд хөвч ойн амьтдын дундах арслан адил, хонин сүрэг дундах залуу арслан адил байх болно, хэрэв тэр дундуур нь явах аваас няц гишгэлж мөн хэдэн хэсэг тасчих мөн хэн ч чөлөөлж чадахгүй түүний адил болой.\n\n13 Тэдний гар өрсөлдөгч нарынх нь дээр далайгдаж, мөн тэдний бүх дайсан алагдах болно.\n\n14 Тийм ээ, харийнхан наманчлахгүй аваас тэдэнд халаг болог; учир нь улиран тохиох дор тэр өдөр, Эцэг хэлнэ, би морьдыг чинь та нарын дундаас устгах болно, мөн би тэрэгнүүдийг чинь устгах болно;\n\n15 Мөн би нутгийн чинь хотуудыг тусгаарлана, мөн бүх бат бэх хамгаалалтыг чинь доош унагах болно;\n\n16 Мөн би та нарын нутгаас шулмын илбүүдийг тусгаарлах болно, мөн хойшид та нарт зөгнөн хэлэгч үгүй байх болно;\n\n17 Та нарын зормол шүтээнүүдийг, мөн та нарын дундаас босоо шүтээнүүдийг чинь би түүнчлэн тусгаарлах болно, мөн та нар өөрсдийн гарын ажлуудаа цаашид шүтэх ёсгүй;\n\n18 Мөн та нарын дундаас би ойн төгөлүүдийг чинь суга татах болно; тэрчлэн би хотуудыг чинь устгах болно.\n\n19 Мөнхүү улиран тохиох дор бүх худал, хуурмаг, атаа жөтөө, хэрүүл маргаан, мөн санваарын байр суурийг урвуулан ашиглах явдал, мөн садар самуун эцэслэх болно.\n\n20 Учир нь улиран тохиох дор, Эцэг хэлсэн нь, тэр өдөр наманчлахгүй мөн Хайрт Хүүд минь ирэхгүй хэнийг боловч, тэднийг би өөрийн хүмүүсийн дундаас, ай Израилын угсаанаас тусгаарлах болно;\n\n21 Мөн би тэдний дээр өшөө авалт мөн уур хилэгнэлээ үзүүлэх болно, тэдний сонсож байгаагүйгээр, буруу номтнуудын дээр лугаа буюу.\n\n22 Гэвч хэрэв тэд наманчилж мөн миний үгсийг анхааран сонсож, мөн зүрх сэтгэлээ хатууруулахгүй аваас, би өөрийн сүмийг тэдний дунд байгуулах болно, мөн тэд гэрээнд орж мөн энэ нутгийг өөрсдөд нь өв болгон миний өгсөн, Иаковын энэхүү үлдсэн хүмүүсийн дунд тоологдох болно;\n\n23 Мөн тэд миний хүмүүст, Иаковын үлдсэн хүмүүст, мөн түүнчлэн Израилын угсаанаас ирэх болгонд, тэд Шинэ Иерусалим гэж нэрлэгдэх нэгэн хотыг барьж болохын тулд тэд туслах болно.\n\n24 Мөн тэгээд бүх нутгийн гадаргуу дээр тараагдсан миний хүмүүс Шинэ Иерусалимд цуглан ирж болохын тулд тэд миний хүмүүст туслах болно.\n\n25 Мөн тэгээд тэнгэрийн хүч тэдний дунд бууж ирэх болно; мөн би түүнчлэн дунд нь байх болно.\n\n26 Мөн тэгээд, бүр энэ сайн мэдээ энэ хүмүүсийн үлдэгдлийн дунд номлогдох үед, Эцэгийн ажил тэр өдөр эхлэх болно. Үнэнээр би та нарт хэлнэ, тэр өдөр миний хүмүүсийн тараагдсан бүгдийнх нь, тийм ээ, Иерусалимаас Эцэгийн удирдан гаргасан, бүр алдагдсан овгуудын дунд Эцэгийн ажил эхлэх болно.\n\n27 Тийм ээ, тэд миний нэрээр Эцэгийг дуудаж болохын тулд, тэд надад ирж болох замыг бэлтгэх ажлыг Эцэг тараагдсан миний бүх хүний дунд эхлүүлэх болно.\n\n28 Тийм ээ, мөн тэгээд түүний хүмүүс өөрсдийн өвийн нутаг болох гэртээ цуглуулагдаж болох замыг бэлтгэн, Эцэг бүх үндэстний дунд уг ажлыг эхлүүлэх болно.\n\n29 Мөн тэд бүх үндэстнээс гарч явах болно; мөн тэд яарахгүй бас зугтаж гарахгүй, учир нь би тэдний өмнө явна, мөн би тэдний ар талд байх болно хэмээн Эцэг хэлж байна.\n\n", "3-ne 22": "[center][font_size=26]Бүлэг 22[/font_size][/center]\n\n[i]Эцсийн өдрүүдэд, Сион болон түүний гадаснууд байгуулагдах болно, мөн Израил нигүүлслээр мөн энхрий зөөлөн сэтгэлээр цуглуулагдах болно—Тэд ялах болно—Исаиа 54-тэй харьцуул. Ойролцоогоор МЭ 34 он.[/i]\n\n1 Мөн тэгээд бичигдсэн тэр нь улиран тохиох болно: Ай дуулагтун, үргүй нэгэн, хүүхэд төрүүлээгүй чи; дуулж эхэл, мөн чангаар хашхирагтун, хүүхэд төрүүлэхийн өвдөлтийг туулаагүй чи; учир нь үргүй эмэгтэйн хүүхдүүд гэрлэсэн эхнэрийн хүүхдүүдээс илүү олон хэмээн Их Эзэн хэлж байна.\n\n2 Майхныхаа зайг томсго, мөн тэд майхныхаа ханыг сунгаг; бүү гамна; олсоо уртасгаж мөн гадсаа бөхлөгтүн;\n\n3 Учир нь чи баруун гар тийш мөн зүүн тийш хальж, мөн чиний үр удам харийнханд байсныг өвлөж мөн эзгүйрсэн хотуудыг оршин суугчидтай болгоно.\n\n4 Бүү ай, учир нь чи ичгүүрлэгдэхгүй; бас шившиглэгдэхгүй, учир нь чи ичгүүр болгогдохгүй; өөрөөр хэлбэл залуугийнхаа ичгүүрийг чи мартах болно, мөн залуугийнхаа шившгийг санахгүй, мөн чи бэлэвсрэлийнхээ шившгийг цаашид санахгүй.\n\n5 Учир нь чамайг бий болгогч, чиний эр нөхөр, Түмний Их Эзэн гэдэг нь түүний нэр билээ; мөн чиний Гэтэлгэгч, Израилын Ариун Нэгэн—бүхэл дэлхийн Бурхан хэмээн тэрбээр нэрлэгдэх болно.\n\n6 Учир нь Их Эзэн чамайг залуу насандаа гологдсон эхнэр, хаягдсан мөн сэтгэлдээ гашуудсан эмэгтэй хэмээн дуудсан гэж чиний Бурхан хэлж байна.\n\n7 Би чамайг агшин зуур л орхисон, харин агуу нигүүлслээр би чамайг цуглуулах болно.\n\n8 Бяцхан хилэгнэлдээ би чамаас агшин зуур нүүрээ нуусан, харин үүрдийн нинжин сэтгэлээр би чамд нигүүлсэл үзүүлэх болно хэмээн Их Эзэн Гэтэлгэгч чинь хэлж байна.\n\n9 Энэ мөч нь миний хувьд Ноагийн ус мэт, учир нь би Ноагийн ус дэлхийг дахин бүрхэхгүй хэмээн тангарагласны адил, үүнчлэн би чамд хилэгнэхгүй хэмээн тангарагласан бөлгөө.\n\n10 Учир нь уулс одож мөн толгод зөөгдөх болно, харин миний нинжин сэтгэл чамаас одох нь үгүй, бас миний энх амгалангийн гэрээ цуцлагдахгүй хэмээн чамайг нигүүлсдэг тэрхүү Их Эзэн хэлж байна.\n\n11 Ай зүдэрсэн, хуй салхинд шидэгдсэн, мөн тайтгаруулагдаагүй чи! Болгоогтун, би чулууг чинь гялалзсан өнгөөр барина, мөн суурийг чинь индранилаар тавих болно.\n\n12 Мөн цонхнуудыг чинь би гартаамаар, мөн хаалгануудыг чинь нал эрдэнээр, мөн хэрмүүдийг чинь үнэт чулуугаар хийх болно.\n\n13 Мөн бүх хүүхдүүд чинь Их Эзэнээр сургагдах болно; мөн хүүхдүүдийн чинь амар амгалан агуу байх болно.\n\n14 Зөв шударга байдалд чи өсгөн бэхжүүлэгдэх болно; чи айхгүй учир дарлал хавчлагаас хол байх болно, мөн айдсаас хол байна, учир нь энэ нь чамд ойртохгүй.\n\n15 Болгоогтун, тэд гарцаагүй чиний эсрэг нэгдэн цуглах болно, миний хүслийн эсрэгээр буюу; чиний эсрэг нэгдэн цуглах хэн боловч чиний тусын тулд унах болно.\n\n16 Болгоогтун, гал дахь нүүрсээ үлээн, мөн ажлынхаа багажийг хийдэг дархныг бүтээсэн би; мөн устгах сүйтгэгчийг бүтээсэн бөлгөө би.\n\n17 Чиний эсрэг бүтээгдсэн ямар ч зэвсэг амжилтад хүрэхгүй; мөн шүүлтэд чамайг доромжлох хэл болгоныг чи буруушаах болно. Энэ нь Их Эзэний үйлчлэгчдийн өв, мөн тэдний зөв шударга байдал надаас бөлгөө хэмээн Их Эзэн хэлж байна.\n\n", "3-ne 23": "[center][font_size=26]Бүлэг 23[/font_size][/center]\n\n[i]Есүс Исаиагийн үгсийг батлав—Тэрбээр хүмүүст бошиглогчдыг судлахыг зарлиг болгов—Амилуулалтын талаарх, лемен үндэстэн Самуелын үгс тэдний цэдгүүдэд нэмэгдэв. Ойролцоогоор МЭ 34 он.[/i]\n\n1 Мөн эдүгээ, болгоогтун, би та нарт хэлнэ, та нар эдгээр зүйлийг судалбал зохино. Тийм ээ, та нар эдгээрийг хичээнгүйлэн судлах зарлигийг би та нарт өгч байна; учир нь Исаиагийн үгс агуу билээ.\n\n2 Учир нь Израилын угсаа болох миний хүмүүсийн талаар бүх зүйлийг тэрээр тухайлан гарцаагүй ярьсан юм; тиймийн тул тэрбээр түүнчлэн харийнханд ч ярих ёстой нь зайлшгүй билээ.\n\n3 Мөн түүний ярьсан бүх зүйл, бүр түүний ярьсан үгсийн дагуу байсаар ирсэн, мөн байх болно.\n\n4 Тиймийн тул миний үгсэд анхаарал тавигтун; та нарт миний хэлсэн зүйлсийг бичигтүн; мөн Эцэгийн цаг хугацааны мөн тааллын дагуу тэдгээр нь харийнханд очих болно.\n\n5 Мөн үгсийг минь анхааран сонсож мөн наманчилж бас баптисм хүртэх хэн боловч, чухамхүү тэр нь аврагдах болно. Бошиглогчдыг судал, учир нь эдгээр зүйлийн талаар гэрчилдэг нь олон байдаг.\n\n6 Мөнхүү эдүгээ улиран тохиох дор Есүс эдгээр үгийг хэлээд тэрбээр дахин тэдэнд хэлэв, тэрбээр тэдний хүлээж авсан бүх судрыг тэдэнд нарийн тайлбарласныхаа дараа, тэрбээр тэдэнд хэлэв: Болгоогтун, та нарт байхгүй бусад зарим судрыг та нар бичээсэй хэмээнэ би.\n\n7 Мөнхүү улиран тохиох дор тэрбээр Нифайд хэлэв: Өөрсдийн хөтөлсөн тэр цэдгийг нааш авчрагтун.\n\n8 Мөн Нифай цэдгүүдийг авчирч, мөн тэдгээрийг түүний өмнө тавихад, тэрбээр тэднийг үзээд мөн хэлэв:\n\n9 Үнэнээр би та нарт хэлнэ, би өөрийн үйлчлэгч болох лемен үндэстэн Самуелд, тэрбээр энэ хүмүүст, Эцэг өөрийн нэрийг надаар алдаршуулах тэр өдөр нас барагсдын дундаас босох олон гэгээнтэн байх бөгөөд олонд үзэгдэнэ, мөн тэдэнд тохинуулах болно гэдгийг гэрчлэхийг зарлиг болгосон билээ. Мөн тэрбээр тэднээс асуув: Тийм байгаагүй гэж үү?\n\n10 Мөн шавь нар нь түүнд хариулж мөн хэлэв: Тийм ээ, Их Эзэн, үгсийн тань дагуу Самуел бошиглосон, мөн тэдгээр нь бүгд гүйцэлдсэн.\n\n11 Мөн Есүс тэдэнд хэлэв: Олон гэгээнтэн босож мөн олонд үзэгдэж мөн тэдэнд тохинуулсан гэдгийг, энэ зүйлийг та нар яахан үл бичсэн билээ?\n\n12 Мөнхүү улиран тохиох дор Нифай энэ зүйл бичигдээгүйг санав.\n\n13 Мөнхүү улиран тохиох дор Есүс энэ нь бичигдэх ёстой хэмээн зарлиг болов; тиймийн тул энэ нь түүний зарлиг болгосны дагуу бичиглэгдсэн болой.\n\n14 Мөн эдүгээ улиран тохиох дор Есүс тэдний бичсэн бүх судрыг нэгтгэн нарийн тайлбарласны дараа, өөрийн нарийн тайлбарласан зүйлсийг заахыг тэрбээр тэдэнд зарлиг болгов.\n\n", "3-ne 24": "[center][font_size=26]Бүлэг 24[/font_size][/center]\n\n[i]Их Эзэний элч Хоёр дахь Ирэлтэд зориулан замыг бэлтгэх болно—Христ шүүхээр суух болно—Израил аравны нэг болон өргөлийг төлөхөөр зарлиг болгогдов—Дурсамжийн ном хөтлөгдөв—Малахи 3-тай харьцуул. Ойролцоогоор МЭ 34 он.[/i]\n\n1 Мөнхүү улиран тохиох дор тэрбээр Эцэгийн Малахид өгсөн, тэрбээр өөрөө тэдэнд хэлэх үгсийг бичихийг тэдэнд зарлиглав. Мөнхүү улиран тохиох дор тэдгээр нь бичигдсэний дараа тэрбээр тэдгээрийг тайлбарлав. Мөн түүний тэдэнд хэлсэн үгс нь эдгээр билээ, хэлсэн нь: Эцэг тийн Малахид хэлж өгүүлсэн нь—Болгоогтун, би өөрийн элчийг илгээх болно, мөн тэрбээр миний өмнө замыг бэлтгэж, мөн та нарын эрэлхийлдэг тэрхүү Их Эзэн, бүр та нарын баясдаг тэр, гэрээний тэрхүү элч өөрийн ариун сүмд гэнэт ирэх болно; болгоогтун, тэрбээр ирэх болно хэмээн Түмний Их Эзэн хэлж байна.\n\n2 Гэвч хэн түүний ирэлтийн өдрийг тэсвэрлэж болох, мөн түүнийг үзэгдэхэд хэн амьд үлдэх вэ? Учир нь тэрбээр цэвэршүүлэгчийн галтай адил, мөн хувцас угаагчийн саван адил болой.\n\n3 Мөн тэрбээр мөнгө цэвэршүүлэгч мөн хайлуулагчаар суух болно, мөн Левийн хөвгүүд Их Эзэнд зөв шударга байдалд өргөл өргөж болохын тулд тэр тэднийг цэвэршүүлнэ, мөн тэднийг алт болоод мөнгө адил ангижруулан цэвэршүүлэх болно.\n\n4 Тэгээд Иудагийн мөн Иерусалимын өргөл Их Эзэнд, эртний өдрүүдийнх шиг, мөн урьдын жилүүдийнх шиг таалагдах болно.\n\n5 Мөн би та нарыг шүүхээр ойртох болно; мөн би ид шидтэнгүүдийн эсрэг, садар самууныг үйлдэгчдийн эсрэг, хуурамч ам тангараг тавигчдын эсрэг, хөлслөгчдийгөө цалин хөлсөөр нь дарлан хавчдаг, бэлэвсэн мөн эцэггүйг дарлан, үл таних нэгэнд туслахаас татгалзан, мөн надаас үл эмээдэг тэдний эсрэг би шуурхай гэрч байх болно хэмээн Түмний Их Эзэн хэлж байна.\n\n6 Учир нь би бол Их Эзэн, би өөрчлөгддөггүй; тиймийн тул Иаковын хөвгүүд та нар шатаагдаагүй.\n\n7 Бүр эцэг өвгөдийнхөө өдрүүдээс та нар миний ёслолуудаас холдон явсан, мөн тэдгээрийг сахиагүй. Надад эргэж ир мөн би та нарт эргэж очих болно хэмээн Түмний Их Эзэн хэлдэг. Гэвч: Бид хэрхэн эргэж очих билээ? хэмээн та нар хэлдэг.\n\n8 Хүмүүн Бурханыг дээрэмдэх үү? Гэсэн ч та нар намайг дээрэмдсэн билээ. Гэвч та нар: Бид хэрхэн таныг дээрэмдэв? хэмээн хэлдэг. Аравны нэг болон өргөлүүдээр болой.\n\n9 Та нар зүхлээр зүхэгдсэн, учир нь та нар, бүр энэ бүхэл үндэстэн намайг дээрэмдсэн билээ.\n\n10 Өргөөнд минь хүнс байж болохын тулд та нар бүх аравны нэгээ агуулахад авчирцгаа; мөн би тэнгэрийн цонхнуудыг нээж, мөн үүнийг хүлээн авах хангалттай зай байхгүй болтол та нарын дээр адислалыг цутгах эсэхийг, үүгээр намайг сорь хэмээн Түмний Их Эзэн хэлж байна.\n\n11 Мөн би та нарын тусын тулд залгигчийг зэмлэх болно, мөн тэрбээр газар дахь жимсийг чинь устгахгүй; бас мөчир чинь ч жимсээ талбайд цагаас өмнө унагахгүй хэмээн Түмний Их Эзэн хэлж байна.\n\n12 Мөн бүх үндэстэн та нарыг адислагдсан хэмээн дуудах болно, учир нь та нар таатай сайхан нутаг байх болно хэмээн Түмний Их Эзэн хэлж байна.\n\n13 Та нарын үгс миний эсрэг хүчтэй байна хэмээн Их Эзэн хэлдэг. Гэсэн ч та нар хэлдэг: Таны эсрэг бид юу ярьсан билээ?\n\n14 Та нар хэлдэг: Бурханд үйлчлэх нь үр дүнгүй, мөн түүний ёслолуудыг сахилаа гээд, мөн бид Түмний Их Эзэний өмнө гашуудалтайгаар алхсан гээд ямар ашиг байх билээ?\n\n15 Мөн эдүгээ бид бардам тэднийг аз жаргалтай хэмээдэг; тийм ээ, ёс бусыг үйлддэг тэднийг дэгжсэн; тийм ээ, Бурханыг сорьдог тэднийг үнэхээр чөлөөлөгдсөн хэмээдэг.\n\n16 Тэгээд Их Эзэнээс эмээдэг байсан тэд ойр ойрхон нэг нэгэнтэйгээ ярьж мөн Их Эзэн анхаарч мөн сонссон бөлгөө; мөн Их Эзэнээс эмээж байсан мөн түүний нэрийг бишрэн боддог байсан тэдний төлөө дурсамжийн ном түүний өмнө бичигдсэн бөлгөө.\n\n17 Мөн би үнэт чулуунуудаа цуглуулах тэр өдөр тэд минийх байх болно; мөн өөрт нь үйлчилдэг хүүгээ өршөөдөг хүмүүний адил би тэднийг өршөөх болно гэж Түмний Их Эзэн хэлж байна.\n\n18 Тэгээд та нар эргэж ирэн мөн зөв шударгыг үйлдэгчид мөн ёс бусыг үйлдэгчдийг, Бурханд үйлчилдэг тэднийг мөн түүнд үйлчилдэггүй тэднийг хооронд нь ялган таних болно.\n\n", "3-ne 25": "[center][font_size=26]Бүлэг 25[/font_size][/center]\n\n[i]Хоёр дахь Ирэлтэд, бардамнагчид болон ёс бус тэд тарианы ёзоор адил шатаагдах болно—Тэрхүү агуу бөгөөд аймшигт өдрийн өмнө Елиа эргэж ирэх болно—Малахи 4-тэй харьцуул. Ойролцоогоор МЭ 34 он.[/i]\n\n1 Учир нь болгоогтун, зууханд лугаа шатах тийм өдөр ирнэ; мөн бардамнагчид бүгд, тийм ээ, мөн ёс бусыг үйлдэх тэд бүгд, тарианы ёзоор байх болно; мөн ирэх тэр өдөр тэднийг шатаах болно, тэгснээр энэ нь тэдгээрийн үндсийг ч бас мөчрийг нь ч эс үлдээх болно хэмээн Түмний Их Эзэн хэлж байна.\n\n2 Гэвч нэрнээс минь эмээдэг та нарын төлөө, Зөв Шударгын Хүү жигүүртээ эдгээх чадлыг эзэмдэн босох болно; мөн та нар одож мөн хашаанд байгаа тугалууд адил өсөх болно.\n\n3 Мөн та нар ёс бусыг үйлдэгчдийг доош няц гишгэлэх болно; учир нь би үүнийг үйлдэх тэр өдөр тэд хөлийн чинь улан дорх үнс чандруу байх болно хэмээн Түмний Их Эзэн хэлж байна.\n\n4 Миний үйлчлэгч Мосегийн хуулийг санагтун та нар, бүх Израилын төлөө тогтоолууд болоод шүүлтүүдийн хамт түүнд Хоребт миний зарлиг болгосон түүнийг буюу.\n\n5 Болгоогтун, Их Эзэний агуу бөгөөд аймшигт өдөр ирэхийн өмнө би та нарт бошиглогч Елиаг илгээх болно;\n\n6 Мөн намайг ирж мөн дэлхийг зүхлээр цохих вий хэмээн, тэрбээр эцэг өвгөдийн зүрх сэтгэлийг хүүхдүүд рүү нь, мөн хүүхдүүдийнх нь зүрх сэтгэлийг эцэг өвгөд рүү нь хандуулах болно.\n\n", "3-ne 26": "[center][font_size=26]Бүлэг 26[/font_size][/center]\n\n[i]Есүс эхлэлээс төгсгөл хүртэлх бүх зүйлийг нарийн тайлбарлав—Нялхас мөн хүүхдүүд бичигдэх аргагүй гайхамшигт зүйлсийг ярив—Христийн Сүм дэх тэд өөрсдийн дунд бүх зүйлийг нийтээр эзэмшив. Ойролцоогоор МЭ 34 он.[/i]\n\n1 Мөн эдүгээ улиран тохиох дор Есүс эдгээр зүйлийг хэлээд тэрбээр цугласан олонд тэдгээрийг тайлбарлав; мөн тэрбээр тэдэнд, агуу их бас жижиг аль алиныг нь, бүх зүйлийг тайлбарласан болой.\n\n2 Мөн тэрбээр хэлэв: Та нарт өөрсдөд тань байгаагүй эдгээр судрыг та нарт өгөхийг Эцэг надад зарлиг болгосон бөлгөө; учир нь тэдгээр нь ирээдүйн үеүдэд өгөгдөх нь түүний мэргэн ухаан байв.\n\n3 Мөн тэрбээр бүх зүйлийг тайлбарлав, бүр эхлэлээс авахуулаад тэрбээр сүр жавхландаа ирэх тэр цагийг хүртэл буюу—тийм ээ, бүр дэлхийн гадаргуу дээр ирэх тэр бүх зүйлийг, бүр бодисууд ч гал халуунд хайлах, мөн газар дэлхий хуйлмал бичиг адил хуйлагдаж, мөн тэнгэр болон дэлхий үгүй болох хүртэл;\n\n4 Мөн бүр бүх хүн, бүх ястан, бүх үндэстэн мөн хэлтнүүд Бурханы өмнө өөрсдийн үйлүүдээр, тэдгээр нь сайн эсвээс хилэнцэт эсэхээр шүүгдэхээр зогсох тэрхүү агуу бөгөөд эцсийн өдөр хүртэл—\n\n5 Хэрэв тэдгээр нь сайн байх аваас, үүрдийн амьдралын амилуулалтад; мөн хэрэв тэдгээр нь хилэнцэт байх аваас, ялын амилуулалтад байна; эн зэрэгцээ байн, нэг нь нэг гарт мөн нөгөө нь нөгөө гар талд, дэлхийн эхлэлээс өмнө байсан Христ дэх нигүүлслийн, шударга ёсны, мөн ариун чанарын дагуу бөлгөө.\n\n6 Мөн эдүгээ уг хүмүүст Есүсийн үнэхээр сургасан тэр зүйлсийн бүр зууны нэг хэсэг нь ч энэ номд бичигдэх аргагүй;\n\n7 Гэвч болгоогтун уг хүмүүст түүний заасан зүйлсийн илүү хэсгийг Нифайн ялтаснууд агуулдаг болой.\n\n8 Мөн уг хүмүүст түүний заасан зүйлсийн багахан хэсэг болох эдгээр зүйлийг би бичиглэсэн; мөн тэдгээр нь Есүсийн ярьсан үгсийн дагуу, энэ хүмүүст харийнхнаас дахин авчрагдаж болно гэсэн зорилготойгоор би тэдгээрийг бичиглэсэн бөлгөө.\n\n9 Мөн итгэл нь соригдохын тулд эхэлж авах нь зайлшгүй болох үүнийг тэд хүлээн аваад, мөн хэрэв тэд эдгээр зүйлд итгэх аваас, тэгвэл илүү агуу зүйлс тэдэнд үзүүлэгдэх болно.\n\n10 Мөн хэрэв эдгээр зүйлд тэд итгэхгүй аваас, тэгвэл илүү агуу зүйлс тэдэнд өгөгдөхгүй байх болно, тэгснээр тэднийг буруутгалд хүргэнэ.\n\n11 Болгоогтун, Нифайн ялтаснууд дээр сийлбэрлэгдсэн бүгдийг би бичих гэж байв, гэвч Их Эзэн үүнийг хориглож, хэлсэн нь: Би өөрийн хүмүүсийн итгэлийг сорих болно.\n\n12 Тиймийн тул Мормон би, Их Эзэнээс надад зарлиг болгогдсон зүйлсийг бичсэн бөлгөө. Мөн эдүгээ, Мормон би өөрийн үгсээ төгсгөл болгон, мөн надад зарлиг болгогдсон зүйлсийг бичихээ үргэлжлүүлье.\n\n13 Тиймийн тул, Их Эзэн гурван өдрийн турш уг хүмүүст үнэхээр заасныг та нар ухаараасай хэмээнэ би; мөн тэгснийхээ дараа тэрбээр өөрийгөө тэдэнд ойр ойрхон үзүүлсэн, мөн ойр ойрхон талх хувааж, үүнийг адисалж, мөн үүнийг тэдэнд өгсөн болой.\n\n14 Мөнхүү улиран тохиох дор тухайлан яригдсан цугласан олны хүүхдүүдэд тэрбээр зааж мөн тохинуулж, мөн тэрбээр тэднийг мэргэн цэцэн хэлтэй болгон, мөн тэд агуу болон гайхамшигт зүйлсийг, бүр өөрийнх нь хүмүүст илчилснээс ч илүү агууг эцгүүддээ ярьсан ажгуу; мөн тэд ярьж чадахын тулд тэднийг тэрбээр мэргэн цэцэн хэлтэй болгосон бөлгөө.\n\n15 Мөнхүү улиран тохиох дор тэр тэнгэрт дээшлэн одсоны дараа—тэдний өвдсөнийг мөн доголонг эдгээж, мөн тэдний сохрынх нь нүдийг нээж, мөн дүлийнх нь чихийг онгойлгож, мөн бүр төрөл бүрийн эдгээлтийг тэдний дунд үйлдэж, мөн нэгэн хүмүүнийг үхлээс босгож, мөн тэдэнд өөрийн хүчийг үзүүлж Эцэгт дээшлэн одсоныхоо дараа мөн хоёр дахь удаагаа тэдэнд өөрийгөө үзүүлж, мөн Эцэг рүү буцав—\n\n16 Болгоогтун, улиран тохиох дор маргааш нь олон түмэн нэгдэн цугларцгааж, мөн тэд эдгээр хүүхдийг харж мөн сонсоцгоов; тийм ээ, бүр нялхас ч амаа нээж мөн гайхамшигт зүйлсийг ярив; мөн тэдний хэлсэн тэдгээр зүйлийг, ямар ч хүмүүн тэдгээрийг бичих нь хориглогдов.\n\n17 Мөнхүү улиран тохиох дор Есүсийн сонгосон шавь нар тэр цагаас өөрсдөд нь ирсэн болгонд баптисм хүртээж мөн зааж эхлэв; мөн Есүсийн нэрээр баптисм хүртсэн болгон нь Ариун Сүнсээр дүүргэгдэж байв.\n\n18 Мөн тэдний олон нь бичигдэх нь зөвшөөрөгдөөгүй, үгээр хэлшгүй зүйлсийг үзэж мөн сонсов.\n\n19 Мөн тэд нэг нэгэндээ зааж мөн тохинуулсан болой; мөн тэд бүх зүйлийг дундаа нийтээр эзэмшиж, хүн бүр нэг нэгэндээ шударгаар хандаж байв.\n\n20 Мөнхүү улиран тохиох дор тэд Есүсийн тэдэнд зарлиг болгосончлон бүх зүйлийг ёсчлон хийжээ.\n\n21 Мөн Есүсийн нэрээр баптисм хүртсэн тэд Христийн сүм хэмээн нэрлэгдэв.\n\n", "3-ne 27": "[center][font_size=26]Бүлэг 27[/font_size][/center]\n\n[i]Сүмийг Өөрийнх нь нэрээр нэрлэхийг Есүс тэдэнд зарлиг болов—Түүний үүрэг болон цагаатгагч золиос Түүний сайн мэдээг бүрдүүлдэг—Тэд Ариун Сүнсээр ариусгагдаж болохын тулд хүмүүс наманчлахаар мөн баптисм хүртэхээр зарлиг болгогдов—Тэд бүр Есүс шиг байх учиртай. Ойролцоогоор МЭ 34–35 он.[/i]\n\n1 Мөнхүү улиран тохиох дор Есүсийн шавь нар аялж мөн өөрсдийн сонссон мөн үзсэн зүйлийг номлож, мөн Есүсийн нэрээр баптисм хүртээж байх үедээ, улиран тохиох дор уг шавь нар нэгдэн цугларцгааж мөн хүчирхэг залбирал мөн мацаг барилтад нэгдэв.\n\n2 Мөн Есүс өөрийгөө дахин тэдэнд үзүүлэв, учир нь тэд Эцэгт хандан түүний нэрээр залбирч байсан ажээ; мөн Есүс ирж мөн тэдний дунд зогсоод, мөн тэдэнд хэлэв: Та нарт намайг юу өгөөсэй хэмээн та нар хүснэ вэ?\n\n3 Мөн тэд түүнд хэлэв: Их Эзэн, энэ сүмийг ямар нэрээр нэрлэхийг бидэнд хэлээсэй хэмээн бид танаас хүсэж байна; учир нь энэ хэргийн талаар хүмүүсийн дунд маргалдаан байна.\n\n4 Мөн Их Эзэн тэдэнд хэлэв: Үнэнээр, үнэнээр, би та нарт хэлнэ, хүмүүс яагаад энэ зүйлийн улмаас бувтналдан мөн сөргөлдөнө вэ?\n\n5 Миний нэр болох Христийн нэрийг та нар өөрсдийн дээр авах ёстой хэмээсэн судруудыг тэд уншаагүй гэж үү? Учир нь эцсийн өдөр та нар энэ нэрээр дуудагдах болно;\n\n6 Мөн өөрийн дээр миний нэрийг авч, мөн эцсийг хүртэл тэвчдэг хэн боловч, мөнхүү тэр нь эцсийн өдөр аврагдах болно.\n\n7 Тиймийн тул, та нар юуг ч үйлдсэн, үүнийгээ миний нэрээр үйлдэх болно; тиймийн тул та нар сүмийг миний нэрээр нэрлэх болно; мөн тэрбээр миний тусын тулд сүмийг адислахын тулд та нар миний нэрээр Эцэгт хандан гуйх болно.\n\n8 Мөн энэ нь миний нэрээр нэрлэгдэхгүй аваас хэрхэн миний сүм байх билээ? Учир нь хэрэв сүм Мосегийн нэрээр нэрлэгдвэл энэ нь Мосегийн сүм; эсвэл хэрэв энэ нь нэгэн хүний нэрээр нэрлэгдвэл уг сүм нь мөнхүү хүний сүм байна; харин энэ нь миний нэрээр нэрлэгдвэл, хэрэв тэд миний сайн мэдээн дээр тулгуурлах аваас, тэгвэл энэ нь миний сүм мөн.\n\n9 Үнэнээр би та нарт хэлнэ, та нар миний сайн мэдээн дээр суурилсан; тиймийн тул та нар нэрлэх бүх зүйлээ миний нэрээр нэрлэх болно; тиймийн тул хэрэв та нар уг сүмийн төлөө Эцэгт хандан гуйх аваас, хэрэв энэ нь миний нэрээр аваас Эцэг та нарыг сонсох болно;\n\n10 Мөн хэрэв уг сүм нь миний сайн мэдээн дээр суурилсан аваас, тэгвэл Эцэг үүний дотор өөрийнхөө үйлүүдийг үзүүлэх болно.\n\n11 Гэвч хэрэв энэ нь миний сайн мэдээн дээр суурилаагүй, мөн хүмүүсийн үйлүүд дээр, эсвээс чөтгөрийн үйлүүд дээр суурилсан аваас, үнэнээр би та нарт хэлнэ, тэд өөрсдийн үйлүүддээ түр зуур л баясна, мөн төд удалгүй төгсгөл ирж мөн тэд тас цавчигдан мөн эргэж гарах аргагүй галд хаягдах болно.\n\n12 Учир нь үйлүүд нь тэднийг дагадаг, өөрөөр хэлбэл тэдний тас цавчигдах нь тэдний үйлүүдийн улмаас болой; тиймийн тул та нарт миний хэлсэн зүйлсийг санагтун.\n\n13 Болгоогтун би өөрийн сайн мэдээг та нарт өгсөн, мөн энэ бол та нарт миний өгсөн тэр сайн мэдээ—Эцэг минь намайг илгээсний учир би Эцэгийнхээ тааллыг гүйцэлдүүлэхээр дэлхийд ирсэн билээ.\n\n14 Мөн би загалмай дээр өргөгдөж болохын тулд Эцэг минь намайг илгээсэн бөлгөө; мөн би загалмай дээр өргөгдсөний дараа, би бүх хүнийг өөртөө татаж болохын тулд, би хүмүүсээр өргөгдсөний адилаар хүмүүс миний өмнө зогсож, өөрсдийн үйлүүдээр, тэд сайн эсвэл хилэнцэт байх эсэхээрээ шүүгдэхээр Эцэгээр өргөгдөхийн тулд буюу—\n\n15 Мөн энэ шалтгааны учир би өргөгдсөн болой; тиймийн тул тэд өөрсдийн үйлүүдийн дагуу шүүгдэж болохын тулд Эцэгийн хүчний дагуу би бүх хүнийг өөртөө татах болно.\n\n16 Мөнхүү улиран тохиох дор, наманчилж мөн миний нэрээр баптисм хүртэх хэн боловч дүүргэгдэх болно; мөн хэрэв тэр эцсээ хүртэл тэвчих аваас, болгоогтун, би дэлхийг шүүхээр зогсох тэр өдөр Эцэгийнхээ өмнө би түүнийг гэмгүй хэмээх болно.\n\n17 Мөн эцсийг хүртэл үл тэвчдэг тэрбээр, мөнхүү тэр нь түүнчлэн тас цавчигдаж мөн тэд тэндээс дахин эргэж ирэх аргагүй галд хаягдах тэр нь мөн, Эцэгийн шударга ёсны улмаас болой.\n\n18 Мөн хүмүүсийн үрсэд түүний өгсөн тэр үг нь энэ юм. Мөн дараах шалтгааны учир тэрээр өгсөн үгсээ гүйцэлдүүлдэг, мөн тэрбээр худал хэлдэггүй, харин өөрийн бүх үгийг гүйцэлдүүлдэг.\n\n19 Мөн ямар ч цэвэр бус зүйл түүний хаант улсад орж чаддаггүй; тиймийн тул өөрсдийн итгэл, өөрсдийн бүх нүглийн наманчлал, мөн төгсгөл хүртэлх өөрсдийнхөө үнэнч байдлын улмаас миний цусанд өөрсдийн өмсгөлийг угаасан тэднээс бусад юу ч түүний амралтад ордоггүй.\n\n20 Эдүгээ зарлиг нь энэ болой: Ариун Сүнсний хүлээн авалтаар та нар ариусгагдаж болохын тулд, эцсийн өдөр та нар миний өмнө толбогүйгээр зогсож болохын тулд дэлхийн хязгаарууд та нар бүгд наманчлагтун, мөн надад ирэгтүн мөн миний нэрээр баптисм хүртэгтүн.\n\n21 Үнэнээр, үнэнээр, би та нарт хэлнэ, энэ бол миний сайн мэдээ; мөн миний сүмд хийх ёстой зүйлсээ та нар мэднэ; учир нь та нарын миний хийхийг харсан тэр үйлүүдийг та нар түүнчлэн хийх болно; учир нь та нар миний хийхийг харснаа, бүр түүнийг та нар хийх болно;\n\n22 Тиймийн тул, хэрэв та нар эдгээр зүйлийг хийх аваас та нар адислагдсан болой, учир нь та нар эцсийн өдөр өргөгдөх болно.\n\n23 Хориглогдсон тэдгээрээс бусад, өөрсдийн үзсэн мөн дуулсан тэр зүйлсээ бичигтүн.\n\n24 Байсан тэдгээрийн талаар бичигдсэний адил, энэ хүмүүсийн хийх тэр үйлүүдийг бичигтүн.\n\n25 Учир нь болгоогтун, бичигдсэн байгаа, мөн бичигдэх тэр номуудаас энэ хүмүүс шүүгдэх болно, учир нь тэдний үйлүүд тэдгээрээр хүмүүнд мэдэгдэх бөлгөө.\n\n26 Мөн болгоогтун, бүх зүйл Эцэгээр бичигддэг; тиймийн тул бичигдэх тэрхүү номуудаас дэлхий шүүгдэх болно.\n\n27 Мөн шударга байх, та нарт миний өгөх шүүлтийн дагуу та нар энэ хүмүүсийн шүүгчид байх болно гэдгээ мэдэгтүн. Тиймийн тул, та нар ямархуу маягийн хүмүүс байвал зохих билээ? Үнэнээр би та нарт хэлнэ, бүр миний адил буюу.\n\n28 Мөн эдүгээ би Эцэгтээ очно. Мөн үнэнээр би та нарт хэлнэ, та нарын Эцэгээс миний нэрээр гуйх ямар ч зүйлс та нарт өгөгдөх болно.\n\n29 Тиймийн тул гуй, тэгвэл та нар хүлээн авах болно, тогш, тэгвэл энэ нь та нарт нээгдэх болно; учир нь гуйдаг тэр нь хүлээн авна; мөн тогшдог түүнд, энэ нь нээгдэх болно.\n\n30 Мөн эдүгээ, болгоогтун, та нарын мөн түүнчлэн энэ үеийнхний улмаас баясал минь бүр дүүрэн, агуу байна; тийм ээ, мөн та нарын бас энэ үеийнхний улмаас бүр Эцэг ч мөн түүнчлэн бүх ариун тэнгэр элч нар баясаж байна; учир нь тэдний хэн нь ч алдагдаагүй болой.\n\n31 Болгоогтун, та нарыг ойлгоосой хэмээнэ би; учир нь тэд гэж энэ үеийн эдүгээ амьд байгаа тэднийг би хэлж буй; мөн тэдний хэн нь ч алдагдаагүй; мөн тэдний улмаас би баяслын дүүрнийг амсаж буй бөлгөө.\n\n32 Гэвч болгоогтун, энэ үеэс хойших дөрөв дэх үеийнхний учир би гашуудаж байна, учир нь тэд мөхлийн хүү адил түүнд олзлогдон, удирдуулан одох бөлгөө; учир нь мөнгөний төлөө мөн алтны төлөө, мөн цагаан эрвээхэйд идэгдэх мөн хулгайч нар эвдэж ороод мөн хулгайлж болох зүйлийн төлөө тэд намайг худалдах болно. Мөн тэр өдөр бүх үйлийг нь өөрсдийнх нь тэргүүн дээр эргүүлэхээр би тэдэнд зочлох болно.\n\n33 Мөнхүү улиран тохиох дор Есүс эдгээр үгээ дуусгаад, тэрээр шавь нартаа хэлэв: Давчуу хаалгаар орогтун та нар; учир юун гэвэл амьдралд удирдах хаалга нь давчуу, мөн зам нь нарийн, мөн үүнийг олдог нь цөөн бөлгөө; харин үхэлд удирдах хаалга нь өргөн, мөн зам нь уудам, мөн түүгээр аялдаг нь олон болой, ямар ч хүмүүн ажиллаж үл чадах тэр шөнийг ирэх хүртэл бөлгөө.\n\n", "3-ne 28": "[center][font_size=26]Бүлэг 28[/font_size][/center]\n\n[i]Арван хоёр шавийн ес нь наснаас халихдаа Христийн хаант улсад өвийг хүсэж мөн энэ нь амлагдав—Гурван нифай үндэстэн Есүсийг дахин ирэх хүртэл газар дэлхий дээр үлдэхийн тулд үхлийг давах хүчийг хүсэж мөн өгөгдөв—Тэд хувиргагдаж мөн хэлэх нь хууль бус зүйлсийг харсан буюу, мөн тэд эдүгээ хүмүүсийн дунд тохинуулж буй. Ойролцоогоор МЭ 34–35 он.[/i]\n\n1 Мөнхүү улиран тохиох дор Есүс эдгээр үгийг хэлээд, тэрээр шавь нартаа, нэг нэгээр нь ярьж, тэдэнд хэлсэн нь: Намайг Эцэгтээ очсоны дараа, та нар надаас юу хүсэх вэ?\n\n2 Мөн тэд бүгд, гурваас бусад нь ярьж, хэлрүүн: Бид хүний насыг насалсны дараа, таны хаант улсад танд хурдан очиж болохын тулд таны биднийг дуудсан тохинуулал маань төгсөхийг бид хүсэж байна.\n\n3 Мөн тэрээр тэдэнд хэлэв: Та нар энэ зүйлийг надаас хүссэн учраас адислагдсан болой та нар; тиймийн тул, та нар далан хоёр нас хүрснийхээ дараа хаант улсад минь надад ирэх болно; мөн надтай хамт та нар амар амгаланг олох болно.\n\n4 Мөн тэрээр тэдэнд ярьсныхаа дараа, тэрээр сайхь гурвын зүг эргэж, мөн тэдэнд хэлэв: Намайг Эцэгтээ очоод, та нарын төлөө намайг юу хийгээсэй гэж та нар хүсэж байна вэ?\n\n5 Мөн тэд зүрх сэтгэлдээ шаналж байв, учир нь тэд хүссэн зүйлээ түүнд ярьж зүрхэлсэнгүй.\n\n6 Мөн тэрээр тэдэнд хэлэв: Болгоогтун, би та нарын бодлуудыг мэднэ, мөн намайг иудейчүүдээр өргөгдөхөөс өмнө, миний тохинуулалд надтай хамт байсан, миний хайрт Иоханы надаас хүссэн тэр зүйлийг та нар хүсэж буй билээ.\n\n7 Тиймийн тул, та нар илүүтэй адислагдсан болой, учир нь та нар хэзээ ч үхлийг амсахгүй; харин бүр намайг тэнгэрийн хүчтэйгээр сүр жавхландаа ирэх үед, Эцэгийн тааллын дагуу бүх зүйл гүйцэлдэх хүртэл та нар хүмүүсийн үрсэд үзүүлэх Эцэгийн бүх үйлийг болгоохоор амьдрах болно.\n\n8 Мөн та нар үхлийн шаналлыг хэзээ ч үзэхгүй; харин намайг сүр жавхландаа ирэх үед та нар зуурдын байдлаас үхэшгүй байдалд нүд ирмэхийн зуур өөрчлөгдөх болно; мөн тэгээд та нар миний Эцэгийн хаант улсад адислагдах болно.\n\n9 Мөн тэрчлэн, та нар маханбодод орших үед та нарт зовуурь үгүй байх болно, бас дэлхийнхний нүглүүдийн төлөө бус аваас харамсал ч үгүй байх бөлгөө; мөн та нарын надаас хүссэн тэр зүйлийн учир би энэ бүгдийг хийх болно, учир нь дэлхий оршин тогтнож байхад, хүмүүсийн бодгалиудыг надад авчирч болох болоосой хэмээн та нар хүссэн билээ.\n\n10 Мөн энэ шалтгааны улмаас та нарт баяслын бүрэн дүүрэн нь байх болно; мөн та нар миний Эцэгийн хаант улсад суух болно; тийм ээ, баясал тань дүүрэн байх болно, Эцэг надад баяслын бүрэн дүүрнийг өгсний адил бөлгөө; мөн та нар бүр миний адил байх болно, мөн би бол Эцэгийн адил, мөн Эцэг бид хоёр нэг билээ;\n\n11 Мөн Ариун Сүнс Эцэгийн болон миний тухай гэрчилдэг; мөн Эцэг миний учир, Ариун Сүнсийг хүмүүсийн үрсэд өгдөг.\n\n12 Мөнхүү улиран тохиох дор Есүс эдгээр үгийг яриад, тэрээр үлдэх гурваас бусдад нэг бүрчлэн хуруугаараа хүрч, мөн тэгээд тэрбээр одов.\n\n13 Мөн болгоогтун, тэнгэр нээгдэж, мөн нөгөө гурав нь тэнгэрт зөөгдөж, мөн өгүүлшгүй зүйлсийг харж бас сонсов.\n\n14 Мөн тэдний ярих нь тэдэнд хориглогдов; бас тэд харсан мөн сонссон зүйлсээ ярьж чадах хүч тэдэнд өгөгдсөнгүй;\n\n15 Мөн тэд бие махбодод эсвээс бие махбодын гадна байсан эсэхээ хэлж чадсангүй; учир нь энэ тэдэнд өөрсдийнх нь хувиралт мэт санагдав, тэд маханбодийн энэ биеэсээ үхэшгүй байдалд өөрчлөгдсөнөөр тэд Бурханы зүйлсийг болгоож чадаж байв.\n\n16 Гэвч улиран тохиох дор тэд дэлхийн гадаргуу дээр дахин тохинуулав; гэсэн хэдий ч тэнгэрт тэдэнд өгөгдсөн тэр зарлигийн учир, тэд сонссон мөн үзсэн зүйлсийнхээ тухайд тохинуулсангүй.\n\n17 Мөн эдүгээ, тэдний хувиргалтын өдрөөс хойш, тэд зуурдын эсвээс үхэшгүй байсан эсэхийг би мэдэх нь үгүй;\n\n18 Харин өгөгдсөн тэрхүү цэдгийн дагуу, би энэ зэргийг мэднэ—тэд уг нутгийн гадаргуу дээр урагш явж, мөн бүх хүнд тохинуулан, номлолд нь итгэсэн болгоныг сүмд нэгтгэв; тэдэнд баптисм хүртээж, мөн баптисм хүртсэн болгон нь Ариун Сүнс хүлээн авсан болой.\n\n19 Мөн тэд сүмд харьяалагдаагүй тэднээр шоронд хаягдав. Мөн шоронгууд ч тэднийг хорьж чадсангүй, учир нь тэдгээр нь хоёр хуваагдан цуурсан болой.\n\n20 Мөн тэд газрын нүхэнд хаягдав; гэвч тэд Бурханы үгээр газрыг цохиж, үүний хэрээр түүний хүчээр тэд газрын гүнээс чөлөөлөгдөв; мөн тиймийн тул тэднийг хорьж чадах нүхнүүдийг тэд ухаж чадсангүй.\n\n21 Мөн тэд зууханд гурвантаа хаягдсан бөгөөд ямар ч гэмтэл авсангүй.\n\n22 Мөн тэд зэрлэг араатнуудын үүрэнд хоёр удаа хаягдав; мөн болгоогтун хөхүүл хүүхэд хургатай тоглох адил тэд араатнуудтай тоглож, мөн ямар ч гэмтэл авсангүй.\n\n23 Мөнхүү улиран тохиох дор тэд тийн Нифайн бүх ард түмний дунд явж, мөн Христийн сайн мэдээг уг нутгийн гадаргуу дээрх бүх хүнд номлов; мөн тэд Их Эзэнд хөрвүүлэгдэж, мөн Христийн сүмд нэгтгэгдэв, мөн тэр үеийн хүмүүс, Есүсийн үгийн дагуу тийн адислагдав.\n\n24 Мөн эдүгээ, Мормон би, эдгээр зүйлийн талаарх яриагаа хэсэг зуур төгсгөл болгоё.\n\n25 Болгоогтун, би үхлийг хэзээ ч амсахгүй тэдний нэрсийг бичих гэж байв, гэвч Их Эзэн хориглосон бөлгөө; тиймийн тул би тэдгээрийг бичихгүй, учир нь тэдгээр нь дэлхийнхнээс нууцлагдсан билээ.\n\n26 Гэвч болгоогтун, би тэднийг харсан, мөн тэд надад тохинуулсан бөлгөө.\n\n27 Мөн болгоогтун тэд харийнхны дунд байх болно, мөн харийнхан тэднийг мэдэхгүй байх болно.\n\n28 Тэд түүнчлэн иудейчүүдийн дунд байх болно, мөн иудейчүүд тэднийг мэдэхгүй байх болно.\n\n29 Мөнхүү улиран тохиох дор Их Эзэн өөрийн мэргэн ухаанд таарна хэмээн үзэхэд, тэд Израилын бүх тараагдсан овгуудад, мөн бүх үндэстэн, ястан, хэлтэн мөн ард түмэнд тохинуулах болно, мөн тэдний хүсэл гүйцэлдэж болохын тулд, мөн түүнчлэн өөрсдөд буй Бурханы ятгах хүчний улмаас тэднээс олон бодгалийг Есүст авчрах болно.\n\n30 Мөн тэд Бурханы тэнгэр элч нарын адил, мөн хэрэв тэд Есүсийн нэрээр Эцэгт залбирах аваас тэд өөрсдөд нь зөв санагдах ямар ч хүмүүнд өөрсдийгөө үзүүлж чадна.\n\n31 Тиймийн тул, бүх хүн гарцаагүй Христийн шүүлтийн суудлын өмнө зогсох ёстой агуу бөгөөд ирэх өдрөөс өмнө тэднээр агуу болон гайхамшигт ажлууд хийгдэх болно;\n\n32 Тийм ээ тэрхүү шүүлтийн өдрийн өмнө бүр харийнхны дунд ч агуу болон гайхамшигт ажил тэднээр хийгдэх болно.\n\n33 Мөн хэрэв Христийн бүх гайхамшигт ажлын шастирыг өгөх тэр бүх судар та нарт байсан аваас, та нар Христийн үгсийн дагуу, эдгээр зүйл гарцаагүй ирэх ёстойг мэдэхсэн билээ.\n\n34 Мөн Есүсийн үгсийг анхаарахгүй түүнд, мөн түүнчлэн түүний сонгож мөн тэдний дунд илгээсэн тэднийг анхааран сонсохгүй тэдэнд халаг болог; учир нь Есүсийн үгсийг мөн түүний илгээсэн тэдний үгсийг хүлээн авдаггүй хэн боловч өөрийг нь ч хүлээн авдаггүй; мөн тиймийн тул тэрээр эцсийн өдөр тэднийг хүлээн авахгүй байх болно;\n\n35 Мөн тэдний хувьд хэрэв тэд төрөөгүй байсан бол илүү дээр байхсан. Учир нь аврал ирж болохын тулд хүмүүсийн хөл дор дэвслэгдсэн тэрхүү, гомдсон Бурханы шударга ёсноос та нар ангижирч чадах юм хэмээн та нар бодно уу?\n\n36 Мөн эдүгээ болгоогтун, Их Эзэний сонгосон тэдний, тийм ээ, бүр тэнгэрт зөөгдсөн тэр гурвын талаар, тэд зуурдын байдлаас үхэшгүй байдалд цэвэршүүлэгдсэн эсэхийг мэдэхгүй хэмээн би ярьсан учир—\n\n37 Гэвч болгоогтун, бичсэнийхээ дараа, би Их Эзэнээс лавлаж, мөн тэрээр надад тэдний биед өөрчлөлт зайлшгүй хийгдсэн байх ёстой, эсвээс тэд үхлийг амсах ёстой хэмээн надад илэрхийлсэн бөлгөө;\n\n38 Тиймийн тул, тэд үхлийг амсахгүй байж болохын тулд тэдний биед өөрчлөлт хийгдсэн ажээ, тэгснээр тэд дэлхийнхний нүглүүдийн улмаас бус аваас өвчнийг бас харамслыг амсахгүй ажээ.\n\n39 Эдүгээ энэ өөрчлөлт нь эцсийн өдөр тохиох түүнтэй тэнцэхээргүй юм; гэхдээ тэдний дээр өөрчлөлт хийгдсэн, үүний хэрээр тэдний дээр Сатан ямар ч хүчгүй байв, тиймээс тэрээр тэднийг уруу татаж чадахгүй байв; мөн тэд маханбодод ариусгагдсанаас ариун болж, мөн газар дэлхийн хүч тэднийг хорьж чадахгүй болжээ.\n\n40 Мөн тэд Христийн шүүлтийн өдөр хүртэл энэ байдалд үлдэх бөлгөө; мөн тэр өдөр тэд илүү агуу өөрчлөлтийг хүлээн авна, мөн Эцэгийн хаант улсад хойшид гарахгүйгээр, харин тэнгэрт Бурхантай мөнхөд оршихоор хүлээн авагдана.\n\n", "3-ne 29": "[center][font_size=26]Бүлэг 29[/font_size][/center]\n\n[i]Мормоны Номын ирэлт нь Их Эзэн Израилыг цуглуулж мөн гэрээнүүдээ гүйцэлдүүлж эхэлсний тэмдэг бөлгөө—Түүний хожмын үеийн илчлэлүүд мөн бэлгүүдийг эсэргүүцдэг тэд зүхэгдэх болно. Ойролцоогоор МЭ 34–35 он.[/i]\n\n1 Мөн эдүгээ болгоогтун, би та нарт хэлнэ, Их Эзэн өөрийн мэргэн ухаанд таарна хэмээн үзэхэд, энэ үгс түүний үгийн дагуу харийнханд ирэхэд, тэгэхэд өөрсдийн өвийн нутаг дахь тэдний сэргээлтийн талаар Израилын хүүхдүүдтэй Эцэгийн хийсэн гэрээ аль хэдийн гүйцэлдэж эхэлснийг та нар мэдэж болно.\n\n2 Мөн ариун бошиглогчдоор яригдсан Их Эзэний үгс бүгд гүйцэлдэх болно гэдгийг та нар мэдэж болно; мөн Их Эзэн Израилын хүүхдүүдэд ирэхээ хойшлуулж байгаа хэмээн та нар хэлэх хэрэггүй.\n\n3 Мөн яригдсан үгс нь үр дүнгүй хэмээн та нар зүрх сэтгэлдээ төсөөлөх хэрэггүй, учир нь болгоогтун, Их Эзэн өөрийнх нь болох Израилын угсааны хүмүүстэй хийсэн гэрээгээ санах болно.\n\n4 Мөн эдгээр үгс та нарын дунд тохиохыг харах үедээ, тэгээд та нар цаашид Их Эзэний үйлүүдийг жигшин эсэргүүцэх хэрэггүй, учир нь түүний шударга ёсны илд баруун мутарт нь байна; мөн болгоогтун, тэр өдөр, хэрэв та нар түүний үйлүүдийг жигшин эсэргүүцэх аваас тэрбээр энэ нь та нарыг удалгүй давамгайлах болгоно.\n\n5 Их Эзэний үйлүүдийг жигшин эсэргүүцэх түүнд халаг; тийм ээ, Христийг болон түүний ажлуудыг үгүйсгэх түүнд халаг!\n\n6 Тийм ээ, Их Эзэний илчлэлүүдийг үгүйсгэх, мөн Их Эзэн илчлэлээр, эсвээс бошиглолоор, бэлгээр, эсвээс хэлээр, эдгээлтээр, эсвээс Ариун Сүнсний хүчээр ажиллахаа больсон хэмээн хэлэх түүнд халаг!\n\n7 Тийм ээ, баялгийг олохын тулд, Есүс Христээр ямар ч гайхамшиг хийгдэж чадахгүй хэмээн тэр өдөр хэлэх түүнд халаг; учир нь үүнийг хийх тэр нь Христийн үгийн дагуу, нигүүлсэл үгүй байсан сайхь мөхлийн хүүтэй адил болох болно!\n\n8 Тийм ээ, иудейчүүдийг, бас Израилын угсааны үлдэгдлийн хэнийг ч та нар цаашид шүд зуун хараах, бас жигшин эсэргүүцэх ч, бас тохуурхах ч хэрэггүй; учир нь болгоогтун, Их Эзэн тэдэнтэй хийсэн гэрээгээ санадаг, мөн тэрбээр тангарагласныхаа дагуу тэдэнд үйлдэх болно.\n\n9 Тиймийн тул Их Эзэн Израилын угсаатай хийсэн гэрээний биелэлтэд хүргэн шүүлтийг гүйцэтгэхгүй байж болохын тулд, түүний баруун мутрыг зүүнээр нь өөрчилж чадна хэмээн та нар бодох хэрэггүй.\n\n", "3-ne 30": "[center][font_size=26]Бүлэг 30[/font_size][/center]\n\n[i]Хожмын үеийн харийнхан наманчлахаар, Христэд ирэхээр, мөн Израилын угсаатай хамт тоологдохоор зарлиг болгогдов. Ойролцоогоор МЭ 34–35 он.[/i]\n\n1 Анхаарагтун, ай харийнхан та нар, та нарын талаар ярихыг надад зарлиг болгосон амьд Бурханы Хүү, Есүс Христийн үгсийг сонсогтун, учир нь болгоогтун, тэрбээр ийн бичихийг надад зарлиг болгов, өгүүлсэн нь:\n\n2 Бүх харийнхан та нар, ёс бус замуудаасаа эргэгтүн; мөн та нар нүглүүдийнхээ ангижралыг хүлээн авч, мөн Ариун Сүнсээр дүүргэгдэж болохын тулд, та нар Израилын угсааных болох миний хүмүүстэй хамт тоологдож болохын тулд хилэнцэт үйлүүдээсээ, худал хэлэхээ мөн заль мэхүүдээ, садар самуун үйлүүдээ, мөн нууц жигшүүрт хэргүүдээ, хиймэл шүтээн шүтэхээ, мөн аллагуудаа, санваарын байр суурийг урвуулан ашиглахаа, мөн атаа жөтөө, хэрүүл маргаанаа, өөрсдийн бүх ёс бус явдлуудаа мөн жигшүүрт хэргүүдээ наманчлагтун, мөн надад ирж, мөн миний нэрээр баптисм хүртэгтүн.\n\n", "4-ne 1": "[center][font_size=26]Дөрөвдүгээр Нифай[/font_size][/center]\n\n[center][font_size=26]Есүс Христийн шавь нарын нэг болох Нифайн хүү Нифайн Ном[/font_size][/center]\n\nТүүний цэдгийн дагуу, Нифайн ард түмний шастир оршвой.\n\n[center][font_size=26]Бүлэг 1[/font_size][/center]\n\n[i]Нифайчууд мөн леменчүүд бүгдээр Их Эзэнд хөрвүүлэгдэв—Тэд бүх зүйлийг нийтээр эзэмшин, гайхамшгийг үйлдэж, мөн уг нутагт дэгжив—Хоёр зууны дараа хагарлууд, хилэнцүүд, хуурамч сүмүүд, мөн хавчлагууд бий болов—Гурван зуун жилийн дараа, нифайчууд мөн леменчүүд аль аль нь ёс бус болсон байв—Аммарон ариун нандин цэдгүүдийг нуув. Ойролцоогоор МЭ 35–321 он.[/i]\n\n1 Мөнхүү улиран тохиох дор гучин дөрөв дэх он, мөн гучин тав дахь он улиран одож, мөн болгоогтун Есүсийн шавь нар Христийн сүмийг эргэн тойрны бүх нутагт байгуулсан байв. Мөн тэдэн дээр ирсэн, мөн нүглүүдээсээ үнэнээр наманчилсан болгон нь Есүсийн нэрээр баптисм хүртэв; мөн тэд түүнчлэн Ариун Сүнсийг хүлээн авав.\n\n2 Мөнхүү улиран тохиох дор гучин зургаа дахь онд, нутгийн бүх гадаргуу дээр, уг хүмүүс, нифайчууд болон леменчүүд аль аль нь, бүгдээр Их Эзэнд хөрвүүлэгдсэн байв, мөн тэдний дунд зөрчилдөөн мөн маргалдаан байсангүй, мөн хүн бүр нэг нэгэнтэйгээ шударгаар харьцаж байлаа.\n\n3 Мөн тэд өөрсдийн дунд бүх зүйлийг нийтээр эзэмшиж байв; тиймийн тул баян ба ядуу, боол ба чөлөөт гэж байсангүй, харин тэд бүгдээр эрх чөлөөтэй, мөн тэнгэрлэг бэлгээс хүртэгчид болсон байв.\n\n4 Мөнхүү улиран тохиох дор гучин долоо дахь он түүнчлэн улиран одож, мөн уг нутагт амар амгалан үргэлжилсээр байв.\n\n5 Мөн Есүсийн шавь нараар агуу болон гайхамшигтай ажлууд үйлдэгдэж байв, үүний хэрээр тэд өвчтэйг эдгээж, үхсэнийг босгож, доголонг алхдаг, мөн сохрыг хараатай, мөн дүлийг сонсдог болгож байв; мөн бүх төрлийн гайхамшгийг тэд хүмүүсийн үрсийн дунд үйлдсэн буюу; мөн Есүсийн нэрээр бус аваас тэд өөр юугаар ч гайхамшгуудыг үйлдсэн нь үгүй.\n\n6 Мөн тийн гучин найм дахь, түүнчлэн гучин ес дэх, мөн дөчин нэг дэх, дөчин хоёр дахь он улиран одов, тийм ээ, бүр дөчин есөн он хүртэл улирч одов, мөн түүнчлэн тавин нэг дэх, мөн тавин хоёр дахь; тийм ээ, мөн бүр тавин есөн он хүртэл улирч одсон ажгуу.\n\n7 Мөн Их Эзэн тэднийг уг нутагт үлэмж дэгжүүлэв; тийм ээ, үүний хэрээр тэд хотууд нь шатаагдсан газруудад хотуудыг дахин барьсан буюу.\n\n8 Тийм ээ, бүр агуу хот Зарахемлаг тэд дахин баригдах болгов.\n\n9 Гэвч живүүлэгдсэн олон хот байв, мөн тэдгээрийн оронд ус байх болжээ; тиймийн тул эдгээр хот дахин шинэчлэгдэх аргагүй байв.\n\n10 Мөн эдүгээ, болгоогтун, улиран тохиох дор Нифайн ард түмэн хүчирхэгжиж, мөн үлэмж түргэнээр өнөржиж, мөн тэд үлэмж үзэсгэлэнт мөн тааламжит хүмүүс болов.\n\n11 Мөн тэд гэрлэж, мөн гэрлэлтэд өгөгдөж, мөн Их Эзэний тэдэнд өгсөн олон тооны амлалтуудын дагуу адислагдсан болой.\n\n12 Мөн тэд Мосегийн хуулийн гүйцэтгэл болон ёслолуудын дагуу цаашид алхсангүй; харин тэд өөрсдийн Их Эзэн мөн өөрсдийн Бурханаас хүлээн авсан зарлигуудын дагуу алхаж, мацаг барилт мөн залбирлаа, мөн Их Эзэний үгийг сонсохоор мөн залбирахаар хамтдаа ойр ойрхон цугларахаа үргэлжлүүлсээр байв.\n\n13 Мөнхүү улиран тохиох дор бүх нутагт, бүх хүний дунд зөрчилдөөн огт үгүй байв; харин Есүсийн шавь нараар сүр хүчит гайхамшгууд үйлдэгдэж байв.\n\n14 Мөнхүү улиран тохиох дор далан нэгдүгээр он улирч одов, мөн түүнчлэн далан хоёрдугаар он, тийм ээ, мөн дүгнэж хэлэхэд, далан есдүгээр оныг хүртэл улирч одов; тийм ээ, бүр зуун жил улирч одсон байв, мөн Есүсийн сонгосон шавь нар нь, үлдэх гурваас бусад нь бүгд Бурханы диваажинд одсон байв; мөн тэдний оронд өөр шавь нар томилогдсон байв; мөн түүнчлэн уг үеийнхнээс олон нь талийгаач болжээ.\n\n15 Мөнхүү улиран тохиох дор Бурханыг хайрлах хайр хүмүүсийн зүрх сэтгэлд оршиж байсан учир, уг нутагт ямар ч зөрчилдөөн байсангүй.\n\n16 Мөн атаа жөтөө, хэрүүл маргаан, бас үймээн, садар самуун ч, худал хэлэх нь ч, аллага ч, ямар ч төрлийн шунал тачаал байсангүй; мөн Бурханы мутраар бүтээгдсэн бүх хүний дунд илүү аз жаргалтай хүмүүс байгаагүй нь баттай болой.\n\n17 Дээрэмчид ч, алуурчингууд ч, бас леменчүүд ч, бүр ямар ч -чууд байсангүй, харин тэд Христийн хүүхдүүд, мөн Бурханы хаант улсыг өвлөгчид гэгдэн нэг болсон байв.\n\n18 Мөн хэчнээн их адислагдсан билээ тэд! Учир нь Их Эзэн бүх үйлсэд нь тэднийг адисалсан болой; тийм ээ, бүр зуун арван жил улирч одох хүртэл тэд адислагдан мөн дэгжээгдсэн буюу; мөн Христээс хойш эхний үе улирч одсон байв, мөн бүх нутагт ямар ч зөрчилдөөн байсангүй.\n\n19 Мөнхүү улиран тохиох дор Нифай, энэхүү сүүлчийн цэдгийг хөтөлсөн тэрээр (мөн тэрбээр үүнийг Нифайн ялтаснууд дээр хөтөлсөн буюу) нас нөгчив, мөн түүний хүү Амос түүний оронд үүнийг хөтлөв; мөн тэрбээр үүнийг түүнчлэн Нифайн ялтаснууд дээр хөтөлсөн ажээ.\n\n20 Мөн тэрбээр үүнийг наян дөрвөн жил хөтөлж, мөн уг нутагт, сүмээс дайжиж мөн леменчүүдийн нэрийг өөрсөд дээрээ авсан хүмүүсийн багахан хэсгээс бусдаар, амар амгалан байсаар байв; тиймийн тул уг нутагт дахин леменчүүд гэж бий болов.\n\n21 Мөнхүү улиран тохиох дор түүнчлэн Амос нас нөгчиж, (мөн Христийн ирснээс хойш зуун ерэн дөрвөн жил болсон байсан буюу) мөн түүний хүү Амос түүний оронд уг цэдгийг хөтлөв; мөн тэрбээр үүнийг Нифайн ялтаснууд дээр хөтлөв; мөн энэ нь бас энэ ном болох Нифайн номд бичигдсэн бөлгөө.\n\n22 Мөнхүү улиран тохиох дор хоёр зуун жил улирч одсон байв; мөн хоёр дахь үеийнхний цөөхөн хэдээс бусад нь бүгд насан өөд болсон байв.\n\n23 Мөн эдүгээ Мормон би, уг хүмүүс өнөржин, үүний хэрээр уг нутгийн бүхэл гадаргуу дээгүүр тархан, мөн Христээр дамжин ирсэн дэгжлийнхээ улмаас тэд үлэмж баян болсон байсныг та нар мэдээсэй хэмээнэ.\n\n24 Мөн эдүгээ, энэхүү хоёр зуун нэг дэх онд тэдний дунд үнэтэй өмсгөл, бүх төрлийн тансаг сувд, мөн ертөнцийн тансаг эдлэлүүд өмсөх гэх мэтээр бардамналд хөөрсөн тэд байж эхлэв.\n\n25 Мөн тэр цагаас хойш тэд өөрсдийн эд зүйлс болон өмч хөрөнгөө дундаа нийтээр эзэмшихээ болив.\n\n26 Мөн тэд анги давхаргад хуваагдаж эхлэв; мөн тэд баяжихын тулд өөрсдөдөө сүм барьж эхлэв, мөн Христийн үнэн сүмийг үгүйсгэж эхлэв.\n\n27 Мөнхүү улиран тохиох дор хоёр зуун арван жил улирч одсон үед уг нутагт олон сүм байв; тийм ээ, Христийг мэднэ хэмээн зүтгэдэг олон сүм байв, гэсэн хэдий ч тэдгээр нь түүний сайн мэдээний ихээхэн хэсгийг үгүйсгэж, тэгснээр тэд бүх төрлийн ёс бусын үйлийг хүлээн зөвшөөрч, мөн зохисгүй байдлынх нь улмаас хүртэх нь хориглогдсон нэгэнд ариун нандин болох түүнийг хүртээж байсан болой.\n\n28 Мөн энэ сүм алдсын улмаас, мөн тэдний зүрх сэтгэлийг эзэмдсэн Сатаны хүчний улмаас үлэмж дэвжив.\n\n29 Мөн түүнчлэн, Христийг үгүйсгэсэн өөр нэгэн сүм байв; мөн тэд Христийн үнэн сүмийнхнийг, тэдний даруу байдал болон Христэд итгэх тэдний итгэлийнх нь улмаас хавчиж байв; мөн тэдний дунд үйлдэгдсэн олон гайхамшгийн улмаас тэд тэднийг ад үздэг байв.\n\n30 Тиймийн тул тэдэнтэй үлдсэн Есүсийн шавь нарын дээр хүч болон эрх мэдлийг тэд үзүүлэн, мөн тэднийг шоронд хаяв; гэвч тэдэнд байсан Бурханы үгийн хүч чадлаар, шоронгууд хоёр хуваагдан цуурч, мөн тэдний дунд хүчит гайхамшгуудыг тэд үйлдэн явцгаасан бөлгөө.\n\n31 Гэсэн хэдий ч, мөн эдгээр бүх гайхамшиг байсан хэдий ч, хүмүүс зүрх сэтгэлээ хатууруулж, мөн өөрийнх нь үгийн дагуу, Иерусалим дахь иудейчүүд Есүсийг хөнөөхөөр эрэлхийлсний адилаар, тэднийг алахаар эрэлхийлж байв.\n\n32 Мөн тэд тэднийг галт зууханд хаяж, мөн тэд гэмтэлгүйгээр гарч иржээ.\n\n33 Мөн тэд түүнчлэн тэднийг зэрлэг араатны үүрэнд хаяж, мөн тэд хургатай тоглож буй хүүхэд адил зэрлэг араатнуудтай тоглов; мөн тэд гэмтэл авалгүйгээр тэдний дундаас гарч ирэв.\n\n34 Гэсэн хэдий ч, хүмүүс зүрх сэтгэлээ хатууруулав, учир нь тэд олон сүм барихад, мөн бүх төрлийн алдсыг үйлдэхэд олон прист мөн хуурамч бошиглогчдоор удирдагдсан байв. Мөн тэд Есүсийн хүмүүсийг цохив; гэвч Есүсийн хүмүүс буцааж цохисонгүй. Мөн тэд жилээс жилд, бүр хоёр зуун гучин жил улирч одох хүртэл, итгэлгүй байдалдаа мөн ёс бусын үйлдээ ийн бууран доройтов.\n\n35 Мөн эдүгээ улиран тохиох дор тэр онд, тийм ээ, хоёр зуун гучин нэг дэх онд, хүмүүсийн дунд нэгэн агуу хуваагдал болов.\n\n36 Мөнхүү улиран тохиох дор тэрхүү онд нифайчууд хэмээн нэрлэгдсэн хүмүүс гарч ирэв, мөн тэд Христэд үнэн итгэгчид байв; мөн тэдний дунд леменчүүдээр нэрлэгдсэнээр—иаковчууд, иосефчууд, зорамчууд болох тэд байв;\n\n37 Тиймийн тул Христэд үнэн итгэгчид, мөн Христийг үнэн бишрэн шүтэгчид (үлдэх болсон Есүсийн гурван шавь тэдний дунд байсан буюу) нь нифайчууд, иаковчууд, иосефчууд мөн зорамчууд хэмээн нэрлэгддэг байв.\n\n38 Мөнхүү улиран тохиох дор сайн мэдээг эсэргүүцсэн тэд леменчүүд, лемүелчүүд, мөн ишмэилчүүд хэмээн нэрлэгддэг байв; мөн тэдний эцэг өвгөд нь эхлэлээс бууран доройтсоны адилаар тэд итгэлээ алдан доройтсон бус байв, харин тэд Христийн сайн мэдээний эсрэг санаатайгаар эсэргүүцэж байв; мөн тэд итгэх ёсгүй хэмээн хүүхдүүддээ заадаг байв.\n\n39 Мөн энэ нь бүр эхлэлд байсны адилаар, тэдний эцэг өвгөдийн ёс бус болон жигшүүрт явдлын улмаас байсан буюу. Мөн, эхлэлээс леменчүүд Нифайн хүүхдүүдийг үзэн ядахыг заалгасны адилаар, тэд Бурханы хүүхдүүдийг үзэн ядахыг заалгасан ажгуу.\n\n40 Мөнхүү улиран тохиох дор хоёр зуун дөчин дөрвөн жил улирч одсон байв, мөн хүмүүсийн хэрэг явдал тийн байв. Мөн хүмүүсийн илүү ёс бус хэсэг нь хүчирхэгжиж, мөн Бурханы хүмүүсээс үлэмж илүү олон тоотой болов.\n\n41 Мөн тэд өөрсдөдөө сүмүүдийг барьсаар, мөн тэдгээрийг бүх төрлийн үнэт зүйлээр чимэглэсээр байв. Мөн хоёр зуун тавин жил, мөн түүнчлэн хоёр зуун жаран жил тийн улиран одов.\n\n42 Мөнхүү улиран тохиох дор хүмүүсийн ёс бус хэсэг нь Гадиантоны нууц тангараг болон хуйвалдаануудыг дахин байгуулж эхлэв.\n\n43 Мөн түүнчлэн Нифайн хүмүүс гэж нэрлэгддэг асан тэр хүмүүс үлэмж баялгийнхаа улмаас зүрх сэтгэлдээ бардамнаж эхлэв, мөн өөрсдийн ах дүүс леменчүүдийн адилаар ихэмсэг болов.\n\n44 Мөн энэ цагаас шавь нар дэлхийнхний нүглүүдийн улмаас гашуудаж эхлэв.\n\n45 Мөнхүү улиран тохиох дор гурван зуун жил улирч одоход, Нифайн хүмүүс болоод леменчүүдийн аль аль нь, нэг нь нөгөөгийнхөө адилаар үлэмж ёс бус болцгоосон байв.\n\n46 Мөнхүү улиран тохиох дор Гадиантоны дээрэмчид нутгийн бүх гадаргуу дээгүүр тархав; мөн Есүсийн шавь нараас өөр зөв шударга хэн ч байсангүй. Мөн алт мөн мөнгийг тэд элбэг дэлбэгээр хадгалж, мөн бүх төрлийн арилжаанд наймаалцаж байлаа.\n\n47 Мөнхүү улиран тохиох дор гурван зуун таван жил улирч одсоны дараа, (мөн уг хүмүүс ёс бус хэвээр үлдсэн байв) Амос нас нөгчив; мөн түүний дүү Аммарон, түүний оронд цэдгийг хөтлөв.\n\n48 Мөнхүү улиран тохиох дор гурван зуун хорин жил улирч одсоны дараа, Аммарон, Ариун Сүнсээр албадуулагдан, бүр Христийн ирэлтээс гурван зуун хорь дахь оныг хүртэлх ариун нандин цэдгүүдийг—тийм ээ, бүр ариун нандин болох, үеэс үед гардуулагдан ирсэн, тэрхүү бүх ариун нандин цэдгийг—нуув.\n\n49 Мөн тэдгээр нь Их Эзэний бошиглол мөн амлалтуудын дагуу, Иаковын угсааны үлдэгдэлд дахин ирж болохын тул, тэрбээр тэдгээрийг Их Эзэний төлөө нуусан бөлгөө. Мөн Аммароны цэдгийн төгсгөл ийн байв.\n\n", "morm 1": "[center][font_size=26]Мормоны Ном[/font_size][/center]\n\n[center][font_size=26]Бүлэг 1[/font_size][/center]\n\n[i]Ариун нандин цэдгүүдийн талаар Аммарон Мормонд зааварлав—Нифайчууд болон леменчүүдийн хооронд дайн дэгдэв—Гурван нифай үндэстэн холдуулагдан авагдав—Ёс бус явдал, үл итгэх байдал, илбэ шидүүд, мөн шулмын арга газар авав. Ойролцоогоор МЭ 321–326 он.[/i]\n\n1 Мөн эдүгээ Мормон би, өөрийн үзэж бас сонссон зүйлсийн цэдгийг бүтээж, мөн үүнийг Мормоны Ном хэмээн нэрлэе.\n\n2 Мөн Аммарон Их Эзэний төлөө цэдгүүдийг нуусан тэр үеийн орчим, тэрбээр надад ирж (би арав орчим настай, мөн өөрийн хүмүүсийн эрдэм мэдлэгийн дагуу ямар нэг хэмжээгээр суралцаж эхэлсэн байв), мөн Аммарон надад хэлсэн нь: Чи бол чанд хүүхэд, мөн ажиглан ойлгохдоо түргэн болохыг би ухаарч байна;\n\n3 Тиймийн тул, чи хорин дөрөв орчим настай болох үедээ, энэ хүмүүсийн талаар ажигласан зүйлсээ чамайг санаасай хэмээн би хүснэ; мөн тэр насандаа чи Антамын нутаг тийш, Шим хэмээн нэрлэгдэх гүвээ рүү явагтун; мөн би тэнд энэ хүмүүсийн талаарх бүх ариун нандин сийлбэрийг Их Эзэний төлөө хадгалсан буй.\n\n4 Мөн болгоогтун, чи Нифайн ялтаснуудыг өөртөө авах болно, мөн үлдсэнийг нь тэдгээрийн байгаа тэр газарт нь үлдээх болно; мөн чи энэ хүмүүсийн талаар өөрийн ажигласан бүх зүйлийг Нифайн ялтаснууд дээр сийлбэрлэх болно.\n\n5 Мөн Мормон би, Нифайн удам болохоор, (мөн миний эцгийн нэр Мормон байсан буюу) Аммароны надад зарлиг болгосон зүйлсийг би санав.\n\n6 Мөнхүү улиран тохиох дор би арван нэгэн настай байхдаа, өмнө зүгийн нутаг тийш, бүр Зарахемла нутагт эцгээрээ хүргэгдэв.\n\n7 Уг нутгийн бүх гадаргуу нь барилгуудаар бүрхэгдсэн байж, мөн хүмүүс нь бараг л тэнгисийн элс мэт олон тоотой байв.\n\n8 Мөнхүү улиран тохиох дор энэ онд, нифайчууд болон иаковчууд, иосефчууд, мөн зорамчуудаас бүрдсэн нифайчууд дайнд оров; мөн энэ дайн нь нифайчууд, мөн леменчүүд, лемүелчүүд түүнчлэн ишмэилчүүдийн хооронд байсан бөлгөө.\n\n9 Эдүгээ леменчүүд, лемүелчүүд мөн ишмэилчүүд нь леменчүүд хэмээн нэрлэгдэж, мөн хоёр тал нь нифайчууд болон леменчүүд байв.\n\n10 Мөнхүү улиран тохиох дор Зарахемлагийн хил дээр, Сидоны усны дэргэд, тэдний дунд дайн эхлэв.\n\n11 Мөнхүү улиран тохиох дор нифайчууд агуу тооны, бүр гучин мянгаас давах тооны эрчүүдийг нэгтгэн цуглуулсан байв. Мөнхүү улиран тохиох дор тэрхүү жилд нифайчууд, леменчүүдийг ялан мөн тэднээс олныг нь хөнөөсөн хэд хэдэн тулалдаанд оров.\n\n12 Мөнхүү улиран тохиох дор леменчүүд төлөвлөснөө орхиж, мөн уг нутагт амар амгалан тогтов; мөн дөрвөн жил орчмын туршид амар амгалан байсан тул ямар ч цус урссангүй.\n\n13 Гэвч бүх нутгийн гадаргуу дээр ёс бус байдал газар авч, үүний хэрээр Их Эзэн өөрийн хайрт шавь нарыг холдуулан авч, мөн хүмүүсийн алдсын улмаас гайхамшгийн болоод эдгээх үйлүүд байхаа болив.\n\n14 Мөн тэдний ёс бус явдал мөн итгэлгүй байдлын улмаас, Их Эзэнээс ямар ч бэлэг байсангүй, мөн Ариун Сүнс хэн дээр ч ирсэнгүй.\n\n15 Мөн би арван таван настай мөн зарим талаар чанд бодолтой байсны учир, тиймийн тул би Их Эзэнээр зочлогдон, мөн Есүсийн сайн сайхныг амталж мөн мэдэв.\n\n16 Мөн би энэ хүмүүст номлохыг оролдов, гэвч миний ам хамхигдаж, мөн тэдэнд номлох нь надад хориглогдов; учир нь болгоогтун тэд Бурханаа санаатайгаар эсэргүүцсэн болой; мөн тэдний алдсын улмаас хайрт шавь нар нь уг нутгаас холдуулан авагдсан бөлгөө.\n\n17 Гэвч би тэдний дунд үлдэв, харин тэдний зүрх сэтгэл хатуугийн улмаас, тэдэнд номлох нь надад хориглогдсон буюу; мөн тэдний зүрх сэтгэлийн хатуугийн улмаас уг нутаг тэдний төлөө зүхэгдсэн бөлгөө.\n\n18 Мөн леменчүүдийн дунд байсан Гадиантоны дээрэмчид уг нутагт бужигналдан, үүний хэрээр үүний оршин суугчид эд баялгаа газарт нууж эхлэв; мөн Их Эзэн уг нутгийг зүхсэний улмаас, тэдгээр нь тогтворгүй болсон тул, тэд тэдгээрийг хянаж, бас эзэмшин үлдэж чадахгүй байв.\n\n19 Мөнхүү улиран тохиох дор ид шидүүд, шулмын арга, мөн илбүүд байв; мөн бүр Абинадайн, мөн түүнчлэн лемен үндэстэн Самуелын бүх үгийг биелүүлэн, уг хилэнцэт нэгний хүч чадал бүх нутгийн гадаргуу дээр хүч нөлөөтэй байв.\n\n", "morm 2": "[center][font_size=26]Бүлэг 2[/font_size][/center]\n\n[i]Мормон нифайчуудын их цэргийг удирдав—Цус мөн хядаан уг нутгийг бүрхэв—Нифайчууд яллагдагсдын шаналлаар гашуудаж мөн гаслав—Тэдний ач ивээлийн өдөр улирч одсон буюу—Мормон Нифайн ялтаснуудыг олж авав—Дайнууд үргэлжлэв. Ойролцоогоор МЭ 327–350 он.[/i]\n\n1 Мөнхүү улиран тохиох дор тэр жил нифайчууд болон леменчүүдийн хооронд дахин дайн эхлэв. Мөн би залуу байсан хэдий ч, биеэр том байв; тиймийн тул Нифайн хүмүүс намайг өөрсдийн удирдагч буюу их цэргийнхээ удирдагчаар томилов.\n\n2 Тиймийн тул улиран тохиох дор би арван зургаан насандаа нифайчуудын их цэргийн тэргүүнд, леменчүүдийн эсрэг явсан билээ; тиймийн тул гурван зуун хорин зургаан жил улиран одсон байв.\n\n3 Мөнхүү улиран тохиох дор гурван зуун хорин долоо дахь онд леменчүүд бидний дээр үлэмж агуу хүчээр ирж, үүний хэрээр тэд миний их цэргийг сүрдүүлэв; тиймийн тул тэд тулалдсангүй, мөн тэд умард нутгуудыг чиглэн ухарч эхлэв.\n\n4 Мөнхүү улиран тохиох дор бид Ангол хотод ирээд, мөн бид хотыг эзэмшилдээ авч, мөн леменчүүдээс өөрсдийгөө хамгаалахаар бэлтгэл хийв. Мөнхүү улиран тохиох дор бид өөрсдийн хүчээр хотыг бэхлэв; гэвч бидний бүх бэхлэлт байсан хэдий ч леменчүүд бидний дээр ирж мөн биднийг уг хотоос хөөн гаргав.\n\n5 Мөн тэд түүнчлэн биднийг Давидын нутгаас хөөн гаргав.\n\n6 Мөн бид урагшлан алхаж мөн, тэнгисийн эргийн дэргэдэх өрнөд хилд байх Иошуа нутагт ирэв.\n\n7 Мөнхүү улиран тохиох дор бид өөрсдийн хүмүүсийг нэг бүлэг болгон бөөгнүүлж болохын тулд, тэднийг аль болох хурднаар цуглуулав.\n\n8 Гэвч болгоогтун, уг нутаг дээрэмчдээр мөн леменчүүдээр дүүрсэн байв; мөн миний хүмүүсийн дээр агуу устгал нүүрлэж байсан хэдий ч, тэд хилэнцэт үйлсээ наманчилсангүй; тиймийн тул нифайчуудын тал мөн түүнчлэн леменчүүдийн талын аль алинд нь, нутгийн бүх гадаргуу дээгүүр, цус мөн хядаан тархав; мөн уг нутгийн бүх гадаргуу даяар бүхнийг хамарсан үймээн байв.\n\n9 Мөн эдүгээ, леменчүүд хаантай байлаа, мөн түүний нэр Аарон байв; мөн тэрбээр бидний эсрэг дөчин дөрвөн мянган цэрэгтэйгээ ирэв. Мөн болгоогтун, би дөчин хоёр мянгатайгаа түүнийг сөрөн зогсов. Мөнхүү улиран тохиох дор би түүнийг өөрийн их цэрэгтэйгээ дийлснээс тэрбээр миний өмнө зугтав. Мөн болгоогтун, энэ бүхэн тохиож, мөн гурван зуун гучин жил улирч одсон байлаа.\n\n10 Мөнхүү улиран тохиох дор бошиглогч Самуелын бошиглосны дагуу нифайчууд алдсаа наманчилж эхлэв, мөн хашхиран гомдоллож эхлэв; учир нь болгоогтун, уг нутагт байсан хулгайч нар, дээрэмчид мөн алуурчид, мөн илбийн ид шид, мөн шулмын аргын учир хэн ч өөрийн болох юуг ч хадгалж чадахгүй байлаа.\n\n11 Тийн бүх нутагт, мөн ялангуяа Нифайн хүмүүсийн дунд эдгээр зүйлийн улмаас гашуудал мөн гаслан байж эхлэв.\n\n12 Мөнхүү улиран тохиох дор, Мормон би, Их Эзэний өмнөх тэдний гашуудал, тэдний гаслан мөн тэдний шаналлыг үзээд дотроо зүрх сэтгэлдээ баясаж эхлэв, Их Эзэний нигүүлсэл болон тэсвэр тэвчээрийг мэддэг учир, тиймийн тул тэрбээр тэдэнд нигүүлсэнгүй хандаж, тэгснээр тэд дахин зөв шударга хүмүүс болох болно хэмээн бодов.\n\n13 Гэвч болгоогтун миний энэ баяр хөөр үр дүнгүй байв, учир нь тэдний шаналал Бурханы сайн сайхнаас үүдэх наманчлалд хүргэсэнгүй; харин, нүгэлдээ аз жаргалыг хүртэхийг нь Их Эзэн тэдэнд байнга зөвшөөрдөггүй учир энэ нь яллагдагсдын шаналал байсан буюу.\n\n14 Мөн тэд харууссан зүрх мөн гэмшсэн сэтгэлтэйгээр Есүст ирсэнгүй, харин тэд Бурханыг зүхэж, мөн үхэхийг хүсэж байв. Гэсэн хэдий ч тэд амиа хамгаалахаар илд барин тэмцдэг байв.\n\n15 Мөнхүү улиран тохиох дор би дахин шаналж, мөн тэдний хувьд, зуурдын амьдралын мөн сүнслэг байдлын хувьд ч ач ивээлийн өдөр дууссан болохыг би харсан юм; учир нь Бурханаа илтээр эсэргүүцэн, тэдний мянга мянга нь цавчигдан унахыг мөн уг нутгийн гадаргуу дээр өтөг бууц мэт овоологдохыг би харсан буюу. Мөн гурван зуун дөчин дөрвөн жил тийн улирч одов.\n\n16 Мөнхүү улиран тохиох дор гурван зуун дөчин тав дахь онд нифайчууд леменчүүдийн өмнө зугтаж эхлэв; мөн тэднийг ухрах явцад нь зогсоох боломж гарахаас өмнө, тэд бүр Жашоны нутагт ирэх хүртлээ мөрдөн хөөгдсөн ажгуу.\n\n17 Мөн эдүгээ, Жашоны хот нь Аммарон цэдгүүдийг, тэдгээр нь устгагдахгүй байж болохын тулд, Их Эзэний төлөө хадгалсан тэр нутгийн ойролцоо байв. Мөн болгоогтун би Аммароны үгийн дагуу явж, мөн Нифайн ялтаснуудыг авч, мөн Аммароны үгсийн дагуу цэдгийг үйлдэв.\n\n18 Мөн Нифайн ялтаснууд дээр би бүх ёс бус байдал болон жигшүүрт хэргүүдийн бүрэн шастирыг бичсэн болой; гэвч эдгээр ялтас дээр би тэдний ёс бус байдал болон жигшүүрт хэргүүдийн бүрэн шастирыг үйлдэхээс зайлсхийв, учир нь болгоогтун, хүмүүний үйлсийг болгоож мэддэг насанд хүрснээс минь хойш, ёс бус болон жигшүүрт хэргүүдийн үргэлжийн дүр зураг нүдний минь өмнө байсан буюу.\n\n19 Мөн тэдний ёс бусын улмаас би халаглаж байна; учир нь тэдний ёс бусын улмаас миний бүх өдрүүдэд зүрх сэтгэл минь харууслаар дүүрсээр ирсэн юм; гэсэн хэдий ч, эцсийн өдөр өргөгдөх болно гэдгээ би мэднэ.\n\n20 Мөнхүү улиран тохиох дор энэ жилд Нифайн хүмүүс дахин мөрдөгдөж мөн хөөгдөв. Мөнхүү улиран тохиох дор Шем хэмээн нэрлэгдэх умард зүгийн нутагт ирэх хүртлээ бид хөөгдсөн буюу.\n\n21 Мөнхүү улиран тохиох дор бид Шем хотыг бэхлэв, мөн бид тэднийг устгагдахаас аварч магадын тул, бид боломжийн хэрээр өөрсдийн хүмүүсийг цуглуулсан болой.\n\n22 Мөнхүү улиран тохиох дор гурван зуун дөчин зургаа дахь онд тэд дахин бидэн рүү дайрч эхлэв.\n\n23 Мөнхүү улиран тохиох дор би өөрийн хүмүүст ярьж, мөн өөрсдийн эхнэр, хүүхдүүд, мөн өөрсдийн байшин, мөн гэр орныхоо төлөө леменчүүдийн өмнө зоригтойгоор зогсохыг агуу эрч хүчээр тэдэнд уриалав.\n\n24 Мөн миний үгс тэднийг эрч хүчтэй байдалд өдөөж, үүний хэрээр тэд леменчүүдийн өмнө зугтсангүй, харин тэдний эсрэг зоригтойгоор зогсов.\n\n25 Мөнхүү улиран тохиох дор гучин мянгатай их цэрэгтэйгээр бид тавин мянгатай их цэргийн эсрэг тэмцсэн юм. Мөнхүү улиран тохиох дор бид тэдний өмнө гуйвшгүйгээр зогссон тул тэд бидний өмнө зугтсан болой.\n\n26 Мөнхүү улиран тохиох дор тэднийг зугтахад бид тэднийг их цэрэгтэйгээ мөрдөн хөөж, мөн тэдэнтэй дахин тулав, мөн тэднийг дийлэв; гэсэн хэдий ч Их Эзэний хүч бидэнтэй хамт байсангүй; тийм ээ, Их Эзэний Сүнс бидэнтэй хамт байгаагүй тул бид өөрсдөдөө л найдах болов; тиймийн тул бид ах дүүсийнхээ адил сул дорой болсон байв.\n\n27 Мөн миний хүмүүсийн, тэдний ёс бус болон тэдний жигшүүрт хэргүүдийн улмаас, энэ агуу гай гамшгийн улмаас, зүрх сэтгэл минь шаналав. Гэвч болгоогтун, бид леменчүүдийн мөн Гадиантоны дээрэмчдийн эсрэг, бид өвийн нутгуудаа эзэмшилдээ дахин авах хүртлээ тулалдсан бөлгөө.\n\n28 Мөн гурван зуун дөчин ес дэх он улирч одов. Мөн гурван зуун тавь дахь онд бид леменчүүд болон Гадиантоны дээрэмчидтэй хэлцэл байгуулж, ингэхдээ бид өвийн нутгуудаа хувааж авав.\n\n29 Мөн леменчүүд бидэнд умард зүгийн нутгийг, тийм ээ, бүр өмнөд нутагт хөтлөх нарийн гарц хүртэлх нутгийг өгсөн бөлгөө. Мөн бид өмнө зүгийн бүх нутгийг леменчүүдэд өгөв.\n\n", "morm 3": "[center][font_size=26]Бүлэг 3[/font_size][/center]\n\n[i]Мормон нифайчуудад наманчлалыг тунхаглав—Тэд агуу ялалтыг олж мөн өөрсдийн хүчинд онгиров—Мормон тэднийг удирдахаас татгалзав, мөн тэдний төлөөх түүний залбирлууд найдвар үгүй байв—Мормоны Ном Израилын арван хоёр овгийг сайн мэдээнд итгэхэд урьдаг. Ойролцоогоор МЭ 360–362 он.[/i]\n\n1 Мөнхүү улиран тохиох дор леменчүүд ахиад арван жил улирч одох хүртэл дахин тулалдахаар ирсэнгүй. Мөн болгоогтун, би өөрийн хүмүүс нифайчуудыг, нутгаа мөн зэр зэвсгээ тулааны цагт бэлтгэхээр хөдөлмөрлүүлэв.\n\n2 Мөнхүү улиран тохиох дор Их Эзэн надад хэлэв: Энэ хүмүүст ийн тунхагла—Наманчлагтун та нар, мөн надад ирэгтүн, мөн баптисм хүртэгтүн та нар, мөн миний сүмийг дахин байгуулагтун, мөн та нар хэлтрүүлэгдэх болно.\n\n3 Мөн би энэ хүмүүст тунхаглав, гэвч энэ нь үр дүнгүй байв; мөн тэднийг хэлтрүүлсэн нь, мөн тэдэнд наманчлалын боломж олгосон нь Их Эзэн байсныг тэд ухаарсангүй. Мөн болгоогтун тэд Их Эзэн Бурханыхаа эсрэг зүрх сэтгэлээ хатууруулсан байв.\n\n4 Мөнхүү улиран тохиох дор Христийн ирэлтээс хойш, нийтдээ гурван зуун жаран жил болж, энэ арав дахь жил улирч одсоны дараа, леменчүүдийн хаан тэд дахин бидний эсрэг тулалдахаар ирэхэд бэлтгэж байгааг мэдэгдсэн захидлыг надад илгээв.\n\n5 Мөнхүү улиран тохиох дор би Эзгүйрэл нутагт, хил дээр орших хотод, өмнө зүгийн нутаг тийш хөтөлсөн нарийн гармын ойр өөрийн хүмүүсийг цугларах болгов.\n\n6 Мөн бид леменчүүдийн их цэргийг зогсоож болохын тул, тэд бидний аль ч нутгийг эзэмшилдээ авахгүй байж болохын тулд, бид өөрсдийн их цэргийг тэнд байрлуулав; тиймийн тул бид бүх хүчээрээ тэдний эсрэг бэхлэлт босгов.\n\n7 Мөнхүү улиран тохиох дор гурван зуун жаран нэг дэх онд леменчүүд бидний эсрэг тулалдахаар Эзгүйрэл хот тийш уруудан ирэв; мөнхүү улиран тохиох дор тэр жилд бид тэднийг ялж, иймээс тэд дахин нутагтаа буцав.\n\n8 Мөн гурван зуун жаран хоёр дахь онд тэд тулалдахаар дахин уруудан ирэв. Мөн бид тэднийг дахин ялж, мөн тэднээс агуу олныг хөнөөв, мөн тэдний үхэгсэд тэнгист хаягдсан буюу.\n\n9 Мөн эдүгээ, миний хүмүүс нифайчууд, үйлдсэн энэ агуу зүйлийнхээ улмаас хүчиндээ сагсуурч эхлэн мөн дайснуудаараа хөнөөгдсөн ах дүүсийнхээ цусны өшөөг тэд өөрсдөө авах болно хэмээн тэнгэрийн өмнө тангараглаж эхлэв.\n\n10 Мөн тэд дайсныхаа эсрэг тулалдахаар явж мөн тэднийг уг нутгийн гадаргуу дээрээс устгах болно хэмээн тэнгэрээр, мөн түүнчлэн Бурханы сэнтийгээр тангараглав.\n\n11 Мөнхүү улиран тохиох дор, Мормон би, тэдний ёс бус мөн жигшүүрт хэргийн улмаас, энэ цагаас энэ хүмүүсийн жанжин бөгөөд удирдагч байхаас бүрнээ татгалзав.\n\n12 Болгоогтун, би тэднийг удирдсан, тэд ёс бус байдалд байсан хэдий ч би тэднийг олон удаа тулалдаанд удирдсан, мөн надад байсан Бурханы хайрын дагуу тэднийг бүх зүрх сэтгэлээрээ хайрладаг байв; мөн бүх өдрийн туршид тэдний төлөө өөрийн Бурханд зүрх сэтгэлээ залбиралд уудлан нээсэн билээ; гэсэн хэдий ч, тэдний зүрх сэтгэл хатуугийн улмаас, энэ нь итгэлгүй байв.\n\n13 Мөн гурвантаа би тэднийг дайснуудынх нь гараас чөлөөлж авав, мөн тэд нүглүүдээсээ наманчилсангүй.\n\n14 Мөн тэд дайсныхаа эсрэг тулалдахаар явж, мөн өөрсдөө ах дүүсийнхээ цусны өшөөг авна хэмээн, бидний Их Эзэн мөн Аврагч Есүс Христээр тэдэнд хориглогдсон тэр бүгдээр тэд тангарагласны дараа, болгоогтун Их Эзэний дуу хоолой надад ирж, хэлсэн нь:\n\n15 Өшөө авалт бол минийх, мөн би хариу төлөх болно; мөн би тэднийг чөлөөлсний дараа энэ хүмүүс наманчлаагүйн улмаас, болгоогтун, тэд дэлхийн гадаргуу дээрээс устгагдах болно.\n\n16 Мөнхүү улиран тохиох дор би дайснуудынхаа эсрэг явахаас бүрнээ татгалзав; мөн бүр Их Эзэн надад зарлиг болсончлон би үйлдэв; мөн ирэх зүйлсийн талаар гэрчилсэн Сүнсний үзүүлэлтүүдийн дагуу, би харсан мөн сонссон тэдгээр зүйлийг дэлхийд үзүүлэхээр хөндлөнгийн нэгэн гэрч болон зогссон бөлгөө.\n\n17 Тиймийн тул би харийнхан та нарт, мөн түүнчлэн Израилын угсааныхан та нарт хандан бичиж байна, уг ажил эхлэхэд, та нар өвийнхөө нутаг тийш буцаж очихоор бэлтгэхээр завдаж байх болно;\n\n18 Тийм ээ, болгоогтун, би дэлхийн бүх хязгаарт; тийм ээ, Иерусалим нутагт шавь нараа болгохоор Есүсийн сонгосон тэр арван хоёроор үйлсийнхээ дагуу шүүгдэх Израилын арван хоёр овгийнхон та нарт хандан бичиж байна.\n\n19 Мөн би Есүсийн энэ нутагт сонгосон арван хоёроор түүнчлэн шүүгдэх тэд болох энэ хүмүүсийн үлдэгдэлд хандан түүнчлэн бичиж байна; мөн тэд Иерусалим нутагт Есүсийн сонгосон өөр арван хоёроор шүүгдэх болно.\n\n20 Мөн эдгээр зүйлийг Сүнс надад үзүүлж байна; тиймийн тул та бүгдэд би бичиж байна. Мөн би энэ шалтгааны улмаас та нарт бичиж байна, та нар бүгд, тийм ээ, Адамын хүмүүний бүх гэр бүлд хамрагддаг бодгаль болгон Христийн шүүлтийн суудлын өмнө зогсох ёстойг; мөн та нар өөрсдийн үйлүүдээр, тэдгээр нь сайн эсвээс хилэнцэт байлаа ч, шүүгдэхээр зогсох ёстойг та нар мэдэж болохын тулд;\n\n21 Мөн түүнчлэн та нарын дунд байх Есүс Христийн сайн мэдээнд та нар итгэж болохын тулд; мөн түүнчлэн Их Эзэний гэрээт хүмүүс болох иудейчүүд өөрсдийн хөнөөсөн тэр Есүсийг чухамхүү Христ мөн чухамхүү Бурхан хэмээн гэрчлэх, өөрсдийн харсан мөн сонссон түүнээс өөр гэрчтэй байхын тулд буюу.\n\n22 Мөн би дэлхийн бүх хязгаар та нарт наманчилж мөн Христийн шүүлтийн суудлын өмнө зогсохоор бэлтгэхэд ятгахыг хүснэ.\n\n", "morm 4": "[center][font_size=26]Бүлэг 4[/font_size][/center]\n\n[i]Дайн ба хядаан үргэлжлэв—Ёс бусыг үйлдэгчид ёс бусыг үйлдэгчдээ шийтгэдэг—Бүх Израилд урьд үзэгдээгүй илүү агуу ёс бус явдал тархав—Эмэгтэйчүүд мөн хүүхдүүд хиймэл шүтээнүүдэд өргөл болгогдов—Леменчүүд нифайчуудыг өөрсдийнхөө өмнө хөөн, устгаж эхлэв. Ойролцоогоор МЭ 363–375 он.[/i]\n\n1 Мөнхүү эдүгээ улиран тохиох дор гурван зуун жаран гурав дахь онд нифайчууд их цэрэгтэйгээ Эзгүйрэл нутгаас гаран, леменчүүдийн эсрэг тулалдахаар өгсөн одов.\n\n2 Мөнхүү улиран тохиох дор нифайчуудын их цэрэг дахин Эзгүйрэл нутагт хүртэл ухраагдав. Мөн тэднийг туйлдсан хэвээр байхад нь, леменчүүдийн ядраагүй их цэрэг тэдэн рүү дайрав; мөн тэд ширүүн тулалдаанд орж, үүний хэрээр леменчүүд Эзгүйрэл хотыг эзэмшилдээ авч, мөн нифайчуудын олныг хөнөөн, олныг олзлон авсан бөлгөө.\n\n3 Мөн үлдсэн нь зугтаж мөн Тианкам хотын оршин суугчидтай нэгдэв. Эдүгээ Тианкам хот тэнгисийн эргийн ойролцоо хилийн дэргэд байсан ажээ; мөн энэ нь түүнчлэн Эзгүйрэл хотын ойр байв.\n\n4 Мөн нифайчуудын их цэрэг леменчүүд рүү дайрсан учраас тэд цохигдож эхэлсэн болой; учир нь тэгээгүй байсан аваас, леменчүүд тэднийг давах хүчтэй байж чадахгүй байв.\n\n5 Гэвч, болгоогтун, Бурханы шүүлтүүд ёс бусыг үйлдэгчдэд ирэх болно; мөн ёс бусыг үйлдэгчдээр ёс бусыг үйлдэгчид нь шийтгэгддэг; учир нь ёс бусыг үйлдэгчид хүмүүсийн үрсийн зүрх сэтгэлийг цус урсгахад өдөөн хатгадаг юм.\n\n6 Мөнхүү улиран тохиох дор леменчүүд Тианкам хотын эсрэг ирэх бэлтгэлээ базаав.\n\n7 Мөнхүү улиран тохиох дор гурван зуун жаран дөрөв дэх онд леменчүүд түүнчлэн Тианкам хотыг эзэмшилдээ авч болохын тулд, Тианкам хотын эсрэг ирэв.\n\n8 Мөнхүү улиран тохиох дор тэд нифайчуудад ялагдан мөн ухрав. Мөн нифайчууд, тэд леменчүүдийг ухрааснаа хараад дахин өөрсдийн хүчинд сагсуурав; мөн тэд өөрсдийн хүчээр урагшилж, мөн Эзгүйрэл хотыг дахин эзэмшилдээ авсан ажгуу.\n\n9 Мөн эдүгээ эдгээр бүх зүйл тохиож, мөн нифайчууд болон леменчүүдийн аль аль талд мянга мянга нь хөнөөгдөв.\n\n10 Мөнхүү улиран тохиох дор гурван зуун жаран зургаа дахь жил улиран одож, мөн леменчүүд тулалдахаар нифайчуудын дээр дахин ирэв; мөн нифайчууд өөрсдийн үйлдсэн хилэнцээс наманчлаагүй хэвээр байв, харин ёс бусын үйлийг үргэлжид үйлдсээр байсан ажгуу.\n\n11 Мөн нифайчууд болон леменчүүдийн ард түмний дунд байсан цус мөн хядааны аймшигт дүр зургийн төгс дүрслэлийг үгээр тайлбарлах, эсвээс бичих нь хүмүүний хувьд боломжгүй юм; мөн зүрх сэтгэл болгон хатуурав, тиймээс тэд үргэлжид цус урсгахдаа баясдаг байв.\n\n12 Мөн Их Эзэний үгсийн дагуу, энэ хүмүүсийн дунд байсны адил тийм агуу ёс бус байдал нь Лихайн бүх хүүхдүүдийн дунд ч, бас бүр Израилын бүх угсааны дунд ч байсангүй.\n\n13 Мөнхүү улиран тохиох дор леменчүүд Эзгүйрэл хотыг эзэмшилдээ авав, мөн энэ нь тэдний тоо нифайчуудын тооноос илүү байсны учир буюу.\n\n14 Мөн тэд түүнчлэн Тианкам хотын эсрэг урагш давшиж, мөн оршин суугчдыг нь тэндээс хөөв, мөн эмэгтэйчүүд мөн хүүхдүүдийн аль алинаас олныг олзлон авч, мөн тэднийг хиймэл бурхаддаа өргөл болгон өргөв.\n\n15 Мөнхүү улиран тохиох дор гурван зуун жаран долоо дахь онд, леменчүүд тэдний эмэгтэйчүүд мөн хүүхдүүдийг нь өргөл болгосон учир нифайчууд хилэгнэж, иймээс тэд агуу их хилэнтэйгээр леменчүүдийн эсрэг явж, үүний хэрээр тэд леменчүүдийг дахин дийлж, мөн тэднийг нутгаасаа хөөн гаргав.\n\n16 Мөн гурван зуун далан тав дахь он хүртэл леменчүүд нифайчуудын эсрэг дахин ирсэнгүй.\n\n17 Мөн энэ онд тэд өөрсдийн бүх хүчээр нифайчуудын эсрэг дахин ирэв; мөн тэдний тооны агуу ихийн улмаас тэд тоологдоогүй буюу.\n\n18 Мөн энэ цагаас эхлэн нифайчууд леменчүүдийн дээгүүр хүч чадлыг олсонгүй, харин нарны өмнөх шүүдэр адил тэднээр арчигдаж эхлэв.\n\n19 Мөнхүү улиран тохиох дор леменчүүд дахин Эзгүйрэл хотын эсрэг уруудан ирэв; мөн Эзгүйрэл нутагт үлэмж ширүүн тулалдаан болж, энд тэд нифайчуудыг дийлэв.\n\n20 Мөн тэд дахин тэдний өмнө зугтаж, мөн тэд Боаз хотод ирэв; мөн тэнд тэд үлэмж зоригтойгоор леменчүүдийн эсрэг зогсов, үүний хэрээр леменчүүд, тэд хоёр дахь удаагаа дахин ирэх хүртлээ тэднийг дийлсэнгүй.\n\n21 Мөн тэднийг хоёр дахь удаагаа ирэхэд, нифайчууд хөөгдөн мөн үлэмж агуу аллагаар хядагдав; тэдний эмэгтэйчүүд мөн хүүхдүүд дахин хиймэл шүтээнүүдэд өргөл болгогдов.\n\n22 Мөнхүү улиран тохиох дор нифайчууд дахин тэдний өмнө, хотод бас тосгодод байсан бүх оршин суугчдыг өөрсөдтэйгөө аван зугтав.\n\n23 Мөн эдүгээ Мормон би, леменчүүд уг нутгийг сүйрүүлэх гэж буйг харсан учир, тиймийн тул би Шим гүвээ рүү очин, мөн Их Эзэний төлөө Аммароны нуусан бүх цэдгийг авав.\n\n", "morm 5": "[center][font_size=26]Бүлэг 5[/font_size][/center]\n\n[i]Мормон Нифайн их цэргийг цус мөн хядааны тулалдаанд дахин удирдав—Есүс бол Христ гэдгийг бүх Израилд үнэмшүүлэхээр Мормоны Ном гарч ирэх болно—Тэдний итгэлгүйн улмаас, леменчүүд тараагдаж мөн Сүнс тэдэнд нөлөөлөхийг хичээхээ болих болно—Тэд хожмын өдрүүдэд харийнхнаас сайн мэдээг хүлээн авах болно. Ойролцоогоор МЭ 375–384 он.[/i]\n\n1 Мөнхүү улиран тохиох дор би нифайчуудын дунд урагш явж, мөн би тэдэнд хойшид туслахгүй хэмээн өгсөн тангаргаасаа буцав; мөн тэд дахин их цэргийнхээ удирдлагыг надад өгөв, учир нь тэд намайг зовлон зүдгүүрээс нь өөрсдийг нь чөлөөлж чадах мэтээр үзэж байв.\n\n2 Гэвч болгоогтун, надад найдвар байсангүй, учир нь тэдний дээр ирэх Их Эзэний шүүлтүүдийг би мэдэж байсан юм; учир нь тэд алдсуудаа наманчилсангүй, харин өөрсдийг нь бүтээсэн Нэгэнийг дуудалгүйгээр амиа хамгаалахаар тэмцсэн ажгуу.\n\n3 Мөнхүү улиран тохиох дор бид Иорданы хот тийш зугтсан үед леменчүүд бидний эсрэг ирэв; гэвч болгоогтун, тэд ухраагдсанаас тэр үед тэд уг хотыг эзэлсэнгүй.\n\n4 Мөнхүү улиран тохиох дор тэд дахин бидний эсрэг ирж, мөн бид хотыг хадгалан хамгаалав. Мөн нифайчуудаар хадгалагдан хамгаалагдсан өөр бусад хот байв, тэдгээрийн бат бэх хамгаалалтууд нь тэднийг зогсоосноос тэд манай нутгийн оршин суугчдыг устгахаар бидний өмнө буй нутаг руу нэвтэрч чадаагүй болой.\n\n5 Гэвч улиран тохиох дор бидний дайрч гарсан, мөн оршин суугчид нь цуглуулагдаагүй бүх нутаг леменчүүдээр устгагдав, мөн тэдний суурингууд, тосгод, мөн хотууд галд шатаагдав; мөн гурван зуун далан есөн жил тийн улирч одов.\n\n6 Мөнхүү улиран тохиох дор гурван зуун ная дахь онд леменчүүд бидний эсрэг тулалдахаар дахин ирж, мөн бид тэдний эсрэг зоригтойгоор зогсов; гэвч энэ бүхэн бүгд үр дүнгүй байв, учир нь тэдний тоо машид агуу байснаас тэд нифайчуудыг хөл дороо дэвсэлсэн бөлгөө.\n\n7 Мөнхүү улиран тохиох дор бид дахин зугтаж, мөн леменчүүдээс хурдан гүйсэн тэд амьд гарч, мөн леменчүүдээс илүү хурдан байгаагүй тэд нь арчигдаж мөн устгагдав.\n\n8 Мөн эдүгээ болгоогтун, Мормон би, миний нүдний өмнө тавигдсаны адил, цус мөн хядааны тийм аймшигт дүр зургийг хүмүүсийн өмнө үзүүлснээр тэдний сэтгэлийг тарчилгахыг би үл хүснэ; гэвч би эдгээр зүйл гарцаагүй мэдүүлэгдэх ёстойг, мөн нуугдсан бүх зүйл байшингийн дээвэр дээрээс илчлэгдэх ёстойг мэддэг учир—\n\n9 Мөн түүнчлэн эдгээр зүйлийн мэдлэг нь энэ хүмүүсийн үлдэгдэлд, мөн түүнчлэн харийнханд ирэх ёстойг, Их Эзэний хэлсэнчлэн харийнхан энэ хүмүүсийг тараана хэмээн, мөн энэ хүмүүс тэдний дунд юу ч биш хэмээн тооцогдоно гэдгийг би мэддэг учир—тиймийн тул, би хүлээн авсан зарлигийнхаа улмаас, өөрийн харсан тэр зүйлсийн бүрэн шастирыг өгөхийг үл зүрхлэхийн учир, мөн түүнчлэн энэ ард түмний ёс бус үйлээс болж та нар дэндүү их харуусалтай байхгүй байж болохын тулд би нэг жижиг хураангуйллыг бичье.\n\n10 Мөн эдүгээ болгоогтун, би тэдний үрсэд, мөн түүнчлэн Израилын угсаанд санаа тавьдаг, адислалууд нь хаанаас ирдгийг ухаарч мөн мэддэг харийнханд үүнийг ярьж байна.\n\n11 Учир нь тийм тэд нь Израилын угсааны гай гамшгийн улмаас шаналахыг би мэднэ; тийм ээ, тэд энэ ард түмний устгалын улмаас шаналах болно; Есүсийн мутарт тэврүүлж болохын тулд энэ хүмүүс наманчлаагүйд тэд шаналах болно.\n\n12 Эдүгээ эдгээр зүйл нь Иаковын угсааны үлдэгдэлд бичигдсэн бөлгөө; мөн ёс бус байдал нь тэдгээрийг урагш тэдэнд авчрахгүй нь Бурханаар мэдэгдсэний улмаас, тэдгээр нь энэ маягаар бичиглэгдсэн буюу; мөн тэдгээр нь түүний тогтоосон цагт авчрагдаж болохын тулд Их Эзэний төлөө нууцлагдах ёстой.\n\n13 Мөн миний хүлээн авсан зарлиг энэ болой; мөн болгоогтун, тэдгээр нь Их Эзэний зарлигийн дагуу, тэрбээр зохистой хэмээн өөрийн мэргэн ухаанд үзэх тэр үед авчрагдах болно.\n\n14 Мөн болгоогтун, тэдгээр нь иудейчүүдийн үл итгэх тэдэнд очих болно; мөн энэ зорилгын учир тэдгээр нь очих болно—тэд, Есүс бол Христ, амьд Бурханы Хүү гэдэгт ятгуулагдаж болохын тулд; Эцэг өөрийн хамгийн Хайртаар дамжуулан өөрийн агуу бөгөөд мөнхийн зорилгыг, иудейчүүдийг эсвээс Израилын бүх угсааг Их Эзэн Бурханых нь тэдэнд соёрхсон, тэдний өвийн нутагт сэргээснээр өөрийн гэрээг биелүүлэн гүйцэлдүүлж болохын тулд болой;\n\n15 Мөн түүнчлэн, харийнхнаас тэдэнд очих түүний сайн мэдээнд энэ хүмүүсийн үрс илүү бүрнээр итгэж болохын тулд буюу; учир нь энэ хүмүүс тараагдаж, мөн бидний дунд байсан хүмүүсийн дүрслэгдэж байснаас, тийм ээ, бүр леменчүүдийн дунд байснаас ч илүүгээр харанхуй, бохир мөн зэвүүцэм хүмүүс болох болно, мөн энэ нь тэдний итгэлгүй байдал болоод хиймэл шүтээн шүтдэгийн улмаас буюу.\n\n16 Учир нь болгоогтун, Их Эзэний Сүнс тэдний өвөг дээдэст нөлөөлөхийг хичээхээ аль хэдийн больсон ажгуу; мөн тэд дэлхийд Христ болон Бурхангүйгээр байгаа болой; мөн тэд салхинд туугдах буудайн хальс адил хөөгдөж байгаа билээ.\n\n17 Тэд нэгэн цагт тааламжит хүмүүс байв, мөн тэд Христийг өөрсдийн хоньчин болгосон байв; тийм ээ, тэд бүр Бурхан Эцэгээр удирдуулдаг байв.\n\n18 Гэвч эдүгээ, болгоогтун, тэд Сатанаар хөтлүүлж байгаа бөлгөө, бүр салхинд туугдах буудайн хальс адил, эсвээс далбаа юм уу зангуугүй, эсвэл түүнийг жолоодох юу ч үгүйгээр давалгаан дээр шидэгдэх хөлөг адил буюу; мөн тэд үүний адил байгаа болой.\n\n19 Мөн болгоогтун, тэдний уг нутагт хүлээн авч болох байсан тэдгээр адислалыг уг нутгийг эзэмших харийнхны төлөө Их Эзэн хадгалсан бөлгөө.\n\n20 Гэвч болгоогтун, улиран тохиох дор тэд харийнхнаар хөөгдөж мөн тараагдах болно; мөн тэд харийнхнаар хөөгдөж мөн тараагдсаны дараа, болгоогтун, тэгэхэд Их Эзэн, Абрахамд мөн Израилын бүх угсаанд хийсэн гэрээгээ санах болно.\n\n21 Мөн түүнчлэн Их Эзэн тэдний төлөө түүнд өргөгдсөн зөв шударгыг үйлдэгчдийн залбирлуудыг санах болно.\n\n22 Мөн тэгвэл, ай харийнхан та нар, наманчилж мөн хилэнцэт замаасаа эргэхээс бусдаар, та нар Бурханы хүчний өмнө хэрхэн зогсож чадах билээ?\n\n23 Бурханы мутарт байдаг гэдгээ та нар мэдэхгүй гэж үү? Тэрбээр бүх хүчийг эзэмшдэг, мөн түүний агуу тушаалаар газар дэлхий хуйлмал бичиг адил хуйлагдах болно гэдгийг та нар мэдэхгүй гэж үү?\n\n24 Тиймийн тул, наманчлагтун та нар, мөн тэрбээр та нарын эсрэг шударга ёсонд ирэх вий хэмээн—Иаковын үрээс үлдсэн нэгэн та нарын дунд арслан адил явж, мөн та нарыг хэдэн хэсэг тасчин, мөн чөлөөлөх хэн ч үгүй байх вий хэмээн түүний өмнө өөрсдийгөө даруусгагтун.\n\n", "morm 6": "[center][font_size=26]Бүлэг 6[/font_size][/center]\n\n[i]Нифайчууд Кумора нутагт эцсийн тулалдаануудын төлөө цугларав—Мормон ариун нандин цэдгүүдийг Кумора гүвээнд нуув—Леменчүүд ялан дийлж, мөн Нифайн үндэстэн устгагдав—Зуу зуун мянга нь илдэнд хөнөөгдөв. Ойролцоогоор МЭ 385 он.[/i]\n\n1 Мөн эдүгээ өөрийн хүмүүс нифайчуудын устгалын талаарх цэдгээ би гүйцээе. Мөнхүү улиран тохиох дор бид леменчүүдийн өмнө урагш жагсан одсон буюу.\n\n2 Мөн Мормон би, леменчүүдийн хаанд захидал бичиж, мөн бид өөрсдийн хүмүүсийг Кумора нутагт, Кумора хэмээн нэрлэгдэх гүвээний ойр цуглуулахыг бидэнд зөвшөөрөхийг түүнээс хүсэмжлэн, мөн тэнд бид тэдэнтэй тулалдаанд орохыг хэлэв.\n\n3 Мөнхүү улиран тохиох дор миний хүссэнээр леменчүүдийн хаан надад зөвшөөрсөн бөлгөө.\n\n4 Мөнхүү улиран тохиох дор бид Кумора нутаг хүртэл жагсан очиж, мөн бид Кумора гүвээний эргэн тойронд майхнуудаа босгов; мөн энэ нь олон ус, мөн гол, булаг шанд бүхий нутаг байв; мөн энд бид леменчүүдийн дээр давамгай байдлыг олж авна хэмээн найдаж байв.\n\n5 Мөн гурван зуун наян дөрвөн жил улирч одоход, бид өөрсдийн хүмүүсийн үлдсэнийг бүгдийг нь Кумора нутагт цуглуулсан байв.\n\n6 Мөнхүү улиран тохиох дор бид бүх хүнээ нэгтгэн, Кумора нутагт цуглуулсны дараа, болгоогтун, Мормон би нас өндөр болж эхлэв; мөн энэ нь миний хүмүүсийн сүүлчийн тулалдаан болохыг мэдсэн учир, мөн манай өвөг дээдсээр доош гардуулагдан дамжуулагдсан, ариун нандин уг цэдгүүдийг леменчүүдийн гарт орохыг зөвшөөрөхгүй (леменчүүд тэдгээрийг устгах учир) байх зарлигийг би Их Эзэнээс авсан учир, тиймийн тул би энэхүү цэдгийг Нифайн ялтаснуудаас үйлдэж, мөн өөрийн хүү Моронайдаа өгсөн эдгээр цөөн хэдэн ялтаснаас бусад, Их Эзэний мутраар надад итгэмжлэгдсэн бүх цэдгийг Кумора гүвээнд нуув.\n\n7 Мөнхүү улиран тохиох дор миний хүмүүс, өөрсдийн эхнэр мөн өөрсдийн хүүхдүүдийн хамт, эдүгээ леменчүүдийн их цэргийг өөрсдийн зүг давшиж байгааг харж байв; мөн тэд ёс бус бүгдийн цээжийг дүүргэх үхлийн аймшигт айдастайгаар, тэдэнтэй тулалдахаар хүлээж байв.\n\n8 Мөнхүү улиран тохиох дор тэд бидний эсрэг тулалдахаар ирж, мөн тэдний тооны агуугийн улмаас бодгаль бүр айдсаар дүүрсэн байв.\n\n9 Мөнхүү улиран тохиох дор тэд миний хүмүүс дээр илдтэйгээр, нум, сум, мөн сүх, мөн бүх л төрлийн дайны зэвсэгтэйгээр буун ирэв.\n\n10 Мөнхүү улиран тохиох дор миний эрчүүд, тийм ээ, бүр надтай хамт байсан миний арван мянга хиар цохигдож, мөн би дунд нь шархдан унасан буюу; мөн тэд намайг өнгөрөн явснаас амийг минь төгсгөл болгосонгүй.\n\n11 Мөн бидний хорин дөрвөөс (тэдний дунд миний хүү Моронай байв) бусад миний хүмүүсийг бүгдийг нь тэд дайран гараад мөн хиар цохисны дараа, мөн бид өөрсдийн хүмүүсийн үхэгсдийн дунд амьд үлдсэний дараа, леменчүүд буудалласан газартаа буцсаны дараа, бид маргааш нь надаар тэргүүлүүлэн удирдуулж асан, хиар цохиулсан арван мянган хүмүүсээ Кумора гүвээн дээрээс болгоов.\n\n12 Мөн бид түүнчлэн миний хүү Моронайгаар удирдуулсан арван мянгыг болгоосон буюу.\n\n13 Мөн болгоогтун, Гидгиддонагийн арван мянга, мөн дунд нь тэрбээр унасан байв.\n\n14 Мөн Лама өөрийн арван мянгатай унажээ; мөн Гилгал өөрийн арван мянгатай унажээ; мөн Лимха өөрийн арван мянгатай унаж; Жениам өөрийн арван мянгатай унасан байв; мөн Кюменайха, Моронайха, Антионум, Шиблом, Шем, мөн Жош тус бүрийн арван мянгатай унасан ажгуу.\n\n15 Мөнхүү улиран тохиох дор ахиад арав нь өөр өөрсдийн арван мянгын хамт илдэнд унасан байв; тийм ээ, надтай хамт байсан тэдгээр хорин дөрөв, мөн түүнчлэн өмнөд нутаг руу зугтсан цөөн хэд, мөн леменчүүдэд урвасан цөөн хэдээс бусад нь, бүр миний хүмүүс бүгдээрээ унажээ; мөн тэдний цогцос, яс, мөн цус газраар тарсан байв, тэднийг хөнөөсөн тэдний гараар уг нутагт ялзран, мөн үйрч бутран мөн эх дэлхийд буцахаар орхигдсон буюу.\n\n16 Мөн хүмүүсийнхээ хөнөөгдсөний улмаас бодгаль минь зовлондоо урагдаж, мөн би хашхирав:\n\n17 Ай үзэсгэлэнт та нар, Их Эзэний замуудаас та нар хэрхэн салж чадав аа! Ай үзэсгэлэнт та нар, та нарыг хүлээн авахаар мутраа дэлгэн зогссон Есүсийг хэрхэн та нар эсэргүүцэж чадав аа!\n\n18 Болгоогтун, хэрэв та нар үүнийг үйлдээгүй аваас, та нар унахгүй байсан. Гэвч болгоогтун, та нар унасан, мөн би та нарыг алдсандаа гашууднам.\n\n19 Ай үзэсгэлэнт хөвгүүд, охид та нар, эцгүүд мөн эхчүүд та нар, мөн нөхрүүд болон эхнэрүүд та нар, үзэсгэлэнт та нар, хэрхэн та нар унаж чадав аа!\n\n20 Гэвч болгоогтун, та нар үгүй болсон, мөн миний шаналал та нарыг эргүүлж авчирч чадахгүй билээ.\n\n21 Мөн та нарын зуурдын бие үхэшгүй байдлыг өмсөж, мөн эдүгээ ялзралдаа муудаж буй эдгээр цогцос удахгүй ялзаршгүй биес болох ёстой тэр өдөр удахгүй ирнэ; мөн тэгэхэд та нар Христийн шүүлтийн суудлын өмнө, үйлүүдийнхээ дагуу шүүгдэхээр зогсох ёстой; мөн хэрэв та нар зөв шударга аваас, тэгвэл та нар өөрсдийн тань өмнө одсон өвөг дээдэстэйгээ хамт адислагдах болно.\n\n22 Ай та нар энэхүү агуу устгал та нарын дээр ирэхээс өмнө наманчилсан ч болоосой. Гэвч болгоогтун, та нар үгүй болсон, мөн Эцэг, тийм ээ, тэнгэрийн Мөнхийн Эцэг та нарын байдлыг мэднэ; мөн тэрбээр өөрийн шударга ёс болон нигүүлслийн дагуу та нарт үйлдэх бөлгөө.\n\n", "morm 7": "[center][font_size=26]Бүлэг 7[/font_size][/center]\n\n[i]Мормон хожмын үеийн леменчүүдэд Христэд итгэж, Түүний сайн мэдээг хүлээн зөвшөөрч, мөн аврагдахыг урив—Библид итгэдэг хэн бүхэн Мормоны Номд түүнчлэн итгэх болно. Ойролцоогоор МЭ 385 он.[/i]\n\n1 Мөн эдүгээ, болгоогтун, энэ хүмүүсийн хэлтрүүлэгдсэн үлдэгдэлд би заримыг ярихыг хүснэ, хэрэв Бурхан миний үгсийг тэдэнд өгөх аваас, тэгснээр тэд өөрсдийн өвөг дээдсийн тухай зүйлсийг мэдэж болох буюу; тийм ээ, би та нарт, Израилын угсааны үлдэгдэл та нарт ярьж байна; мөн миний ярих үгс нь эдгээр буюу:\n\n2 Израилын угсааных гэдгээ мэдэгтүн, та нар.\n\n3 Наманчлалд ирэх ёстойгоо, эсвээс аврагдаж чадахгүйгээ мэдэгтүн, та нар.\n\n4 Дайны зэр зэвсгүүдээ тавьж, мөн цус урсгахад цаашид үл баясаж, мөн Бурхан та нарт зарлиглахаас бусдаар, тэдгээрийг дахин өргөхгүй байхаа мэдэгтүн, та нар.\n\n5 Өөрсдийн өвөг дээдсийн мэдлэгт ирж, мөн өөрсдийн бүх нүгэл мөн алдсаас наманчилж, мөн Есүс Христэд итгэх ёстойгоо, тэрбээр Бурханы Хүү, мөн тэрбээр иудейчүүдээр хөнөөгдсөн, мөн Эцэгийн хүчээр тэрбээр дахин боссон, тэгснээр тэрбээр булшны дээгүүр ялалт олсон; мөн түүнчлэн түүгээр үхлийн гашуун нь дийлэгдсэн гэдэгт итгэх ёстойгоо мэдэгтүн, та нар.\n\n6 Мөн тэрбээр нас барагсдын амилуулалтыг улируулан тохиолгодог, үүгээр хүмүүн түүний шүүлтийн суудлын өмнө зогсохоор босгогдох ёстой.\n\n7 Мөн тэрбээр дэлхийн гэтэлгэлийг улируулан тохиолгосон, тэгснээр шүүлтийн өдөр түүний өмнө гэмгүй нь тогтоогдсон тэрэнд Бурханы оршихуйд, түүний хаант улсад амьдрах нь өгөгдөнө, эцэсгүй аз жаргалын байдалд, нэг Бурхан болох, Эцэгт, мөн Хүүд, мөн Ариун Сүнсэнд, тэнгэрийн найрал дуутай хамт магтууг зогсолтгүй дуулахаар буюу.\n\n8 Тиймийн тул наманчлагтун, мөн Есүсийн нэрээр баптисм хүртэгтүн, мөн Христийн сайн мэдээг дагагтун, зөвхөн энэ цэдгээр бус харин түүнчлэн иудейчүүдээс харийнханд ирэх, харийнхнаас та нарт ирэх тэр цэдгээр та нарын өмнө тавигдах түүнийг буюу.\n\n9 Учир нь болгоогтун, энэ нь та нар тэрэнд итгэж болно хэмээх зорилготойгоор бичигдсэн юм; мөн хэрэв та нар тэрэнд итгэх аваас та нар түүнчлэн үүнд итгэх болно; мөн хэрэв та нар үүнд итгэх аваас та нар өөрсдийн өвөг дээдсийн талаар, мөн түүнчлэн тэдний дунд Бурханы хүчээр үйлдэгдсэн гайхамшигт ажлуудын талаар та нар мэдэх болно.\n\n10 Мөн та нар Иаковын үрийн үлдэгдэл болохоо түүнчлэн мэдэх болно; тиймийн тул та нар анхны гэрээт хүмүүсийн дунд тоологддог буюу; мөн хэрэв та нар Христэд итгэн, мөн бидний Аврагчийн жишээг даган, тэрээр бидэнд зарлиг болгосны дагуу, эхлээд усаар, дараа нь галаар мөн Ариун Сүнсээр баптисм хүртэх аваас, шүүлтийн өдөр та нарын хувьд сайн байх болно. Амен.\n\n", "morm 8": "[center][font_size=26]Бүлэг 8[/font_size][/center]\n\n[i]Леменчүүд нифайчуудыг хайж мөн устгав—Мормоны Ном Бурханы хүчээр авчрагдах болно—Их Эзэний ажлын эсрэг хилэгнэлийг мөн хэрүүл маргааныг ярих тэдний дээр халаг тогтоогдов—Нифай үндэстний цэдэг ёс бус байдал, ёс суртахууны доройтол, мөн урвалтын үед гарч ирэх болно. Ойролцоогоор МЭ 400–421 он.[/i]\n\n1 Болгоогтун Моронай би, өөрийн эцэг Мормоны цэдгийг дуусгая. Болгоогтун, миний эцгээрээ зарлиг болгуулсан тэдгээр зүйл болох, бичих цөөн хэдэн зүйлс надад буй.\n\n2 Мөнхүү улиран тохиох дор Кумора дахь агуу мөн нүсэр тулалдааны дараа, болгоогтун, өмнө зүгийн нутаг тийш оргосон уг нифайчууд леменчүүдээр, тэд бүгд устгагдах хүртлээ мөрдөгдсөн болой.\n\n3 Мөн миний эцэг бас тэднээр хөнөөгдсөн буюу, мөн би өөрийн хүмүүсийн устгалын энэхүү гунигт түүхийг бичихээр бүр ганцаар үлдсэн бөлгөө. Гэвч болгоогтун, тэд үгүй болсон, мөн би эцгийнхээ зарлигийг биелүүлнэ. Мөн тэд намайг хөнөөх эсэхийг би үл мэднэ.\n\n4 Тиймийн тул би уг цэдгүүдийг бичиж мөн газарт нуух болно; мөн миний хааш явах нь хамаагүй.\n\n5 Болгоогтун, миний эцэг энэ цэдгийг бүтээж, мөн тэрбээр үүний зорилгыг бичсэн болой. Мөн болгоогтун, хэрэв надад уг ялтаснууд дээр зай байсан аваас би үүнийг түүнчлэн бичих байв, гэвч надад байхгүй; мөн би ганцаараа учир, надад хүдэр үгүй. Миний эцэг, мөн миний бүх төрөл садан тулалдаанд хөнөөгдсөн, мөн би найз нөхөдгүй мөн явах газаргүй боллоо; мөн Их Эзэн намайг хэр удаан амьдарч болно хэмээн зөвшөөрөхийг би мэдэхгүй.\n\n6 Болгоогтун, бидний Их Эзэн мөн Аврагчийн ирэлтээс хойш дөрвөн зуун жил улиран оджээ.\n\n7 Мөн болгоогтун, леменчүүд миний хүмүүс нифайчуудыг, хотоос хотод мөн газраас газарт, бүр тэднийг үгүй болтол нь мөрдөв; мөн тэдний уналт агуу байв; тийм ээ, миний хүмүүс нифайчуудын устгал агуу бас гайхмаар байлаа.\n\n8 Мөн болгоогтун, үүнийг үйлдсэн нь Их Эзэний мутар юм. Мөн түүнчлэн болгоогтун, леменчүүд өөр хоорондоо дайнд оржээ; мөн энэ нутгийн бүх гадаргуу аллага болон цус урсгалтын зогсолтгүй давталт болжээ; мөн дайны төгсгөлийг хэн ч үл мэднэ.\n\n9 Мөн эдүгээ, болгоогтун, тэдний талаар би илүүг үл дурдана, учир нь уг нутгийн гадаргуу дээр леменчүүд мөн дээрэмчдээс өөр хэн ч оршихгүй байгаа буюу.\n\n10 Мөн Есүсийн шавь нараас гадна үнэн Бурханыг мэдэх хэн ч үгүй болой, хүмүүсийн ёс бус нь маш агуу болсноос Их Эзэн тэднийг хүмүүстэй үлдэхийг эс зөвшөөрөх хүртэл тэд уг нутагт үлдсэн бөлгөө; мөн тэднийг уг нутгийн гадаргуу дээр буй эсэхийг нэг ч хүмүүн мэдэхгүй бөлгөө.\n\n11 Гэвч болгоогтун, миний эцэг бид хоёр тэднийг харсан, мөн тэд бидэнд тохинуулсан болой.\n\n12 Мөн энэ цэдгийг хүлээн аваад, мөн үүнд буй алдаануудаас болж үүнийг үл шүүмжлэх хэн боловч, мөнхүү тэр нь эдгээрээс илүү агуу зүйлсийг мэдэх болно. Болгоогтун, би бол Моронай; мөн боломжтой байсан бол, би та нарт бүх зүйлийг мэдүүлэхсэн.\n\n13 Болгоогтун, би энэ хүмүүсийн талаар ярихаа төгсгөл болгоё. Би бол Мормоны хүү, мөн миний эцэг Нифайн удам байсан болой.\n\n14 Мөн би бол энэ цэдгийг Их Эзэний төлөө нуух мөнхүү тэр нь буюу; Их Эзэний зарлигийн улмаас, ялтаснууд нь өөрсдөө үнэ цэнэгүй юм. Учир нь тэрбээр, үүнийг хэн ч баялаг олохын тулд эзэмшихгүй хэмээн үнэнээр хэлдэг бөлгөө; харин үүний дээрх цэдэг нь агуу үнэ цэнэтэй юм; мөн үүнийг гэрэлд гаргах түүнийг Их Эзэн адислах болно.\n\n15 Учир нь Бурханаас өгөгдсөнөөр бус аваас үүнийг гэрэлд гаргах хүчийг хэн ч агуулж чадах нь үгүй; учир нь үүнийг өөрийнх нь алдар суугийн төлөө, эсвээс эртний мөн тархаад удсан Их Эзэний гэрээт хүмүүсийн сайн сайхны төлөө хараагаа төвлөрүүлэн хийхийг Бурхан хүсдэг ажгуу.\n\n16 Мөн энэ зүйлийг гэрэлд авчрах тэр нь адислагдах болно; учир нь Бурханы үгийн дагуу энэ нь харанхуйгаас гэрэлд гаргагдах болно; тийм ээ, энэ нь газраас гаргагдан авчрагдаж, мөн энэ нь харанхуйгаас гэрэлтэж, мөн хүмүүсийн мэдлэгт ирэх болно; мөн энэ нь Бурханы хүчээр үйлдэгдэх болно.\n\n17 Мөн хэрэв алдаанууд байх аваас тэдгээр нь хүмүүний алдаанууд бөлгөө. Гэвч болгоогтун, бид ямар ч алдааг эс мэднэ; гэсэн хэдий ч Бурхан бүх зүйлийг мэддэг; тиймийн тул, шүүмжилдэг тэр нь, тамын галын аюулд орох болуузай хэмээн сэрэмжлэг.\n\n18 Мөн: Надад үзүүлэгтүн, эсвээс та цохигдоно хэмээн хэлэх тэрээр—тэр нь Их Эзэнээр хориглогдсон түүнийг тушаах болуузай хэмээн сэрэмжлэг.\n\n19 Учир нь болгоогтун, хөнгөмсөг шүүдэг мөнхүү тэр, хариуд нь хөнгөмсгөөр шүүгдэх болно; учир нь түүний ажлуудын дагуу түүний хөлс бодогдоно; тиймийн тул, цохидог тэр, хариуд нь Их Эзэнээр цохигдох болно.\n\n20 Судрын хэлж буйг болгоогтун—хүмүүн цохих ёсгүй, бас тэрбээр шүүх ч ёсгүй; учир нь шүүлт бол минийх, мөн өшөө авалт түүнчлэн минийх, мөн би хариу төлнө хэмээн Их Эзэн хэлдэг.\n\n21 Мөн Их Эзэний ажлын эсрэг, мөн Израилын угсаа болох Их Эзэний гэрээт хүмүүсийн эсрэг хилэгнэл болон хэрүүл маргааныг ярьдаг, мөн: Бид Их Эзэний ажлыг устгана, мөн Их Эзэн Израилын угсаатай хийсэн гэрээгээ санахгүй хэмээн хэлдэг тэрээр—мөнхүү тэр нь цавчигдаж мөн галд хаягдах аюулд буй;\n\n22 Учир нь Их Эзэний мөнхийн зорилгууд, түүний бүх амлалт биелэгдэх хүртэл үргэлжилсээр байх болно.\n\n23 Исаиагийн бошиглолуудыг судал. Болгоогтун, би тэдгээрийг бичиж үл чадна. Тийм ээ, болгоогтун, би та нарт хэлнэ, миний өмнө одсон, энэ нутгийг эзэмшиж асан тэр гэгээнтнүүд залбиран гуйх болно, тийм ээ, бүр шорооноос тэд Их Эзэнд хандан залбиран гуйх болно; мөн Их Эзэн амьдын адил тэрбээр тэдэнтэй байгуулсан гэрээгээ санах болно.\n\n24 Мөн тэрбээр тэдний залбирлуудыг, тэдгээр нь тэдний ах дүүсийн төлөө байсныг мэддэг. Мөн тэрбээр тэдний итгэлийг мэддэг, учир нь түүний нэрээр тэд уулсыг нүүлгэж чадах байв; мөн түүний нэрээр тэд газрыг чичиргэж чадах байв; мөн түүний үгийн хүчээр тэд шоронгуудыг газарт нурах болгосон билээ; тийм ээ, түүний үгийн хүчийн улмаас, бүр галт зуух ч, бас зэрлэг араатнууд ч, хорт могойнууд ч тэднийг гэмтээж чадаагүй юм.\n\n25 Мөн болгоогтун, тэдний залбирлууд нь түүнчлэн эдгээр зүйлийг гаргаж авчрахыг нь Их Эзэн зөвшөөрөх түүний төлөө байсан юм.\n\n26 Мөн тэдгээрийг ирэхгүй хэмээн хэн ч хэлэх хэрэггүй, учир нь тэдгээр нь гарцаагүй ирэх болно, учир нь Их Эзэн үүнийг хэлсэн билээ; учир нь тэдгээр нь газраас Их Эзэний мутраар гарч ирэх болно, мөн хэн ч үүнийг зогсоож чадахгүй; мөн гайхамшгууд зогссон хэмээн хэлэгдэх тэр өдөр энэ нь ирэх буюу; мөн энэ нь бүр хэн нэгэн нас барагсдын дундаас ярьж байгаа адил ирэх болно.\n\n27 Мөн нууц хуйвалдаанууд мөн харанхуйн ажлуудын улмаас, гэгээнтнүүдийн цус Их Эзэнд хандан залбиран гуйх тэр өдөр энэ нь ирнэ.\n\n28 Тийм ээ, Их Эзэний хүч үгүйсгэгдэж, мөн сүмүүд бузарлагдаж, мөн зүрх сэтгэлийн бардамналдаа өргөгдөх тэр өдөр; тийм ээ, бүр сүмүүдийн удирдагчид болон багш нар бүр өөрсдийн сүмд харьяалагдах тэдэнд атаархах хүртлээ зүрх сэтгэлийн бардамналдаа хөөрөх тэр өдөр энэ нь ирнэ.\n\n29 Тийм ээ, харь нутгуудад гал түймэр, догшин шуурга, мөн хөшиглөх утааны талаар сонсогдох тэр өдөр энэ нь ирнэ;\n\n30 Мөн түүнчлэн дайнууд, дайны цуурхлууд, мөн олон нутагт газар хөдлөлтүүдийн талаар сонсогдох болно.\n\n31 Тийм ээ, дэлхийн гадаргуу дээр агуу бохирдол байх тэр өдөр энэ нь ирнэ; аллага, дээрэм, худал үг, заль мэх, садар самуун, мөн бүх төрлийн жигшүүрт хэрэг байх болно; олон хүн, Үүнийг хий, эсвээс түүнийг хий, мөн Их Эзэн тиймэрхүү нэгнийг эцсийн өдөр дэмжих учир энэ нь хамаагүй хэмээн хэлэх тэр үед буюу. Гэвч тиймэрхүү нэгэнд халаг, учир нь тэд шаналлын гүн болон алдсын хүлээст буй.\n\n32 Тийм ээ: Надад ирэгтүн, мөн мөнгөнийхөө хариуд та нүглээсээ өршөөгдөх болно хэмээн хэлэх сүмүүд байгуулагдах тэр өдөр энэ нь ирнэ.\n\n33 Ай ёс бус мөн тэрс мөн гөжүүд хүмүүс та нар, яагаад та нар баялаг олохын тулд өөрсдөдөө сүмүүдийг байгуулсан юм бэ? Яагаад та нар өөрсдийн бодгаль дээр ял авчирч болохын учир, Бурханы ариун үгийг өөрчилсөн юм бэ? Болгоогтун, Бурханы илчлэлүүдийг харагтун, та нар; учир нь болгоогтун, тэр өдөр эдгээр бүх зүйл биелэгдэх ёстой тэр цаг ирж буй.\n\n34 Болгоогтун, та нарын дунд эдгээр зүйл гарч ирэх тэр өдөр, удахгүй ирэх ёстой түүний талаар Их Эзэн надад агуу бөгөөд гайхамшигт зүйлсийг үзүүлсэн болой.\n\n35 Болгоогтун, хэдийгээр та нар үгүй ч, та нар өмнө минь буй мэтээр би та нартай ярьж байна. Гэвч болгоогтун, Есүс Христ та нарыг надад үзүүлсэн, мөн би та нарын үйлийг мэднэ.\n\n36 Мөн та нар зүрх сэтгэлийнхээ бардамналд алхдагийг би мэднэ; мөн тансаг өмсгөл өмсөх, атаархах, мөн хэрүүл маргаан, хорлол, хавчлага, мөн бүх төрлийн алдсыг хийх хүртлээ зүрх сэтгэлийнхээ бардамналд өөрсдийгөө өргөдөггүй цөөн хэдээс өөр хэн ч үгүй; мөн та нарын сүмүүд, тийм ээ, бүр нэг бүрчлэн, та нарын зүрх сэтгэлийн бардамналын улмаас бохирджээ.\n\n37 Учир нь болгоогун, та нар ядуу мөн гачигдалтай, өвчтэй мөн зүдэрснийг хайрладгаасаа илүүгээр, та нар мөнгөнд мөн өөрсдийн эд хөрөнгө, өөрсдийн тансаг өмсгөл, мөн өөрсдийн сүмийн чимэглэлүүддээ дуртай.\n\n38 Ай өөрсдийгөө, ялзрах тэр зүйлсийн төлөө худалдах бохирдлууд та нар, хоёр нүүртнүүд та нар, багш нар та нар, яагаад та нар Бурханы ариун нандин сүмийг бохирдуулсан бэ? Яагаад та нар Христийн нэрийг өөрсөд дээрээ авахаас ичдэг юм бэ? Яагаад та нар үргэлжийн аз жаргалын үнэ цэнэ хэзээ ч үл мөхөх зовлонгийнхоос агуу гэж боддоггүй юм бэ—дэлхийн магтаалын улмаас тэр үү?\n\n39 Яагаад та нар амьгүй болох тэр зүйлсээр өөрсдийгөө чимэглэх мөртлөө өлсгөлөн, гачигдалтай, нүцгэн, өвчтэй, мөн зүдэрсэн нь хажуугаар тань өнгөрөн одохыг зөвшөөрч, мөн тэднийг анзаардаггүй юм бэ?\n\n40 Тийм ээ, яагаад та нар баялаг олохоор нууц жигшүүрт хэргүүдээ өөгшүүлж, мөн бэлэвсэрсэн нь Их Эзэний өмнө гашуудаж, мөн өнчин нь түүнчлэн Их Эзэний өмнө гашуудаж, мөн түүнчлэн тэдний эцгүүдийн мөн нөхрүүдийнх нь цус газраас Их Эзэнд хандан, та нарын толгой дээр өшөө авахын тулд гуйн залбирах болгоно вэ?\n\n41 Болгоогтун, та нарын дээр өшөө авалтын илд далайгаастай байна; мөн тэрбээр тэдний залбиран гуйсаар байхыг цаашид тэвчихгүйн учир, тэрбээр гэгээнтнүүдийн цусны өшөөг та нараас авах тэр цаг удахгүй ирнэ.\n\n", "morm 9": "[center][font_size=26]Бүлэг 9[/font_size][/center]\n\n[i]Христэд үл итгэдэг тэднийг наманчлахыг Моронай уриалав—Илчлэлүүдийг өгч мөн үнэн итгэлтэй тэдний дээр бэлэг болон тэмдгүүдийг цутгадаг гайхамшгийн Бурханыг тэрбээр тунхаглав—Итгэлгүйн улмаас гайхамшгууд зогсдог—Итгэдэг тэднийг тэмдгүүд дагадаг—Хүмүүст ухаалаг байж, мөн зарлигуудыг сахихыг ухуулав. Ойролцоогоор МЭ 401–421 он.[/i]\n\n1 Мөн эдүгээ, би түүнчлэн Христэд итгэдэггүй тэдний талаар ярья.\n\n2 Болгоогтун, цээрлэлийн тэр өдөр та нар итгэх үү—болгоогтун, Их Эзэн ирэх тэр агуу өдөр, тийм ээ, бүр газар дэлхий хуйлмал бичиг мэт хуйлагдаж, мөн бодисууд гал халуунд хайлах тэр агуу өдөр, тийм ээ, та нар Бурханы Хурганы өмнө зогсохоор авчрагдахад—тэгэхэд та нар Бурхан гэж үгүй хэмээн хэлэх үү?\n\n3 Тэгэхэд та нар цаашид Христийг үгүйсгэх үү, эсвээс Бурханы Хургыг та нар болгоож чадах уу? Гэмийнхээ ухамсартайгаар та нар түүнтэй цуг орших болно хэмээн та нар бодно уу? Түүний хуулиудыг үргэлж зөрчдөг байсан тэрхүү гэмийн ухамсраар та нарын сүнс тарчилж байхад, тэрхүү ариун Нэгэнтэй хамт оршихдоо аз жаргалтай байж чадна гэж та нар бодно уу?\n\n4 Болгоогтун, би та нарт хэлнэ, та нарын хувьд ариун бөгөөд шударга Бурхантай хамт, түүний өмнө бохир бузрынхаа ухамсартайгаар орших нь, та нар тамд яллагдсан сүнснүүдтэй оршсоноос илүү гаслантай байх болно.\n\n5 Учир нь болгоогтун, та нар Бурханы, түүнчлэн Бурханы сүр жавхлан, мөн Есүс Христийн ариун байдлын өмнө өөрсдийн нүцгэн байдлыг үзэхэд хүргэгдэх үед, энэ нь та нарын дээр унтаршгүй галын дөл асаах болно.\n\n6 Ай тэгвэл үл итгэдэг та нар, та нар Их Эзэнд хандагтун; та нар Хурганы цусаар цэвэрлэгдэн, тэр агуу бөгөөд эцсийн өдөр толбогүй, цэвэр ариун, үзэсгэлэнтэй, мөн цагаанаар олдож болох нь магадын учир, Есүсийн нэрээр Эцэгт хандан хүчтэйгээр залбиран гуйгтун.\n\n7 Мөн Бурханы илчлэлүүдийг үгүйсгэдэг, мөн тэдгээр нь байхаа больсон, илчлэл, бошиглолууд, бэлгүүд, мөн эдгээх хүч, хэлээр ярих, мөн хэлийг хөрвүүлэх нь үгүй болсон хэмээн хэлдэг та нарт би түүнчлэн ярина;\n\n8 Болгоогтун би та нарт хэлнэ, эдгээр зүйлийг үгүйсгэдэг тэр нь Христийн сайн мэдээг мэддэггүй; тийм ээ, тэрээр судруудыг уншсан нь үгүй; хэрэв уншсан аваас, тэрээр тэдгээрийг ойлгодог нь үгүй.\n\n9 Учир нь Бурхан өчигдөр, өнөөдөр, мөн үүрд адил, мөн түүнд хувиралт мөн өөрчлөлтийн сүүдэр ч үгүйг бид уншдаг бус уу?\n\n10 Мөн эдүгээ, хэрэв та нар хувирдаг мөн өөрчлөлтийн сүүдэртэй тийм бурхныг өөрсдөдөө төсөөлсөн аваас, тэгвэл та нар өөрсдөдөө гайхамшгийн Бурхан биш болох тийм бурхныг төсөөлжээ.\n\n11 Гэвч болгоогтун, би та нарт гайхамшгийн Бурханыг, бүр Абрахамын Бурхан, Исаакийн Бурхан, мөн Иаковын Бурханыг үзүүлэх болно; мөн энэ нь тэнгэр ба дэлхийг, мөн тэдгээрт байх бүх зүйлийг бүтээсэн тэрхүү Бурхан болой.\n\n12 Болгоогтун, тэрбээр Адамыг бүтээсэн, мөн Адамаар хүмүүний уналт ирсэн бөлгөө. Мөн хүмүүний уналтын улмаас Есүс Христ, бүр Эцэг мөн Хүү ирсэн билээ; мөн Есүс Христийн улмаас хүмүүний гэтэлгэл ирсэн юм.\n\n13 Мөн Есүс Христээр ирсэн хүмүүний гэтэлгэлийн улмаас, тэд Их Эзэний оршихуйд буцаан авчрагдана; тийм ээ, бүхий л хүмүүн гэтэлгэгдэх нь үүгээр ирэх болно, учир нь Христийн үхэл амилуулалтыг улируулан тохиолгодог буюу, бүрээ дуугарахад Бурханы хүчээр бүх хүн сэрээгдэх тэрхүү нойр болох нэгэн эцэсгүй нойрноос гэтэлгэлийг улируулан тохиолгодог тэр амилуулалтыг болой; мөн тэд, бага мөн агуу аль аль нь гарч ирж, мөн биеийн үхэл болох тэрхүү үхлийн мөнхийн хүлээснээс гэтэлгэгдэн мөн чөлөөлөгдөн, бүгдээрээ түүний индрийн өмнө зогсох болно.\n\n14 Мөн тэгэхэд тэдний дээр Ариун Нэгэний шүүлт ирэх болно; мөн тэгээд бузар тэр нь бузраараа үлдэж; мөн зөв шударга тэр нь зөв шударгаараа байж, баяр хөөртэй тэр нь баяр хөөртэй хэвээр байж; мөн баяр хөөргүй тэр нь баяр хөөргүй хэвээр байх тэр цаг ирнэ.\n\n15 Мөн эдүгээ, ай гайхамшгийг бүтээж эс чадах нэгэн бурхныг өөрсдөдөө төсөөлсөн та нар бүгд, би та нараас асууя, миний ярьсан эдгээр зүйл бүгд тохиосон уу? Төгсгөл ирчихсэн гэж үү? Болгоогтун, би та нарт хэлнэ, Үгүй; мөн Бурхан гайхамшгийн Бурхан байхаа болиогүй байна.\n\n16 Болгоогтун, Бурханы үйлдсэн зүйлс бидний нүдэнд гайхамшигтай бус гэж үү? Тийм ээ, мөн Бурханы гайхамшигт ажлуудыг хэн ухаарч чадах билээ?\n\n17 Түүний үгээр тэнгэр болон дэлхий бий болгогдсон нь; мөн түүний үгийн хүчээр дэлхийн тоосноос хүмүүн бүтээгдсэн нь; мөн түүний үгийн хүчээр гайхамшгууд үйлдэгдсэн нь гайхамшиг биш гэж хэн хэлэх билээ?\n\n18 Мөн Есүс Христ олон хүчит гайхамшгийг үйлдээгүй хэмээн хэн хэлэх билээ? Мөн төлөөлөгчдийн гараар олон хүчит гайхамшиг үйлдэгдсэн бөлгөө.\n\n19 Мөн хэрэв тэр үед гайхамшгууд үйлдэгдсэн аваас, яагаад Бурхан гайхамшгийн Бурхан байхаа больсон хэдий ч өөрчлөгдөшгүй Нэгэн хэвээр байх билээ? Мөн болгоогтун, би та нарт хэлнэ, тэр өөрчлөгддөггүй; хэрэв тэгдэг аваас тэрбээр Бурхан байхаа болино; мөн тэрбээр Бурхан байхаа болих нь үгүй; мөн тэр бол гайхамшгийн Бурхан болой.\n\n20 Мөн тэрбээр хүмүүсийн үрсийн дунд гайхамшгуудыг үйлдэхээ больдгийн шалтгаан нь тэд итгэлээ алдан доройтож, зөв замаас холдон, мөн тэд найдвал зохих тэр Бурханыг мэддэггүйн учир буюу.\n\n21 Болгоогтун, би та нарт хэлнэ, ямар ч эргэлзээгүйгээр Христэд итгэдэг хэн боловч, тэрбээр Эцэгээс Христийн нэрээр юуг ч гуйсан тэр нь түүнд өгөгдөх болно; мөн энэ амлалт нь бүгдэд, бүр дэлхийн хязгааруудад ч өгөгдсөн буюу.\n\n22 Учир нь болгоогтун, Есүс Христ, Бурханы Хүү, үлдэх байсан өөрийн шавь нарт, тийм ээ, мөн түүнчлэн өөрийн бүх шавь нарт, цугларсан олонд сонсогдохоор ийн хэлжээ: Та нар бүх дэлхийгээр явагтун, мөн бүтээл бүрд сайн мэдээг номлогтун;\n\n23 Мөн итгэдэг мөн баптисм хүртсэн тэр нь аврагдах болно, харин итгэдэггүй тэр нь яллагдах болно.\n\n24 Мөн эдгээр тэмдэг итгэдэг тэднийг дагах болно—тэд миний нэрээр чөтгөрүүдийг зайлуулна; тэд шинэ хэлээр ярих болно; тэд могойнуудыг барьж авах болно; мөн тэд үхлийн аюулт юуг ч уусан тэр нь тэднийг гэмтээхгүй; тэд гараа өвчтөнүүд дээр тавихад мөн тэд нь эдгэнэ;\n\n25 Мөн ямар ч эргэлзээгүйгээр миний нэрэнд итгэх хэнд боловч, түүнд, бүр дэлхийн хязгааруудад хүртэл би өөрийн бүх үгийг нотлох болно.\n\n26 Мөн эдүгээ, болгоогтун, Их Эзэний ажлуудын эсрэг хэн зогсож чадах билээ? Түүний хэлсэн үгсийг хэн үгүйсгэж чадах билээ? Их Эзэний бүхнийг чадагч хүчийн эсрэг хэн босох билээ? Их Эзэний ажлуудыг хэн ад үзэх билээ? Христийн хүүхдүүдийг хэн ад үзэх билээ? Болгоогтун, Их Эзэний ажлыг ад үзэгч та нар бүгд, учир нь та нар гайхширч мөн мөхөх болно.\n\n27 Ай тэгвэл бүү ад үз, мөн бүү гайхшир, харин Их Эзэний үгсийг анхааран сонс, мөн өөрт хэрэгцээтэй ямар ч зүйлийн төлөө Эцэгээс, Есүсийн нэрээр гуй. Бүү эргэлз, харин итгэлтэй бай, мөн эрт цагийнхны адилаар эхэл, мөн бүх зүрх сэтгэлээрээ Их Эзэнд ирэгтүн, мөн өөрийн авралыг түүний өмнө айж мөн дагжин биелүүлэгтүн.\n\n28 Сорилтынхоо өдрүүдэд ухаалаг бай; өөрсдөөсөө бүх цэвэр бусыг хуу татан зайлуул; шунал хүслээрээ үүнийг даруй үрэн дуусгаж болохын тулд бүү гуй, харин та нар ямар ч уруу таталтад бууж өгөлгүй, харин та нар үнэн бөгөөд амьд Бурханд үйлчилнэ гэсэн гуйвшгүй шийдмэг байдалтайгаар гуй.\n\n29 Зохисгүйгээр баптисм хүртэхгүй байхаа мэд; зохисгүйгээр Христийн ариун ёслолоос хүртэхгүй байхаа мэд; харин бүх зүйлийг зохистойгоор хийхээ, мөн амьд Бурханы Хүү, Есүс Христийн нэрээр хийхээ мэд; мөн хэрэв та нар үүнийг хийж, мөн эцсээ хүртэл тэвчих аваас, та нар яавч зайлуулагдахгүй болой.\n\n30 Болгоогтун, би нас барагсдаас ярьж буй мэтээр би та нарт ярьж байна; учир нь та нар миний үгсийг авна гэдгийг би мэднэ.\n\n31 Миний төгс бусын улмаас намайг, бас эцгийн минь төгс бусын улмаас түүнийг ч, бас түүнээс урьд бичсэн тэднийг ч бүү шүүмжил; харин та нар бидний байснаас илүү ухаалаг байхад сурч болохын тулд, бидний төгс бусыг та нарт илчилсэнд нь Бурханд талархлаа илэрхийл.\n\n32 Мөн эдүгээ, болгоогтун, бид энэ цэдгийг өөрсдийн мэдлэгийн дагуу, бидний дунд шинэчлэгдсэн Египет хэмээн нэрлэгддэг тэмдэгт үсгүүдээр бичсэн болой, энэ нь доош дамжигдан, мөн бидний ярианы маягийн дагуу биднээр өөрчлөгдсөн буюу.\n\n33 Мөн хэрэв бидний ялтаснууд хангалттай том байсан аваас бид еврей хэл дээр бичих байсан; гэвч еврей хэл биднээр түүнчлэн өөрчлөгдсөн бөлгөө; мөн хэрэв бид еврей хэл дээр бичиж чадсан бол, болгоогтун, бидний цэдэгт та нар төгс бус юуг ч эс олох байсан.\n\n34 Гэвч Их Эзэн бидний бичсэн зүйлсийг мэддэг, мөн түүнчлэн өөр ямар ч хүмүүс бидний хэлийг мэддэггүй гэдгийг мэднэ; мөн бидний хэлийг өөр ямар ч хүмүүс мэддэггүй учир, тиймийн тул тэрбээр үүнийг хөрвүүлэхийн тулд хэрэгслийг бэлтгэсэн болой.\n\n35 Мөн итгэлээ алдан доройтсон ах дүүсийнхээ цусыг бид өмсгөлөөсөө арилгаж болохын тулд эдгээр зүйл бичигдсэн бөлгөө.\n\n36 Мөн болгоогтун, ах дүүсийнхээ талаар бидний хүссэн эдгээр зүйл нь, тийм ээ, бүр Христийн талаарх мэдлэгт тэд сэргээгдэх нь, уг нутагт оршин сууж асан бүх гэгээнтний залбирлуудын дагуу байх болой.\n\n37 Мөн тэдний итгэлийн дагуу залбирлууд нь хариулагдаж болохыг Их Эзэн Есүс Христ соёрхох болтугай; мөн Бурхан Эцэг Израилын угсаатай хийсэн гэрээгээ санах болтугай; мөн тэрбээр тэднийг, Есүс Христийн нэрэнд итгэх итгэлээр нь дамжуулан үүрд адислах болтугай. Амен.\n\n", "ether 1": "[center][font_size=26]Иферийн Ном[/font_size][/center]\n\nМозая хааны өдрүүдэд, Лимхайн хүмүүсийн олсон хорин дөрвөн ялтаснаас авагдсан жаредчуудын цэдэг оршвой.\n\n[center][font_size=26]Бүлэг 1[/font_size][/center]\n\n[i]Иферийн бичээсийг Моронай хураангуйлав—Иферийн удмын бичиг өгөгдөв—Жаредчуудын хэл Бабелын Цамхагт будилуулагдсангүй—Их Эзэн тэднийг сонгомол нутаг тийш удирдаж мөн тэднийг агуу үндэстэн болгохоор амлав.[/i]\n\n1 Мөн эдүгээ, Моронай би, энэ хойд зүгийн нутгийн гадаргуу дээр Их Эзэний мутраар устгагдсан тэдгээр эртний оршин суугчдын шастирыг өгье.\n\n2 Мөн би өөрийн шастирыг Лимхайн хүмүүсийн олсон, Иферийн Ном хэмээн нэрлэгдэх хорин дөрвөн ялтаснаас авах болно.\n\n3 Мөн дэлхийн, мөн түүнчлэн Адамын үүслийн талаар өгүүлэх мөнхүү тэр цагаас агуу цамхгийг хүртэл, мөн тэр цагийг хүртэл хүмүүсийн үрсийн дунд тохиосон бүх зүйлийн шастир бүхий энэхүү цэдгийн эхний хэсэг нь иудейчүүдийн дунд байсаар ирсэн хэмээн би бодож байгаа учир—\n\n4 Тиймийн тул Адамын өдрүүдээс тэр цагийг хүртэл тохиосон тэдгээр зүйлийг би үл бичнэ; харин тэдгээр нь ялтаснууд дээр буй; мөн тэдгээрийг олсон хэн боловч, чухамхүү тэр нь бүрэн шастирыг авч болох хүчтэй болно.\n\n5 Гэвч болгоогтун, би бүхэл шастирыг эс өгнө, харин цамхгаас эхлэн, тэд устгагдсаныг хүртэлх шастирын хэсгийг би өгье.\n\n6 Мөн ийм маягаар би шастирыг өгье. Энэ цэдгийг бичсэн тэр нь Ифер байсан ажгуу, мөн тэрээр Корианторын удам байв.\n\n7 Кориантор нь Мороны хүү байв.\n\n8 Мөн Морон нь Ифемийн хүү байв.\n\n9 Мөн Ифем нь Ахагийн хүү байв.\n\n10 Мөн Аха нь Сетийн хүү байв.\n\n11 Мөн Сет нь Шиблоны хүү байв.\n\n12 Мөн Шиблон нь Комын хүү байв.\n\n13 Мөн Ком нь Кориантумын хүү байв.\n\n14 Мөн Кориантум нь Амнигаддагийн хүү байв.\n\n15 Мөн Амнигадда нь Аароны хүү байв.\n\n16 Мөн Аарон нь Хирфомын хүү асан Хетийн удам байв.\n\n17 Мөн Хирфом нь Либийн хүү байв.\n\n18 Мөн Либ нь Кишийн хүү байв.\n\n19 Мөн Киш нь Коромын хүү байв.\n\n20 Мөн Кором нь Ливайн хүү байв.\n\n21 Мөн Ливай нь Кимийн хүү байв.\n\n22 Мөн Ким нь Мориантоны хүү байв.\n\n23 Мөн Мориантон нь Риплакишийн удам байв.\n\n24 Мөн Риплакиш нь Шезийн хүү байв.\n\n25 Мөн Шез нь Хетийн хүү байв.\n\n26 Мөн Хет нь Комын хүү байв.\n\n27 Мөн Ком нь Кориантумын хүү байв.\n\n28 Мөн Кориантум нь Имерийн хүү байв.\n\n29 Мөн Имер нь Омерын хүү байв.\n\n30 Мөн Омер нь Шулегийн хүү байв.\n\n31 Мөн Шуле нь Кибийн хүү байв.\n\n32 Мөн Киб нь Жаредын хүү асан, Орайхагийн хүү байв;\n\n33 Их Эзэн хүмүүсийн хэлийг будилуулсан, мөн тэд дэлхийн бүх гадаргуу дээр тараагдах болно хэмээн хилэгнэлдээ тангарагласан тэр цагт, өөрийн ах болон тэдний гэр бүлтэй, бусад зарим болон тэдний гэр бүлүүдийн хамтаар тэрхүү Жаред агуу цамхгаас одсон ажээ; мөн Их Эзэний үгийн дагуу хүмүүс тараагдав.\n\n34 Мөн Жаредын ах том биетэй мөн хүчирхэг эр, мөн Их Эзэний их тааллыг хүртсэн эр болохын учир, дүү Жаред нь түүнд хандаж хэлсэн нь: Бид өөрсдийн үгсийг ойлголцохгүй болж, тэрээр биднийг будилуулахгүйн тулд Их Эзэнээс залбиран гуй.\n\n35 Мөнхүү улиран тохиох дор Жаредын ах Их Эзэнээс залбиран гуйсан бөгөөд Их Эзэн Жаредыг өрөвдөв; тиймийн тул тэр Жаредын хэлийг будилуулсангүй; мөн Жаред мөн түүний ах будилуулагдсангүй.\n\n36 Тэгэхэд Жаред ахдаа хэлсэн нь: Тэдний хэлийг будилуулахгүйн тулд тэрээр уур хилэнгээ бидний найзууд болох тэднээс холдуулах болов уу хэмээн Их Эзэнээс дахин залбиран гуйгтун.\n\n37 Мөнхүү улиран тохиох дор Жаредын ах Их Эзэнээс залбиран гуйв, мөн түүнчлэн Их Эзэн тэдний найзуудыг мөн тэдний гэр бүлүүдийг өрөвдсөнөөс, тэд будилуулагдсангүй.\n\n38 Мөнхүү улиран тохиох дор Жаред ахтайгаа дахин ярьж, хэлрүүн: Явж мөн тэрээр биднийг энэ нутгаас хөөн гаргах эсэхийг Их Эзэнээс лавлагтун, мөн хэрэв тэрээр биднийг энэ нутгаас хөөн гаргах аваас, бид хааш одохыг түүнээс залбиран асуугтун. Мөн бүх дэлхийн бүгдээс дээгүүр сонгомол болох тэрхүү нутагт Их Эзэн биднийг хүргэх эсэхийг хэн мэдэх билээ? Мөн хэрэв тийм байх аваас, бид үүнийг өөрсдийн өв болгон хүлээн авч болохын тулд, Их Эзэнд үнэнч байцгаая.\n\n39 Мөнхүү улиран тохиох дор Жаредын ах Их Эзэнд хандан, Жаредын амаар хэлэгдсэн тэдгээрийн дагуу залбиран асуусан аж.\n\n40 Мөнхүү улиран тохиох дор Их Эзэн Жаредын ахыг сонсон, мөн түүнийг өрөвдөж, мөн түүнд хэлсэн нь:\n\n41 Явж мөн өөрийн бүх л төрлийн эр, эм мал сүргийг; мөн бас хөрс шороон дахь бүх л төрлийн үрийг; мөн гэр бүлийнхнээ; мөн бас өөрийн дүү Жаред болон түүний гэр бүлийг; мөн бас найзуудаа мөн тэдний гэр бүлийг мөн Жаредын найзууд болон тэдний гэр бүлийг цуглуулагтун.\n\n42 Мөн үүнийг хийж дууссаныхаа дараа хойд зүгт орших хөндий тийш чи тэдний тэргүүнд уруудан явагтун. Мөн тэнд би чамтай уулзах болно, мөн би дэлхийн бүх газраас дээгүүр сонгомол тэр нутаг руу чиний өмнө явах болно.\n\n43 Мөн тэнд би чамайг болон чиний үр удмыг адислах болно, мөн чиний үр удмаас, мөн чиний дүүгийн үр удмаас, мөн чамтай цуг явах тэднээс, би өөрийн төлөө агуу үндэстнийг бий болгоно. Мөн чиний үр удмаас би өөрийн төлөө бий болгох тэр үндэстнээс илүү агуу нь дэлхийн бүх л гадаргуу дээр үгүй байх болой. Мөн чи надад хандан ийм удаан хугацаагаар залбиран гуйсны учир би чамд тийн үйлдэх буюу.\n\n", "ether 2": "[center][font_size=26]Бүлэг 2[/font_size][/center]\n\n[i]Жаредчууд амлагдсан нутаг тийш явах аялалдаа бэлтгэв—Энэ нь хүмүүс тэнд Христэд үйлчлэх эс бөгөөс арчигдах ёстой сонгомол нутаг болой—Их Эзэн Жаредын ахтай гурван цагийн туршид ярив—Жаредчууд далайн хөлгүүдийг барив—Их Эзэн хөлгүүдийг хэрхэн гэрэлтүүлэх талаар санал гаргахыг Жаредын ахаас хүсэв.[/i]\n\n1 Мөнхүү улиран тохиох дор Жаред мөн түүний ах, мөн тэдний гэр бүл, мөн түүнчлэн Жаредын мөн түүний ахын найзууд, мөн тэдний гэр бүл, бүх л төрлийн цуглуулсан эр, эм мал сүрэгтэйгээ хойд зүгт орших хөндий тийш (мөн хөндийн нэр нь Нимрод хэмээн хүчит анчны нэрээр нэрлэгдсэн байв) уруудан явав.\n\n2 Мөн түүнчлэн тэд тор тавин мөн агаарын жигүүртнүүдийг барив, мөн усны загасыг өөрсөдтэйгөө авч явах нэгэн савыг тэд түүнчлэн бэлтгэв.\n\n3 Мөн тэд түүнчлэн дезеретийг, хөрвүүлбэл балт зөгийг өөрсөдтэйгөө авч явав, мөн тэд тийн бүл зөгийнүүдийг, мөн нутгийн гадаргуу дээр байсан бүхий зүйлсээс, бүх л төрлийн үрийг өөрсөдтэйгөө авч явав.\n\n4 Мөнхүү улиран тохиох дор тэд уруудан Нимродын хөндийд ирэхэд Их Эзэн бууж ирээд мөн Жаредын ахтай ярив; мөн тэрээр үүлэн дунд байв, мөн Жаредын ах түүнийг үл харсан аж.\n\n5 Мөнхүү улиран тохиох дор Их Эзэн аглаг буйд тийш, тийм ээ, хэзээ ч хүн хүрээгүй тэр хэсэг тийш явахыг тэдэнд зарлиг болгов. Мөнхүү улиран тохиох дор Их Эзэн тэдний өмнө яван, мөн тэр үүлэн дунд зогсон тэдэнтэй ярьж, мөн тэдний хааш аялахыг зааварлав.\n\n6 Мөнхүү улиран тохиох дор тэд аглаг буйдаар аялж, мөн хөлгүүдийг барьж, түүгээр тэд их усыг гатлав, мөн Их Эзэний мутраар үргэлжид удирдуулсан болой.\n\n7 Мөн Их Эзэн тэдэнд тэнгисийн цаадах аглаг буйдад зогсохыг нь үл зөвшөөрөн, харин тэд явж, Их Эзэн Бурханы зөв шударга хүмүүст хадгалсан, бусад бүх нутгаас сонгомол болох, бүр амлалтын нутагт хүрэхийг тэрээр хүсэв.\n\n8 Мөн тэр цагаас эхлэн мөн үүрд энэхүү амлалтын нутгийг эзэмших хэн боловч, өөрт нь, үнэн бөгөөд цорын ганц Бурханд үйлчлэх учиртай, эс бөгөөс түүний хилэн бүрэн дүүрнээрээ тэдний дээр ирэхэд тэд арчигдах болно хэмээн тэрээр Жаредын ахад уур хилэндээ тангарагласан байв.\n\n9 Мөн эдүгээ, энэ нутгийн талаарх Бурханы тогтоолыг, энэ нь амлалтын нутаг гэдгийг бид болгоож чадна; мөн үүнийг эзэмших ямар ч үндэстэн Бурханд үйлчлэх болно, эс бөгөөс түүний хилэн бүрэн дүүрнээрээ тэдний дээр ирэхэд тэд арчигдах болно. Мөн тэд алдастаа бүрэн боловсорсон үед түүний хилэн бүрэн дүүрнээрээ тэдний дээр ирнэ.\n\n10 Учир нь болгоогтун, энэ бол бусад бүх нутгаас сонгомол тэрхүү нутаг болой; иймийн тул үүнийг эзэмших тэр нь Бурханд үйлчлэх болно, эс бөгөөс арчигдах болно; учир нь энэ бол Бурханы үүрдийн тогтоол юм. Мөн уг нутгийн үрсийн дунд алдас бүрэн дүүрэн болтол, тэд арчигдах нь үгүй.\n\n11 Мөн энэ нь та нарт ирнэ, ай харийнхан та нар, тэгснээр та нар Бурханы тогтоолуудыг мэдэж болох болой—та нар наманчилж, мөн бүрэн дүүрэн болтол нь алдастаа үргэлжлүүлэхгүй байж болохын тулд, уг нутгийг өвлөгчид өмнө нь үйлдсэний адилаар Бурханы уур хилэнгийн бүрэн дүүрнийг та нар өөрсөд дээрээ авчрахгүй байж болохын тулд буюу.\n\n12 Болгоогтун, энэ бол сонгомол нутаг, мөн үүнийг эзэмших аливаа үндэстэн, хэрэв тэд уг нутгийн Бурхан, бидний бичсэн зүйлсээр үзүүлэгдсэн тэрхүү Есүс Христэд л зөвхөн үйлчлэх аваас, дарангуйллаас, боолчлолоос, мөн тэнгэрийн доорх бусад бүх үндэстнээс чөлөөт байх болно.\n\n13 Мөн эдүгээ би цэдгээ үргэлжлүүлье; учир нь болгоогтун, улиран тохиох дор Их Эзэн Жаред мөн түүний ах дүүсийг газрыг хуваагч тэрхүү агуу далай тийш урагш авчрав. Мөн тэд далайн эрэгт ирээд майхнаа босгов; мөн тэд уг газрын нэрийг Морианкумер гэв; мөн тэд майхнуудад амьдарч байв, мөн далайн эрэг дээр дөрвөн жилийн туршид майхнуудад амьдарсан ажгуу.\n\n14 Мөнхүү улиран тохиох дор дөрвөн жилийн эцсээр Их Эзэн Жаредын ахад дахин ирж, мөн үүлэн дунд зогсоод түүнтэй ярив. Мөн гурван цагийн турш Их Эзэн Жаредын ахтай ярьж, тэрээр Их Эзэний нэрийг дуудахаа санаагүйнх нь төлөө түүнийг зэмлэв.\n\n15 Мөн Жаредын ах өөрийн хийсэн хилэнцэт үйлээ наманчлав, мөн өөртэйгөө хамт байсан ах дүүсийнхээ төлөө Их Эзэний нэрийг дуудав. Мөн Их Эзэн түүнд хэлсэн нь: Чамайг болон ах дүүсийн чинь нүглийг би өршөөнө; харин та нар цаашид нүгэл үйлдэх ёсгүй, учир нь миний Сүнс хүмүүнд нөлөөлөхийг ямагт хичээх нь үгүй гэдгийг та нар санах болно; иймийн тул, хэрэв та нар бүрэн боловсрох хүртлээ нүгэл үйлдэх аваас Их Эзэний оршихуйгаас та нар тусгаарлагдах болно. Мөн эдгээр нь би та нарт өв болгон өгөх тэр нутгийн талаарх миний бодол юм; учир нь энэ нь бусад бүх нутгаас сонгомол нутаг байх болно.\n\n16 Мөн Их Эзэн хэлрүүн: Яв, мөн та нар одоог хүртэл барьж босгосон шигээ тийм хөлгүүдийг барих ажлыг эхэл. Мөнхүү улиран тохиох дор Жаредын ах, мөн түүнчлэн түүний ах дүүс ажиллахаар явж, мөн тэд Их Эзэний зааврын дагуу босгож байсныхаа адилаар хөлгүүдийг барив. Мөн тэдгээр нь жижиг, мөн бүр тэдгээр нь усан дээр жигүүртэн хөнгөхөн байдгийн адилаар усан дээр тийм хөнгөн байв.\n\n17 Мөн тэдгээр нь туйлын нягт байхаар, бүр усыг агуулах сав адил баригджээ; мөн ёроол нь таваг адил нягт байв; мөн талууд нь таваг мэт нягт байв; мөн үзүүрүүд нь хурц үзүүртэй байв; мөн дээд тал нь таваг мэт нягт байв; мөн урт нь ургаа модны уртын адил байв; мөн үүд нь, хаалттай байхдаа, таваг мэт нягт байв.\n\n18 Мөнхүү улиран тохиох дор Жаредын ах Их Эзэнд хандан залбирч, хэлсэн нь: Ай Их Эзэн, таны надад зарлигласан ажлыг би гүйцэлдүүлэв, мөн би таны заасны дагуу хөлгүүдийг бүтээлээ.\n\n19 Мөн болгоогтун, ай Их Эзэн, тэдэн дотор гэрэл үгүй болой; бид хааш залах вэ? Мөн түүнчлэн бид дотор нь буй агаарыг хэрэглэсний дараа дотор нь амьсгалж чадахгүй учир, бид үрэгдэх буюу; тиймийн тул бид үрэгдэх болно.\n\n20 Мөн Их Эзэн Жаредын ахад хандан өгүүлсэн нь: Болгоогтун, та нар оройд нь, мөн бас ёроолд нь нүх гарга; мөн та нар агаар дутагдах үедээ нүхээ нээж мөн агаар оруулах болно. Мөн хэрэв та нар дээр ус орж ирэх аваас, болгоогтун, та нар үерт үрэгдэхгүй байж болохын тулд та нар уг нүхийг бөглөх болно.\n\n21 Мөнхүү улиран тохиох дор Жаредын ах Их Эзэн зарлигласны дагуу хийсэн бөлгөө.\n\n22 Мөн тэрээр Их Эзэнд хандан дахин залбирч, хэлрүүн: Ай Их Эзэн, болгоогтун таны надад зарлигласнаар би хийв; мөн би өөрийн хүмүүст хөлгүүдийг бэлтгэв, мөн болгоогтун тэдэн дотор гэрэл үгүй байна. Болгоогтун, ай Их Эзэн, бид энэ их усыг харанхуйд гатлахыг та зөвшөөрнө гэж үү?\n\n23 Мөн Их Эзэн Жаредын ахад хандан хэлсэн нь: Та нар хөлгүүд дотроо гэрэлтэй байхын тулд намайг юу хийгээсэй хэмээн та нар хүснэ вэ? Учир нь болгоогтун, та нар хөлөгтөө цонхтой байж болохгүй, учир нь тэдгээр нь олон хэсэг бутрах болно; бас та нар өөрсөдтэйгөө гал авч явж үл болно, учир нь та нар галын гэрлээр явахгүй.\n\n24 Учир нь болгоогтун, та нар далайн дундах халимтай адил байх болно; учир нь уулс мэт давалгаанууд та нар дээр буух болно. Гэсэн хэдий ч, би та нарыг далайн гүнээс дахин дээш гаргаж ирэх болно; учир нь салхи амнаас минь гарч, мөн бас бороо болоод үерийг ч би илгээж байсан болой.\n\n25 Мөн болгоогтун, би эдгээр зүйлд та нарыг урьдаас бэлтгэх болно; учир нь би та нарыг далайн давалгаа, мөн урагш түрэх салхи, мөн ирэх үерийн эсрэг урьдаас бэлтгэхгүй аваас та нар энэхүү агуу гүнийг гаталж эс чадна. Тиймийн тул далайн гүнд хучигдах цагтаа та нар гэрэлтэй байж болохын тулд намайг та нар юу бэлтгээсэй хэмээн хүсэж байна вэ?\n\n", "ether 3": "[center][font_size=26]Бүлэг 3[/font_size][/center]\n\n[i]Арван зургаан чулуунд хүрэх үед нь Жаредын ах Их Эзэний хурууг харав—Христ Өөрийн сүнсэн биеийг Жаредын ахад үзүүлэв—Төгс мэдлэг бүхий тэдэнд гивлүүрийн цаадхыг харахыг нь хориглох аргагүй юм—Жаредчуудын цэдгийг гэрэлд авчрахын тулд хөрвүүлэгчдээр хангав.[/i]\n\n1 Мөнхүү улиран тохиох дор Жаредын ах (эдүгээ бэлтгэсэн хөлгийн тоо нь найм байв), үлэмж өндөр болохынх нь учир Шелем уул хэмээн тэдний нэрлэсэн уул өөд очиж, мөн хаднаас арван зургаан жижиг чулууг хайлуулан гаргаж авав; мөн тэдгээр нь цагаан бөгөөд тунгалаг, нэвт харагдах шил адил байв; мөн тэрээр тэдгээрийг гартаа барин уулын орой дээр гараад, мөн Их Эзэнд хандан дахин залбирч, хэлрүүн:\n\n2 Ай Их Эзэн, та биднийг ус үерт хүрээлэгдэх ёстой хэмээн хэлсэн. Эдүгээ болгоогтун, ай Их Эзэн, мөн таны өмнөх сул доройгоос минь болоод үйлчлэгчдээ бүү хилэгнээч; учир нь та бол ариун мөн тэнгэрт оршдог, мөн таны өмнө зохисгүйгээ бид мэднэ; уналтын улмаас бидний төрөлхийн чанар үргэлжид хилэнцэт байхаар болсон юм; гэсэн хэдий ч, ай Их Эзэн, танаас бид хүслийнхээ дагуу хүлээн авч болохын тулд бид таныг дуудах ёстой хэмээх зарлигийг та бидэнд өгсөн буюу.\n\n3 Болгоогтун, ай Их Эзэн, бидний алдсын улмаас та биднийг гэсгээсэн, мөн биднийг нүүлгэсэн, мөн энэ олон жилийн туршид бид аглаг буйдад байлаа; гэсэн хэдий ч, та бидэнд нигүүлсэнгүй хандаж байсан. Ай Их Эзэн, намайг өрөвдөн хараач, мөн өөрийн энэ хүмүүсээс та уур хилэнгээ холдуулаач, мөн энэ догшин гүнийг тэд харанхуйд гатлахыг бүү зөвшөөрөөч; харин хаднаас миний хайлуулан гаргасан эдгээр зүйлийг болгооно уу.\n\n4 Мөн, ай Их Эзэн, та бүх хүчийг эзэмшдэг, мөн хүмүүний тусын тулд та хүссэн бүхнээ хийж чадна гэдгийг би мэднэ; тиймийн тул, ай Их Эзэн, эдгээр чулуунд хуруугаараа хүрээч мөн тэдгээрийг харанхуйд гэрэлтэж болохоор бэлтгэж өгөөч; мөн тэдгээр нь бидний бэлтгэсэн хөлгүүд дотор бидэнд гэрэл өгөх болно, тэгснээр бид далайг гатлахдаа гэрэлтэй байж болох болой.\n\n5 Болгоогтун, ай Их Эзэн, та үүнийг хийж чадна. Та, хүмүүсийн ойлголтод өчүүхэн мэт харагддаг агуу хүчийг үзүүлж чадахыг бид мэднэ.\n\n6 Мөнхүү улиран тохиох дор Жаредын ах эдгээр үгийг хэлэхэд, болгоогтун, Их Эзэн мутраа сунган мөн уг чулуунуудад нэг нэгээр нь хуруугаараа хүрэв. Мөн Жаредын ахын нүднээс гивлүүр авагдаж, мөн Их Эзэний хурууг тэр харлаа; мөн энэ нь хүмүүний хуруутай адил, мах цустай мэт байв; мөн Жаредын ах Их Эзэний өмнө унав, учир нь тэрээр айдаст эзэмдэгдсэн ажгуу.\n\n7 Мөн Их Эзэн Жаредын ах газарт унасныг харж; мөн Их Эзэн түүнд хандан хэлэв: Бос, чи яагаад унав?\n\n8 Мөн тэрээр Их Эзэнд хандан хэлэв: Их Эзэний хурууг би харлаа, мөн тэр намайг цохих вий хэмээн айв би; Их Эзэн маханбод болон цустайг би эс мэдсэний учир буюу.\n\n9 Мөн Их Эзэн түүнд хандан хэлсэн нь: Чи итгэлийнхээ улмаас намайг өөртөө маханбод болон цусыг авах болно гэдгийг харлаа; мөн чиний нэгэн адил ийм үлэмж итгэлтэйгээр миний өмнө хэн ч, хэзээ ч ирж байсангүй; тийм бус аваас чи миний хурууг харж чадахгүй байсан. Чи үүнээс өөрийг харав уу?\n\n10 Мөн тэрээр хариулсан нь: Үгүй; Их Эзэн, өөрийгөө надад үзүүлээч.\n\n11 Мөн Их Эзэн түүнд хандан хэлрүүн: Миний ярих үгсэд чи итгэх үү?\n\n12 Мөн тэрээр хариулсан нь: Тийм ээ, Их Эзэн, та үнэнийг ярьдгийг, учир нь та үнэний Бурхан болохыг, мөн худал хэлж эс чадахыг би мэднэ.\n\n13 Мөн тэрээр эдгээр үгийг хэлэхэд, болгоогтун, Их Эзэн өөрийгөө түүнд үзүүлэн, мөн хэлсэн нь: Чи эдгээр зүйлийг мэдэхийн учир уналтаас гэтэлгэгдсэн болой; тиймийн тул чи миний оршихуйд буцаан хүргэгдлээ; тиймийн тул би чамд өөрийгөө үзүүлж байна.\n\n14 Болгоогтун, өөрийн хүмүүсийг гэтэлгэхээр дэлхийн үүслээс бэлтгэгдсэн нь би болой. Болгоогтун, бибээр Есүс Христ. Бибээр Эцэг мөн Хүү. Надаар бүх хүмүүн төрөлхтөн амьдралыг, бүр миний нэрэнд итгэх тэд мөнхийн түүнийг хүртэх болно; мөн тэд миний охид мөн миний хөвгүүд болох болно.\n\n15 Мөн чиний нэгэн адилаар надад хүмүүн итгэж байсан нь үгүйн учир, өөрийн бүтээсэн хүмүүндээ, би хэзээ ч өөрийгөө үзүүлж байсан нь үгүй. Миний өөрийн төрхөөр чи бүтээгдсэн болохоо харж байна уу? Тийм ээ, эхлэлд бүр бүх хүн миний өөрийн төрхөөр бүтээгдсэн билээ.\n\n16 Болгоогтун, чиний болгоож буй энэ бие болбоос миний сүнсэн бие; мөн хүмүүнийг би өөрийн сүнсэн биеийн адилаар бүтээсэн юм; мөн би сүнсэндээ чиний өмнө үзэгдэж байгаа шигээ би өөрийн хүмүүст маханбодоороо үзэгдэх болно.\n\n17 Мөн эдүгээ, Моронай би, эдгээр бичигдсэн зүйлсийн бүрэн шастирыг үйлдэж чадахгүйгээ хэлсэн учир, тиймийн тул, Есүс өөрийгөө нифайчуудад үзүүлсний адил тэрхүү биеийн төрхөөр мөн маягаар, өөрийгөө энэ хүнд сүнсээрээ үзүүлсэн хэмээн хэлэх нь надад хангалттай юм.\n\n18 Мөн тэрээр нифайчуудад тохинуулсныхаа адилаар түүнд тохинуулсан билээ; мөн Их Эзэний өөрт нь үзүүлсэн олон агуу үйлсийн улмаас энэ хүн түүнийг Бурхан болохыг мэдэж болохын тулд энэ бүхэн хийгдсэн буюу.\n\n19 Мөн энэ хүний мэдлэгийн улмаас түүнд гивлүүрийн цаадхыг харах нь хориглогдох аргагүй байв; мөн тэрээр Есүсийн хурууг харсан, тэрээр түүнийг хараад, тэр айдастайгаар унасан ажгуу; учир нь тэрээр, энэ нь Их Эзэний хуруу болохыг мэдсэн болой; мөн түүнээс хойш тэр зөвхөн итгэсэнгүй, учир нь тэр ямар ч эргэлзээгүйгээр мэдэж байв.\n\n20 Иймийн тул, Бурханы энэ төгс мэдлэгийг агуулсны учир, түүнээс гивлүүрийн цаадхыг харахыг нь хориглох аргагүй юм; тиймийн тул тэрээр Есүсийг харсан; мөн Есүс түүнд тохинуулсан буюу.\n\n21 Мөнхүү улиран тохиох дор Их Эзэн Жаредын ахад хандан хэлрүүн: Болгоогтун, би маханбодод өөрийн нэрийг алдаршуулах тэр цаг ирэх хүртэл, чи өөрийн үзсэн мөн сонссон эдгээр зүйлийг дэлхийнхэнд мэдэгдэхийг бүү зөвшөөрөгтүн; иймийн тул, чи өөрийн үзсэн мөн сонссон зүйлсээ нандигнан дурсах болно, мөн ямар ч хүмүүнд мэдүүлэхгүй.\n\n22 Мөн болгоогтун, чи надад ирэхдээ, тэдгээрийг чи бичиж, мөн тэдгээрийг лацдах болно, тиймээс хэн ч хөрвүүлж эс чадах буюу; учир нь чи тэдгээрийг уншигдаж болохооргүй тийм хэл дээр бичих буюу.\n\n23 Мөн болгоогтун, энэ хоёр чулууг би чамд өгье, мөн чи өөрийн бичих тэр зүйлстэй хамт тэдгээрийг түүнчлэн лацдах болно.\n\n24 Учир нь болгоогтун, чиний бичих тэр хэлийг би будилуулсан; иймийн тул би өөрийн зохих цагт, чиний бичих эдгээр зүйлийг хүмүүсийн нүдэнд эдгээр чулуу тодруулахаар болгоно.\n\n25 Мөн Их Эзэн эдгээр үгийг хэлээд, тэрбээр Жаредын ахад, өмнө нь байсан дэлхийн бүх оршин суугчдыг, мөн түүнчлэн хойшид байх бүгдийг үзүүлэв; мөн бүр дэлхийн хязгаарууд дахь тэднийг түүний нүдэнд тэрбээр харамгүй үзүүлэв.\n\n26 Хэрэв тэрээр өөрт нь итгэх аваас түүнд бүх зүйлийг үзүүлж чадна—тэр нь түүнд үзүүлэгдэх болно хэмээн тэрбээр түүнд өмнө нь хэлсний учир; тиймийн тул тэрээр Их Эзэн өөрт нь бүгдийг үзүүлж чадна гэдгийг мэдэж байсан учир, Их Эзэн түүнээс юуг ч үзүүлэхээс татгалзаж чадсангүй ажээ.\n\n27 Мөн Их Эзэн түүнд хандан хэлрүүн: Эдгээр зүйлийг бичигтүн мөн тэдгээрийг лацдагтун; мөн би тэдгээрийг өөрийн зохих цагт хүмүүсийн үрсэд үзүүлэх болно.\n\n28 Мөнхүү улиран тохиох дор Их Эзэн түүнд хүлээж авсан хоёр чулуугаа лацдаж, мөн Их Эзэн хүмүүсийн үрсэд үзүүлэх хүртэл тэдгээрийг үзүүлэхгүй байхыг зарлиглав.\n\n", "ether 4": "[center][font_size=26]Бүлэг 4[/font_size][/center]\n\n[i]Жаредын ахын бичиглэлүүдийг лацдахыг Моронайд зарлиг болгов—Хүмүүс бүр Жаредын ах шиг итгэлтэй болох хүртэл тэдгээр нь илчлэгдэхгүй—Христ Өөрийнх нь үгсэд мөн Өөрийнх нь шавь нарын үгсэд итгэхийг хүмүүст зарлиглав—Хүмүүст наманчилж, сайн мэдээнд итгэж, мөн аврагдахыг зарлиг болгов.[/i]\n\n1 Мөн Их Эзэний оршихуйгаас холдон, уулаас доошлон бууж, мөн үзсэн зүйлсээ бичихийг Их Эзэн Жаредын ахад зарлиглав; мөн өөрийг нь загалмай дээр өргөгдсөний дарааг хүртэл хүмүүсийн үрсэд тэдгээрийн ирэх нь хориглогдов; мөн Мозая хаан энэ шалтгааны улмаас, Христ өөрийн хүмүүст өөрийгөө үзүүлэх хүртэл тэдгээр нь дэлхийд ирэхгүйн төлөө тэдгээрийг хадгалжээ.\n\n2 Мөн Христ өөрийгөө үнэхээр өөрийн хүмүүст үзүүлсний дараа тэрээр тэдгээр нь илэрхийлэгдэх ёстой хэмээн зарлиг болгов.\n\n3 Мөн эдүгээ, үүний дараа, тэд бүгд итгэлээ алдан доройтсон ажээ; мөн леменчүүдээс өөр хэн ч алга, мөн тэд Есүс Христийн сайн мэдээг эсэргүүцэв; тиймийн тул тэдгээрийг дахин газарт нуухыг надад зарлиг болгов.\n\n4 Болгоогтун, эдгээр ялтас дээр би Жаредын ахын үзсэн чухамхүү тэдгээр зүйлийг бичсэн болой; мөн Жаредын ахад илчлэгдсэн тэдгээрээс илүү агуу зүйлс хэзээ ч илчлэгдэж байсангүй.\n\n5 Иймийн тул тэдгээрийг бичихийг Их Эзэн надад зарлигласан; мөн би тэдгээрийг бичив. Мөн намайг тэдгээрийг лацдахыг тэрээр надад зарлиг болгосон буюу; мөн тэрбээр тэдгээрийн хөрвүүлгийг түүнчлэн лацдахыг зарлиг болгосон; иймийн тул Их Эзэний зарлигийн дагуу, би хөрвүүлэгчдийг лацадсан билээ.\n\n6 Учир нь Их Эзэн надад хандаж хэлэв: Тэд алдсаа наманчилж, мөн Их Эзэний өмнө цэвэр болох тэр өдрийг хүртэл эдгээр нь харийнханд очихгүй.\n\n7 Мөнхүү Их Эзэн өгүүлэн, Жаредын ахын үйлдсэний адил надад итгэх итгэлээ хэрэгжүүлэх, тэгснээр тэд надаар ариусгагдаж болох тэр өдөр, тэгэхэд би тэдэнд Жаредын ахын харсан зүйлсийг, бүр бүх илчлэлээ тэдэнд мэдүүлэх хүртлээ үзүүлэх болно хэмээн Есүс Христ, Бурханы Хүү, тэнгэр ба дэлхийн мөн тэдгээрт буй бүх зүйлийн Эцэг хэлдэг бөлгөө.\n\n8 Мөн Их Эзэний үгийн эсрэг сөрөх тэр нь, тэрээр зүхэгдэг; мөн эдгээр зүйлийг үгүйсгэх тэр нь, тэрээр зүхэгдэг; учир нь би тэдэнд илүү агуу зүйлийг үзүүлэх нь үгүй хэмээн Есүс Христ хэлдэг; учир нь ярьдаг тэр нь би болой.\n\n9 Мөн миний зарлигаар тэнгэр нээгдэж, мөн хаагддаг; мөн миний үгээр дэлхий чичрэх болно; мөн миний зарлигаар дээрх оршин суугчид нь галаар устгагдах болно.\n\n10 Мөн миний үгсэд итгэдэггүй тэр нь миний шавь нарт итгэдэггүй; мөн ярьдаг нь би мөн эсэхийг, та нар шүүн тунгаагтун; учир нь эцсийн өдөр, ярьдаг нь би болохыг та нар мэдэх болно.\n\n11 Гэвч миний ярьсан эдгээр зүйлд итгэдэг түүнд би Сүнснийхээ үзүүлэлтээр айлчлах болно, мөн тэрээр мэдэж мөн гэрчлэх болно. Учир нь миний Сүнсний улмаас тэрээр эдгээр зүйл үнэнийг мэднэ; учир нь энэ нь хүмүүсийг сайныг үйлдэхэд ятгадаг болой.\n\n12 Мөн хүмүүсийг сайныг үйлдэхэд ятгадаг аливаа зүйл нь надаас юм; учир нь, сайн нь надаас бус бол өөр хэнээс ч эс ирдэг буюу. Хүмүүсийг сайн бүхний зүг хөтөлдөг чухамхүү тэр нь би юм; миний үгэнд эс итгэх тэр нь намайг байдаг гэдэгт—надад итгэхгүй байх болно; мөн надад итгэхгүй тэр нь намайг илгээсэн Эцэгт итгэхгүй байх болно. Учир нь болгоогтун, би бол Эцэг, би бол дэлхийн гэрэл ба амь, мөн үнэн болой.\n\n13 Надад ирэгтүн, ай харийнхан та нар, мөн би та нарт илүү агуу зүйлсийг, итгэлгүй байдлын улмаас далдлагдсан мэдлэгийг үзүүлэх болно.\n\n14 Надад ирэгтүн, ай Израилын угсаа та нар, мөн дэлхийн үүслээс, Эцэг та нарын төлөө ямар агуу зүйлсийг бэлтгэсэн нь та нарт үзүүлэгдэх болно; мөн итгэлгүй байдлын улмаас энэ нь та нарт мэдэгдээгүй байгаа буюу.\n\n15 Болгоогтун, та нарыг ёс бусын аймшигт байдалд, мөн сэтгэлийн хатуу, оюуны харалганд үлдээж буй тэрхүү үл итгэх байдлын гивлүүрийг та нар тас татахад, тэгэхэд дэлхийн үүслээс эхлэн та нараас нууцлагдаж байсан тэр агуу мөн гайхамшигт зүйлс—тийм ээ, та нар харууссан зүрх мөн гэмшсэн сэтгэлтэйгээр, миний нэрээр Эцэгт хандан залбирахад, тэгэхэд ай Израилын угсаа, та нарын эцэг өвгөдтэй хийсэн гэрээгээ Эцэг санасныг та нар мэдэх болно.\n\n16 Мөн тэгэхэд миний өөрийн үйлчлэгч Иоханаар бичүүлсэн илчлэлүүд минь бүх хүний нүдний өмнө дэлгэгдэх болно. Санагтун, та нар эдгээр зүйлийг харахдаа, тэдгээр нь чухамхүү бодит байдлаар үзүүлэгдэх цаг ойрхон ирээд буйг мэдэх болно.\n\n17 Тиймийн тул, та нар энэ цэдгийг хүлээн авах үедээ Эцэгийн ажил уг нутгийн бүх гадаргуу дээр эхэлсэн болохыг та нар мэдэж болно.\n\n18 Тиймийн тул, дэлхийн бүх хязгаарууд та нар наманчлагтун, мөн надад ирэгтүн, мөн сайн мэдээнд минь итгэгтүн, мөн миний нэрээр баптисм хүртэгтүн; учир нь итгэдэг мөн баптисм хүртсэн тэр нь аврагдах болно; гэвч үл итгэх тэр нь яллагдах болно; мөн миний нэрэнд итгэх тэднийг тэмдгүүд дагалдах болно.\n\n19 Мөн эцсийн өдөр миний нэрэнд үнэнч хэвээр байх тэр нь адислагдсан болой, учир нь тэр нь дэлхийн үүслээс түүнд зориулагдан бэлтгэгдсэн хаант улсад оршихоор өргөгдөх болно. Мөн болгоогтун үүнийг ярьсан нь би болой. Амен.\n\n", "ether 5": "[center][font_size=26]Бүлэг 5[/font_size][/center]\n\n[i]Гурван гэрч бөгөөд уг ном нь өөрөө Мормоны Ном үнэн гэдгийн гэрчлэл болон зогсоно.[/i]\n\n1 Мөн эдүгээ Моронай би, надад зарлиг болгосон үгсийг санасныхаа дагуу бичсэн болой; мөн би лацадсан зүйлсээ танд хэлсэн бөлгөө; тиймийн тул та орчуулж болно хэмээн тэдгээрийг бүү хөндөгтүн; учир нь хэзээ нэгэн цагт энэ нь Бурханы мэргэн ухаанд байхаас бусдаар, тэр зүйл танд хориглогдсон болой.\n\n2 Мөн болгоогтун, энэ ажлыг авчрахад туслах тэдэнд уг ялтаснуудыг үзүүлж болох боломжийг та авч магадгүй юм;\n\n3 Мөн тэдгээр нь гуравт Бурханы хүчээр үзүүлэгдэх болно; иймийн тул тэд эдгээр зүйл үнэнийг гарцаагүйгээр мэдэх болно.\n\n4 Мөнхүү гурван гэрчийн амаар эдгээр зүйл нотлогдох болно; мөн тэрхүү гурвын гэрчлэл нь, мөн Бурханы хүчийг бас түүний үгийг мэдүүлэх зүйлс агуулагдсан, түүнчлэн Эцэг, мөн Хүү, мөн Ариун Сүнсний тухайлан гэрчлэх энэ ном нь—мөн энэ бүхэн нь эцсийн өдөр дэлхийнхний эсрэг гэрчлэл болон зогсох болно.\n\n5 Мөн хэрэв тэд наманчилж мөн Есүсийн нэрээр Эцэгт ирэх аваас, тэд Бурханы хаант улсад хүлээн авагдах болно.\n\n6 Мөн эдүгээ, эдгээр зүйлд надад эрх мэдэл буй эсэхийг та нар шүүн тунгаагтун; учир нь намайг харах үедээ надад эрх мэдэл буйг та нар мэдэх болно, мөн бид эцсийн өдөр Бурханы өмнө зогсох болно. Амен.\n\n", "ether 6": "[center][font_size=26]Бүлэг 6[/font_size][/center]\n\n[i]Жаредчуудын хөлгүүд салхинд туугдан амлагдсан нутагт хүрэв—Сайн сайхных нь учир хүмүүс Их Эзэнийг магтан дуулав—Орайха тэдний дээр хаанаар томилогдов—Жаред болон түүний ах нас эцэслэв.[/i]\n\n1 Мөн эдүгээ, Моронай би, Жаред болон түүний ахын цэдгийг үргэлжлүүлье.\n\n2 Учир нь улиран тохиох дор Их Эзэн Жаредын ахын уул өөд өргөж гаргасан чулуунуудыг бэлтгэсний дараа, Жаредын ах уулан дээрээс буун ирж, мөн тэрээр бэлтгэгдсэн хөлгүүд дотроо хоёр үзүүрт нь нэг нэг чулууг тавьжээ; мөн болгоогтун, тэдгээр нь хөлгүүдэд гэрэл өгсөн ажээ.\n\n3 Мөн Их Эзэн чулуунуудыг харанхуйд гэрэлтэн, эрчүүд, эмэгтэйчүүд, хүүхдүүдэд, тэд их усыг харанхуйд гатлахгүй байж болохын тулд тийн гэрэл өгөх болгосон бөлгөө.\n\n4 Мөнхүү улиран тохиох дор тэд усан дээр амь зууж болохын тулд, тэд бүхий л төрлийн хоол ундыг, мөн бог болон бод малдаа мөн өөрсөдтэйгөө авч явах ёстой аливаа амьтан жигүүртэнд хүнс тэжээлийг бэлтгээд—мөнхүү улиран тохиох дор эдгээр бүх зүйлийг хийснийхээ дараа тэд хөлгүүд буюу усан онгоцууд дээрээ гарцгаан, мөн өөрсдийгөө Их Эзэн Бурхандаа даатгаад, далайд гарав.\n\n5 Мөнхүү улиран тохиох дор Их Эзэн Бурхан, амлагдсан нутгийн зүг усан дээгүүр ширүүн салхи үлээж байхаар болгосон аж; мөн тийн тэд салхины өмнө далайн давалгаанд шидэгдэж байв.\n\n6 Мөнхүү улиран тохиох дор тэдний дээр буух уулс мэт давалгаанууд, мөн түүнчлэн салхины догшноос үүссэн агуу бас аймшигт их шуургануудаас болж тэд далайн гүнд олонтоо живсэн бөлгөө.\n\n7 Мөнхүү улиран тохиох дор тэдний хөлгүүд сав адил нягт, мөн тэдгээр нь Ноагийн хөлөг онгоц адил нягт байсан тул гүнд живэхэд нь ус тэднийг огтхон ч гэмтээж эс чадав; тиймийн тул тэд их усанд хучигдсан үедээ Их Эзэнд залбиран гуйж, мөн тэрбээр тэднийг дахин усан дээр гаргаж байв.\n\n8 Мөнхүү улиран тохиох дор тэднийг усан дээр байх үед салхи амлагдсан нутаг тийш үлээхээ огт больсонгүй; мөн тэд салхины өмнө тийн урагш туугдсан авай.\n\n9 Мөн тэд Их Эзэнийг магтан дуулсан болой; тийм ээ, Жаредын ах Их Эзэнийг магтан дуулсан буюу, мөн тэрээр бүх л өдрийн турш Их Эзэнд талархан мөн магтаж байв; мөн шөнө болоход, тэд Их Эзэнийг магтахаа зогссонгүй.\n\n10 Мөн тийн тэд урагш туугдаж байв; мөн далайн ямар ч мангас тэднийг сүйтгэж, ямар ч халим тэднийг гэмтээж чадсангүй; мөн тэд усан дээр ч, мөн усан дор ч байсан тэд үргэлжид гэрэлтэй байлаа.\n\n11 Мөн тэд гурван зуун дөчин дөрвөн өдөр усан дээр тийн урагш туугджээ.\n\n12 Мөн тэд амлагдсан нутгийн эрэгт газардав. Мөн амлагдсан нутгийн эрэгт тэд хөл тавиад, өөрсдөд нь Их Эзэний үзүүлсэн агуу олон энэрэнгүй нигүүлслийн улмаас, тэд уг нутгийн гадаргуу дээр мэхийн, мөн Их Эзэний өмнө өөрсдийгөө даруусган, мөн түүний өмнө баяр хөөрийн нулимс дуслуулсан бөлгөө.\n\n13 Мөнхүү улиран тохиох дор тэд нутгийн гадаргуу дээгүүр явж, мөн газар боловсруулж эхлэв.\n\n14 Мөн Жаред дөрвөн хүүтэй байв, мөн тэд Жеком, Гилга, Маха, мөн Орайха хэмээн нэрлэгддэг байв.\n\n15 Мөн Жаредын ах нь түүнчлэн хөвгүүд болон охидтой болсон ажгуу.\n\n16 Мөн Жаредын мөн түүний ахын найзууд тоогоороо хорин хоёр орчим бодгаль байлаа; мөн тэд түүнчлэн амлагдсан нутагт ирэхийнхээ өмнө хөвгүүд болон охидыг төрүүлсэн бөлгөө; мөн тиймийн тул тэд олон болж эхлэв.\n\n17 Мөн тэд Их Эзэний өмнө даруухнаар алхахыг заалгав; мөн тэд дээрээс түүнчлэн заалгасан байв.\n\n18 Мөнхүү улиран тохиох дор тэд нутгийн гадаргуу дээгүүр тархаж, мөн үржиж мөн газраа боловсруулж эхлэв; мөн тэд уг нутагт хүчирхэгжив.\n\n19 Мөн Жаредын ах нь өтөлж эхлэн, мөн тэр удахгүй доош булшинд орохоор явах ёстойгоо ухаарсан аж; иймийн тул тэр Жаредад хандан хэлэв: Бид тэднийг тоолон, түүнчлэн биднийг булшиндаа орохоос өмнө тэд биднээс юу хүсэхийг нь тэднээс бид мэдэж болохын тулд өөрсдийн хүмүүсийг цуглуулцгаая.\n\n20 Мөн үүний дагуу хүмүүс нэгдэн цуглуулагдав. Эдүгээ Жаредын ахын хөвгүүд болоод охидын тоо хорин хоёр бодгаль байв, мөн Жаредын хөвгүүд, охидын тоо арван хоёр байв, тэрбээр дөрвөн хүүтэй байв.\n\n21 Мөнхүү улиран тохиох дор тэд өөрсдийн хүмүүсийг тоолов; мөн тэднийг тоолсныхоо дараа, тэд булшиндаа орохоос нь өмнө өөрсдийг нь юу хийгээсэй хэмээн хүсэж буйг тэднээс асуув.\n\n22 Мөнхүү улиран тохиох дор хүмүүс хөвгүүдийнхээ нэгийг өөрсдийн дээр хаан байхаар тослон томилохыг тэднээс хүсэв.\n\n23 Мөн эдүгээ болгоогтун, энэ нь тэдэнд гашуудам байв. Мөн Жаредын ах тэдэнд хандан хэлрүүн: Энэ зүйл дарангуйлалд гарцаагүй хөтлөх болно.\n\n24 Гэвч Жаред ахдаа хандан хэлэв: Тэд хаантай байж болохыг тэдэнд зөвшөөрөгтүн. Мөн тиймийн тул тэрээр тэдэнд хэлсэн нь: Та нар хөвгүүдийн маань дундаас, өөрсдийн хүссэн нэгнийг хаан болгон сонгогтун.\n\n25 Мөнхүү улиран тохиох дор тэд бүр Жаредын ахын ууганыг нь сонгов; мөн түүний нэр Пегог байв. Мөнхүү улиран тохиох дор тэрээр татгалзаж мөн тэдний хаан болохгүй хэмээв. Мөн хүмүүс эцэг нь түүнийг албадаасай хэмээсэн аж, гэвч эцэг нь тэгэхээс татгалзав; мөн өөрсдийнхөө хаан болгох гэж тэд нэг ч хүмүүнийг албадах ёсгүйг тэрээр тэдэнд зарлиглав.\n\n26 Мөнхүү улиран тохиох дор тэд Пегогийн бүх дүү нарыг сонгосон ч, мөн тэд татгалзав.\n\n27 Мөнхүү улиран тохиох дор Жаредын хөвгүүд ч бас, ганцаас бусад нь, бүр бүгд татгалзсан буюу; мөн Орайха хүмүүсийн дээр хаан нь байхаар тослогдон томилогдсон ажгуу.\n\n28 Мөн тэр засаглаж эхлэв, мөн хүмүүс дэгжиж эхлэв; мөн тэд үлэмж баян болцгоосон бөлгөө.\n\n29 Мөнхүү улиран тохиох дор Жаред, мөн түүний ах ч нас нөгчив.\n\n30 Мөнхүү улиран тохиох дор Орайха Их Эзэний өмнө даруухнаар алхаж байв, мөн Их Эзэн эцгийнх нь төлөө ямар агуу зүйлсийг үйлдсэнийг санаж, мөн түүнчлэн Их Эзэн тэдний эцэг өвгөдийн төлөө ямар агуу зүйлсийг үйлдсэнийг өөрийн хүмүүст сургасан бөлгөө.\n\n", "ether 7": "[center][font_size=26]Бүлэг 7[/font_size][/center]\n\n[i]Орайха зөв шударга байдалд засаглав—Засгийн эрхийг хүчээр булаах үйл болон зөрчил сөргөлдөөний дунд, Шуле мөн Кохор гэдэг хоёр өрсөлдөгч хаант улс байгуулагдав—Бошиглогчид хүмүүсийн ёс бус байдлыг мөн хиймэл шүтээн шүтэхийг буруушааж, тиймээс тэд наманчилцгаав.[/i]\n\n1 Мөнхүү улиран тохиох дор Орайха өөрийн бүх өдрүүдэд нутгийн дээр зөв шударга байдлаар хууль шүүлтийг хэрэгжүүлсэн бөлгөө, түүний өдрүүд нь үлэмж олон байсан буюу.\n\n2 Мөн тэрбээр хөвгүүд мөн охидтой болов; тийм ээ, тэрбээр гучин нэгэн хүүхэдтэй байсан буюу, тэдний дунд хөвгүүдийн тоо нь хорин гурав байв.\n\n3 Мөнхүү улиран тохиох дор тэрбээр өндөр насандаа Кибийг төрүүлэв. Мөнхүү улиран тохиох дор түүний сууринд Киб засаглав; мөн Киб Корихорыг төрүүлэв.\n\n4 Мөн Корихор гучин хоёр настай байхдаа тэрбээр эцгээ эсэргүүцэн босов, мөн Нихор нутагт очиж суурьшив; мөн тэрбээр хөвгүүд мөн охидыг төрүүлж, мөн тэд үлэмж үзэсгэлэнтэй болов; иймийн тул Корихор олон хүнийг өөртөө татсан болой.\n\n5 Мөн тэрбээр их цэргийг нэгтгэн цуглуулаад, тэрбээр хааны суурьшиж асан Морон нутагт ирж, мөн түүнийг олзлон авсан болой, энэ нь Жаредын ахын, тэд дарангуйлалд хүргэгдэх болно хэмээн хэлсэн үгийг улируулан тохиолгосон буюу.\n\n6 Эдүгээ хааны суурьшиж асан Морон нутаг нь Эзгүйрэл хэмээн нифайчуудаар нэрлэгдсэн нутагтай ойролцоо байв.\n\n7 Мөнхүү улиран тохиох дор Киб, тэрбээр үлэмж өндөр насыг зооглох хүртлээ дарангуйлалд байж, мөн түүний хүмүүс түүний хүү Корихорын мэдэлд байв; гэсэн хэдий ч Киб өндөр насандаа, тэрбээр дарангуйлалд байх үедээ Шулег төрүүлэв.\n\n8 Мөнхүү улиран тохиох дор Шуле ахдаа уурлаж байв; мөн Шуле хүч тэнхээтэй болж, мөн хүмүүний хүч чадлаар бол хүчит нэгэн болов; мөн тэрээр бас шүүн тунгаахдаа ч хүчит нэгэн байв.\n\n9 Иймийн тул, тэрбээр Ефраимын гүвээн дээр ирэн, мөн тэрбээр уг гүвээнээс хайлуулан аваад, мөн өөрийн хамт дагуулсан тэдэнд зориулан гангаар илднүүд хийв; мөн тэднийг илдээр зэвсэглэснийхээ дараа тэрээр Нихор хотод эргэн ирж, мөн өөрийн ах Корихортой тулалдаанд орж, тэгснээр тэрбээр хаант улсыг эзлэн авч мөн түүнийг эцэг Кибтээ сэргээн өгсөн бөлгөө.\n\n10 Мөн эдүгээ Шулегийн хийсэн зүйлийн улмаас, эцэг нь түүнд хаант улсаа гардуулав; тиймийн тул тэрээр эцгийнхээ сууринд засаглаж эхлэв.\n\n11 Мөнхүү улиран тохиох дор тэрээр зөв шударга байдлаар хууль шүүлтийг хэрэгжүүлсэн буюу; мөн хүмүүс үлэмж их тоотой болсон учир тэрбээр хаант улсаа нутгийн бүх гадаргуу дээгүүр өргөжүүлэв.\n\n12 Мөнхүү улиран тохиох дор Шуле түүнчлэн олон хөвгүүд, охид төрүүлэв.\n\n13 Мөн Корихор өөрийн үйлдсэн олон хилэнцэт үйлээ наманчлав; иймийн тул Шуле хаант улсдаа түүнд хүчийг олгов.\n\n14 Мөнхүү улиран тохиох дор Корихор олон хөвгүүд мөн охидтой байв. Мөн Корихорын хөвгүүдийн дунд Ноа хэмээх нэртэй нэгэн байв.\n\n15 Мөнхүү улиран тохиох дор Ноа, Шуле хааны мөн түүнчлэн өөрийн эцэг Корихорын эсрэг босож, мөн ах Кохорыгоо, мөн түүнчлэн өөрийн бүх ах дүүсийг мөн хүмүүсээс олныг өөртөө татав.\n\n16 Мөн тэрбээр Шуле хааны эсрэг тулалдаанд орж, тэгснээр тэдний анхны өвийн нутгийг эзэлж авав; мөн тэрбээр уг нутгийн тэр хэсгийн дээр хаан болов.\n\n17 Мөнхүү улиран тохиох дор тэрбээр, Шуле хааны эсрэг дахин тулалдаанд оров; мөн тэрбээр Шуле хааныг барьж, мөн түүнийг Морон тийш олзлон аваачжээ.\n\n18 Мөнхүү улиран тохиох дор тэрбээр түүнийг үхэлд хүргэх гэж байхад нь, Шулегийн хөвгүүд Ноагийн байшинд шөнөөр сэмхэн орж мөн түүнийг хөнөөгөөд, мөн шоронгийн хаалгыг нураан мөн эцгээ гаргаж авав, мөн өөрийнх нь хаант улсын сэнтийд түүнийг залав.\n\n19 Иймийн тул, Ноагийн хүү түүний оронд өөрийн хаант улсыг өсгөн бэхжүүлэв; гэсэн хэдий ч тэд Шуле хааны дээр цаашид хүчийг олоогүй буюу, мөн Шуле хааны засаглалд байсан хүмүүс үлэмж дэгжиж мөн агуу болцгоов.\n\n20 Мөн уг гүрэн хуваагдсан байв; мөн тэнд хоёр хаант улс, Шулегийн хаант улс, мөн Ноагийн хүү Кохорын хаант улс байв.\n\n21 Мөн Ноагийн хүү Кохор өөрийн хүмүүсийг Шулегийн эсрэг тулалдаанд оруулж, тэгснээр Шуле тэднийг бут цохин мөн Кохорыг хөнөөв.\n\n22 Мөн эдүгээ Кохор Нимрод хэмээн нэрлэгдсэн хүүтэй байв; мөн Нимрод Кохорын хаант улсыг Шулед өгөв, мөн тэрбээр Шулегийн нүдэнд тааллыг олов; иймийн тул Шуле түүнд агуу хайр хишиг хүртээж, мөн тэр Шулегийн хаант улсад өөрийнхөө хүслээр үйлдсэн буюу.\n\n23 Мөн түүнчлэн Шулегийн засаглалын үед, хүмүүсийн дунд бошиглогчид ирэв, Их Эзэнээс илгээгдсэн тэд, хүмүүсийн ёс бус байдал мөн хиймэл шүтээнийг шүтэх нь уг нутагт зүхлийг авчирч байгааг, мөн хэрэв тэд наманчлахгүй аваас устгагдах болно хэмээн бошиглосон ажээ.\n\n24 Мөнхүү улиран тохиох дор хүмүүс бошиглогчдыг доромжлон, мөн тэднийг элэглэв. Мөнхүү улиран тохиох дор Шуле хаан бошиглогчдыг доромжилсон тэд бүгдийн эсрэг хууль цаазыг хэрэгжүүлсэн аж.\n\n25 Мөн тэрбээр бүх газар нутгаар хуулийг хэрэгжүүлсэн нь бошиглогчдод хаа хүссэн газраа явах хүчийг олгосон ажгуу; мөн үүний улмаас хүмүүс наманчлалд хүргэгдэв.\n\n26 Мөн хүмүүс өөрсдийн алдсууд болон хиймэл шүтээнүүдийг шүтэхээ наманчилсан учир Их Эзэн тэднийг хэлтрүүлж, мөн тэд уг нутагт дахин дэгжиж эхлэв. Мөнхүү улиран тохиох дор Шуле өндөр насандаа хөвгүүд мөн охидыг төрүүлэв.\n\n27 Мөн Шулегийн өдрүүдэд дахин дайн байсангүй; мөн тэрбээр, агуу гүнийг гаталган амлагдсан газарт авчирснаар Их Эзэн эцэг өвгөдийнх нь төлөө агуу зүйлсийг хийснийг санаж байв; иймийн тул тэрбээр өөрийн бүх өдөрт хууль шүүлтийг зөв шударгаар хэрэгжүүлсэн бөлгөө.\n\n", "ether 8": "[center][font_size=26]Бүлэг 8[/font_size][/center]\n\n[i]Хаант улсын талаар зөрчил сөргөлдөөн байв—Хааныг хөнөөхөөр тангарагт нэгдсэн нууц хуйвалдааныг Акиш байгуулав—Нууц хуйвалдаанууд нь чөтгөрийнх бөгөөд үндэстнүүдийг устгалд хүргэдэг үр дагавартай буюу—Орчин цагийн харийнханд бүх нутгийн, үндэстний, мөн улсуудын эрх чөлөөг устгахаар хичээх нууц хуйвалдааны эсрэг сэрэмжлүүлэв.[/i]\n\n1 Мөнхүү улиран тохиох дор тэрбээр Омерыг төрүүлж, мөн Омер түүний оронд засаглав. Мөн Омер Жаредыг төрүүлэв; мөн Жаред хөвгүүд болоод охидыг төрүүлэв.\n\n2 Мөн Жаред эцгийнхээ эсрэг босож, мөн Хетийн нутагт ирж мөн суурьшив. Мөнхүү улиран тохиох дор тэрбээр хуурамч үгсийнхээ улмаас олон хүнийг зусардав, тэрбээр хаант улсын хагасыг өөртөө итгүүлэх хүртлээ буюу.\n\n3 Мөн тэр хаант улсын хагасыг өөртөө итгүүлсний дараа, эцгийнхээ эсрэг тулалдаанд орж, мөн тэрээр эцгээ олзлон аваачив, мөн түүнийг дарангуйлалд хөдөлмөрлөх болгов;\n\n4 Мөн эдүгээ, Омерын засаглалын өдрүүдэд, тэрээр өдрүүдийнхээ хагасыг дарангуйлалд өнгөрөөв. Мөнхүү улиран тохиох дор тэрбээр хөвгүүд мөн охидыг төрүүлж, тэдний дунд Изром мөн Кориантумр нар байв;\n\n5 Мөн тэд өөрсдийн ах Жаредын үйлийн улмаас үлэмж хилэгнэн, үүний хэрээр тэд их цэргийг цуглуулан мөн Жаредын эсрэг тулалдаанд оров. Мөнхүү улиран тохиох дор тэд түүний эсрэг шөнөөр тулалдаанд орсон ажээ.\n\n6 Мөнхүү улиран тохиох дор тэд Жаредын их цэргийг хөнөөчихөөд түүнчлэн түүнийг ч хөнөөх гэж байв; мөн тэрбээр өөрийг нь үл хөнөөх аваас тэрбээр хаант улсаа эцэгтээ өгөх болно хэмээн тэднээс гуйв. Мөнхүү улиран тохиох дор тэд түүний амийг хэлтрүүлсэн ажгуу.\n\n7 Мөн эдүгээ Жаред хаант улсыг алдсаныхаа улмаас үлэмж харуусаж байв, учир нь тэрбээр зүрх сэтгэлээ хаант улсын дээр мөн дэлхийн алдар суунд байрлуулсан байсан буюу.\n\n8 Эдүгээ Жаредын охин үлэмж овжин зальтай байв, мөн эцгийнхээ харууслыг хараад, тэрбээр хаант улсыг эцэгтээ сэргээж өгөх төлөвлөгөө боловсруулахаар бодов.\n\n9 Эдүгээ Жаредын охин маш үзэсгэлэнтэй байв. Мөнхүү улиран тохиох дор тэрээр эцэгтэйгээ ярьж, мөн түүнд хандан өгүүлсэн нь: Эцэг минь юуны учир ийм их харуусалтай байна вэ? Агуу гүнийг гатлан өвөг дээдсийн минь авчирсан цэдгийг тэрээр уншаагүй гэж үү? Болгоогтун, эрт цагийн тэд өөрсдийн нууц төлөвлөгөөгөөр хаант улсуудыг болон агуу алдар сууг эзэгнэсэн талаар шастир байдаггүй гэж үү?\n\n10 Мөн эдүгээ, тиймийн тул, Кимнорын хүү Акишт эцэг минь илгээг; мөн болгоогтун, би үзэсгэлэнтэй, мөн би түүний өмнө бүжиглэж, мөн би түүнд таалагдах болно, тиймээс тэрээр намайг эхнэрээ болгохыг хүсэх болно; иймийн тул хэрэв тэрээр намайг өөрт нь эхнэр болгон өгөхийг танаас хүсэх аваас, тэгвэл та түүнд хэлэгтүн: Хэрэв та миний эцэг, хааны толгойг надад авчрах аваас би түүнийг танд өгөх болно.\n\n11 Мөн эдүгээ Омер Акишийн анд нь байв; иймийн тул, Жаред Акишийг авчруулахад, Жаредын охин түүний өмнө бүжиглэснээр түүнд таалагдаж, тиймээс тэрээр түүнийг эхнэрээ болгохыг хүсэв. Мөнхүү улиран тохиох дор тэрээр Жаредад хандан хэлэв: Надад түүнийг эхнэр болгон өгөгтүн.\n\n12 Мөн Жаред түүнд хандан: Хэрэв та надад миний эцэг, хааны толгойг авчирч өгөх аваас би түүнийг танд өгье хэмээн хэлжээ.\n\n13 Мөнхүү улиран тохиох дор Акиш Жаредын гэрт өөрийн бүх садан төрлийнхнөө цуглуулан, мөн тэдэнд хэлэв: Миний та нараас хүсэх зүйлд та нар үнэнч байхаа надад андгайлах уу?\n\n14 Мөнхүү улиран тохиох дор тэд бүгдээрээ түүнд тэнгэрийн Бурханаар, мөн бас тэнгэрүүдээр, мөн түүнчлэн газар дэлхийгээр, мөн өөрсдийнхөө толгойгоор, Акишийн хүссэн тусламжийг үзүүлэхгүй хэн боловч, тэр толгойгоо алдана; мөн Акишийн тэдэнд мэдэгдсэн ямарваа зүйлийг задруулсан хэн боловч, мөнхүү тэр нь амиа алдах болно хэмээн түүнд андгайлав.\n\n15 Мөнхүү улиран тохиох дор тэд Акиштай тийн санал нэгдэв. Мөн Акиш, бүр эхлэлээс алуурчин байсан Каинаас доош гардуулагдсан тэр, хүч чадлыг түүнчлэн эрэлхийлсэн эртний тэднээр өгөгдсөн тангаргийг тэднээр хэлүүлсэн ажгуу.\n\n16 Мөн эдгээр тангараг хүмүүст хэлэгдэхээр чөтгөрийн хүч чадлаар хадгалагдан үлдээгдсэн байв, тэднийг харанхуйд байлгахын тулд, хүчийг олж авахаар, мөн алж, тонохоор мөн худал хэлэхийн төлөө мөн бүх л төрлийн ёс бус мөн садар самууныг хийхээр хүчийг эрэлхийлэх тэдэнд туслахын тулд буюу.\n\n17 Мөн эртний эдгээр зүйлийг хайхыг түүний зүрх сэтгэлд суулгасан нь Жаредын охин байв; мөн Жаред үүнийг Акишийн зүрх сэтгэлд суулгасан ажээ; иймийн тул, Акиш үүнийг өөрийн төрөл садан мөн нөхдөөр хэлүүлж, өөрийн хүссэн бүх зүйлийг хийхээр сэтгэл татам амлалтаар тэднийг удирдан дагуулжээ.\n\n18 Мөнхүү улиран тохиох дор тэд яг л эртний тэдний адил, нууц хуйвалдааныг байгуулав; ийм хуйвалдаан Бурханы мэлмийд хамгийн жигшүүрт мөн бусдаас илүү ёс бус буюу;\n\n19 Учир нь Их Эзэн нууц хуйвалдаанаар ажиллах нь үгүй, бас хүмүүнд цус урсгахыг тэр тушаах нь үгүй, харин хүмүүний эхлэлээс бүх зүйл дээр үүнийг хориглосон билээ.\n\n20 Мөн эдүгээ Моронай би, тэдний тангаргуудын мөн хуйвалдаануудын маягийг эс бичнэм, учир нь тэдгээр нь бүх хүний дунд байдаг, мөн тэдгээр нь леменчүүдийн дунд байдаг нь надад мэдүүлэгдсэн болой.\n\n21 Мөн тэдгээр нь миний одоо тухайлан ярьж буй энэ хүмүүсийн устгалын, мөн түүнчлэн Нифайн хүмүүсийн устгалын шалтгаан болсон юм.\n\n22 Мөн нууц хуйвалдаанууд уг үндэстнээр тархах хүртэл нь хүч мөн баялгийг олохоор тэдгээрийг дэмжих ямарваа үндэстэн, болгоогтун, тэд устгагдах болно; учир нь тэдний урсгах өөрийнх нь гэгээнтнүүдийн цус нь тэднээс өшөө авахуулахаар газраас өөрт нь хандан үргэлж гуйхыг мөн тэгэхэд өөрөө өс хонзонг тэднээс авахгүй байхыг Их Эзэн зөвшөөрөхгүй бөлгөө.\n\n23 Иймийн тул, ай харийнхан та нар, эдгээр зүйл та нарт үзүүлэгдэх нь Бурханы мэргэн ухаан болой, тэгснээр та нар нүглээ наманчилж, мөн хүч мөн баялгийг олохын тулд байгуулагдсан эдгээр аллагын хуйвалдаануудыг өөрсдийн дээр байлгахыг—мөн уг ажлыг, тийм ээ, бүр устгалын ажлыг өөрсдийн дээр ирэхийг зөвшөөрөхгүй байж болно, тийм ээ, хэрэв та нар эдгээр зүйлийг байхыг зөвшөөрөх аваас, та нарыг сүйрэл мөн устгалд хүргэх, бүр Мөнхийн Бурханы шударга ёсны илд та нарын дээр буух болно.\n\n24 Иймийн тул, эдгээр зүйл дунд чинь байгуулагдахыг та нар үзэх үедээ, та нарын дунд орших энэ нууц хуйвалдааны улмаас, өөрсдийн аймшигт байдлынхаа мэдрэмжинд та нар сэрэх болно хэмээн Их Эзэн та нарт зарлиг болгосон билээ; эс бөгөөс алагдсан тэдний цусны улмаас, үүнд халаг болог; учир нь тэд үүний дээр, мөн түүнчлэн үүнийг бий болгосон тэдний дээр өшөө авалт ирүүлэхийн тул газар шорооноос гуйх буюу.\n\n25 Учир нь улиран тохиох дор үүнийг бий болгох хэн боловч бүх нутаг, үндэстнүүдийн, мөн улсуудын эрх чөлөөг устгахаар эрэлхийлдэг; мөн энэ нь бүх хүний устгалыг улируулан тохиолгодог, учир нь энэ нь бүх худал хуурмагийн эцэг болох чөтгөрөөр бий болгогдсон юм; бүр бидний анхны эцэг эхийг хуурсан тэрхүү худалчаар, тийм ээ, бүр эхлэлээс эхлэн хүмүүнийг аллага үйлдэх болгосон тэрхүү худалчаар; эхлэлээс эхлэн бошиглогчдыг алан, мөн тэднийг чулуугаар шидэн, мөн тэднийг хөөн гаргах болгож хүмүүсийн зүрх сэтгэлийг хатууруулсан мөнхүү түүгээр буюу.\n\n26 Иймийн тул, хилэнцэт үйл зогсож болох, мөн хүмүүсийн үрсийн зүрх сэтгэлд Сатан ямар ч хүчийг агуулж үл чадах, харин тэд үргэлжлүүлэн сайныг хийхээр ятгагдаж болох, тэгснээр тэд бүх л зөв шударгын эх булагт ирж мөн аврагдаж болох тэр цаг ирж болохын тулд Моронай би эдгээр зүйлийг бичихээр зарлиг болгогдсон билээ.\n\n", "ether 9": "[center][font_size=26]Бүлэг 9[/font_size][/center]\n\n[i]Хаант улс удмаа дагаж нэгээс нөгөөд, хуйвалдаанаар, мөн аллагаар дамжив—Имер Зөв Шударгын Хүүг харав—Олон бошиглогч наманчлалыг номлов—Хүмүүс өлсгөлөн мөн хорт могойд нэрвэгдэв.[/i]\n\n1 Мөн эдүгээ, Моронай би цэдгээ үргэлжлүүлье. Тиймийн тул, болгоогтун, мөнхүү улиран тохиох дор Акиш мөн түүний найзуудын нууц хуйвалдаануудын улмаас, болгоогтун, тэд Омерын хаант улсыг булаан авав.\n\n2 Гэсэн хэдий ч, Их Эзэн Омерт, мөн түүнчлэн түүний устгалыг эрэлхийлээгүй түүний хөвгүүд болон охидод нь нигүүлсэнгүй байв.\n\n3 Мөн Их Эзэн Омерын зүүдэнд нь, тэр уг нутгаас гарч одох ёстой хэмээн сэрэмжлүүлэв; иймийн тул Омер гэр бүлийнхээ хамт нутгаас гарч одон, мөн олон өдөр аялж, мөн Шимийн гүвээнд ирэн мөн хажуугаар нь өнгөрч, мөн нифайчуудын устгагдсан тэр газрын ойролцоо ирэв, мөн тэндээс зүүн тийш явж, мөн тэнгисийн эргийн ойролцоох Аблом гэж нэрлэгдэх газар ирэв, мөн тэрээр тэнд майхнаа босгов, мөн түүнчлэн Жаред болон түүний гэр бүлээс бусад, түүний хөвгүүд мөн охид нь, мөн түүний бүх гэрийнхэн нь буюу.\n\n4 Мөнхүү улиран тохиох дор ёс бусын гараар Жаред хүмүүсийн дээр хаан байхаар тослогдон томилогдов; мөн тэр Акишт охиноо эхнэр болгон өгөв.\n\n5 Мөнхүү улиран тохиох дор Акиш хадам эцгийнхээ амийг эрэлхийлж байв; мөн тэрээр эртнийхний тангаргаар андгайлсан тэднээс тусламж хүсэв; мөн тэд хадам эцгийнх нь толгойг, тэрээр хаан сэнтийдээ залран, өөрийн хүмүүсийг хүлээн авч байхад нь авав.\n\n6 Учир нь, энэхүү ёс бус мөн нууц нийгэмлэгийн тархалт маш агуу байснаас бүх хүний зүрх сэтгэлийг гажуудуулсан байв; тиймийн тул Жаред хаан сэнтийдээ алагдан, мөн Акиш түүний оронд засаглав.\n\n7 Мөнхүү улиран тохиох дор Акиш хүүдээ атаархаж эхлэн, тиймийн тул тэрээр түүнийг шоронд хорин, мөн үхэх хүртэл нь түүнийг өчүүхэн хоолтойгоор эсвэл огт хоолгүйгээр амь зогоолгосон ажгуу.\n\n8 Мөн эдүгээ үхэлтэй учирсан түүний дүү нь (түүний нэр Нимра байв) эцгийнхээ ахад нь хийсэн тэр зүйлийн улмаас эцэгтээ хилэгнэж байв.\n\n9 Мөнхүү улиран тохиох дор Нимра цөөн тооны эрчүүдийг цуглуулан, мөн уг нутгаас дайжив, мөн ирж мөн Омертой хамт суурьшив.\n\n10 Мөнхүү улиран тохиох дор Акиш өөр бусад хөвгүүдийг төрүүлэв, мөн хүмүүс нь түүний хүссэний дагуу бүх төрлийн алдсыг хийхээр түүнд андгайлсан байсан хэдий ч, тэд уг хүмүүсийн зүрх сэтгэлийг татжээ.\n\n11 Эдүгээ Акиш хүч чадлыг олохыг хүсдэг байсан адил, Акишийн хүмүүс баялаг олохыг хүсдэг байв; иймийн тул, Акишийн хөвгүүд тэдэнд мөнгө өгсөн болой, үүгээрээ тэд хүмүүсийн ихэнх хэсгийг өөрсдөдөө татав.\n\n12 Мөн Акиш болон Акишийн хөвгүүдийн хооронд дайн эхлэв, олон жилийн туршид үргэлжилсэн тийм ээ, хаант улсын бараг бүх хүнийг, тийм ээ, гучин бодгалиас, мөн Омерын угсаатай хамт дүрвэсэн тэднээс бусад бүгдийг устгалд хүргэсэн тэрхүү дайн болой.\n\n13 Иймийн тул, Омер өвийн нутагтаа дахин сэргээгдэв.\n\n14 Мөнхүү улиран тохиох дор Омер нас өндөр болж эхлэв; гэсэн хэдий ч, өндөр насандаа тэрээр Имерийг төрүүлэв; мөн тэрээр Имерийг өөрийн оронд засаглах хаан байхаар тослон томилов.\n\n15 Мөн тэрээр Имерийг хаан болгохоор тослон томилсныхоо дараа, тэрээр хоёр жилийн туршид уг нутагт амар амгаланг үзээд, мөн тэрээр нас нөгчив, мөн гашуудлаар дүүрэн үлэмж олон өдрийг үзсэн байсан ажээ. Мөнхүү улиран тохиох дор Имер түүний оронд засаглаж, мөн эцгийнхээ мөрөөр замнасан буюу.\n\n16 Мөн Их Эзэн уг нутгаас зүхлийг дахин холдуулж эхлэв, мөн Имерийн угсаа Имерийн засаглалын дор үлэмж дэгжив; мөн жаран хоёр жилийн дотор тэд үлэмж хүчирхэг болж, үүний хэрээр тэд үлэмж баян болцгоов—\n\n17 Бүх л төрлийн жимс, үр тариа, мөн торго, нарийн нэхээст эд, бас алт, мөнгө мөн үнэт зүйлстэй байв;\n\n18 Мөн түүнчлэн бүх төрлийн мал, шар, мөн үнээ, хонь, гахай, ямаа, мөн түүнчлэн хүмүүний хоол хүнсэнд тустай бусад олон төрлийн амьтадтай байв.\n\n19 Мөн тэд түүнчлэн морь, мөн илжигтэй байв, мөн заан, кюруломууд мөн күмомуудтай байв; энэ бүгд нь, мөн ялангуяа заан, кюрулом мөн күмомууд нь хүмүүнд тустай байсан бөлгөө.\n\n20 Мөн Их Эзэн бусад бүх нутгаас дээгүүр сонгомол асан энэ нутагт адислалуудаа тийн цутгав; мөн уг нутгийг эзэмших хэн боловч үүнийг Их Эзэний төлөө эзэмших, эс бөгөөс алдастаа бүрэн боловсорсон үедээ тэд устгагдах болно хэмээн тэрээр зарлиг болсон болой; учир нь ингэх тэдний дээр: Би уур хилэнгээ бүрэн дүүрнээр нь цутгах болно хэмээн Их Эзэн хэлсэн ажээ.\n\n21 Мөн Имер өөрийн бүх өдөрт зөв шударгаар хууль шүүлтийг хэрэгжүүлж, мөн тэрээр олон хөвгүүд мөн охидыг төрүүлэв; мөн тэрээр Кориантумыг төрүүлж, мөн Кориантумыг өөрийн оронд засаглуулахаар тослон томилов.\n\n22 Мөн тэрээр өөрийн оронд засаглуулахаар Кориантумыг тослон томилсны дараа тэрээр дөрвөн жил амьдарсан ажгуу, мөн тэрээр уг нутагт амар амгаланг үзэв; тийм ээ, мөн тэрээр бүр Зөв Шударгын Хүүг харав, мөн түүний ирэх өдөрт баясаж мөн бахархав; мөн тэрээр амар амгаланд нас нөгчив.\n\n23 Мөнхүү улиран тохиох дор Кориантум эцгийнхээ мөрөөр замнаж, мөн олон хүчирхэг хот барьж, мөн бүх өдрүүддээ өөрийн хүмүүст сайн болох түүнийг өгсөн бөлгөө. Мөнхүү улиран тохиох дор тэрээр бүр нас үлэмж өндөр болох хүртлээ үр хүүхэдгүй байжээ.\n\n24 Мөнхүү улиран тохиох дор түүний эхнэр зуун хоёр насыг зооглон, өөд болов. Мөнхүү улиран тохиох дор Кориантум өндөр насандаа, залуу бүсгүйг эхнэр болгон авч, мөн хөвгүүд болоод охидыг төрүүлэв; иймийн тул тэрээр зуун дөчин хоёр нас хүртлээ амьдарсан бөлгөө.\n\n25 Мөнхүү улиран тохиох дор тэрээр Комыг төрүүлж, мөн Ком түүний оронд засаглав; мөн тэрээр дөчин есөн жил засаглаж, мөн тэр Хетийг төрүүлэв; мөн тэр түүнчлэн өөр хөвгүүд болон охидыг төрүүлэв.\n\n26 Мөн хүмүүс дахин нутгийн бүх гадаргуу дээр тархсан байв, мөн уг нутгийн гадаргуу дээр дахин үлэмж агуу ёс бус байдал бий болж эхлэв, мөн Хет өөрийн эцгийг устгахаар эртний нууц төлөвлөгөөнүүдийг дахин өөгшүүлэн дэмжиж эхлэв.\n\n27 Мөнхүү улиран тохиох дор тэрээр эцгээ хаан сэнтийнээс нь буулгав, учир нь тэрбээр түүнийг өөрийнх нь илдээр хөнөөсөн ажгуу; мөн тэрээр түүний оронд засаглав.\n\n28 Мөн бошиглогчид, тэдэнд наманчлалыг тунхагласаар уг нутагт дахин ирэв—тэд Их Эзэний замыг бэлтгэх ёстой эсвээс уг нутгийн гадаргуу дээр зүхэл ирэх болно; тийм ээ, хэрэв тэд эс наманчлах аваас бүр агуу өлсгөлөн болж, тэд түүгээр устгагдах болно гэв.\n\n29 Гэвч хүмүүс бошиглогчдын үгсэд итгэсэнгүй, харин тэд тэднийг хөөн зайлуулав; мөн тэдний заримыг нь нүхэнд хаян мөн тэднийг үхүүлэхээр орхив. Мөнхүү улиран тохиох дор тэд эдгээр бүх зүйлийг Хет хааны зарлигийн дагуу үйлдсэн бөлгөө.\n\n30 Мөнхүү улиран тохиох дор уг нутагт тарчиг хомс байдал агуу болж эхлэв, мөн нутгийн гадаргуу дээр хур бороо эс орсны учир, оршин суугчид нь тарчиг хомс байдлаас болон үтэр түргэнээр устгагдаж эхлэв.\n\n31 Мөн нутгийн гадаргуу дээр түүнчлэн хорт могойнууд гарч ирж, мөн олон хүнийг хордуулсан аж. Мөнхүү улиран тохиох дор тэдний мал хорт могойнуудын өмнө, нифайчуудаар Зарахемла хэмээн нэрлэгддэг байсан тэрхүү өмнөд нутаг тийш дайжиж эхлэв.\n\n32 Мөнхүү улиран тохиох дор тэдний олон нь замдаа эрсэдсэн ажээ; гэсэн хэдий ч, өмнө зүгийн нутагт дайжиж хүрсэн зарим нь байв.\n\n33 Мөнхүү улиран тохиох дор Их Эзэн могойнууд тэднийг цааш хөөхгүй болгон, харин өнгөрч гарах гэсэн хэн боловч хорт могойнуудад хөнөөгдөн унаж болохын тулд хүмүүс өнгөрөн гарч чадахааргүй болгон, могойнуудаар замыг нь хаах болгосон ажээ.\n\n34 Мөнхүү улиран тохиох дор хүмүүс амьтдын жимийг даган, мөн замаар унасан тэдний сэгийг, тэд бүгдийг нь идэж дуусгах хүртэл ховдоглон идэв. Эдүгээ хүмүүс эрсдэх учиртайгаа үзээд тэд алдсаа наманчилж мөн Их Эзэнд залбиран гуйж эхлэв.\n\n35 Мөнхүү улиран тохиох дор тэд Их Эзэний өмнө өөрсдийгөө хангалттайгаар даруусгасных нь дараа, нутгийн гадаргуу дээр тэр хур бороо илгээв; мөн хүмүүс дахин тэнхэрч эхлэн, мөн умард нутгуудад, мөн бүх эргэн тойрны нутгуудад жимс гарч эхлэв. Мөн Их Эзэн тэднийг өлсгөлөнгөөс хамгаалснаар тэдэнд хүчээ үзүүлсэн буюу.\n\n", "ether 10": "[center][font_size=26]Бүлэг 10[/font_size][/center]\n\n[i]Нэг хаан нөгөөгөө залгамжлав—Хаадын зарим нь зөв шударга; бусад зарим нь ёс бус—Зөв шударга байдал давамгайлахад, хүмүүс Их Эзэнээр адислагдаж мөн хөгжин дээшлэгддэг.[/i]\n\n1 Мөнхүү улиран тохиох дор Хетийн удам асан Шез—Хет, мөн Шезээс бусад түүний бүх гэрийнхэн, өлсгөлөнгөөр үрэгдсэн учир—иймийн тул, Шез нэрвэгдсэн хүмүүсээ дахин нэгтгэн бэхжүүлж эхлэв.\n\n2 Мөнхүү улиран тохиох дор Шез эцэг өвгөдийнхөө устгалыг санаж байв, мөн тэрээр зөв шударга хаант улсыг байгуулав; учир нь Жаред мөн түүний ахыг гүнийг гатлуулан авчирснаар Их Эзэн юу хийснийг тэрбээр санаж байв; мөн тэрбээр Их Эзэний замуудаар алхдаг байв; мөн тэр хөвгүүд болон охидыг төрүүлсэн бөлгөө.\n\n3 Мөн түүний ууган хүү байсан Шез хэмээх нэртэй тэр нь түүний эсрэг босов; гэсэн хэдий ч, Шез үлэмж баялгийнхаа улмаас дээрэмчний гараар цохигдож, иймээс эцэгт нь ахин амар амгалан авчрагдав.\n\n4 Мөнхүү улиран тохиох дор түүний эцэг нутгийн гадаргуу дээр олон хот босгож, мөн хүмүүс дахин нутгийн бүх гадаргуу дээгүүр тархаж эхлэв. Мөн Шез үлэмж өндөр нас наслав; мөн тэрээр Риплакишийг төрүүлэв. Мөн тэрээр нас нөгчиж, тэгээд Риплакиш түүний оронд засаглав.\n\n5 Мөнхүү улиран тохиох дор Их Эзэний мэлмийд зөв болох түүнийг Риплакиш үйлдээгүй болой, учир нь тэр олон эхнэр мөн татвар эмстэй байв, мөн үүрэхэд хүнд байсан түүнийг хүмүүсийн мөрөн дээр тохоосон ажээ; тийм ээ, тэрээр тэднээс хүнд татвар татаж байв; мөн уг татвараар тэрээр олон нүсэр барилгыг барьжээ.\n\n6 Мөн тэрээр үлэмж гоёмсог хаан сэнтийг өөртөө босгов, мөн тэрээр олон шорон барьж, мөн татварт харьяалагдахыг хүсээгүй хэнийг боловч тэрээр шоронд хаяж байлаа; мөн татвараа төлөх чадваргүй хэнийг боловч тэрээр шоронд хаяж байв; мөн тэрээр тэд өөрсдийгөө тэтгэхийн тулд үргэлж хөдөлмөрлөх болгосон аж; мөн хөдөлмөрлөхөөс татгалзсан хэнийг боловч тэрээр үхэлд хүргэгдэхээр болгосон ажгуу.\n\n7 Иймийн тул тэрээр өөрийн бүх сайн бүтээлийг олж авсан аж, тийм ээ, өөрийн шижир алтыг тэрээр шоронд цэвэршүүлэх болгов; мөн уран сайн хийцтэй бүх зүйлийг тэрээр шоронд бүтээлгэдэг байв. Мөнхүү улиран тохиох дор тэрээр өөрийн садар самуун мөн жигшүүрт хэргүүдээрээ хүмүүсийг зовоож шаналгасан аж.\n\n8 Мөн тэрээр дөчин хоёр жилийн туршид засаглахад хүмүүс түүний эсрэг бослого гаргав; мөн уг нутагт дахин дайн эхлэв, үүний хэрээр Риплакиш алагдаж, мөн түүний үр удам уг нутгаас хөөгджээ.\n\n9 Мөнхүү улиран тохиох дор олон жилийн дараа, Мориантон, (тэрээр Риплакишийн удам байв) хөөгдсөн тэднээс их цэргийг цуглуулан бүрдүүлж, мөн давшин явж мөн хүмүүстэй тулалдаанд оров; мөн тэрээр олон хотын дээр хүчийг олсон болой; мөн дайн үлэмж ширүүн болж, мөн олон жилийн туршид үргэлжлэв; мөн тэрээр бүх нутгийн дээр хүчийг олж, мөн өөрийгөө бүх нутгийн дээрх хаанаар өргөмжлөв.\n\n10 Мөн тэрээр өөрийгөө хаанаар өргөмжилсний дараа хүмүүсийн ачаа үүргийг хөнгөлж, тэгснээрээ хүмүүсийн нүдэнд тааллыг олжээ, мөн тэд түүнийг хаанаа байхаар тослон томилов.\n\n11 Мөн тэрээр хүмүүст шударгаар хандаж байв, гэвч өөрийн төлөө шударга байсангүй, өөрийн олон садар самууны улмаас буюу; иймийн тул тэрээр Их Эзэний оршихуйгаас тусгаарлагдсан ажгуу.\n\n12 Мөнхүү улиран тохиох дор Мориантон олон хот босгож, мөн хүмүүс түүний засаглалын дор барилгаар, мөн алт болон мөнгөөр, мөн үр тариа ургуулснаар, мөн бог болон бод мал, мөн тэдэнд сэргээгдсэн тийм зүйлсээр үлэмж баян болов.\n\n13 Мөн Мориантон үлэмж агуу насыг насалж, тэгээд тэр Кимийг төрүүлэв; мөн Ким эцгийнхээ оронд засаглав; мөн тэрээр найман жил засаглаж, мөн эцэг нь нас нөгчив. Мөнхүү улиран тохиох дор Ким зөв шударгад засагласангүй, иймийн тул тэрээр Их Эзэний тааллыг үл хүртсэн ажгуу.\n\n14 Мөн түүний ах нь түүний эсрэг бослого гаргаж, тэгснээрээ түүнийг дарангуйлалд оруулав; мөн тэрээр амьдралынхаа бүх өдөрт дарангуйлалд үлдсэн болой; мөн тэрээр дарангуйлалд байхдаа хөвгүүд мөн охидыг төрүүлж, мөн өндөр насандаа тэрээр Ливайг төрүүлэв; мөн тэрээр нас нөгчив.\n\n15 Мөнхүү улиран тохиох дор, Ливай эцгээ нас нөгчсөнөөс хойш дөчин хоёр жилийн турш дарангуйлалд байж хөдөлмөрлөв. Мөн тэрээр уг нутгийн хааны эсрэг дайн хийж, тэгснээр тэрээр хаант улсыг өөртөө авав.\n\n16 Мөн хаант улсыг өөртөө авсныхаа дараа тэрээр Их Эзэний мэлмийд зөв болох түүнийг үйлдэв; мөн хүмүүс уг нутагт дэгжив; мөн тэрээр их өндөр насыг наслан амьдарч, мөн хөвгүүд болон охидыг төрүүлэв; мөн тэрээр Коромыг төрүүлж, түүнийг тэрээр өөрийн оронд хаан болгон тослон томилов.\n\n17 Мөнхүү улиран тохиох дор Кором өөрийн бүх өдрүүдэд Их Эзэний мэлмийд сайн болох түүнийг үйлдэв; мөн тэрээр олон хөвгүүд, охидыг төрүүлжээ; мөн тэрээр олон өдрийг үзсэнийхээ дараа, дэлхийн бусадтай адилаар нас нөгчив; мөн Киш түүний оронд засаглав.\n\n18 Мөнхүү улиран тохиох дор Киш түүнчлэн нас нөгчиж, мөн Либ түүний оронд засаглав.\n\n19 Мөнхүү улиран тохиох дор Либ түүнчлэн Их Эзэний мэлмийд сайн болох түүнийг үйлдэв. Мөн Либийн өдрүүдэд хорт могойнууд устгагдав. Иймийн тул тэд өмнө зүгийн нутаг тийш, уг нутгийн хүмүүст хүнс болгохоор ан хийхийн тулд явцгаав, учир нь уг нутаг ойн амьтдаар элбэг байв. Мөн Либ түүнчлэн өөрөө агуу анчин болов.\n\n20 Мөн тэд тэнгис нь газрыг хувааж буй хэсэг нутгийн дэргэд, уг нутгийн нарийн хоолойн ойролцоо нэгэн агуу хот байгуулав.\n\n21 Мөн тэд өмнө зүгийн нутгийг, ан авын тулд, аглаг буйд хэвээр нь хадгалав. Мөн хойд зүгийн бүх нутгийн гадаргуу оршин суугчдаар дүүрэн байв.\n\n22 Мөн тэд үлэмж хөдөлмөрч байв, мөн тэд худалдан авч, худалдаж мөн тэд ашиг олж болохын тулд нэг нэгэнтэйгээ арилжаа хийж байв.\n\n23 Мөн тэд бүх л төрлийн хүдэртэй ажиллаж, мөн тэд алт, мөнгө, төмөр, гууль, мөн бүх л төрлийн төмөрлөгийг гаргаж байв; мөн тэд түүнийг газраас олборлож байв; иймийн тул, тэд алт, мөнгө, төмрийн, мөн зэсийн хүдэр гаргаж авахын тулд газрын хөрсийг ихээр овоолсон байлаа. Мөн тэд бүх төрлийн уран хийцтэй зүйлсийг бүтээв.\n\n24 Мөн тэд торго, мөн нарийн нэхээст даавуутай байв; мөн тэд өөрсдийн нүцгэнийг халхлахаар бүх төрлийн даавуу хийж байв.\n\n25 Мөн тэд газар боловсруулах, хагалах мөн тарих, хадах мөн зээтүүдэх, мөн түүнчлэн цайруулах бүх төрлийн багаж хийв.\n\n26 Мөн тэд амьтдаа ажиллуулах бүх төрлийн багаж хийв.\n\n27 Мөн тэд дайны бүх төрлийн зэвсэг хийв. Мөн тэд үлэмж уран чамин хийцтэй бүх л төрлийн зүйлсийг бүтээв.\n\n28 Мөн Их Эзэний мутраар тэднээс илүү адислагдсан, мөн илүү хөгжүүлэгдсэн хүмүүс хэзээ ч байх аргагүй юм. Мөн тэд бүх нутгаас дээгүүр сонгомол нутагт байлаа, учир нь Их Эзэн үүнийг хэлсэн бөлгөө.\n\n29 Мөнхүү улиран тохиох дор Либ олон жил амьдарч, мөн хөвгүүд болон охидыг төрүүлэв; мөн тэрээр түүнчлэн Харфомыг төрүүлэв.\n\n30 Мөнхүү улиран тохиох дор Харфом эцгийнхээ оронд засаглав. Мөн Харфом хорин дөрвөн жил засагласан үед, болгоогтун, хаант улс түүнээс булаагдан авагдав. Мөн тэрээр олон жил, тийм ээ, бүр өөрийн үлдсэн бүх өдрүүдэд дарангуйлалд хөдөлмөрлөв.\n\n31 Мөн тэрээр Хетийг төрүүлж, мөн Хет өөрийн бүх өдрүүдэд дарангуйлалд амьдарсан буюу. Мөн Хет Аароныг төрүүлж, мөн Аарон өөрийн бүх өдрүүдэд дарангуйлалд оршив; мөн тэрээр Амнигаддаг төрүүлж, мөн Амнигадда түүнчлэн өөрийн бүх өдрүүдэд дарангуйлалд оршив; мөн тэрээр Кориантумыг төрүүлж, мөн Кориантум өөрийн бүх өдрүүдэд дарангуйлалд оршив; мөн тэрээр Комыг төрүүлэв.\n\n32 Мөнхүү улиран тохиох дор Ком хаант улсын хагасыг араасаа дагуулав. Мөн тэрээр хаант улсын хагасын дээр дөчин хоёр жил засаглав; мөн тэрээр Амгид хааны эсрэг тулалдаанд орж, мөн тэд олон жилийн туршид тулалдан, энэ үеийн туршид Ком Амгидын дээр хүчийг олж, мөн хаант улсын үлдсэн хэсгийн дээр хүчийг олж авсан бөлгөө.\n\n33 Мөн Комын өдрүүдэд уг нутагт дээрэмчид байж эхлэв; мөн тэд хуучны төлөвлөгөөнүүдийг авч хэрэглэн, мөн эртнийхний адилаар тангараг үйлдэх болов, мөн хаант улсыг устгахаар дахин эрэлхийлэв.\n\n34 Эдүгээ Ком тэдний эсрэг маш их тулалдаж байв; гэсэн хэдий ч, тэр тэднийг дийлсэн нь үгүй.\n\n", "ether 11": "[center][font_size=26]Бүлэг 11[/font_size][/center]\n\n[i]Дайнууд, тэрслэлүүд мөн ёс бус байдал жаредчуудын амьдралд ноёлов—Жаредчууд эс наманчлах аваас тэд бүрмөсөн устгагдахыг бошиглогчид зөгнөв—Хүмүүс бошиглогчдын үгсийг эсэргүүцэв.[/i]\n\n1 Мөн түүнчлэн Комын өдрүүдэд олон бошиглогч ирж, мөн тэр агуу хүмүүс наманчилж, мөн Их Эзэнд хандан, мөн өөрсдийн аллага болон ёс бус байдлаа орхихгүй аваас тохиох устгалынх нь тухай бошиглов.\n\n2 Мөнхүү улиран тохиох дор хүмүүс бошиглогчдыг эсэргүүцэв, мөн хүмүүс тэднийг устгахаар эрэлхийлсний учир, тэд хамгаалуулахыг хүсэн Комд зугтаж очив.\n\n3 Мөн тэд Комд олон зүйлийг бошиглов; мөн тэрээр үлдсэн бүхий л өдрүүддээ адислагдсан болой.\n\n4 Мөн тэрээр их өндөр насыг наслан амьдарч, мөн Шибломыг төрүүлэв; мөн Шиблом түүний оронд засаглав. Мөн Шибломын ах түүний эсрэг босож, мөн бүх л нутагт үлэмж агуу дайн эхлэв.\n\n5 Мөнхүү улиран тохиох дор Шибломын ах хүмүүсийн устгалын талаар бошиглосон бүх бошиглогчийг үхэлд хүргэх болгов;\n\n6 Мөн бүх нутагт агуу гамшиг тохиов, учир нь тэд өөрсдийн ёс бус байдлаасаа наманчлахгүй аваас агуу зүхэл уг нутагт, мөн түүнчлэн ард түмний дээр ирэх болно, мөн тэдний дунд уг газрын гадаргуу дээр хэзээ ч байгаагүй тийм агуу устгал байх болно, мөн тэдний яс нутгийн гадаргуу дээр газрын овоологдсон хөрс адил болно хэмээн тэд гэрчилсэн байв.\n\n7 Мөн тэд өөрсдийн ёс бус хуйвалдаануудын улмаас Их Эзэний дуу хоолойг анхаарсан нь үгүй; иймийн тул, бүх нутагт дайн мөн зөрчилдөөн гарав, мөн түүнчлэн олон өлсгөлөн мөн тахал байж эхлэв, тиймээс уг газрын гадаргуу дээр хэзээ ч байгаагүй тийм агуу устгал тохиов; мөнхүү энэ бүхэн Шибломын өдрүүдэд улиран тохиосон ажгуу.\n\n8 Мөн хүмүүс алдсаа наманчилж эхлэв; мөн тэгсний хэрээр Их Эзэн тэдэнд нигүүлсэл үзүүлэв.\n\n9 Мөнхүү улиран тохиох дор Шиблом алагдав, мөн Сет дарангуйлалд оруулагдаж, мөн өөрийн бүх өдрүүдэд дарангуйлалд оршсон буюу.\n\n10 Мөнхүү улиран тохиох дор түүний хүү Аха хаант улсыг авав; мөн тэрээр өөрийн бүх өдрүүдэд хүмүүсийн дээр засагласан бөлгөө. Мөн тэрээр өөрийн өдрүүдэд бүх төрлийн алдсыг хийсэн болой, тэгснээр тэр маш их цус урсгахад хүргэсэн буюу; мөн түүний өдрүүд цөөхөн байсан болой.\n\n11 Мөн Ифем, Ахагийн удам байсан тул, хаант улсыг авав; мөн тэрээр өөрийн өдрүүдэд ёс бус болох түүнийг бас үйлдсэн бөлгөө.\n\n12 Мөнхүү улиран тохиох дор Ифемийн өдрүүдэд олон бошиглогч ирж, мөн хүмүүст дахин бошиглов; тийм ээ, тэд алдсуудаа наманчлахгүй аваас Их Эзэн тэднийг дэлхийн гадаргуу дээрээс бүрмөсөн устгах болно хэмээн тэд бошиглосон ажээ.\n\n13 Мөнхүү улиран тохиох дор хүмүүс зүрх сэтгэлээ хатууруулж, мөн тэдний үгсийг анхааран сонсохыг хүссэнгүй; мөн бошиглогчид гашуудаж мөн хүмүүсийн дундаас холдон явав.\n\n14 Мөнхүү улиран тохиох дор Ифем өөрийн бүх өдрүүдэд хууль шүүлтийг ёс бусаар хэрэгжүүлж байв; мөн тэрээр Мороныг төрүүлэв. Мөнхүү улиран тохиох дор Морон түүний оронд засаглав; мөн Морон Их Эзэний өмнө ёс бус болох түүнийг үйлдсэн буюу.\n\n15 Мөнхүү улиран тохиох дор хүмүүсийн дунд, хүч болон баялгийг олохоор бий болсон нууц хуйвалдааны улмаас бослого гарав; мөн тэдний дунд алдастаа хүчирхэг нэгэн эр гарч ирж мөн Моронтой тулаанд оров, тэгснээр тэрбээр хаант улсын хагасыг дийлэв; мөн тэрээр хаант улсын хагасыг олон жил захирсан болой.\n\n16 Мөнхүү улиран тохиох дор Морон түүнийг дийлж, мөн хаант улсыг дахин авав.\n\n17 Мөнхүү улиран тохиох дор өөр нэгэн хүчит эр гарч ирэв; мөн тэрбээр Жаредын ахын удам байв.\n\n18 Мөнхүү улиран тохиох дор тэрээр Мороныг дийлж мөн хаант улсыг авав; иймийн тул, Морон өөрийн үлдсэн бүх өдрүүдэд дарангуйлалд оршив; мөн тэрээр Корианторыг төрүүлэв.\n\n19 Мөнхүү улиран тохиох дор Кориантор өөрийн бүх өдрүүдэд дарангуйлалд оршсон авай.\n\n20 Мөн Корианторын өдрүүдэд түүнчлэн олон бошиглогч ирж, мөн агуу болон гайхамшигт зүйлсийг бошиглов, мөн тэд наманчлахгүй аваас Их Эзэн Бурхан тэднийг бүрмөсөн устгалд хүргэх шүүлтийг тэдний эсрэг хэрэгжүүлэх болно хэмээн хүмүүст наманчлалыг тунхаглав;\n\n21 Мөн Их Эзэн Бурхан өөрийн хүчээр, тэрээр тэдний өвөг дээдсийг авчирсан тэр байдлаар, уг нутгийг эзэмшүүлэхээр өөр нэгэн хүмүүсийг илгээх болно, өөрөөр хэлбэл авчрах болно хэмээв.\n\n22 Мөн өөрсдийн нууц нийгэмлэг болон ёс бус жигшүүрт үйлүүдийн улмаас тэд бошиглогчдын бүх үгийг эсэргүүцсэн болой.\n\n23 Мөнхүү улиран тохиох дор Кориантор Иферийг төрүүлэв, мөн тэрээр, өөрийн бүх өдрүүдэд дарангуйлалд оршсоор нас нөгчив.\n\n", "ether 12": "[center][font_size=26]Бүлэг 12[/font_size][/center]\n\n[i]Бошиглогч Ифер Бурханд итгэхийг ард түмэнд ухуулав—Итгэлээр хийгдсэн гайхамшгууд болон ер бусын үйлүүдийг Моронай дахин тоочив—Итгэл нь Жаредын ахад Христийг харах боломжийг олгосон болой—Хүмүүс даруу байж болохын тулд тэдэнд сул дорой байдлыг Их Эзэн өгдөг—Жаредын ах Зерин Уулыг итгэлээр хөдөлгөсөн бөлгөө—Авралын тулд итгэл, найдвар, мөн төгс хайр шаардлагатай—Моронай Есүсийг нүүр тулан харав.[/i]\n\n1 Мөнхүү улиран тохиох дор Иферийн өдрүүд Кориантумрын өдрүүдэд байв; мөн Кориантумр бүх нутгийн дээр хаан байлаа.\n\n2 Мөн Ифер Их Эзэний бошиглогч байв; иймийн тул Ифер Кориантумрын өдрүүдэд ирж, мөн хүмүүст бошиглож эхлэв, учир нь түүнд орших Их Эзэний Сүнсний улмаас тэрээр өөрийгөө зогсоож чадахгүй байв.\n\n3 Тэрээр өглөөнөөс эхлэн бүр нар жаргах хүртэл, хүмүүсийг наманчлалд хүртлээ Бурханд итгэхийг, эс бөгөөс тэд устгагдах болно хэмээн ухуулан, итгэлээр бүх зүйл гүйцэлддэгийг тэдэнд хэлэн тунхаглав—\n\n4 Иймийн тул, Бурханд итгэдэг хэн боловч, илүү сайн дэлхийд, тийм ээ, Бурханы баруун гар талд байх нэгэн байрны төлөө лавтайяа найдаж болох болой, уг найдвар нь итгэлээр ирж, хүмүүсийн бодгальд зангуу болдог, уг зангуу нь тэднийг тууштай мөн хөдөлшгүй, сайн үйлсээр үргэлж дүүрэн, бас Бурханыг алдаршуулахад удирдагдах болгодог.\n\n5 Мөнхүү улиран тохиох дор Ифер агуу болон гайхамшигт зүйлсийг хүмүүст бошиглосон аж, тэд тэдгээрийг эс үзсэний учир, тэд тэдгээрт нь итгэсэнгүй.\n\n6 Мөн эдүгээ, Моронай би, эдгээр зүйлийн талаар заримыг ярья; итгэл бол найддаг бас үл харагддаг зүйлс гэдгийг би дэлхийд үзүүлэхийг хүснэ; иймийн тул, та нар хараагүйн улмаас бүү арсалд, учир нь итгэлийнхээ сорилтын дарааг хүртэл та нар нотолгоог хүлээн авахгүй.\n\n7 Учир нь Христ үхлээс боссоныхоо дараа, тэрээр өөрийгөө бидний өвөг дээдэст үзүүлсэн нь итгэлээр байсан буюу; мөн тэднийг өөрт нь итгэлтэй болсны дарааг хүртэл тэрээр өөрийгөө тэдэнд үзүүлээгүй юм; иймийн тул, түүнд зарим нь итгэлтэй байсан нь гарцаагүй, учир нь тэрээр өөрийгөө дэлхийнхэнд үзүүлээгүй.\n\n8 Гэвч хүмүүсийн итгэлийн улмаас тэрээр өөрийгөө дэлхийнхэнд үзүүлж, мөн Эцэгийн нэрийг алдаршуулан, мөн бусад нь тэнгэрлэг бэлгээс хүртэгчид байж болох нэгэн замыг бэлтгэсэн буюу, тэд хараагүй зүйлсдээ найдаж болохын тулд бөлгөө.\n\n9 Иймийн тул, та нар ч түүнчлэн, хэрэв та нар итгэлтэй л байх аваас, найдварыг агуулж, мөн уг бэлгээс хүртэгчид байж болно.\n\n10 Болгоогтун эртний тэд Бурханы ариун жаягаар дуудагдсан нь итгэлээр байсан буюу.\n\n11 Иймийн тул, Мосегийн хууль өгөгдсөн нь итгэлээр байсан юм. Гэвч Бурхан өөрийн Хүүг бэлэг болгохдоо илүүтэй сонгомол замыг бэлтгэсэн бөлгөө; мөн үүний гүйцэлдсэн нь итгэлээр юм.\n\n12 Учир нь хэрэв хүмүүсийн үрсийн дунд итгэл үгүй бол Бурхан тэдний дунд ямар ч гайхамшгийг үйлдэж эс чадах буюу; иймийн тул, тэднийг итгэлтэй болтол тэрээр өөрийгөө үзүүлээгүй.\n\n13 Болгоогтун, шоронг газарт нуран унах болгосон нь Алма, Амюлек хоёрын итгэл байсан юм.\n\n14 Болгоогтун, леменчүүдийг галаар мөн Ариун Сүнсээр баптисм хүртэхэд хүргэх өөрчлөлтийг тэдний дээр авчирсан нь Нифай, Лихай хоёрын итгэл байсан юм.\n\n15 Болгоогтун, леменчүүдийн дунд маш агуу гайхамшгийг үйлдсэн нь Аммон мөн түүний ах дүүсийн итгэл байсан юм.\n\n16 Тийм ээ, мөн гайхамшгийг үйлдсэн бүр тэд бүгд нь, бүр Христийн өмнө мөн басхүү дараа нь байсан тэд, тэдгээрийг итгэлээр үйлдсэн юм.\n\n17 Мөн уг гурван шавь үхлийг эс амсана хэмээх амлалтыг олж авсан нь итгэлээр байсан юм; мөн тэд итгэлтэй болохоосоо өмнө амлалтыг олж авсан нь үгүй.\n\n18 Мөн хэн нэгэн итгэлтэй болохоосоо өмнө гайхамшгийг үйлдсэн нь хэзээ ч үгүй; иймийн тул тэд эхлээд Бурханы Хүүд итгэсэн бөлгөө.\n\n19 Мөн бүр Христийг ирэхээс өмнө ч, итгэл нь тийм үлэмж хүчирхэг байсан тул, тэдэнд гивлүүрийн цаадхыг харах нь хориглогдоогүй тэд олон байв, харин тэд итгэлийн нүдээр болгоосон тэр зүйлсийг өөрсдийн нүдээр үнэхээр хараад мөн баяртай байсан буюу.\n\n20 Мөн болгоогтун, эдгээрийн нэг нь Жаредын ах байсныг бид энэхүү цэдэгт үзсэн бөлгөө; Жаредын ахын итгэл ихэд агуу байснаас Бурхан хуруугаа сунгахдаа үүнийг түүний харцнаас нууж чадаагүй билээ, түүний итгэлээрээ олж авсан үг болох, Бурханы түүнд хэлсэн үгийн улмаас буюу.\n\n21 Мөн Жаредын ахын итгэлээр олж авсан амлалтын улмаас, Жаредын ах Их Эзэний хурууг болгоосны дараа, Их Эзэн түүний харцнаас юуг ч нуух боломжгүй байв; иймийн тул тэрээр түүнд бүх зүйлийг үзүүлсэн аж, учир нь тэр цаашид гивлүүрийн гадна хадгалагдах боломжгүй байв.\n\n22 Мөн миний өвөг дээдэс эдгээр зүйл тэдний ах дүүст харийнхнаар дамжигдан ирнэ гэсэн амлалтыг олж авсан нь итгэлээр байсан юм; тиймийн тул надад Их Эзэн, тийм ээ, бүр Есүс Христ зарлигласан бөлгөө.\n\n23 Мөн би түүнд хэлэв: Их Эзэн, бидний бичгийн сул дорой байдлын улмаас, харийнхан эдгээр зүйлийг шоолох болно; учир нь Их Эзэн та биднийг ярихдаа хүчтэй болгосон, гэвч та биднийг бичихдээ хүчит болгосон нь үгүй; учир нь таны тэдэнд өгсөн Ариун Сүнсний улмаас, энэ бүх хүнийг, тэд ихийг ярьж чадахаар болгосон билээ;\n\n24 Мөн бидний гар болхи учир, та биднийг багыг л бичиж чаддаг болгосон буюу. Болгоогтун, та биднийг Жаредын ахын адил бичихдээ хүчтэй болгосон нь үгүй, учир нь та түүнийг бичсэн зүйлс нь таны адил хүчирхэг байхаар, тэдгээрийг унших хүнийг эзэмдэхүйц байхаар хүчирхэг болгосон бөлгөө.\n\n25 Түүнчлэн та бидний үгсийг хүчирхэг мөн агуу болгосноос бид бүр тэдгээрийг бичиж чадахааргүй болсон; иймийн тул, бичихдээ бид өөрсдийн сул доройг болгоож, мөн өөрсдийн үгийн байршлын улмаас бүдэчдэг; мөн харийнхан бидний үгсийг шоолох вий хэмээн би эмээнэ.\n\n26 Мөн би үүнийг хэлэхэд, Их Эзэн надад ярьж, хэлрүүн: Тэнэгүүд шоолдог, гэвч тэд гашуудах болно; мөн номхон хүлцэнгүй тэдэнд миний ач ивээл хангалттай, тиймээс тэд та нарын сул доройг буруугаар ашиглахгүй байх болно;\n\n27 Мөн хэрэв хүмүүс надад ирэх аваас би тэдэнд өөрсдийнх нь сул доройг үзүүлэх болно. Тэд даруу байж болохын тулд би хүмүүст сул доройг өгдөг; мөн миний өмнө өөрсдийгөө даруусгадаг бүх хүнд миний ач ивээл хангалттай; учир нь хэрэв тэд миний өмнө өөрсдийгөө даруусгаж, мөн надад итгэлтэй байх аваас, тэгвэл би тэдний төлөө сул дорой зүйлсийг нь хүчирхэг болгож өгнө.\n\n28 Болгоогтун, харийнханд би сул доройг нь үзүүлэх болно, мөн итгэл, найдвар болон төгс хайр тэднийг надад—бүх зөв шударгын эх булагт авчирдгийг би тэдэнд үзүүлэх болно.\n\n29 Мөн Моронай би, эдгээр үгийг сонсоод тайтгаруулагдаж, мөн хэлэв: Ай Их Эзэн, таны зөв шударга таалал гүйцэлдэх болно, учир нь та хүмүүсийн үрсэд тэдний итгэлийн дагуу үйлддэг гэдгийг би мэднэ;\n\n30 Учир нь Жаредын ах Зерин ууланд, нүү хэмээн хэлэхэд—тэр нь нүүлгэгдсэн. Мөн хэрэв тэрээр итгэлгүй байсан бол тэр нь нүүхгүй байсан; иймийн тул хүмүүс итгэлтэй болсны дараа л та үйлддэг.\n\n31 Учир нь та өөрийгөө шавь нартаа тийн үзүүлсэн; учир нь тэд итгэлийг агуулсны, мөн таны нэрээр ярьсны дараа, та өөрийгөө тэдэнд агуу хүчинд үзүүлсэн буюу.\n\n32 Мөн түүнчлэн та хүмүүнд нэгэн өргөөг, тийм ээ, хүмүүн илүү онцгой найдвар тавьж болох түүнийг, бүр Эцэгийнхээ ордонгуудын дунд бэлтгэсэн хэмээн таны хэлснийг би санаж байна; иймийн тул хүмүүн найдах ёстой, эс бөгөөс тэрээр таны бэлтгэсэн уг байранд өв хүртэж чадахгүй.\n\n33 Мөн түүнчлэн, та бүр өөрийн амийг дэлхийнхний төлөө өгөхүйц дэлхийнхэнд хайртай хэмээн хэлснийг тань би санаж байна, хүмүүсийн үрсэд нэгэн байрыг бэлтгэхээр амиа эргүүлж авч болохын тулд буюу.\n\n34 Мөн эдүгээ хүмүүсийн үрсэд зориулсан таны хайр бол төгс хайр гэдгийг би мэднэ; иймийн тул, хүмүүс төгс хайрыг агуулахаас бусдаар, Эцэгийнхээ ордонгуудад таны бэлтгэсэн тэрхүү байрыг өвлөж чадахгүй.\n\n35 Иймийн тул, таны хэлсэн энэ зүйлийн улмаас би мэднэ, бидний сул доройн улмаас, хэрэв харийнхан төгс хайр үгүй аваас, та тэднийг сорьж, мөн тэдний талантыг нь, тийм ээ, бүр тэдний хүлээн авсан түүнийг нь авч, мөн илүү элбэг хангалуун буй тэдэнд өгөх болно хэмээснийг буюу.\n\n36 Мөнхүү улиран тохиох дор харийнхан төгс хайрыг агуулж болохын тулд, тэрээр тэдэнд ач ивээлийг хайрлаасай хэмээн би Их Эзэнд хандан залбирсан буюу.\n\n37 Мөнхүү улиран тохиох дор Их Эзэн надад хэлрүүн: Хэрэв тэд төгс хайр үгүй аваас, энэ нь чамд хамаагүй болой; чи үнэнч байсан; иймийн тул, чиний өмсгөл цэвэр болгогдох болно. Мөн чи өөрийн сул доройг харсны учир, Эцэгийнхээ орднуудад миний бэлтгэсэн байранд суух болж, чи хүчирхэг болгогдох болно.\n\n38 Мөн эдүгээ, би Моронай харийнхантай, тийм ээ, мөн түүнчлэн өөрийн хайрладаг ах дүүстэйгээ салах ёс гүйцэтгэе, бид Христийн шүүлтийн суудлын өмнө, миний өмсгөлүүд та нарын цусаар толботоогүйг бүх хүн мэдэх тэнд уулзах хүртлээ буюу.\n\n39 Мөн та нар тэгэхэд намайг Есүсийг харсныг, мөн тэрээр надтай нүүр тулан ярьсныг, мөн тэрээр илэрхий даруу байдлаар, нэг хүмүүн нөгөөдөө миний хэл дээр хэлж буй адил, эдгээр зүйлийн талаар хэлснийг мэдэх болно;\n\n40 Мөн би бичихдээ сул доройн улмаас, би зөвхөн цөөн хэдийг нь бичсэн бөлгөө.\n\n41 Мөн эдүгээ, Бурхан Эцэгийн мөн түүнчлэн Их Эзэн Есүс Христийн ач ивээл, мөн тэдний талаар гэрчилдэг Ариун Сүнс та нарт оршин байж мөн үүрд үлдэхийн тулд, бошиглогчид болон төлөөлөгчдийн тухайлан бичсэн энэ Есүсийг эрэлхийл хэмээн би та нарт санал болгохыг хүсэж байна. Амен.\n\n", "ether 13": "[center][font_size=26]Бүлэг 13[/font_size][/center]\n\n[i]Иосефын үр удмаар Америкт баригдах Шинэ Иерусалимын талаар Ифер ярив—Тэрбээр бошиглож, хөөгдөн, жаредчуудын түүхийг бичиж, мөн жаредчуудын устгалыг зөгнөн хэлэв—Бүх нутаг даяар дайн ширүүсэв.[/i]\n\n1 Мөн эдүгээ, Моронай би, өөрийн бичиж байсан ард түмний устгалын талаарх өөрийн цэдгийг дуусгахаар зорьё.\n\n2 Учир нь болгоогтун, тэд Иферийн бүх үгийг эсэргүүцсэн бөлгөө; тодруулбал тэрээр үнэхээр хүмүүний эхлэлээс эхлэн бүх зүйлийн тухай хэлсэн бөлгөө; мөн энэ нутгийн гадаргуугаас ус ширгэсний дараа энэ нь бусад бүх нутгаас дээгүүр сонгомол нутаг, Их Эзэний сонгосон нутаг болсныг; иймийн тул Их Эзэн үүний гадаргуу дээр оршдог бүх хүн өөрт нь үйлчлээсэй хэмээснийг;\n\n3 Мөн энэ нь тэнгэрээс бууж ирэх тэр Шинэ Иерусалимын газар, мөн Их Эзэний ариун дуган болохыг хэлсэн бөлгөө.\n\n4 Болгоогтун, Ифер Христийн өдрүүдийг харж, мөн тэрээр энэ нутаг дээрх Шинэ Иерусалимын талаар ярьсан буюу.\n\n5 Мөн тэрбээр түүнчлэн Израилын угсааны, мөн Лихайн тэндээс ирэх тэр Иерусалимын талаар ярив—энэ нь устгагдсаны дараа, Их Эзэний тулд ариун хот болон дахин баригдах болно; иймийн тул, энэ нь хуучны цагт байсан учир шинэ Иерусалим байх аргагүй юм; гэвч энэ нь дахин баригдана, мөн Их Эзэний тулд ариун хот болно; мөн энэ нь Израилын угсааны төлөө баригдах болно—\n\n6 Мөн Шинэ Иерусалим энэ нутагт, Иосефын үр удмын үлдэгдлийн тулд баригдах болно, эдгээр зүйлийн тухайд нэгэн бэлгэдэл байсан талаар ярив.\n\n7 Тодруулбал, Иосеф өөрийн эцгийг доош Египетийн нутагт авчирсан шиг, тэрээр тийн тэнд нас нөгчсөн; иймийн тул, Их Эзэн Иосефын үр удмын нэгэн үлдэгдлийг Иерусалим нутгаас гарган авчирсан буюу, Иосефын эцэгт эрсдэхгүйнх нь тулд тэрээр нигүүлсэнгүй байсныхаа адилаар, Иосефын үрсэд, тэд эрсдэхгүйн тулд тэрээр тэдэнд нигүүлсэнгүй байж болохын тулд буюу.\n\n8 Иймийн тул, Иосефын угсааны үлдэгдэл энэ нутагт суурьшуулагдах болно; мөн энэ нь тэдний өвийн нутаг байх болно; мөн тэд Их Эзэний тулд, эртний Иерусалимын адил ариун хотыг өсгөн бэхжүүлэх болно; мөн дэлхий эцэслэх үед ирэх тэрхүү төгсгөл хүртэл тэднийг дахин холилдуулах нь үгүй.\n\n9 Мөн шинэ тэнгэр мөн шинэ дэлхий байх болно; мөн тэдгээр нь хуучинтайгаа адил байх болно, хуучин нь эцэслэж, мөн бүх зүйл шинэ болсноос бусдаар буюу.\n\n10 Мөн тэгээд Шинэ Иерусалим бий болно; мөн тэнд оршин суудаг тэд адислагдсан болой, учир нь Хурганы цусаар өмсгөлүүд нь цагаан болгогдсон нь тэд юм; мөн тэд бол Израилын угсааных болох Иосефын үр удмын үлдэгдэл дунд тоологддог тэд юм.\n\n11 Мөн тэгэхэд хуучны Иерусалим түүнчлэн бий болно; мөн түүний оршин суугчид тэд адислагдсан болой, учир нь тэд Хурганы цусанд угаагдсан юм; мөн тэд бол тараагдаж мөн дэлхийн дөрвөн зүгээс, мөн умард улсуудаас цуглуулагдсан, мөн Бурханы тэдний эцэг Абрахамтай хийсэн гэрээний биелэлтийг хүртэгч тэд юм.\n\n12 Мөн эдгээр зүйл тохиоход, эхэнд байсан, эцэст байх тэд гэж бий; мөн эцэст байсан, эхэнд байх тэд гэж бий хэмээн өгүүлэх судрыг улируулан тохиолгох буюу.\n\n13 Мөн би илүүг бичихээр зэхэж байв, гэвч би хориглогдсон болой; гэвч Иферийн бошиглолууд агуу болон гайхамшигтай байсан бөлгөө; гэвч тэд түүнийг юу ч биш мэт үзсэн, мөн түүнийг хөөн зайлуулсан; мөн тэрээр өдөр нь өөрийгөө хадан агуйд нууж, мөн шөнө нь тэрээр явж хүмүүсийн дээр тохиох зүйлсийг хардаг байв.\n\n14 Мөн хүмүүсийн дээр ирсэн устгалуудыг шөнөөр харан, тэрээр хадан агуйд амьдарч байхдаа тэрээр энэхүү цэдгийн үлдэгдлийг хийсэн ажээ.\n\n15 Мөнхүү улиран тохиох дор тэрээр хүмүүсийн дундаас зайлуулагдсан тэр жил хүмүүсийн дунд агуу дайн эхлэв, учир нь боссон хүчит эрчүүд олон байв, мөн урьд яригдаж асан, тэдний ёс бус үйлийн нууц төлөвлөгөөгөөр Кориантумрыг устгахаар эрэлхийлэв.\n\n16 Мөн эдүгээ Кориантумр, өөрөө дайны бүх аргад мөн дэлхийн бүх заль мэхэнд суралцсан байв, иймийн тул өөрийг нь устгахаар эрэлхийлсэн тэдэнтэй тэр тулаанд оров.\n\n17 Гэвч, тэрбээр наманчилсан нь үгүй, бас түүний үзэсгэлэнт охид мөн хөвгүүд ч; мөн Кохорын үзэсгэлэнт охид мөн хөвгүүд ч; Корихорын үзэсгэлэнт охид мөн хөвгүүд ч; мөн дүгнэж хэлэхэд, бүх дэлхийн гадаргуу дээр нүглүүдээ наманчилсан үзэсгэлэнт охид мөн хөвгүүд нэг ч байсангүй.\n\n18 Иймийн тул, улиран тохиох дор Ифер хадан агуйд оршин суусан эхний жилд, тэд хаант улсыг олж авч болохын тулд Кориантумрын эсрэг тулалдсанаас тэдгээр нууц хуйвалдааны илдээр хөнөөгдсөн нь олон байв.\n\n19 Мөнхүү улиран тохиох дор Кориантумрын хөвгүүд их тулалдаж мөн их цус урсгав.\n\n20 Мөн хоёр дахь жилд Их Эзэний үг Иферт ирж, мөн тэрбээр явж Кориантумрт ийн бошиглохыг хэлэв, хэрэв тэрбээр мөн түүний бүх гэр бүлийнхэн наманчлах аваас, Их Эзэн түүнд хаант улсыг нь өгч мөн уг хүмүүсийг хэлтрүүлнэ—\n\n21 Эс бөгөөс түүнээс бусад тэд нь, мөн бүх л гэр бүлийнхэн нь устгагдах болно. Мөн өөр хүмүүс уг нутгийг өөрсдийн өв болгон хүлээн авах талаар хэлэгдсэн бошиглолын биелэлтийг л зөвхөн харахаар тэрбээр амьд үлдэх болно; мөн Кориантумр тэднээр оршуулагдах болно; мөн Кориантумраас бусад бүх бодгаль устгагдах болно.\n\n22 Мөнхүү улиран тохиох дор Кориантумр, бас түүний гэр бүлийнхэн ч, мөн уг хүмүүс ч бас наманчилсангүй; мөн дайнууд зогссонгүй; мөн тэд Иферийг алахыг эрэлхийлэв, гэвч тэрээр тэдний өмнө зугтан мөн дахин хадан агуйд нуугдав.\n\n23 Мөнхүү улиран тохиох дор Шаред босож, мөн тэрээр Кориантумртай тулаанд оров; мөн тэрбээр түүнийг дийлж, үүний хэрээр гурав дахь жилд тэрбээр түүнийг дарангуйлалд оруулав.\n\n24 Мөн Кориантумрын хөвгүүд, дөрөв дэх жилд, Шаредыг дийлж, мөн эцэгтээ хаант улсыг нь буцаан авч өгсөн бөлгөө.\n\n25 Эдүгээ нутгийн бүх гадаргуу дээр дайн эхлэв, хүн бүр бүлэглэлийнхээ хамт хүссэнийхээ төлөө дайтах ажгуу.\n\n26 Мөн дээрэмчид байв, мөн дүгнэж хэлэхэд, нутгийн бүх гадаргуу дээр бүх төрлийн ёс бусын үйл байв.\n\n27 Мөнхүү улиран тохиох дор Кориантумр Шаредад үлэмж хилэгнэн, мөн тэрбээр их цэрэгтэйгээ түүний эсрэг тулалдаанд явав; мөн тэд агуу хилэнтэйгээр дайтаж, мөн тэд Гилгалын хөндийд дайтсан бөлгөө; мөн тулалдаан үлэмж ширүүн болов.\n\n28 Мөнхүү улиран тохиох дор Шаред түүний эсрэг гурван өдрийн турш тулалдсан аж. Мөнхүү улиран тохиох дор Кориантумр түүнийг дийлж, мөн тэрбээр Хешлоны тал газарт ирэх хүртэл түүнийг мөшгөн хөөв.\n\n29 Мөнхүү улиран тохиох дор уг тал газарт Шаред түүнтэй дахин тулалдаанд оров; мөн болгоогтун, тэр Кориантумрыг дийлж, мөн түүнийг Гилгалын хөндийд ортол нь гэдрэг ухраав.\n\n30 Мөн Гилгалын хөндийд Кориантумр дахин Шаредтай тулалдаанд оров, тэгээд Шаредыг дийлж мөн түүнийг хөнөөв.\n\n31 Мөн Шаред Кориантумрыг гуянд нь шархдуулсан болой, тиймээс тэр хоёр жилийн турш дахин тулалдахаар явсангүй, тэр хугацаанд нутгийн гадаргуу дээрх бүх хүн цус урсгаж, мөн тэднийг зогсоох хэн ч үгүй байв.\n\n", "ether 14": "[center][font_size=26]Бүлэг 14[/font_size][/center]\n\n[i]Хүмүүсийн алдас газар нутагт зүхэл авчирдаг—Кориантумр Гилиад, дараа нь Либ, тэгээд Шизийн эсрэг дайнд оров—Цус мөн хядаан уг нутгийг бүрхэв.[/i]\n\n1 Мөн эдүгээ бүх нутагт хүмүүсийн алдсын улмаас агуу зүхэл байж эхлэв, иймээс, хэрэв хүмүүн өөрийн багаж эсвээс илдээ тавиур дээрээ, эсвээс тэрбээр үүнийг хаа хадгалах тэр газраа тавих аваас, болгоогтун, маргааш нь тэрбээр үүнийг олж чаддаггүй байв, уг нутгийн дээрх зүхэл тийм агуу байв.\n\n2 Иймийн тул хүмүүн бүр өөрийнх болох түүнийг гартаа чанга атгаж, мөн зээлэхгүй бас зээлүүлэхгүй байв; мөн хүмүүн бүр, өөрийн өмч болон өөрийн амь, эхнэрүүд мөн хүүхдүүдийнхээ амийг хамгаалахын тулд, илднийхээ бариулыг баруун гартаа атгаж байв.\n\n3 Мөн эдүгээ, хоёр жилийн дараа, мөн Шаредын үхлийн дараа, болгоогтун, Шаредын дүү босож мөн тэрбээр Кориантумртай тулалдаанд оров, үүнд Кориантумр түүнийг дийлж мөн Акишийн аглаг буйд хүртэл түүнийг мөрдөн хөөв.\n\n4 Мөнхүү улиран тохиох дор Акишийн аглаг буйдад Шаредын дүү түүнтэй тулалдаанд орсон аж; мөн тулалдаан үлэмж ширүүн болж, мөн олон мянга нь илдээр унагаагдав.\n\n5 Мөнхүү улиран тохиох дор Кориантумр аглаг буйдыг бүслэв; мөн Шаредын дүү аглаг буйдаас шөнөөр давшин гарч, мөн Кориантумрын их цэргийн нэг хэсгийг, тэднийг согтуу байхад нь хөнөөв.\n\n6 Мөн тэрбээр Мороны нутагт ирж, мөн Кориантумрын хаан сэнтийд өөрийгөө залав.\n\n7 Мөнхүү улиран тохиох дор Кориантумр өөрийн их цэрэгтэй аглаг буйдад хоёр жилийн турш оршин суув, ингэснээр тэрбээр өөрийн их цэрэгт агуу нэмэлт хүч хүлээн авчээ.\n\n8 Эдүгээ, нэр нь Гилиад болох Шаредын дүү, нууц хуйвалдааны улмаас их цэрэгтээ агуу нэмэлт хүчийг бас хүлээн авсан ажгуу.\n\n9 Мөнхүү улиран тохиох дор тэрбээр хаан сэнтийдээ заларч байхад нь дээд прист нь түүнийг хөнөөв.\n\n10 Мөнхүү улиран тохиох дор нууц хуйвалдагчдын нэг нь уг дээд пристийг нууц гарцанд хөнөөв, мөн өөртөө хаант улсыг олж авав; мөн түүний нэр Либ байлаа; мөн Либ, бүх хүний дундах аливаа эрсээс илүү агуу том биетэй хүн байв.\n\n11 Мөнхүү улиран тохиох дор Либийн эхний жилд, Кориантумр Мороны нутагт өгсөн ирж, мөн Либтэй тулалдаанд оров.\n\n12 Мөнхүү улиран тохиох дор тэрбээр Либтэй тулалдаж, үүнд Либ түүний гарыг цохисноос тэрбээр шархдав; гэсэн хэдий ч, Кориантумрын их цэрэг Либ рүү довтлон дайрснаас, тэрбээр тэнгисийн эргийн хил тийш зугтсан ажээ.\n\n13 Мөнхүү улиран тохиох дор Кориантумр түүнийг мөрдөн хөөв; мөн Либ тэнгисийн эрэг дээр түүнтэй тулалдаанд оров.\n\n14 Мөнхүү улиран тохиох дор Либ Кориантумрын их цэргийг дийлснээс, тэд дахин Акишийн аглаг буйд хүртэл зугтсан болой.\n\n15 Мөнхүү улиран тохиох дор Либ түүнийг Агошийн тал газар хүртэл мөрдөн хөөв. Мөн Кориантумр Либийн өмнө зугтаж явахдаа зугтан очсон уг нутгийн тэр хэсгийн бүх хүнийг өөртэйгөө авч явав.\n\n16 Мөн тэрбээр Агошийн тал газарт ирээд Либтэй тулалдаанд орж, мөн тэрбээр түүнийг илдээр үхтэл нь цохисон ажгуу; гэсэн хэдий ч, Либийн дүү түүний оронд Кориантумрын эсрэг ирж, мөн уг тулалдаан үлэмж ширүүн болов, үүнд Кориантумр дахин Либийн дүүгийн их цэргийн өмнө зугтав.\n\n17 Эдүгээ Либийн дүүгийн нэр нь Шиз хэмээгддэг байв. Мөнхүү улиран тохиох дор Шиз Кориантумрын араас мөрдөн хөөж, мөн тэрбээр олон хотыг эзлэн авч, мөн тэрбээр эмэгтэйчүүд мөн хүүхдүүдийг түүнчлэн хөнөөж, мөн тэрбээр хотуудыг шатаасан ажээ.\n\n18 Мөн бүх нутгаар Шизээс эмээх айдас тархав; тийм ээ, нутаг даяар—Хэн Шизийн их цэргийн өмнө зогсож чадах билээ? Болгоогтун, тэрбээр өмнөө буй газар дэлхийг хүйс тэмтэрч байна! хэмээх шуугиан тархав.\n\n19 Мөнхүү улиран тохиох дор хүмүүс, нутгийн бүх гадаргуу даяар, их цэрэгт нэгдэн цугларч эхлэв.\n\n20 Мөн тэд хуваагдсан байлаа; мөн тэдний нэг хэсэг нь Шизийн их цэрэгт зугтан очиж, мөн тэдний нэг хэсэг нь Кориантумрын их цэрэгт зугтан очив.\n\n21 Мөн уг нутгийн бүх гадаргуу үхэгсдийн цогцсоор бүрхэгдэхээр, дайн тийм агуу бас удаан болж, мөн цус урсгалт болоод хядааны дүр зураг маш удаан хугацааны турш байв.\n\n22 Мөн дайн тийм яаруу мөн хурдтай байснаас нас барагсдаа оршуулах хэн ч үлдсэнгүй, харин тэд цус урсгалтаас цус урсгалтад жагсан явж, эрчүүд, эмэгтэйчүүд, мөн хүүхдүүдийн цогцсыг мах иддэг өт хорхойнуудын идэш болгохоор уг нутгийн гадаргуу дээр энд тэндгүй орхиж байлаа.\n\n23 Мөн үүний үнэр нутгийн бүх гадаргуу дээр, бүр бүх нутгийн гадаргуу дээр тархав; иймийн тул үүний үнэрийн улмаас, хүмүүс өдрөөр мөн шөнөөр зовж байв.\n\n24 Гэсэн хэдий ч, Шиз Кориантумрыг мөрдөн хөөхөө зогссонгүй; учир нь, тэрээр өөрөө хөнөөгдсөн ахынхаа цусны өшөөг Кориантумраас авахаар мөн Кориантумр илдээр унагаагдахгүй хэмээн Иферт ирсэн Их Эзэний үгээс өшөөг авахаар тангарагласан байв.\n\n25 Мөн Их Эзэн тэдэнд уур хилэнгийнхээ бүрэн дүүрнээр зочилж, мөн тэдний ёс бус үйл мөн жигшүүрт хэргүүд нь тэдний үүрдийн устгалд хүрэх замыг бэлтгэснийг бид тийн харав.\n\n26 Мөнхүү улиран тохиох дор Шиз Кориантумрыг дорно зүг тийш, бүр тэнгисийн эргийн дэргэдэх хилийг хүртэл хөөж, мөн тэнд тэрээр гурван өдрийн турш Шизтэй тулалдав.\n\n27 Мөн Шизийн их цэргийн дундах устгал маш аймшигтай байснаас түүний хүмүүс айж эхлэн, мөн Кориантумрын их цэргийн өмнө зугтаж эхлэв; мөн тэд Корихор нутаг тийш зугтан, мөн өөрсдийн өмнөх оршин суугчдыг, өөрсөдтэй нь нэгдэхээс татгалзсан бүгдийг хүйс тэмтрэв.\n\n28 Мөн тэд Корихорын хөндийд майхнуудаа босгов; мөн Кориантумр майхнуудаа Шуррын хөндийд босгов. Эдүгээ Шуррын хөндий нь Комнор гүвээний ойр байв; иймийн тул, Кориантумр их цэргээ Комнор гүвээн дээр цуглуулж, мөн Шизийн их цэрэгт, тэднийг тулалдаанд дуудахаар бүрээ үлээв.\n\n29 Мөнхүү улиран тохиох дор тэд давшин ирж, гэвч ахин гэдрэг ухраагдав; мөн тэд хоёр дахь удаагаа ирж, мөн тэд буцаан хоёр дахь удаагаа гэдрэг ухраагдсан бөлгөө. Мөнхүү улиран тохиох дор тэд дахин гурав дахь удаагаа ирж, мөн тулалдаан үлэмж ширүүн болов.\n\n30 Мөнхүү улиран тохиох дор Шиз Кориантумрыг цохисноос түүнийг олон гүн шархтай болгосон аж; мөн Кориантумр, цус алдсанаас ухаан алдан, мөн тэрээр үхсэн мэт өргүүлэн холдуулагдав.\n\n31 Эдүгээ аль аль талд нь эрчүүд, эмэгтэйчүүд мөн хүүхдүүдийн алдагдал маш агуу байснаас Кориантумрын их цэргийг мөрдөн хөөхгүй байхыг Шиз өөрийн хүмүүст зарлиглав; иймийн тул, тэд буудалдаа буцав.\n\n", "ether 15": "[center][font_size=26]Бүлэг 15[/font_size][/center]\n\n[i]Сая сая жаредчууд тулалдаанд хөнөөгдөв—Шиз, Кориантумр хоёр бүх хүнийг үхлийн тулаанд цуглуулав—Их Эзэний Сүнс тэдэнд нөлөөлөхийг хичээхээ болив—Жаред үндэстэн бүрмөсөн устгагдав—Ганцхан Кориантумр үлдэв.[/i]\n\n1 Мөнхүү улиран тохиох дор Кориантумр шархнаасаа эдгээд, тэрбээр өөрт нь хандан хэлсэн Иферийн үгсийг санаж эхлэв.\n\n2 Тэрбээр өөрийнх нь хоёр сая шахам хүмүүс аль хэдийн илдээр хөнөөгдсөнийг харж, мөн тэрбээр зүрх сэтгэлдээ гашуудаж эхлэв; тийм ээ, хүчит эрчүүд, мөн түүнчлэн тэдний эхнэр, хүүхдүүдээс хоёр сая нь хөнөөгдсөн байв.\n\n3 Тэрбээр өөрийн үйлдсэн хилэнцээ наманчилж эхлэв; тэрбээр бүх бошиглогчийн амаар хэлэгдсэн үгсийг санаж эхлэв, мөн тэрбээр, тэдгээр нь өдийг хүртэл, нэг бүрчлэн биелэгдсэнийг ухаарав; мөн түүний сэтгэл гашуудан мөн тайтгарлыг авахаас татгалзав.\n\n4 Мөнхүү улиран тохиох дор, тэрбээр Шизэд, хүмүүсийг хэлтрүүлэхийг түүнээс хүсэж, хүмүүсийн амийн төлөө тэрбээр хаант улсаа өгөх болно хэмээн захидал бичив.\n\n5 Мөнхүү улиран тохиох дор Шиз түүний захидлыг хүлээн аваад, хэрэв тэрбээр түүнийг өөрийнх нь илдээр хөнөөж болохын тулд өөрөө бууж өгөх аваас хүмүүсийн амийг тэрээр хэлтрүүлэх болно хэмээх захидлыг Кориантумрт бичжээ.\n\n6 Мөнхүү улиран тохиох дор хүмүүс алдсаа наманчилсангүй; мөн Кориантумрын хүмүүс Шизийн хүмүүсийн эсрэг уур хилэнд өдөөн хатгагдав; мөн Шизийн хүмүүс Кориантумрын хүмүүсийн эсрэг уур хилэнд өдөөн хатгагдав; иймийн тул, Шизийн хүмүүс Кориантумрын хүмүүсийн эсрэг тулалдаанд оров.\n\n7 Мөн Кориантумр дийлэгдэх гэж буйгаа үзээд тэрбээр Шизийн хүмүүсийн өмнө дахин зугтав.\n\n8 Мөнхүү улиран тохиох дор тэрбээр Риплианкумын усанд ирэв, энэ нь хөрвүүлбэл том буюу бүгдээс илүү гэдэг утгатай байв; иймийн тул, тэд энэ усанд ирээд майхнуудаа босгов; мөн Шиз түүнчлэн тэдэнд ойрхон майхнуудаа босгов; мөн тиймийн тул маргааш нь тэд тулалдахаар дайрав.\n\n9 Мөнхүү улиран тохиох дор тэд үлэмж ширүүн тулалдаанд тулалдаж, үүнд Кориантумр дахин шархдаж, мөн тэрбээр цус алдсанаас ухаан алдав.\n\n10 Мөнхүү улиран тохиох дор Кориантумрын их цэрэг Шизийн их цэргийг довтлон дайрснаас тэднийг дийлж, тэднийг өөрсдийн өмнө зугтах болгов; мөн тэд өмнө зүг зугтаж, мөн Огаф хэмээн нэрлэгдэх газар майхнуудаа босгов.\n\n11 Мөнхүү улиран тохиох дор Кориантумрын их цэрэг Рама гүвээний дэргэд майхнуудаа босгов; мөн энэ нь миний эцэг Мормон Их Эзэний тулд ариун нандин цэдгүүдийг нуусан тэрхүү гүвээ байсан бөлгөө.\n\n12 Мөнхүү улиран тохиох дор тэд нутгийн бүх гадаргуу дээрх, хөнөөгдөөгүй асан, Иферээс бусад бүх хүнийг нэгтгэн цуглуулав.\n\n13 Мөнхүү улиран тохиох дор Ифер хүмүүсийн бүх үйлдлийг харсан аж; мөн Кориантумрын талд байсан хүмүүс Кориантумрын их цэрэгт нэгдэн цугларсныг; мөн Шизийн талд байсан хүмүүс Шизийн их цэрэгт нэгдэн цугларсныг тэрээр болгоов.\n\n14 Иймийн тул, тэд уг нутгийн гадаргуу дээр байсан бүх хүнийг цуглуулж болохын тулд, мөн тэд хүлээн авч болох бүх нэмэлт хүчийг хүлээн авч болохын тулд, тэд дөрвөн жилийн турш хүмүүсийг нэгтгэн цуглуулав.\n\n15 Мөнхүү улиран тохиох дор тэд бүгдээрээ, хүн бүр сонгосон их цэрэгтээ, эхнэр мөн хүүхдүүдтэйгээ нэгдэн цугларсны дараа—эрчүүд, эмэгтэйчүүд мөн хүүхдүүд аль аль нь дайны зэвсгээр зэвсэглэн, бамбай, цээжний хуяг, мөн толгойн дуулга агсан, мөн дайны байдлаар хувцаслав—тэд нэг нэгнийхээ эсрэг тулалдахаар давшив; мөн тэд тэр өдөржингөө дайтав, мөн ялсан нь үгүй.\n\n16 Мөнхүү улиран тохиох дор шөнө болоход тэд ядарч, буудлууддаа буцаж очив; мөн буудалдаа буцаж очсоны дараа тэд өөрсдийн алагдсан хүмүүсээ алдсаны учир гаслан мөн халаглав; мөн тэдний уйлаан, гаслан мөн тэдний халаглал маш агуу байснаас тэдгээр нь агаарт үлэмж цуурайтаж байв.\n\n17 Мөнхүү улиран тохиох дор маргааш нь тэд дахин тулалдахаар явав, мөн тэр өдөр агуу бөгөөд аймшигтай байсан ажгуу; гэсэн хэдий ч, тэд ялсангүй, мөн дахин шөнө ирэхэд тэд өөрсдийн алагдсан хүмүүсээ алдсаны учир уйлаан, гаслан, мөн гашуудлаараа агаарыг цуурайтуулав.\n\n18 Мөнхүү улиран тохиох дор, Кориантумр Шизэд, түүнийг дахин тулалдахаар ирэхгүй байхыг, харин тэрбээр хаант улсыг авч, мөн хүмүүсийн амийг хэлтрүүлэхийг хүссэн захидлыг бичив.\n\n19 Гэвч болгоогтун, Их Эзэний Сүнс тэдэнд нөлөөлөхийг хичээхээ больсон байв, мөн Сатан хүмүүсийн зүрх сэтгэлийн дээр бүрэн хүчийг агуулж байв; учир нь тэд зүрх сэтгэлийнхээ хатууд, мөн оюун санааныхаа харалганд автагдсан байснаас тэд устгагдаж болох байв; иймийн тул тэд дахин тулалдахаар явав.\n\n20 Мөнхүү улиран тохиох дор тэд өдөржингөө тулалдан, мөн шөнө болоход тэд илдээ дэрлэн унтацгаав.\n\n21 Мөн маргааш нь тэд бүр шөнө болтол тулалдав.\n\n22 Мөн шөнө болоход тэд уур хилэндээ, бүр дарсанд согтуурсан хүмүүний адилаар согтсон байв; мөн тэд дахин илдээ дэрлэн унтацгаав.\n\n23 Мөн маргааш нь тэд дахин тулалдав; мөн шөнө болоход Кориантумрын хүмүүсээс тавин хоёр, мөн Шизийн хүмүүсээс жаран есөөс бусад нь бүгд илдэнд алагдсан байв.\n\n24 Мөнхүү улиран тохиох дор тэр шөнөдөө тэд илдээ дэрлэн унтаж, мөн маргааш нь тэд дахин тулалдав, мөн тэд өөрсдийн илдтэйгээр мөн өөрсдийн бамбайтайгаар, тэр өдөржингөө бүх хүчээрээ тэмцэлдэв.\n\n25 Мөн шөнө болоход Шизийн хүмүүсээс гучин хоёр, мөн Кориантумрын хүмүүсээс хорин долоо нь үлдсэн байв.\n\n26 Мөнхүү улиран тохиох дор тэд идээд мөн унтав, мөн маргааш болох үхэлд бэлтгэцгээв. Мөн тэд хүмүүсийн хүч тэнхээний хувьд том биетэй мөн хүчит эрчүүд байв.\n\n27 Мөнхүү улиран тохиох дор тэд гурван цагийн турш тулалдаж, мөн тэд цус алдан ухаан алдацгаав.\n\n28 Мөнхүү улиран тохиох дор Кориантумрын хүмүүс тэд алхаж чадах хангалттай хүч тамиртай болоод, тэд амиа хамгаалахаар зугтахаар завдаж байв; гэвч болгоогтун, Шиз мөн түүний хүмүүс босон, мөн тэрээр Кориантумрыг хөнөөнө эс бөгөөс өөрөө илдэнд үхнэ хэмээн уур хилэндээ тангараглав.\n\n29 Иймийн тул, тэрбээр тэднийг мөрдөн хөөж, мөн маргааш өдөр нь тэрбээр тэднийг гүйцэж түрүүлэв; мөн тэд илдээрээ дахин тулалдав. Мөнхүү улиран тохиох дор тэд, Кориантумр, Шиз хоёроос бусад нь бүгд илдээр алагдсаны дараа, болгоогтун Шиз цус алдсанаас ухаан алджээ.\n\n30 Мөнхүү улиран тохиох дор Кориантумр илдээ түшээд, тэгснээр бага зэрэг амарсан тул, тэрбээр Шизийн толгойг тас цавчив.\n\n31 Мөнхүү улиран тохиох дор тэрбээр Шизийн толгойг тас цавчсаны дараа, Шиз гар дээрээ өндийснөө мөн унав; мөн тэрбээр амьсгал авахаар нэг зүтгээд, тэр үхэв.\n\n32 Мөнхүү улиран тохиох дор Кориантумр газарт унан, мөн тэрбээр амьгүй мэт болов.\n\n33 Мөн Их Эзэн Иферт хандан ярьж, мөн түүнд хэлрүүн: Гарч явагтун. Мөн тэрбээр гарч яваад, мөн Их Эзэний үгс бүгд биелэгдсэнийг болгоов; мөн тэрбээр цэдгээ дуусгав; (мөн зууны нэгийг нь ч би эс бичсэн буюу) мөн тэрбээр Лимхайн хүмүүс тэдгээрийг олсон тэр байдлаар тэдгээрийг нуув.\n\n34 Эдүгээ Иферээр бичигдсэн сүүлчийн үгс нь эдгээр буюу: бибээр Бурханы хаант улсад аврагдах л бол, би Их Эзэний тааллаар хувиргагдах уу, эс бөгөөс маханбодод түүний тааллыг хүлцэх үү гэдэг нь хамаагүй. Амен.\n\n", "moro 1": "[center][font_size=26]Моронайн Ном[/font_size][/center]\n\n[center][font_size=26]Бүлэг 1[/font_size][/center]\n\n[i]Леменчүүдийн ашиг тусын тулд Моронай бичив—Христийг үгүйсгэхгүй нифайчууд үхэлд хүргэгдэв. Ойролцоогоор МЭ 401–421 он.[/i]\n\n1 Эдүгээ Моронай би, Жаредын хүмүүсийн шастирыг хураангуйлахаа төгсгөл болгосныхоо дараа, илүүг бичнэ хэмээн бодсонгүй, гэвч би хараахан мөхөөгүй байна; мөн леменчүүд намайг устгах вий хэмээн би өөрийгөө тэдэнд мэдүүлдэггүй.\n\n2 Учир нь болгоогтун, тэдний өөрсдийнх нь дундах дайнууд үлэмж хэрцгий; мөн өөрсдийн үзэн ядалтын учир тэд Христийг үгүйсгэхгүй нифай үндэстэн болгоныг үхэлд хүргэдэг.\n\n3 Мөн Моронай би, Христийг үгүйсгэх нь үгүй; иймийн тул, амь насныхаа аюулгүй байдлын төлөө боломжтой хаана ч болов би бэдрэн явдаг.\n\n4 Иймийн тул, бодож байсныхаа эсрэгээр, өөр цөөн хэдэн зүйлийг би бичье; учир нь би илүүг бичихгүй хэмээн бодож байв; гэвч Их Эзэний тааллын дагуу, ирээдүйн нэг өдөр, леменчүүд ах дүүст минь тэдгээр нь хэрэгтэй байж магад хэмээх тул би өөр цөөн хэдэн зүйлийг бичье.\n\n", "moro 2": "[center][font_size=26]Бүлэг 2[/font_size][/center]\n\n[i]Есүс, Ариун Сүнсний бэлэг өгөх хүчийг нифай үндэстэн арван хоёр шавьд өгсөн болой. Ойролцоогоор МЭ 401–421 он.[/i]\n\n1 Өөрийн сонгосон арван хоёр шавийн толгой дээр гараа тавиад, Христийн тэдэнд хэлсэн тэрхүү үгс оршвой—\n\n2 Мөн тэрбээр тэднийг нэрээр нь дуудаж, хэлрүүн: Та нар миний нэрээр, хүчит залбирлаар Эцэгийг дуудах болно; мөн та нар үүнийг хийснийхээ дараа толгой дээр нь гараа тавих түүнд Ариун Сүнс өгөх хүчтэй байх болно; мөн миний нэрээр та нар үүнийг өгөх болно, учир нь төлөөлөгчид минь тийн үйлддэг.\n\n3 Эдүгээ Христ анх үзэгдэх үедээ тэдэнд эдгээр үгийг хэлсэн юм; мөн цугласан олон үүнийг сонссонгүй, гэвч шавь нар нь үүнийг сонссон бөлгөө; мөн тэдний гараа тавьсан болгоны дээр Ариун Сүнс буусан бөлгөө.\n\n", "moro 3": "[center][font_size=26]Бүлэг 3[/font_size][/center]\n\n[i]Ахлагчид дээр нь гар тавьснаар пристүүд болон багш нарыг томилдог. Ойролцоогоор МЭ 401–421 он.[/i]\n\n1 Сүмийн ахлагчид хэмээн нэрлэгдсэн тэрхүү шавь нар, пристүүд болоод багш нарыг томилдог байсан тэр маяг нь энэ буюу—\n\n2 Тэд Христийн нэрээр Эцэгт залбирсны дараа, тэд тэдний дээр гар тавьж мөн хэлэх нь:\n\n3 Түүний нэрэнд төгсгөл хүртэл итгэн тэвчсэнээр, Есүс Христээр дамжин ирэх нүглүүдийн ангижрал болон наманчлалыг номлуулахаар би таныг пристээр (эсвээс хэрэв тэр багш байхаар бол, би таныг багшаар … томилж байна) Есүс Христийн нэрээр томилж байна. Амен.\n\n4 Мөн хүмүүст өгөгдсөн Бурханы бэлгүүд болон дуудлагуудын дагуу, тэд энэ маягаар пристүүд болон багш нарыг томилдог байв; мөн тэд өөрсдөд нь оршдог байсан Ариун Сүнсний хүчээр тэднийг томилдог байв.\n\n", "moro 4": "[center][font_size=26]Бүлэг 4[/font_size][/center]\n\n[i]Ахлагчид болон пристүүд ариун ёслолын талхыг хэрхэн адислан түгээдэг нь тайлбарлагдав. Ойролцоогоор МЭ 401–421 он.[/i]\n\n1 Ахлагчид болон пристүүд сүмийнхэнд Христийн бие болон цусыг адислан түгээх маяг нь энэ буюу; мөн тэд Христийн зарлигуудын дагуу үүнийг адислан түгээдэг байв; иймийн тул бид уг маяг нь үнэнийг мэднэ; мөн ахлагч эсвээс прист үүнийг адислан түгээдэг байв—\n\n2 Мөн тэд сүмийнхэнтэй хамт сөгдөн суудаг байв, мөн Христийн нэрээр Эцэгт залбирч, хэлрүүн:\n\n3 Ай Бурхан, Мөнхийн Эцэг минь, үүнээс хүртэх хүн бүрийн бодгалийн тусын тулд; тэд таны Хүүгийн биеийг дурсан идэж болохын тулд, түүний Сүнсийг өөрсөдтэйгөө үргэлж хамт байлгаж болохын тулд тэд өөрсдөдөө таны Хүүгийн нэрийг авахад, мөн үргэлж түүнийг санахад, мөн өөрсдөд нь өгсөн түүний зарлигуудыг сахихад бэлэн гэдгээ, ай Бурхан, Мөнхийн Эцэг танд гэрчилж болохын тулд энэ талхыг адисалж мөн ариусгахыг таны Хүү, Есүс Христийн нэрээр бид танаас гуйж байна. Амен.\n\n", "moro 5": "[center][font_size=26]Бүлэг 5[/font_size][/center]\n\n[i]Ариун ёслолын дарсыг адислан түгээх хэлбэр тайлбарлагдав. Ойролцоогоор МЭ 401–421 он.[/i]\n\n1 Дарсыг адислан түгээх маяг нь энэ буюу—Болгоогтун, тэд аяга авч, мөн хэлэв:\n\n2 Ай Бурхан, Мөнхийн Эцэг минь, үүнээс уух хүн бүрийн бодгалийн тусын тулд, тэд өөрсдийнх нь төлөө асгаруулсан таны Хүүгийн цусыг дурсан үүнийг үйлдэж болохын тулд; түүний Сүнсийг өөрсөдтэйгөө хамт байлгаж болохын тулд, тэд үргэлж түүнийг санадаг гэдгээ, ай Бурхан, Мөнхийн Эцэг танд гэрчилж болохын тулд, энэ дарсыг адисалж мөн ариусгахыг таны Хүү, Есүс Христийн нэрээр бид танаас гуйж байна. Амен.\n\n", "moro 6": "[center][font_size=26]Бүлэг 6[/font_size][/center]\n\n[i]Наманчлагч хүмүүс баптисм хүртэж мөн гишүүд тэдэнтэй нөхөрлөцгөөдөг—Сүмийн наманчилдаг гишүүд өршөөгддөг—Цуглаанууд Ариун Сүнсний хүчээр удирдагддаг. Ойролцоогоор МЭ 401–421 он.[/i]\n\n1 Мөн эдүгээ би баптисмын талаар ярья. Болгоогтун, ахлагч, прист мөн багш нар баптисм хүртдэг байв; мөн тэд үүнд зохистой байгаагаа үзүүлэхүйц үр жимс гаргаагүй аваас тэд баптисм хүртдэггүй байв.\n\n2 Бас харууссан зүрх болоод гэмшсэн сэтгэлтэйгээр ирсэн тэдгээрийг, мөн тэдгээр нь бүх нүглээ үнэхээр наманчилснаа сүмд үзүүлэхээс бусдаар бол хэнийг ч тэд баптисмд хүлээж авдаггүй байв.\n\n3 Мөн Христийн нэрийг, төгсгөл хүртэл түүнд үйлчлэх шийдвэртэйгээр өөрсдөдөө авсан тэднээс өөр хэн ч баптисмд хүлээн авагддаггүй байлаа.\n\n4 Мөн тэд баптисмд хүлээн авагдсаны дараа, мөн Ариун Сүнсний хүчээр нөлөөлөгдөж мөн цэвэршигдсэний дараа, тэд Христийн сүмийн хүмүүсийн дунд тоологддог байв; мөн итгэлийнх нь үүсгэгч мөн төгсгөгч нь болох Христийн гавьяат үйлс дээр л зөвхөн тулгуурлан тэднийг зөв замд байлгахаар, тэднийг залбиралд үргэлж анхааралтай байлгахаар, Бурханы сайн үгээр тэжээгдэж мөн тэд дурсагдаж болохын тулд тэдний нэрс тэмдэглэгдэв.\n\n5 Мөн сүмийнхэн мацаг барихаар мөн залбирахаар, мөн өөр хоорондоо бодгалиудынхаа сайн сайхны талаар ярихаар ойр ойрхон цугладаг байв.\n\n6 Мөн тэд Их Эзэн Есүсийг дурсан санаж талх, дарснаас хүртэхийн тулд ойр ойрхон цугладаг байв.\n\n7 Мөн тэдний дунд ямар ч алдас байхгүйн тулд тэд дагаж мөрдөхдөө чанд байв; мөн алдсыг үйлдсэн нь мэдэгдсэн хэнийг боловч, мөн сүмийн гурван гэрч тэднийг ахлагчдын өмнө буруутгаж, мөн хэрэв тэд наманчлахгүй, мөн нүглээ тоочихгүй аваас, тэдний нэрс арилгагдаж, мөн тэд Христийн хүмүүсийн дунд тоологддоггүй байв.\n\n8 Харин тэд үнэн сэтгэлээсээ наманчилж мөн өршөөлийг эрэлхийлэх болгондоо, тэд уучлагддаг байлаа.\n\n9 Мөн тэдний цуглаанууд нь Сүнсний нөлөөний дагуу, мөн Ариун Сүнсний хүчээр Сүмээр хөтлөгддөг байв; учир нь Ариун Сүнсний хүч тэднийг номлоход, эсвээс ухуулахад, залбирахад, эсвээс гуйхад, эсвээс дуулахад удирдсан бол, үүнчлэн тэр нь хийгддэг байв.\n\n", "moro 7": "[center][font_size=26]Бүлэг 7[/font_size][/center]\n\n[i]Их Эзэний амралтад орох урилга тунхаглагдав—Чин эрмэлзэлтэйгээр залбир—Христийн Сүнс сайныг хилэнцтээс ялгаж мэдэх чадварыг хүмүүст олгодог—Сатан, Христийг үгүйсгэхийг мөн хилэнц үйлдэхийг хүмүүст ятгадаг—Бошиглогчид Христийн ирэлтийг илчилдэг—Итгэлээр гайхамшгууд үйлдэгдэж мөн тэнгэр элч нар тохинуулдаг—Хүмүүс мөнх амьдралд найдан, төгс хайраас зууран барих ёстой. Ойролцоогоор МЭ 401–421 он.[/i]\n\n1 Мөн эдүгээ Моронай би, итгэл, найдвар, мөн төгс хайрын талаар ярьсан өөрийн эцэг Мормоны үгсээс цөөн хэдийг бичье; учир нь шүтлэгийн газар болгохоор тэдний барьсан синагогт тэдэнд зааж байхдаа тэрээр хүмүүст энэ маягаар ярьсан ажээ.\n\n2 Мөн эдүгээ Мормон би, та нарт хандан ярья, хайрт ах дүү нар минь; мөн Бурхан Эцэг, мөн бидний Их Эзэн Есүс Христийн ач ивээлээр, мөн түүний ариун тааллаар, түүний надад өгсөн дуудлагын бэлгийн учир, би энэ удаа та нарт ярих нь зөвшөөрөгдсөн билээ.\n\n3 Иймийн тул, би сүмийнх болох та нарт, Христийн амгалан дөлгөөн дагалдагчид болох та нарт, мөн энэ цагаас хойш та нар тэнгэрт түүнтэй амрах болтлоо, Их Эзэний амралтад орж чадахаар хангалттай найдварыг олж авсан та нарт ярья.\n\n4 Мөн эдүгээ ах дүүс минь, та нар хүмүүсийн үрстэй хамт амгалан дөлгөөн алхдагийн тань учир, та нарын талаар би эдгээр дүгнэлтэд хүрэв.\n\n5 Учир нь тэдний үйлүүдээр та нар тэднийг мэдэх болно хэмээсэн Бурханы тэрхүү үгийг би санаж байна; учир нь хэрэв тэдний үйлс сайн байх аваас, тэгвэл тэд ч түүнчлэн сайн бөлгөө.\n\n6 Учир нь болгоогтун, хүмүүн нь хилэнцэт байваас сайн болох түүнийг үйлдэж чадахгүй гэж Бурхан хэлжээ; учир нь хэрэв тэр бэлэг өргөж, эсвээс Бурханд залбирлаа ч, тэрбээр үүнийг чин эрмэлзэлтэйгээр хийхгүй аваас, энэ нь түүнд ямар ч ашиггүй байх болно.\n\n7 Учир нь болгоогтун, энэ нь түүний хувьд зөв шударга хэмээн тооцогдохгүй.\n\n8 Учир нь болгоогтун, хэрэв хилэнцэт нэгэн бэлэг өгвөөс, тэр үүнийгээ дурамжхан үйлддэг; иймийн тул энэ нь түүний хувьд уг бэлгийг өөрөө авч үлдсэнтэй нэгэн адил тооцогддог; иймийн тул тэр Бурханы өмнө хилэнцэт хэмээн тооцогддог бөлгөө.\n\n9 Мөн түүнчлэн үүний нэгэн адилаар хэрэв тэр залбирахдаа зүрх сэтгэлийн чин эрмэлзэлтэйгээр бус аваас, энэ нь хүмүүнд хилэнцэт хэмээн тооцогдох ажгуу; тийм ээ, мөн энэ нь түүнд ямар ч ашиггүй, учир нь Бурхан тийм хэнийг ч хүлээн авдаггүй.\n\n10 Иймийн тул, хилэнцэт хүмүүн нь сайн болох тэрийг хийж чаддаггүй; бас тэрбээр сайн бэлэг ч өгөхгүй.\n\n11 Учир нь болгоогтун, гашуун эх булаг сайн усыг өгч чадахгүй; бас сайн эх булаг нь гашуун усыг өгдөггүй; иймийн тул, чөтгөрийн зарц хүн Христийг дагаж чадахгүй; мөн хэрэв тэрбээр Христийг дагавал тэр чөтгөрийн зарц байж чадахгүй.\n\n12 Иймийн тул, сайн бүх зүйл Бурханаас ирдэг; мөн хилэнцэт тэр нь чөтгөрөөс ирдэг; учир нь чөтгөр бол Бурханы дайсан, мөн үргэлж түүний эсрэг тулалддаг, мөн нүгэл үйлдэхэд, мөн хилэнцэт тэдгээрийг үйлдэхэд үргэлж урьж мөн татдаг буюу.\n\n13 Гэвч болгоогтун, Бурханых болох тэр нь үргэлж сайныг үйлдэхэд урьж мөн татдаг; иймийн тул, сайныг үйлдэхэд мөн Бурханыг хайрлахад, мөн түүнд үйлчлэхэд урьж мөн татдаг тэрхүү юм бүр, Бурханаар өдөөгдсөн байдаг.\n\n14 Иймийн тул, хайрт ах дүү нар минь, та нар хилэнцэт болох тэр нь Бурханаас хэмээн, эсвээс сайн мөн Бурханаас болох тэр нь чөтгөрөөс байдаг хэмээн бодохгүй байхыг анхаарагтун.\n\n15 Учир нь болгоогтун, ах дүүс минь, та нар сайныг хилэнцтээс ялган мэдэж болохын тулд шүүх чадвар нь та нарт өгөгдсөн билээ; мөн та нар төгс мэдлэгээр мэдэж болохын тулд шүүх арга нь тодорхой байдаг, өдрийн гэрлийг шөнийн харанхуйгаас ялгах нь амархан байдаг лугаа буюу.\n\n16 Учир нь болгоогтун, Христийн Сүнс хүн бүрд, тэрбээр сайныг хилэнцтээс ялган мэдэж болохын тулд өгөгдсөн байдаг; иймийн тул, би та нарт шүүх аргыг үзүүлье; учир нь Христэд итгэхэд ятгахыг, мөн сайныг хийхийг урьдаг юм болгон нь Христийн хүч болон бэлгээр илгээгдсэн байдаг; иймийн тул та нар энэ нь Бурханаас гэдгийг төгс мэдлэгээр мэдэж болно.\n\n17 Гэвч хилэнцтийг хийхийг мөн Христэд үл итгэхийг, түүнийг үгүйсгэхийг, мөн Бурханд эс үйлчлэхийг хүмүүст ятгах юуг боловч, тэгвэл та нар энэ нь чөтгөрөөс гэдгийг нь төгс мэдлэгээр мэдэж болно; учир нь чөтгөр энэ маягаар ажилладаг, тодруулбал тэрбээр сайныг хийхийг хүмүүнд ятгадаггүй, үгүй, хэнд ч үгүй; бас түүний элч нар ч гэсэн адил; бас түүнд өөрсдийгөө харьяалуулах тэд ч үүний адил буюу.\n\n18 Мөн эдүгээ, ах дүүс минь, түүгээр шүүж болох гэрлийг, Христийн гэрэл болох тэрхүү гэрлийг та нар мэдэх учир, буруугаар шүүхгүй байхаа мэдэгтүн; учир нь та нар шүүх тэрхүү шүүлтээрээ түүнчлэн шүүгдэх болно.\n\n19 Иймийн тул, ах дүүс минь, та нар сайныг хилэнцтээс ялган мэдэж болохын тул Христийн гэрлээр шаргуу судлахыг би та нараас гуйя; мөн хэрэв та нар сайн зүйл болгоноос зууран барьж, мөн үүнийг үл шүүмжлэх аваас, та нар гарцаагүй Христийн хүүхэд байх болно.\n\n20 Мөн эдүгээ, ах дүүс минь, та нар сайн зүйл болгоноос зууран барих нь хэрхэн боломжтой байх вэ?\n\n21 Мөн эдүгээ би ярина хэмээсэн тэрхүү итгэлийн тухай ярья; мөн та нар сайн юм болгоноос зууран барьж болох арга замыг та нарт би хэлье.\n\n22 Учир нь болгоогтун, үүрдээс үүрдэд оршдог учир Бурхан бүх зүйлийг мэддэг, болгоогтун, тэрбээр Христийн ирэлтийн талаар хүмүүсийн үрсэд тохинуулуулахаар; мөн Христээр сайн юм болгон ирэхийг мэдүүлэхээр тэнгэр элч нарыг илгээсэн болой.\n\n23 Мөн түүнчлэн, Христ ирэх болно хэмээн Бурхан өөрийн амаар бошиглогчдод тунхагласан билээ.\n\n24 Мөн болгоогтун, тэрбээр хүмүүсийн үрсэд сайн болох зүйлсийг тунхагласан олон янзын аргууд байсан; мөн сайн бүх зүйл Христээс ирдэг; өөрөөр бол хүмүүс нь унасан байсан, мөн тэдэнд ямар ч сайн зүйл ирэх аргагүй байсан билээ.\n\n25 Иймийн тул, тэнгэр элч нарын тохинууллаар, мөн Бурханы амнаас гарсан үг бүрээр, хүмүүс Христэд итгэх итгэлээ хэрэгжүүлж эхэлсэн юм; мөн тийн тэд итгэлээр, сайн юм болгоноос зууран барив; мөн энэ нь Христийн ирэлт хүртэл тийн байсан болой.\n\n26 Мөн түүнийг ирсний дараа ч хүмүүс түүнчлэн түүний нэрэнд итгэх итгэлээр аврагдсан юм; мөн итгэлээр, тэд Бурханы хүүхдүүд болно. Мөн Христ амьд нь гарцаагүйн адил тэрбээр эдгээр үгийг бидний эцэг өвгөдөд ярьсан, үүнд хэлрүүн: Та нар хүлээж авах болно хэмээн итгэх итгэлтэйгээр, миний нэрээр Эцэгээс гуйх, сайн болох юм юу боловч, болгоогтун энэ нь та нарт хийгдэх болно.\n\n27 Иймийн тул, хайрт ах дүү нар минь, Христ тэнгэр өөд дээшлэн одсон учраас, мөн хүмүүсийн үрсийн дээрх өөрийн нигүүлслийн эрхийг Эцэгээсээ нэхэхээр Бурханы баруун мутар талд суулаа гээд гайхамшгууд байхаа больсон гэж үү?\n\n28 Учир нь тэрбээр хуулийн шаардлагуудыг хангасан, мөн тэрбээр өөрт итгэлтэй тэд бүгдийн дээр эрхтэй; мөн түүнд итгэлтэй тэд сайн зүйл болгоноос зууран барих болно; иймийн тул тэрбээр хүмүүсийн үрсийн байр суурийг өмгөөлдөг; мөн тэрбээр мөнхөд тэнгэрт оршдог.\n\n29 Мөн тэрбээр үүнийг хийлээ гээд, хайрт ах дүү нар минь, гайхамшгууд байхаа больсон гэж үү? Болгоогтун би та нарт хэлнэ, Үгүй; бас тэнгэр элч нар ч хүмүүсийн үрсэд тохинуулахаа больсон нь үгүй.\n\n30 Учир нь болгоогтун, тэнгэр элч нар нь хүчит итгэлтэй мөн гуйвшгүй оюун бүхий тэдэнд бурханлаг байдал бүрээр өөрсдийгөө үзүүлэхээр, түүний зарлигийн үгийн дагуу тохинуулахаар түүнд харьяалагддаг.\n\n31 Мөн хүмүүсийг наманчлалд дуудах нь, мөн хүмүүсийн үрстэй түүний хийсэн, Эцэгийн гэрээнүүдийн ажлыг хийж мөн гүйцэлдүүлэх нь, Их Эзэний сонгогдсон тээгчид түүний тухай гэрчлэлийг хуваалцаж болохын тулд Христийн үгийг тэдэнд тунхагласнаар хүмүүсийн үрсийн дунд замыг бэлтгэх нь тэдний тохинууллын алба юм.\n\n32 Мөн эдгээрийг хийснээр, Их Эзэн Бурхан үлдсэн бусад хүмүүс Христэд итгэлтэй байж болох замыг бэлтгэдэг, түүний хүчний дагуу Ариун Сүнс тэдний зүрх сэтгэлд байр эзэлж болохын тулд буюу; мөн Эцэг өөрийн хүмүүсийн үрстэй хийсэн гэрээнүүдийг энэ маягаар улируулан тохиолгодог.\n\n33 Мөн Христ хэлсэн байдаг: Хэрэв та нар надад итгэлтэй байх аваас та нар миний хувьд зүйтэй болох аливаа зүйлийг хийх хүчтэй байх болно.\n\n34 Мөн тэрбээр: Газар дэлхийн хязгаарууд та нар бүгд аврагдаж болохын тулд та нар наманчлагтун, мөн надад ирж, мөн миний нэрээр баптисм хүртэгтүн, мөн надад итгэлтэй байгтун хэмээн хэлдэг.\n\n35 Мөн эдүгээ, хайрт ах дүү нар минь, хэрэв та нарт миний ярьсан эдгээр зүйл үнэн байх аваас, мөн тэдгээр нь үнэнийг Бурхан эцсийн өдөр хүчтэйгээр мөн агуу сүр жавхлангаар та нарт үзүүлэх болно, мөн хэрэв тэдгээр нь үнэн аваас гайхамшгуудын үе дууссан гэж үү?\n\n36 Эсвээс тэнгэр элч нар хүмүүсийн үрсэд үзэгдэхээ больсон гэж үү? Эсвээс тэрбээр Ариун Сүнсний хүчийг тэднээс харамласан гэж үү? Эсвээс тэр, цаг хугацаа үргэлжлэн байхад, эсвээс газар дэлхий оршсоор байхад, эсвээс үүний гадаргуу дээр аврагдаж болох нэг хүн байхад тэгнэ гэж үү?\n\n37 Болгоогтун би та нарт хэлнэ, Үгүй; учир нь итгэлээр гайхамшгууд үйлдэгддэг бөлгөө; мөн хүмүүст итгэлээр тэнгэр элч нар үзэгдэж мөн тохинуулдаг юм; иймийн тул, хэрэв эдгээр зүйл байхаа больсон бол хүмүүсийн үрсэд халаг болог, учир нь энэ бол итгэлгүйн улмаас, мөн тиймийн тул бүгд дэмий хэрэггүй болой.\n\n38 Учир нь Христийн үгсийн дагуу, түүний нэрэнд итгэлтэй бус аваас ямар ч хүн аврагдаж чадахгүй; иймийн тул, хэрэв эдгээр зүйл байхаа больсон гэвэл, тэгвэл итгэл ч түүнчлэн үгүй болжээ; мөн хүмүүний байдал аймшигтай болой, учир нь тэд гэтэлгэл хийгдээгүй мэт байх болно.\n\n39 Гэвч болгоогтун, хайрт ах дүү нар минь, би та нарын талаар илүү сайн дүгнэлтэд хүрэв, учир нь номхон даруу байдлынхаа улмаас Христэд итгэх итгэл та нарт байгаа хэмээн би дүгнэв; учир нь хэрэв та нар түүнд итгэлгүй аваас, тэгвэл та нар түүний сүмийн хүмүүсийн дунд тоологдох нь тохиромжгүй билээ.\n\n40 Мөн тэрчлэн, хайрт ах дүү нар минь, би та нарт найдварын талаар яримаар байна. Та нар найдвар үгүй бол хэрхэн итгэлийг олж чадах билээ?\n\n41 Мөн та нар юуны төлөө найдах билээ? Болгоогтун та нар Христийн цагаатгалын, мөн түүний амилалтын хүчээр мөнх амьдралд босгогдоход найдахыг би та нарт хэлье, мөн энэ нь та нар түүнд итгэлтэйн учир, амлалтын дагуу болой.\n\n42 Иймийн тул, хүмүүн итгэлтэй байх аваас тэрээр найдварыг агуулах нь гарцаагүй; учир нь итгэлгүйгээр ямар ч найдвар байж чадахгүй.\n\n43 Мөн тэрчлэн, болгоогтун би та нарт хэлнэ, тэр хүлцэнгүй, мөн зүрх сэтгэлдээ даруу байхгүй аваас, түүнд итгэл болон найдвар байх аргагүй.\n\n44 Хэрэв тийм аваас, түүний итгэл болон найдвар нь үр дүнгүй, учир нь хүлцэнгүй мөн зүрх сэтгэлдээ даруу байхаас бусдаар, хэн ч Бурханы өмнө хүлээн зөвшөөрөгдөхгүй; мөн хэрэв хүмүүн хүлцэнгүй мөн зүрх сэтгэлдээ даруу, мөн Ариун Сүнсний хүчээр Есүс бол Христ гэдгийг хүлээн зөвшөөрдөг аваас, түүнд төгс хайр байх нь гарцаагүй; учир нь түүнд төгс хайр үгүй бол тэр хэн ч биш билээ; иймийн тул түүнд төгс хайр байх нь гарцаагүй.\n\n45 Мөн төгс хайр бол удаан тэсвэрлэдэг, найрсаг сэтгэлтэй, мөн атаархах нь үгүй, мөн онгирч хөөрдөггүй, өөрийнхийгөө эрэлхийлдэггүй, амар өдөөн хатгагддаггүй, ямар ч хилэнцтийг боддоггүй, мөн алдаст баясахгүй, харин үнэнд баясдаг, бүх зүйлийг тэсвэрлэдэг, бүх зүйлд итгэдэг, бүх зүйлд найддаг, бүх зүйлийг тэвчдэг.\n\n46 Иймийн тул, хайрт ах дүү нар минь, хэрэв та нарт төгс хайр үгүй бол, та нар хэн ч биш, учир нь төгс хайр хэзээ ч мөхөхгүй. Иймийн тул, бүхнээс илүү агуу тэрхүү төгс хайраас зууран барь, учир нь бүх зүйл хангалтгүй байх болно—\n\n47 Харин төгс хайр бол Христийн цэвэр хайр, мөн энэ нь үүрд гуйвшгүй байдаг; мөн эцсийн өдөр үүнийг эзэмшиж байгаа хэнд боловч, түүнд сайн байх болно.\n\n48 Иймийн тул, хайрт ах дүү нар минь, зүрхнийхээ бүхий л эрч хүчээр Эцэгт хандан залбирагтун, та нар түүний Хүү, Есүс Христийн үнэн дагалдагчид бүгдийн дээр түүний цутгасан хайраар дүүргэгдэж болохын тулд; та нар Бурханы хүүхдүүд болж болохын тулд; бид түүнийг байгаагаар нь харах учир, тэрбээр хүрч ирэхэд бид түүнтэй адил байхын тулд; бидэнд энэ найдвар байж болохын тулд; түүний цэврийн адил бид цэвэр болгогдож болохын тулд буюу. Амен.\n\n", "moro 8": "[center][font_size=26]Бүлэг 8[/font_size][/center]\n\n[i]Бяцхан хүүхдүүдийн баптисм бол хилэнцэт жигшүүрт үйл—Бяцхан хүүхдүүд Цагаатгалын улмаас Христээр амьд—Итгэл, наманчлал, номхон даруу байдал, мөн зүрх сэтгэлийн хүлцэнгүй чанар, Ариун Сүнсийг хүлээн авч, мөн эцсээ хүртэл тэвчих нь аврал тийш удирддаг. Ойролцоогоор МЭ 401–421 он.[/i]\n\n1 Миний эцэг Мормоны, Моронай надад бичиглэсэн захидал оршвой; мөн энэ нь намайг тохинуулалд дуудагдсаны дараа, удалгүй надад хандан бичигдсэн юм. Мөн ийм байдлаар тэрээр надад хандан бичсэн билээ, өгүүлсэн нь:\n\n2 Моронай, хайрт хүү минь, Их Эзэн Есүс Христ чамайг анхааран ханддагт, мөн өөрийн тохинуулалд, мөн ариун ажилдаа чамайг дуудсанд би үлэмж баяснам.\n\n3 Тэрбээр өөрийн хэмжээлшгүй сайн сайхан мөн ач ивээлээр, эцсийг хүртэл түүний нэрэнд итгэх итгэлийн тэвчээрээр чамайг хадгалаасай хэмээн, Бурхан Эцэгт түүний Ариун Хүүхэд, Есүсийн нэрээр би үргэлж залбиран, чамайг залбиралдаа үргэлж анхаардаг билээ.\n\n4 Мөн эдүгээ, миний хүү, намайг үлэмж гашуудуулж буй түүний талаар би чамд ярья; учир нь та нарын дунд маргалдаанууд гарч байгаа нь намайг шаналгаж байна.\n\n5 Учир нь, хэрэв би үнэнийг мэдсэн аваас, бяцхан хүүхдүүдийн чинь баптисмын талаар та нарын дунд маргалдаан байгаа юм байна.\n\n6 Мөн эдүгээ, хүү минь, та нарын дундаас энэхүү ноцтой алдаа зайлуулагдахын тулд чамайг хичээнгүйлэн хөдөлмөрлөөсэй хэмээн хүснэ би; учир нь, энэхүү зорилгын улмаас би энэ захидлыг бичиж байна.\n\n7 Учир нь та нарын талаар эдгээр зүйлийг би олж мэдэнгүүтээ л энэ хэргийн талаар Их Эзэнээс лавлалаа. Мөн Ариун Сүнсний хүчээр Их Эзэний үг надад ирж, хэлсэн нь:\n\n8 Өөрийн гэтэлгэгч, өөрийн Их Эзэн, мөн өөрийн Бурхан болох Христийн үгсийг сонс. Болгоогтун, би дэлхийд зөв шударгыг үйлдэгчдийг бус, харин нүгэлтнүүдийг наманчлалд дуудахаар ирсэн билээ; эрүүлд эмчийн хэрэгцээ үгүй, харин өвчтэй тэдэнд хэрэгтэй; иймийн тул, бяцхан хүүхдүүд эрүүл, учир нь тэд нүгэл үйлдэх чадваргүй юм; иймийн тул Адамын зүхэл нь тэднээс надаар зайлуулагдсан болой, тиймээс тэр нь тэдний дээр хүчгүй болой; мөн хөвч хөндөх хууль надаар эцэс болсон юм.\n\n9 Мөн энэ маягаар Ариун Сүнс надад Бурханы үгийг мэдүүлсэн буюу; иймийн тул, хайрт хүү минь, та нар бяцхан хүүхдүүдэд баптисм хүртээх нь Бурханы өмнөх ноцтой элэглэл болохыг би мэднэ.\n\n10 Болгоогтун дараах зүйлийг чи заах болно гэдгийг би чамд хэлье—Хариуцлага хүлээх мөн нүгэл үйлдэх чадвартай тэдэнд наманчлал мөн баптисмыг; тийм ээ, эцэг эхчүүдэд наманчилж мөн баптисм хүртэн, мөн бяцхан хүүхдүүдийнхээ адил өөрсдийгөө даруухан болгох ёстой, тэгвэл тэд бүгд бяцхан хүүхдүүдийнхээ хамт аврагдах болно гэдгийг заагтун.\n\n11 Мөн тэдний бяцхан хүүхдүүдэд наманчлал ч, бас баптисм ч огт хэрэггүй болой. Болгоогтун, нүглийн ангижралд хүргэх зарлигуудыг биелүүлэхийн тулд наманчлалын үр дүнд баптисм хүртдэг.\n\n12 Харин бяцхан хүүхдүүд бүр дэлхийн үүслээс Христээр амьд; хэрэв тийм бус аваас, Бурхан нь ялгаварлагч Бурхан, мөн түүнчлэн хувирамтгай Бурхан, мөн нүүр тал харагч болно; учир нь хэчнээн олон бяцхан хүүхэд баптисмгүйгээр нас нөгчсөн билээ!\n\n13 Иймийн тул, хэрэв бяцхан хүүхдүүд баптисмгүйгээр аврагдаж чаддаггүй бол, тэд эцэсгүй тамд одсон байх ёстой болно.\n\n14 Болгоогтун би та нарт хэлнэ, бяцхан хүүхдүүдэд баптисм хэрэгтэй хэмээн боддог тэр нь гашуудлын гүнд мөн алдсын хүлээст байгаа буюу; учир нь түүнд итгэл, найдвар, мөн төгс хайр ч үгүй болой; иймийн тул, тэрбээр уг бодолдоо үхвээс, тэрбээр там руу явах ёстой.\n\n15 Учир нь Бурхан баптисмын улмаас нэг хүүхдийг авардаг, мөн нөгөө нь баптисм хүртээгүй тул эрсдэх ёстой хэмээн бодохын ёс бус нь аймшигтай юм.\n\n16 Энэ маягаар Их Эзэний замуудыг гажуудуулдаг тэдэнд халаг, учир нь тэд наманчлахгүй аваас тэд мөхөх болно. Болгоогтун, би Бурханы эрх мэдэлтэй учир зоригтойгоор ярьж байна; мөн би хүний юу хийж чадахаас үл айна; учир нь төгс хайр бүх айдсыг зайлуулдаг.\n\n17 Мөн би үүрдийн хайр болох төгс хайраар дүүргэгдсэн; иймийн тул, бүх хүүхдүүд миний хувьд адил юм; иймийн тул, би бяцхан хүүхдүүдийг төгс хайраар хайрладаг; мөн тэд бүгд адилхан мөн авралыг хүртэгчид бөлгөө.\n\n18 Учир нь Бурхан бол ялгаварлагч Бурхан биш, мөн хувирамтгай нэгэн бишийг; харин тэрбээр бүх үүрд мөнхөөс бүх үүрд мөнхөд өөрчлөгдөшгүйг би мэднэ.\n\n19 Бяцхан хүүхдүүд наманчилж чадахгүй; иймийн тул, Бурханы цэвэр ариун нигүүлслийг тэдэнд үгүйсгэх нь аймшигт ёс бус явдал мөн, учир нь түүний нигүүлслийн улмаас тэд бүгд түүгээр амьд юм.\n\n20 Мөн бяцхан хүүхдүүдэд баптисм хэрэгтэй хэмээн хэлэх тэр нь Христийн нигүүлслийг үгүйсгэж, мөн түүний цагаатгалыг болон түүний гэтэлгэлийн хүчийг үл ойшоож буй хэрэг.\n\n21 Тэдэнд халаг, учир нь тэд үхлийн, тамын, мөн төгсгөлгүй тарчлалын аюулд байна. Би үүнийг зоригтойгоор хэлнэ; Бурхан надад зарлиг болгосон юм. Тэдгээрийг сонс мөн анхаарал тавь, эсвээс тэдгээр нь Христийн шүүлтийн суудалд та нарын эсрэг зогсох болно.\n\n22 Учир нь болгоогтун бүх бяцхан хүүхдүүд, мөн түүнчлэн хуульгүй орших тэд бүгд Христээр амьд юм. Учир нь гэтэлгэлийн хүч хуульгүй тэд бүгдэд хамаардаг; иймийн тул, буруутгагдаагүй тэр нь, өөрөөр хэлбэл буруутгал дор эс орших тэр нь наманчилж чадахгүй; мөн тийм нэгэнд баптисм ямар ч тусгүй юм—\n\n23 Харин энэ нь Бурханы өмнөх элэглэл бөгөөд Христийн нигүүлслийг, мөн Ариун Сүнсний хүчийг үгүйсгэж, мөн үр шимгүй үйлүүдэд найддаг юм.\n\n24 Болгоогтун, хүү минь, энэ зүйл тохиох учиргүй; учир нь наманчлал нь буруутгал дор буй мөн зөрчигдсөн хуулийн зүхэл дор буй тэдний төлөө юм.\n\n25 Мөн наманчлалын анхны жимс бол баптисм юм; мөн зарлигуудыг биелүүлэхийн тулд итгэлээр баптисм хүртдэг; мөн зарлигуудыг биелүүлэх нь нүглүүдийн ангижралыг авчирдаг;\n\n26 Мөн нүглүүдийн ангижрал нь номхон даруу байдал мөн зүрх сэтгэлийн хүлцэнгүй байдлыг авчирдаг; мөн номхон даруу байдал болон зүрх сэтгэлийн хүлцэнгүй байдлын улмаас Ариун Сүнсний айлчлал нь ирдэг, тэрхүү Тайтгаруулагч нь найдвар болон төгс хайраар дүүргэх буюу, тэрхүү хайр нь бүх гэгээнтнүүд Бурхантай хамт орших эцсийг ирэх хүртэл залбиралд хичээнгүй байснаар тэсдэг болой.\n\n27 Болгоогтун, хүү минь, хэрэв ойрын үед би леменчүүдийн эсрэг явахгүй бол, би чамд дахин бичих болно. Болгоогтун, энэ үндэстний буюу нифайчуудын ард түмний бардамнал, тэд наманчлахгүй аваас, тэднийг устгалд хүргэж байна.\n\n28 Тэдэнд наманчлал ирээсэй хэмээн тэдний төлөө залбир, хүү минь. Гэвч болгоогтун, Сүнс тэдэнд нөлөөлөхийг хичээхээ больсон болов уу хэмээн айна би; мөн уг нутгийн энэ хэсэгт тэд Бурханаас ирэх бүх хүч болон эрх мэдлийг унагахаар бас эрэлхийлж байна; мөн тэд Ариун Сүнсийг үгүйсгэж байна.\n\n29 Мөн ийм агуу нэгэн мэдлэгийг эсэргүүцсэний дараа, хүү минь, бошиглогчдоор хэлэгдсэн бошиглолуудыг, мөн түүнчлэн Аврагчийн маань өөрийнх нь үгсийг гүйцэлдүүлэн тэд удахгүй мөхөх ёстой.\n\n30 Хүү минь, би чамд дахин бичих хүртэл, эсвээс чамтай дахин уулзах хүртэл салах ёс гүйцэтгэе. Амен.\n\n", "moro 9": "Хүү Моронайдаа илгээсэн Мормоны хоёр дахь захидал оршвой.\n\n9-р бүлэгт агуулагдав.\n\n[center][font_size=26]Бүлэг 9[/font_size][/center]\n\n[i]Нифайчууд мөн леменчүүд аль аль нь завхарч мөн харгис болцгоов—Тэд бие биеэ тамлан мөн хөнөөж байв—Моронай дээр ач ивээл мөн сайн сайхан үүрд байгаасай хэмээн Мормон залбирав. Ойролцоогоор МЭ 401 он.[/i]\n\n1 Хайрт хүү минь, би амьд хэвээр гэдгийг чи мэдэж болохын тулд би чамд дахин бичиж байна; гэвч би эмгэнэлт болох тэрний талаар заримыг бичье.\n\n2 Учир нь болгоогтун, бид ялж чадаагүй тэрхүү ширүүн тулалдаанд би леменчүүдтэй орсон; мөн Аркеантус, мөн түүнчлэн Лурам мөн Эмрон илдэнд унасан болой; тийм ээ, мөн бид агуу олон тооны сонгомол эрсээ алдсан.\n\n3 Мөн эдүгээ болгоогтун, хүү минь, леменчүүд энэ хүмүүсийг устгах вий хэмээн айна би; учир нь тэд наманчилдаггүй, мөн Сатан тэднийг үргэлж нэг нэгэнтэй нь уур хилэнд өдөөн хатгадаг.\n\n4 Болгоогтун, би тэдэнтэй үргэлж ажиллаж байна; мөн би Бурханы үгийг хурц ширүүнээр хэлэхэд тэд салгалан мөн миний эсрэг хилэгнэдэг; мөн би хурц ширүүнээр ярихгүй бол тэд үүний эсрэг зүрх сэтгэлээ хатууруулдаг; иймийн тул, би Их Эзэний Сүнс тэдэнд нөлөөлөхийг хичээхээ больсон болов уу хэмээн айна.\n\n5 Учир нь тэд үхлээс үл эмээх мэт надад санагдахаар тийм үлэмж ихээр хилэгнэдэг; мөн тэд нэг нэгэндээ хандах хайраа гээжээ; мөн тэд цусанд мөн өшөө авахаар үргэлжлэн улайрдаг.\n\n6 Мөн эдүгээ, хайрт хүү минь, тэд хатуурсан хэдий ч, хичээнгүйгээр хөдөлмөрлөцгөөе; учир нь хэрэв бид хөдөлмөрлөхөө боливол, бид буруутгал дор аваачигдах болно; учир нь бид бүх зөв шударгын дайсныг ялж, мөн өөрсдийн бодгалийг Бурханы хаант улсад амрааж болохын тулд энэ махбодын асарт байх зуураа гүйцэтгэх хөдөлмөр бидэнд байна.\n\n7 Мөн эдүгээ би энэ хүмүүсийн зовлон зүдгүүрийн талаар заримыг бичье. Учир нь Амороноос хүлээн авсан миний мэдлэгийн дагуу, болгоогтун, леменчүүдэд Шеризагийн цамхгаас авсан олон хоригдол бий; мөн эрчүүд, эмэгтэйчүүд, мөн хүүхдүүд байсан болой.\n\n8 Мөн тэр эмэгтэйчүүдийн нөхрүүд мөн хүүхдүүдийн эцгийг нь тэд хөнөөсөн; мөн тэд эмэгтэйчүүдийг өөрсдийнх нь нөхрүүдийн цогцсоор, мөн хүүхдүүдийг өөрсдийнх нь эцгүүдийн цогцсоор тэжээдэг; мөн тэд тэдэнд ус бараг өгдөггүй.\n\n9 Мөн леменчүүдийн энэхүү агуу жигшүүрт хэрэг байгаа хэдий ч, энэ нь Мориантум дахь бидний хүмүүсийнхээс давж гараагүй юм. Учир нь болгоогтун, леменчүүдийн охидын олныг тэд олзлон авсан бөлгөө; мөн бүхнээс илүү хамгийн эрхэм мөн чухал, ариун явдал болон онгон байдлаас нь тэднийг салгасны дараа—\n\n10 Мөн тэд энэ зүйлийг хийсний дараа, тэд биеийг нь бүр үхэлд хүртэл нь тамлан, хамгийн хэрцгий балмадаар тэднийг хөнөөсөн билээ; мөн тэд үүнийг хийснийхээ дараа, зүрх сэтгэлийнхээ хатуугийн улмаас, тэд цогцсыг нь зэрлэг араатнууд адил цөлмөн иджээ; мөн тэд үүнийг эр зоригийн тэмдэг болгон хийдэг бөлгөө.\n\n11 Ай хайрт хүү минь, иргэншилгүй ийм хүмүүс хэрхэн—\n\n12 (Мөн зөвхөн цөөн хэдэн жил улирч одсон буюу, мөн тэд соёлтой мөн тааламжит сайхан хүмүүс байсан болой)\n\n13 Гэвч ай хүү минь, ийм их жигшүүрт хэрэгт баясдаг ийм хүмүүс хэрхэн—\n\n14 Бурхан бидний эсрэг шүүлтэд өөрийн мутрыг үл хөдөлгөнө хэмээн бид хэрхэн бодож чадах билээ?\n\n15 Болгоогтун, зүрх сэтгэл минь дуу алднам: Энэ хүмүүст халаг. Шүүлтэд гарч ирээч, ай Бурхан минь, мөн тэдний нүглүүдийг, ёс бусыг, мөн жигшүүрт хэргүүдийг нүүрнээсээ далдлаач!\n\n16 Мөн түүнчлэн, хүү минь, Шеризад үлдсэн олон бэлэвсэн эмэгтэйчүүд мөн тэдний охид буй; мөн леменчүүдийн авч одоогүй хоол хүнсний тэр хэсгийг, болгоогтун, Зенефайн их цэрэг авч одсон бөлгөө, мөн хоол хайн чадах газраараа тэнүүчлүүлэхээр тэднийг орхисон ажээ; мөн настай олон эмэгтэйчүүд замдаа сульдан мөн үхэж байна.\n\n17 Мөн надтай буй их цэрэг сул дорой; мөн леменчүүдийн их цэрэг Шериза болон миний хооронд буй; мөн Аароны их цэрэгт зугтан очсон болгон нь, тэд тэдний аймшигт харгислалын хохирогч болон унацгаасан билээ.\n\n18 Ай миний хүмүүсийн завхрал! Тэдэнд эмх журам бөгөөд нигүүлсэл гэж үгүй болжээ. Болгоогтун, би энгийн хүн, мөн би энгийн хүний хүч тэнхээтэй, мөн би өөрийн тушаалуудыг цаашид тулгаж чадахгүй.\n\n19 Мөн тэд гажуу байдалдаа хүчирхэг болж; мөн тэд залуу, хөгшин хэнийг ч үл хэлтрүүлэгч харгис хэрцгий болжээ; мөн тэд сайн болох тэрнээс өөр бусад бүх зүйлд баясдаг; мөн энэ нутгийн бүх гадаргуу дээрх бидний эмэгтэйчүүд мөн хүүхдүүдийн зовлон юунаас ч давуу болжээ; тийм ээ, хэл үүнийг ярьж үл чадна, мөн энэ нь бичигдэж эс чадна.\n\n20 Мөн эдүгээ, хүү минь, энэ аймшигт дүр зургийг би үргэлжлүүлэн бичихээ больё. Болгоогтун, энэ хүмүүсийн ёс бусыг чи мэднэ; тэд зарчимгүй, мөн мэдрэхээс өнгөрснийг чи мэднэ; мөн тэдний ёс бус нь леменчүүдийнхээс ч илүү болой.\n\n21 Болгоогтун, хүү минь, тэрбээр намайг цохих вий хэмээн би тэднийг Бурханд сайшааж чадахгүй бөлгөө.\n\n22 Гэвч болгоогтун, хүү минь, би чамайг Бурханд сайшаана, мөн чамайг аврагдана хэмээн Христэд би найддаг; мөн түүний хүмүүс өөрт нь буцахын, эсвээс тэдний бүрмөсөн устгалын гэрч болгохоор амийг чинь хэлтрүүлээсэй хэмээн би Бурханд залбирна; учир нь тэд наманчилж мөн түүнд буцахгүй аваас тэд мөхөх ёстойг би мэднэ.\n\n23 Мөн хэрэв тэд мөхөх аваас энэ нь, зүрх сэтгэлийнхээ зөрүүдийн улмаас цус болон өс хонзонг эрэлхийлэгч жаредчуудын адил байх болно.\n\n24 Мөн хэрэв тэд мөхөх аваас, бидний ах дүүсийн олон нь леменчүүдэд урвасан, мөн илүү олон нь түүнчлэн тэдэнд урвах болно гэдгийг бид мэднэ; иймийн тул, хэрэв чи хэлтрүүлэгдэж мөн би мөхөн, чамайг эс харах аваас, зарим цөөн зүйлийг бичигтүн; гэвч би чамайг удахгүй харна хэмээн найдна; учир нь чамд өгөхийг хүссэн ариун нандин цэдгүүд надад буй.\n\n25 Хүү минь, Христэд үнэнч бай; мөн миний бичсэн зүйлс чамайг үхэлд хүргэх болтол гашуудуулахгүй байгаасай; харин Христ чамайг өргөн, мөн түүний зовлон болон үхэл, мөн бидний өвөг дээдэст өөрийн биеийг үзүүлсэн нь, мөн түүний нигүүлсэл болон тэсвэр тэвчээр, мөн түүний сүр жавхлангийн мөн мөнх амьдралын найдвар оюунд чинь үүрд байх болтугай.\n\n26 Мөн хаан сэнтий нь тэнгэрийн өндөрт байх Бурхан Эцэгийн, мөн бүх зүйл түүнд харьяалагдах хүртэл түүний хүчний баруун гар талд залрах бидний Их Эзэн Есүс Христийн ач ивээл чамтай байж, мөн үүрд мөнх хамт орших болтугай. Амен.\n\n", "moro 10": "[center][font_size=26]Бүлэг 10[/font_size][/center]\n\n[i]Мормоны Номын тухай гэрчлэл Ариун Сүнсний хүчээр ирдэг—Сүнсний бэлгүүд итгэгчдэд өгөгддөг—Сүнсний бэлгүүд итгэлийг үргэлж дагалддаг—Моронайн үгс газар шорооноос ярих болно—Христэд ирэгтүн, Түүгээр төгөлдөржиж, мөн өөрсдийн бодгалийг ариусгагтун. Ойролцоогоор МЭ 421 он.[/i]\n\n1 Эдүгээ Моронай би өөртөө зөв санагдах заримыг бичье; мөн би өөрийн ах дүүс леменчүүдэд бичнэ; мөн Христийн ирэлтийн тэмдэг өгөгдсөнөөс хойш дөрвөн зуун хорь гаруй жил улирч одсоныг тэд мэдээсэй хэмээн би хүснэ.\n\n2 Мөн та нарт ухуулах үүднээс хэдэн үг хэлснийхээ дараа, би эдгээр цэдгийг лацдах болно.\n\n3 Болгоогтун, та нар эдгээр зүйлийг уншихдаа, хэрэв та нар тэдгээрийг унших нь Бурханы мэргэн ухаанд нийцэх аваас, Адам бүтээгдсэнээс бүр та нар эдгээр зүйлийг хүлээн авах тэр цагийг хүртэл Их Эзэн хүмүүсийн үрсэд хэчнээн нигүүлсэнгүй байсаар буйг та нар санан мөн үүнийг зүрх сэтгэлдээ тунгаахыг би та нарт ухуулъя.\n\n4 Мөн та нар эдгээр зүйлийг хүлээн аваад, Бурхан, Мөнхийн Эцэгээс, Христийн нэрээр, эдгээр зүйл үнэн эсэхийг асуухыг би та нарт ухуулъя; мөн хэрэв та нар Христэд итгэлтэй байж, чин сэтгэлтэйгээр, чин эрмэлзэлтэйгээр асуух аваас, тэрбээр үүний үнэнийг Ариун Сүнсний хүчээр та нарт мэдүүлэх болно.\n\n5 Мөн Ариун Сүнсний хүчээр та нар бүх зүйлийн үнэнийг мэдэж болно.\n\n6 Мөн сайн болох аливаа зүйл шударга бөгөөд үнэн; иймийн тул, сайн юу ч Христийг үгүйсгэдэггүй, харин түүний байдгийг хүлээн зөвшөөрдөг.\n\n7 Мөн Ариун Сүнсний хүчээр, түүний байдаг гэдгийг та нар мэдэж болно; иймийн тул Бурханы хүчийг та нар үгүйсгэхгүй байхыг би та нарт ухуулъя; учир нь тэрбээр хүмүүсийн үрсийн итгэлийн дагуу хүчээр үйлддэг, өнөөдөр мөн маргааш, мөн үүрд хэвээр бөлгөө.\n\n8 Мөн тэрчлэн, ах дүүс минь, Бурханы бэлгүүдийг үгүйсгэхгүй байхыг би та нарт ухуулж байна, учир нь тэдгээр нь олон; мөн тэдгээр нь нэг Бурханаас ирдэг. Мөн уг бэлгүүд хүртээгдэх өөр өөр замууд буй; гэвч хэнд ч мөн юунд ч үйлдэгч нэг л Бурхан байдаг; мөн тэдгээр нь хүмүүст, тэдэнд тус болохын тулд, Бурханы Сүнсний үзүүлэлтээр өгөгддөг.\n\n9 Учир нь болгоогтун, нэгэнд нь Бурханы Сүнсээр, тэрбээр мэргэн үгсийг зааж болох нь өгөгддөг;\n\n10 Мөн өөр нэгэнд нь, тэрбээр мөнхүү Сүнсээр мэдлэгийн үгийг зааж болох нь;\n\n11 Мөн өөр нэгэнд нь, үлэмж агуу итгэл; мөн өөр нэгэнд, мөнхүү Сүнсээр эдгээх бэлгүүд;\n\n12 Мөн тэрчлэн, өөр нэгэнд нь, тэрбээр хүчит гайхамшгуудыг үйлдэж болох нь;\n\n13 Мөн тэрчлэн, өөр нэгэнд нь, тэрбээр бүх зүйлийн талаар бошиглож болох нь;\n\n14 Мөн тэрчлэн, өөр нэгэнд нь, тэнгэр элч нарыг мөн тохинуулах сүнснүүдийг болгоох нь;\n\n15 Мөн тэрчлэн, өөр нэгэнд нь, бүх төрлийн хэл;\n\n16 Мөн тэрчлэн, өөр нэгэнд нь, хэл ярианы мөн олон төрлийн хэлийг хөрвүүлэх нь өгөгддөг.\n\n17 Мөн эдгээр бүх бэлэг нь Христийн Сүнсээр ирдэг; мөн тэдгээр нь түүний тааллын дагуу, хүмүүн бүрд тус бүрчлэн ирдэг.\n\n18 Мөн хайрт ах дүү нар минь, сайн бэлэг болгон Христээс ирдгийг та нар санахыг би та нарт ухуулъя.\n\n19 Мөн хайрт ах дүү нар минь, тэрбээр өчигдөр, өнөөдөр, мөн үүрд адил гэдгийг, мөн миний ярьсан, сүнснийх болох эдгээр бүх бэлэг хэзээ ч, бүр дэлхий оршиж байгаа цагт төгсгөл болохгүй, хэрэв тэгвэл зөвхөн хүмүүсийн үрсийн итгэлгүйн улмаас л гэдгийг санахыг би та нарт ухуулъя.\n\n20 Иймийн тул, итгэл байх учиртай; мөн хэрэв итгэл байх ёстой аваас түүнчлэн найдвар байх учиртай; мөн хэрэв найдвар байх ёстой аваас түүнчлэн төгс хайр байх учиртай.\n\n21 Мөн та нарт төгс хайр байхгүй аваас Бурханы хаант улсад та нар яавч аврагдаж чадахгүй; бас хэрэв та нар итгэлгүй аваас Бурханы хаант улсад аврагдаж чадахгүй; мөн хэрэв та нар найдвар үгүй аваас мөн аврагдахгүй.\n\n22 Мөн хэрэв та нар найдвар үгүй аваас шантрах нь гарцаагүй; мөн шантрал алдсын улмаас ирдэг.\n\n23 Мөн Христ бидний өвөг дээдэст үнэхээр хэлсэн юм: Хэрэв та нарт итгэл байх аваас та нар миний хувьд зохистой болох аливаа зүйлийг хийж чадна.\n\n24 Мөн эдүгээ би дэлхийн бүх хязгаарт хэлж байна—хэрэв Бурханы хүч мөн бэлгүүд та нарын дунд байхгүй болох тэр өдөр ирэх аваас, энэ нь итгэлгүйн улмаас байх болно.\n\n25 Мөн хэрэв ийм байдалд байх аваас хүмүүсийн үрсэд халаг болог; учир нь та нарын дунд сайныг хийгч үгүй, үгүй, нэг ч үгүй байх болно. Учир нь хэрэв та нарын дунд сайныг үйлдэгч нэгэн байх аваас, тэрбээр Бурханы хүч болон бэлгүүдээр ажиллах болно.\n\n26 Мөн эдгээр зүйлийг үгүй болгож мөн нас нөгчих тэдэнд халаг, учир нь тэд нүглүүддээ нас нөгчдөг, мөн тэд Бурханы хаант улсад аврагдаж эс чадах бөлгөө; мөн би үүнийг Христийн үгсийн дагуу ярьж байна; мөн би худал хэлэх нь үгүй.\n\n27 Мөн эдгээр зүйлийг санахыг би та нарт ухуулж байна; учир нь миний худал хэлээгүйг та нар мэдэх тэр цаг хурдтайгаар ирж байна, учир нь та нар намайг Бурханы индэр дээр харах болно; мөн Их Эзэн Бурхан та нарт: Нас барагсдын дундаас хашхирах нэгэн мэтээр, тийм ээ, бүр газар шорооноос ярих нэгэн мэтээр, энэ хүнээр бичигдсэн өөрийн үгсийг би та нарт тунхаглаагүй гэж үү? хэмээн хэлнэ.\n\n28 Бошиглолуудыг гүйцэлдүүлэхээр би эдгээр зүйлийг тунхаглаж байна. Мөн болгоогтун, эдгээр нь үүрдийн Бурханы амнаас гарах болно; мөн түүний үг үеэс үед исгэрэн тархах болно.\n\n29 Мөн миний бичсэн үүнийг үнэн болохыг Бурхан та нарт үзүүлэх болно.\n\n30 Мөн та нар Христэд ирж, мөн сайн бэлэг болгоноос барьж аван, мөн хилэнцэт бэлэгт, бас цэвэр бус зүйлд үл хүрэхийг та нарт ухуулъя би.\n\n31 Мөн сэрэгтүн, мөн шорооноос өндийгтүн, ай Иерусалим; тийм ээ, мөн үзэсгэлэнт өмсгөлөө өмс, ай Сионы охин; мөн та нар цаашид шившиглэгдэхгүйн тул, ай Израилын угсаа, Мөнхийн Эцэгийн та нартай хийсэн гэрээнүүд биелэгдэж болохын тулд, үүрд гадаснуудаа бөхөлж мөн хилүүдээ тэлэгтүн.\n\n32 Тийм ээ, Христэд ирэгтүн, мөн түүгээр төгөлдөржигтүн, мөн бүх бурханлаг бусаас өөрсдөө татгалзагтун; мөн хэрэв та нар бүх бурханлаг бусаас өөрсдөө татгалзаж, мөн Бурханыг өөрсдийн бүх чадавх, оюун ухаан болон хүч чадлаар хайрлах аваас, тэгвэл түүний ач ивээл та нарт хангалттай, тиймээс түүний ач ивээлээр та нар Христээр төгс байж болно; мөн хэрэв Бурханы ач ивээлээр та нар Христээр төгс аваас, та нар Бурханы хүчийг яавч үгүйсгэж чадахгүй.\n\n33 Мөн тэрчлэн, хэрэв Бурханы ач ивээлээр та нар Христээр төгс, мөн түүний хүчийг эс үгүйсгэх аваас, тэгвэл та нар Эцэгийн гэрээн дэх Христийн цус урсалтаар нүглээсээ ангижирч, тэгснээр та нар ариун, толбогүй болж Бурханы ач ивээлээр, Христээр дамжуулан ариусгагддаг билээ.\n\n34 Мөн эдүгээ би бүгдтэй салах ёс гүйцэтгэе. Миний сүнс болон махбод дахин нэгдэж, мөн амьд үхсэний аль алиных нь Мөнхийн Шүүгч, агуу Иеховагийн таалалт индрийн өмнө та нартай уулзахаар би агаараар ялгуусан байдалтайгаар хүргэгдэх хүртэл, Бурханы диваажинд амрахаар удахгүй явах болно би. Амен.\n\nТөгсөв\n\n"}