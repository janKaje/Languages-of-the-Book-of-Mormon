{"title-page 0": "[center][font_size=26]Pwuhk en Mormon[/font_size][/center]\n\nEhu Kadehdepen Sises Krais\n\nIntingda sang Mwomwohdiso en Sises Krais en Souleng en Imwin Rahn akan\n\nSalt Lake City, Utah, USA\n\nTepin ntingdahn Lokaiahn Wai wiawida nan Palmyra, New York, USA, nan 1830\n\n© 2023 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]Pwuhk en Mormon[/font_size][/center]\n\nPoadoapoad ehu me ntingda sang Pein Pehn Mormon nan Pileit akan me Kohsang ni Pileit en Nihpai kan\n\nEri, iei met oaralap en poadoapoad en aramas en Nihpai kan, oh pil Mehn Leimen kan—Ntingda ong Mehn Leimen kan, me wia kisehn luhwen peneinei en Israel; oh pil ong mehn Suhs oh Mehn Liki kan—Ntingda sang ni kosonned, oh pil sang ni ngehn en kokohp oh kaudiahl—Ntingdahr oh katengetengpenehr, oh nekineklahr rehn Kauno, pwe re sohte pahn kak ohla—pwe kawehwehpe en kohdo sang ni kisakis oh manaman en Koht—Pein pehn Moronai katengetengpenehr, oh nekineklahr rehn Kauno, pwe en kohdo sang rehn Mehn Liki kan ni ahnsou me pahn koasondi—Kawehwehpehu pahn sang ni kisakis en Koht.\n\nPil ehu oaralap en poadoapoad me kohsang nan Pwuhk en Ihder, me wia poadepen nein Sared aramas akan, me kohkohla ni ahnsou me Kauno ketin wekidala ahn aramas akan lokaia, ahnsou me irail kaukawada douliko pwe re en kohdahla nanleng—Me pahn kasalehiong luhwen peneinei en Israel soahng kesempwal akan me Kaunoketin wiahiongehr arail pahpa ko; oh pwe irail en ese sapwellimen Kauno inou kan, pwe irail en dehr lekidekla kohkohlahte—Oh me pahn pil kamehlelehiong mehn Suhs oh Mehn Liki kan me Sises iei Krais, Koht Soutuko, me ketin kasalehiong wehi koaros pein ih—Oh met, ma mie sapwung a e pahn wia sapwung en aramas akan; eri, dehr soikala soahng kan sang Koht, pwe kumwail en kak dierek mwakelelkel ni mwoalen kopwung en Krais.\n\nSosep Smith, Jun, me tepin kawehwehdi sang nan pileit ko ong lokaiahn wai\n\n", "introduction 0": "[center][font_size=26]Mehn Kapehse[/font_size][/center]\n\nPwuhk en Mormon iei ehu pwuhk sarawi me rasohng Paipel. Iei poadoapoad ehu me pid duwen sapwellimen Koht doadoahk kan ong mehn kawahko nan wehin Amerika oh audaudiki unsek en rongamwahu poatoapoato.\n\nPwuhk wet ntingdier sang rehn soukohp tohto ni duwen ngehn en kokohp oh kaudiahl. Mormon me wia soukohp oh soupoad men me ntingihdi oh oaralapiada arail mahsen kan pohn kohl pileit kan. Poadoapoad wet kasalehda duwen pwihn en aramas riau. Ehu kohdo sang nan Serusalem nan pahr 600 Mwohn Krais oh mwuri tohrohrpeseng wiahda wehi riau, me adaniki Mehn Nihpai oh Mehn Leimen. Ehu pwihno kohdo mwowehsang ni ahnsou me Kauno ketin kapingada lokaiah kan ni Doulik en Papilon. Pwihn wet kin adaniki Mehn Sared akan. Mwurin sounpar kid kei, koaros kamwomwala ihte me luhwehdi Mehn Leimen kan, oh irail iei kisehn kadaudoken mehn Indian kan nan Amerika.\n\nPoadoapoad me keieu kesempwal nan Pwuhk en Mormon iei ahnsou me Kauno Sises Krais ketin pwarohng oh kalohkehng mehn Nihpai kan mwurinte E ketin iasadao. E ketin kasalehda padahk kan en rongamwahuo, duwen koasondi en komourla, oh mahsanihong aramas akan dahme irail pahn anahne wia pwe irail en alehdi popohl nan mour wet oh komour soutuk nan mour me pahn kohdo.\n\nMwurin Mormon eh kaimwseklahr eh nting kan, e ahpw kihongehr poadoapoado rehn nah pwutak Moronai, me kapatahiongehr ekei pein eh koasoi kan oh ekihla pileit kan ni Aul en Kumora. Nan Septempe 21, 1823, Moronaiohte, me wialahr aramas lingaling oh iasada, pwarohng Soukohp Sosep Smith oh kaweidiki duwen poadoapoad en kawao oh duwen e pahn kawehwehdiong ni mahsen en wai.\n\nPileit ko ahpw kohieng Sosep Smith, me kawehwehdier sang ni kisakis oh manaman en Koht. Poadoapoad wet ntingdahr nan lokaia tohto nin duwen eh wia kadehde kapw oh kapatapat me Sises Krais iei Sapwellimen Koht ieiaso oh me koaros me pahn kohdo Reh oh peikiong kosonned kan oh tiahk sarawi kan en Sapwellime rongamwahu pahn komourla.\n\nSoukohp Sosep Smith koasoia duwen poadoapoad wet ni eh nda: “I ndaiong riei kan me Pwuhk en Mormon iei pwuhk me keieu pwung nan sampah, oh wia takai poahsoan en atail lamalam, oh aramas pahn karanihala Koht sang ni ar pahn momouriki padahk en kaweid kan me mih loale sang [padahk en] pwuhk teikan.”\n\nPwe en patehng Sosep Smith, Kauno ketin piladahr aramas ehk-emen en pein kilang kohl pileit ko oh wia sounkadehde kesempwal kei ong mehlel oh sarawi en Pwuhk en Mormon. Ntingdi en arail kadehdeh kan iang patehng met ni oaralape “Kadehde en meh Silimeno” oh “Kadehde en meh Welimeno.”\n\nSe luke aramas koaros sang wasa koaros en wadek Pwuhk en Mormon, oh en doandoaropwe nan mohngiongarail kan rohng me mih loale, oh peki rehn Koht, Sahm Soutuk, ni mwaren Krais ma pwuhk wet mehlel. Irail me idawehn kaweid wet oh peki ni pwoson pahn alehda kadehdepen eh mehlel oh manaman sang ni manaman en Ngehn Sarawio. (tehk Moronai 10:3–5.)\n\nIrail kan me pahn alehda kadehde sarawi wet sang Ngehn Sarawi pahn pil esehda sang ni manamanohte me Sises Krais iei Soukomour en sampah, me Sosep Smith iei Sapwellime sounkaudiahl oh soukohp ni imwin rahn akan, oh me Mwomwohdiso en Sises Krais en Souleng en Imwin rahn akan iei wehin Kauno me pwurehngehr wiawihda pohn sampah, kaukaunopohng Ketido Keriau en Mesaiao.\n\n", "three 0": "[center][font_size=26]Kadehde en meh Silimeno[/font_size][/center]\n\nEn wehwehiong wehi koaros, keinek koaros, lokaia koaros, oh aramas koaros, ong me doadoahk wet pahn lellohng: Me sang ni kalahngan en Koht Sahmo, oh atail Kaun Sises Krais, se kilangehr pileit kan me audaudiki poadoapoad wet, me wia poadoapoad en aramas en Nihpai, oh pil Mehn Leimen kan, riarail kan, oh pil aramas en Sared kan, me kohdo sang ni douliko me koasoiepe wiawiher. Oh se pil ese me e kawehwehdahr sang ni kisakis oh manaman en Koht, pwe pein kepitie me mahsanihong kiht; eri se ese ni mehlel me doadoahko mehlel. Oh se pil kadehdehki me se kilangehr nting kan me mih pohn pileit kan; oh e kasansalohng kiht sang ni manaman en Koht, oh kaidehn aramas. Oh se kalohngki sang ni koasoi mehlel, me tohnleng en Koht patohdihdo sang nanleng, oh e patohwando oh pwilikihdi mwohn mesat kat, kahrehda se kilang oh kadehde pileit kan, oh nting kan powe; oh se ese me iei sang ni kalahngan en Koht Sahmo, oh atail Kaun Sises Krais, me se kilangki oh kadehdehki me mepwukat mehlel. Oh e wia mehkot kapwuriamwei nan masat. Ahpw, kepitien Kauno mahsanihong kiht me sen kadehdehki; eri, pwe sen peikiong sapwellimen Koht kosonned akan, se kadehdehki mepwukat. Oh se ese me ma se pahn loaloapwoatehng Krais, se pahn kamwakelsang ntahn aramas koaros pohn aht likou kan, oh dierek mwakelekel mwohn mwoalen kopwung en Krais, oh pahn mihmihla reh nanleng kohkohlahte. Oh wahu koaros ong Sahmo, oh Sapwellime Iehros, oh Ngehn Sarawi, me iei Kohtehmen. Ahmen.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]Kadehde en meh Welimeno[/font_size][/center]\n\nEn wehwehiong wehi koaros, keinek koaros, lokaia koaros, oh aramas koaros, ong me doadoahk wet pahn lellohng: Me Sosep Smith, Jun., me kawehwehdier doadoahk wet, kasalehiongehr kiht pileit kan me koasoiepe wiawiher, me mih ni mwomwen kohl; oh nin duwen tohtohn tehn pileit kan me Sosep Smith kawehwehdier, se doahkehkier peht kan; oh se pil kilangehr lipwen nting kan powe, soahng koaros kasalehda doadoahk en keilahn aio, oh e kaselehda doadoahk en aramas koahiek. Oh met se wiahki aht kadehde ni koasoi mehlel, me Sosep Smith kasalehiong kiht, pwe se kilangehr oh kolehr, oh ese ni mehlel me Sosep Smith alehdier pileit kan me se koasoiahier. Oh se kasalehiong sampah adat akan, pwe en kadehdehiong sampah me se kilangehr pileit ko. Oh se sohte likamw, Koht ketin mwahngih mehlel.\n\nChristian Whitmer\n\nJacob Whitmer\n\nPeter Whitmer, Jun.\n\nJohn Whitmer\n\nHiram Page\n\nJoseph Smith, Sen.\n\nHyrum Smith\n\nSamuel H. Smith\n\n", "js 0": "[center][font_size=26]Kadehde en Soukohp Sosep Smith[/font_size][/center]\n\nPein ehn Soukohp Sosep Smith koasoi kan ong duwen kohdahn Pwuhk en Mormon iei duwe met:\n\n“Ni soutik en … Septempe rieisek-ehu [1831] … I pein kapakap oh pekipeki ni karakarahk rehn Koht Wasa Lapalahpie. …\n\n“Ni ahnsou me I wie kapakapiong Kauno, I diaradahr marain ehu pwaradahr nan ei pereo, me wie maramarainla lao e marain sang marain en souwas, ni ahnsouo aramas emen mwadangete pwarada limwahn ei pehto, keskesihnen nan wehwe, nehkan sohte sair nan tahto.\n\n“E likouki likou puhp ehu me keieu pwetepwet. Me inenen pwetepwet sang mehkoaros me I kilangehr nan sampah; oh I sohte kamehlele me mie mehkot nan sampah me kin pwetepwetala oh linganla duwehte met. Patapa ten pehkan sansal, oh pil peh kan, ekiste pohn angin tepin tupwengen peh; oh pil paten nehkan me pil wie sansal, oh pil duwehte ekiste keidahsang ni koakon en pateneh kan. Moange oh tepinwere pil wie sansal. I kak kilang me sohte ehu likou me e likauih ihte likou puhp wet, nin duwen eh sansal, I kak kilang nan mwarmwarehu.\n\n“Kaidehnte eh likou puhpo me pwetepwet mehlel, ahpw paliwere pwon me lingan sang mehkoaros oh ni mehlel pohn mesehu duwehte lioal. Nan pereo marainla mehlel, ahpw sohte duwehte marain me wie kapkapil ohlo. Ahnsou me I tepin kilangada ohlo; I ahpw masakada, ahpw ahnsou mwadang ei masako sohrasang ie.\n\n“E likweri kin ie edei oh padahkiong ie me ih iei meninkeder men me pedekerdohng ie sang rehn Koht, oh ede iei Moronai; oh e koasoia me mie spawellimen Koht doadoahk ehu me I pahn wia; oh me edeiet pahn kin mwahu oh suwed nan wehi koaros, keinek koaros, oh lokaia koaros, de me aramas akan pahn kin koasoiahki mehkot mwahu oh suwed.\n\n“E koasoia me mie pwuhk ehu serdier, nting kan mihmi pohn pileit kohl kan me audaudiki poadoapoad en tohn sahpwo keilahn aio oh wasa me irail tepisang ie. E pil kosoia me Rongamwahuo poatoapoat unseko mihmi loale, nin duwen Sounkomouro e ketikihongehr tohn wasao keilahn aio;\n\n“Pil mie takai riau me mih pohn mehn iroir ehu me wiawihkihda silper ni mwomwen kesiketieu—oh takai riau wet, katengetengieng mehn perepen nan mwaramware ieu, me wiahda Urim oh Dummim—me seridier iangahki pileit ko; oh mehmen me pahn kolokol oh doadoahngki takai pwukat ih me kin wia ‘ohl sarawi’ keilahn aio de nan mwein kawa; oh me Koht ketin kaunopadahr ong kawehwehdi en pwuhko. …\n\n“E pil pwurehng indahiong ie, me ahnsou me I pahn alehda pileit ko me e koasoiahier—pwe ahnsou me re pahn alahldi saikinte lelledo—I sohte pahn kasalehiong emen aramas; pil iangahki mehn perehpen nan mwaramwaro iangahki Urim oh Dummimo; ihte ong irail kan me I pahn mweimweiong en kasalehiong irail; ma I pahn wia I pahn kamwomwala. Ni ahnsou me e wie koasoakoasoiahiong ie duwen pileit ko, kaudiahl ehu pwarada nan ei madamadau kahrehda I kak kilang wasa me pileit ko seridi ie, oh I ese wasahu ni marain oh sansal mehlel ahnsou me I kohla wasahu.\n\n“Mwurin aht koasoi pene, I diaradahr me marain en nan pereo tepier kohpene limwahn ohlo me wie koasoakoasoi ong ie, oh e wiwiahte mwo lao pereo pwurehng rotorotala, ihte limwah me sohte iang rotorotala; ni ahnsouohte I mwadangete kilangada ahl ehu pa ritpeseng nanleng, ih eri kokohdahla lao e sohrala douluhl, oh nan pereo pwuralahng ni mwomwehu mwohn marain en nanleng wet e pwarada.\n\n“I wendi oh medemedewe duwen dahme I kilangehr, oh I medemedewe laud dahme meninkeder kesempwal menet kasalehiongehr ie; oh nan werengen ei wie medemedewe, I mwadangete diarada me ei pereo pil pwurehng wie maramarainda, oh ni ahnsouohte, meninkederohte pil pwurehng miher mpen ei pehto.\n\n“E tepihada, oh pil pwurehng koasoiahdo soahngohte me wiahier ni eh tepin pwarohng ie, sohte kisin wekila ieu mie, eri ni ahnsou me nekiero, e ahpw padahkihong ie duwen kalokolok lap akan me pahn pwarada nan sampah, me pahn sang kahpwal lap akan en lehk, mahwin, oh soumwahu; oh me kalokolok apwal pwukat pahn kohdohng pohn sampah nan dih wet. Mwurin eh koasoiahier mepwukat, e ahpw pwurehng pwuradahla ni mwohmwohte me e wiahier mwowe.\n\n“Sang ni ahnsou wet, I wendier oh pwuriamweikilahr mehlel duwen me I kilangehr oh rongehr nin duwen dahme wiawiher me inen loal nan ei madamadau me kahrehda I sohte kak meirkihla. Ahpw I pwuriamweikihla ahnsou me I pil pwurehng kilangada meninkederohte limwahn ei pehto, oh rong eh pwurehng kasalehda de kapwurehiong irehkohte me e kasaledahr mwowe; oh kapatahiong peneu en kaparkinie, me Sehdan pahn song en kasongosonge ie (pwehki irair en semwemwe me ei pahpa eh peneinei ahneki), en alehdi pileit kan pwe en kepwehpwehkihla. Met e keinapwih sang ie, ndinda me I sohte pahn medewe ehu soang en madamadau nan ei pahn ale pileit kan liki kalinganahla Koht, oh sohte pahn mwekidiki ehu soang tohrohr liki kaukauwada sapwellime wehi; ma soh, I sohte pahn kak alehdi.\n\n“Mwurin kesilipak en eh pwarek ie, e pil pwuradahla nanleng duwehte me e wiahier mahso, oh ngei pwurehng kelehpwla oh medemedewe irair kapwuriamwei me I aptehn lellohng; mwurin ahnsouohte ni en meninkedero eh kesilipak en pwuradala sang rehi, maleko pa koakorot, oh I diaradahr me ni sohrahnehr, eri aht wie kosoakoasoipene udahn pahn mihmi ni erein pwohngo pwon.\n\n“Mwurinte ei piridahsang pohn ei pehto, oh I kolahr pwe I en wia doadoahk kan me I kin kalapw wia nan ehu ehu rahn, ahpw ni ei song en wia ei doadoahk me I kin wia kan, I diaradahr me ei kehl solahr mie oh I ahpw solahr kak [wia ei doadoahk]. Ei pahpao, me wie doadoahk limwahi, diaradahr me mie mehkot sapwung rehi, ih eri ndahng ie I en kohla nihmwo. I ahpw tepida kohkohla nihmwo; ahpw, ni ei song kotehieila kehlo sang nan mwetuwelo wasa me se mihe, ei kehl koaros sohrasang ie, I ahpw pwupwidiongehr pohn pwehlo, oh ni ahnsou kis I sohla kehn mehkot.\n\n“Tepin mehkot me I kak tamanda iei ngihl ehu me peidohng ie, ekehker edeie. I ahpw saradahr, oh kilangadahr meninkederohte me wie kesikesihnen pohn moangei, marain kapilpene duwehte mwowehsang. E ahpw padahkihong ie mehkoaros me e padahkihong ie pwohngo, oh kehkehlikihong ie me I en kohla rehn ei pahpao oh ndaiong ih sansal oh kosonned akan me I alehdahr.\n\n“I peikiong ih; ngehi eri pwurala rehn ei pahpao nan mwetuwelo, oh padahkihongehr ih mehkoaros. Ih eri sapengki me met iei kupwuren Koht, oh e koasoia me I en kohla oh doadoahngki duwen kehkehlik en meninkedero. I ahpw mweseldahsangehr nan mwetuwelo, oh kolahng wasa me meninkedero padahkihong ie me pileitko seridi ie; I ese wasahu ni ahnsouohte me I lel mwo pwehki eh sansal mwahu nan kaudiahlo me I alehdi.\n\n“Mie dohl ehu me saise mwahu oh me keieu ileile nan kousapwo, me karanihte kahnihmw en Manchester, New York. Ni pali kapi en aulo, pahnanginte koadokehu, pileitko seridihte nan kohpwahn takai ehu, pahn takai sais mwahu ehu. Takai wet me mosul oh pwonopwon nan werengehu wasa me pwerpwerda, oh menipinipla kohiei ni keileh kan, kahrehda nan werengehu me sansal pohn pwehlo, ahpw pwehlo saripidi ni keileh kan koaros.\n\n“Mwurin ei oarehsang pwehlo, I ahpw ale lepin tuhke ehu, oh katengehiong pahn keilen takaio, oh pwisikada. I ahpw kilenglong loale, ngehi ahpw kilangada pileit ko, Urim oh Dummimo, oh mehn perehpen nan mwaramwaro, nin duwen meninkedero eh koasoia. Kohpwa me dipwsou ko mih loale wiawihkihda koaskoasok en takai me katengetengkipene soangen siment ehu. Nan kapin kohpwahu takai riau koasoansoandier, oh pileit ko oh soahng teikan koasoansoandier pohn takai pwukat.\n\n“I song en kihsang dipwsou pwukat loale, ahpw meninkedero sohte mweidehng ie, oh pwurehng ndaiong ie me ahnsou en ale dipwsou pwukat saikinte lel, oh e sohte pahn wiawi, lao lel mwurin sounpar pahieu sang ahnsouo; ahpw e ndaiong ie me I pahn kohdo wasahu mwurin sounpar ehu sang ahnsouo, oh me e pahn tuhwong ie, oh me I pahn wiahte soahngo lao lel ahnsou me I pahn alehda pileit ko.\n\n“Nin duwen kehkehlik me wiawihong ie, I kohla wasahu ni imwin ehu ehu pahr, oh nan ehu ehu ahnsou ko I kin tuhwon meninkederohte mwo, oh alehdi kaweid oh kamarain sang reh nan ehu ehu tuhpene ko, duwen dahme Kauno pahn ketin wia, oh ia pahn oh mwomwen sapwellime wehi eh pahn doadoahk ni imwin rahn akan. …\n\n“Kedekedeo ahnsou en alehda pileit ko, Urim oh Dummimo, oh mehn perehpen nan mwaramwaro ahpw lel. Ni Septempe rieisek-riau, kid welipwiki rieisek-isuh, mwurin ei kin pwurupwure wasa me dipwisou ko seridi ie ni imwin ehu ehu pahr, meninkeder en nanlengohte ahpw kihong ie I en apwalih: me I pahn pwukoahki dipwisou ko; me ma I pahn mweidala ni sohte keneinei, de sang ni ei soukautih, I pahn lekidekla; ahpw ma I pahn doadoahngki ei kak koaros en apwalih mwahu, lao, meninkedero, pahn pwurehng ale irail, re udahn pahn silasildi.\n\n“Ahnsou mwadang I esehda kahrepen ei alehdi kehkehlik kehlail me I en apwalih mwahu dipwisou ko, oh kahrepen meninkedero e nda me ahnsou me I pahn neksang dahme anahnepe I pahn wia, e pahn pwurehng ale irail. Pwe sohte pwand koaros esehier me I kolokol dipwisou ko, kahrehda irail doadoahngki arail kehlail unsek pwe irail en kihsang ie. Soangen koasondi koaros me kin kak wiawihda re song en doadoahngkihong pwe re en kihsang ie. Kalokolok en kailoko kamedekla oh doarasang mwowe, oh aramasoko kin wie songosong en kihsang ie ma kak. Ahpw sang ni eripit en Koht, dipwisou ko wie ekiek mwahu rehi, lao I kanekehla dahme anahnepe sang rehi. Nin duwen koasondi kan, ahnsou me meninkedero malipe I en wahla, I ahpw wahla dipwisou ko reh; oh ih me pwukoaki kolokol dipwisou ko lel rahn wet, ni keriau en rahn en May, kid welipwiki silisek-waluh.”\n\nOng soiepe me ekis unsek sang met, tehk Sosep Smith—Poadoapoad nan Takai Kesempwal Ehu.\n\nPoadoapoad en keilahn aio me kohsangehr nan pwehl rasohng ngihl en aramas ehu me koasoakoasoi sang nan pwehl, oh kawehwehdiongehr ni mahsen en ahnsou wet sang ni kisakis oh manaman en Koht me pein Ihr ketin mahsaniher, tepin ntingda ong sampah ni lokaiahn wai nan pahr 1830 nin duwen The Book of Mormon.\n\n", "explanation 0": "[center][font_size=26]Kawehweh Oaralap Duwen Pwuhk en Mormon[/font_size][/center]\n\nPwuhk en Mormon iei ehu poadoapoad sarawi en aramas akan nan Amerika keilahn aio oh ntingdier pohn pileit mete kei. Pileit kan me poadoapoad pwukat kohsang iei me mih pah:\n\nPileit kan en Nihpai, me wia soahng riau: pileit tikitik kan oh pileit laud kan. Me tepo audaudki soahng kan me doke palingehn oh kalohk oh padahngkan en soukohp kan, ah me keriau audaudki pali laud soang poadoapoad en momour en aramas akan (1 Nihpai 9:2–4). Ahpw, sang ni mwehi en Mosaia, pileit laud ko pil audaudiki soahng kan me kesempwalohng palingehn.\n\nPileit en Mormon, me audaudiki oaralap ehu sang rehn Mormon me kohsang nein Nihpai pileit laud ko, iangahki peineh madamadau tohto kan. Pileit pwukat pil audaudiki peuspen poadoapoad sang rehn Mormon oh kapatahieng sang rehn nah pwutak Moronai.\n\nPileit en Ihder, me kasaledahr duwen poadoapoad en Mehn Sared kan. Moronai oaralapiadahr poadoapoad wet, oh kapatahieng pein eh madamadau kan oh kapatahieng ntingko nan poadoapoad pwon nan pwuhk me adaniki “Pwuhk en Ihder.”\n\nPrahs Pileit kan me nein Lihai aramas akan wahdo sang Serusalem nan pahr 600 Mwohn Krais. Mepwukat audaudiki “Pwuhk en Moses limauo, … oh pil poadoapoad en mehn Suhs akan sangete ni tapio, … kohdi lel ni tepidahn mwehi en Sedekaia, nanmwarki en Suhda; oh pil kokohp akan en soukohp sarawi ko” (1 Nihpai 5:11–13). Tohto iren mahsen kan me kohsang nan pileit pwukat, kosoia mahsen en Aiseia oh ekei soukohp kan me ntingdi nan Paipel oh pil sohte ntingdi loale, me pwaradahr nan Pwuhk en Mormon.\n\nPwuhk en Mormon wiawikihdahr pali eisek-limau me sansal, ihte ehu me soh, ehu ehu pwuhk kan kohieng ede sang eden aramaso me ntingihda. Pali keieu (pwuhk weneu me tepin irekdi lel Omnai) iei kawehwehda sang nan nein Nihpai pileit tikitik ko. Nan pwungen pwuhk kan en Omnai oh Mosaia iei Mahsen en Mormon me e kapatahieng. Kapatapat wet kadokepene poadoapoad me ntingdi pohn pileit tikitik ko iangahki oaralap en pileit laud ko me Mormon wiahda.\n\nPali me keieu reirei, sang Mosaia lel Mormon iralaud 7, iei kawehwehdahn ehn Mormon oaralapih pileit en Nihpai laud ko. Pali me kaimsekalao, sang Mormon iralaud 8 lel ni imwin pwuhko pwon, ntingda sang Moronai nein Mormon pwutak, me, mwurin eh kanekehla nting en poadoapoad en eh pahpao, e ahpw wiahda oaralap en poadoapoad en Mehn Sared (me adaniki pwuhk en Ihder) oh mwuhr ahpw kapatahiong pali me kahdaniki pwuhk en Moronai.\n\nMwein ele nan pahr 421 mwurin ipwidi en Krais, Moronai, me wia lahs en Mehn Nihpai soukohp-sounpoad, katengepene poadoapoado oh ekihla rehn Kauno, pwe en kohdo ni imwin rahn akan, nin duwen kepitien Koht eh ketin mahsanih sang rehn Sapwellime soukohp en kawa ko. Nan pahr 1823 mwurin iwpidi en Krais, ihte Moronaio, me wialahr aramas iasada, pwarohng Soukohp Sosep Smith oh mwuhr ahpw kihong ih pileit me ntingda ko.\n\nDuwen pwuhk me. Tepin teh oaralapo, me kohdo mwurin tehn audepen kan, kohsang nan pileit ko oh e wia kisehn nting sarawio. Mehn kapehse kan me sohte mih ni nting italic, me duwehte 1 Nihpai oh mwurinte Mosaia iralaud 9, pil iang wia kisehn nting sarawio. Mehn kapehse kan me mih ni nting en italic, me duwehte nan oaralap en iralaud kan, e sohte wia kisehn tepin ntingko ahpw e wia mehn sawas ong onop pwe en sewese ni ahnsou en wadawad.\n\nMie ekei kisin sapwungala kan me mih nan Pwuhk en Mormon me wiawidahr mwowe kan me ntingdahr ni lokaian wai. Wiawihda wet audaudiki kopwungupwungla kan me konehng pwe en kak kapahrekihong ntingko me wiawihda mwohn e kohieng nan pwuhk oh pil kapahrekihong me Soukohp Sosep Smith kapwungala mwowe kan.\n\n", "1-ne 1": "[center][font_size=26]Keieu en Pwuhk en Nihpai[/font_size][/center]\n\nAh Mwehi oh Doadoahk\n\nDuwen Lehi oh ah werek Sariah, oh nah pwutak pahmen, oh iet adarail kan, (tepsang me laud) Leimen, Lemuel, Sam, oh Nihpai. Kauno kapariki Lihai en kohkohlahsang nan sahpw en Serusalem, pwehki e kohpada suwed en aramas ako oh irail song en kawehla ah mour. E wahda ah peneinei oh seiseiloangki rahn siluh nan sapwtehno. Nihpai kahrehda rie pwutak kau oh pwurala nan sahpw en Serusalem pwe re en ale poadoapoad en mehn Suhs akan. Duwen arail lokolok kan. Irail pwoudkihda nein Isimael serepein kan. Irail wahda arail peneinei kan oh kohkohla nan sapwtehno. Arail lokolok kan oh kahpwal akan nan sapwtehno. Ahl me irail seiseiloak loalle. Irail lella ni sehdo. Rien Nihpai pwutak kau akupwungieng. E katokeirahdi, oh wiahda sohp pwoat. Irail kahdaniki wasahu Paundipul [de Sapwen Rahk]. Irail kotehla sehdo oh kolahng nan sahpw en inouo, oh pil soahng teikan. Met iei duwen ahn Nihpai nting; me wehweki ngehi, Nihpai, me ntingihdi poadoapoad wet.\n\n[center][font_size=26]Iralaud 1[/font_size][/center]\n\n[i]Nihpai tapiada ntingihedi poadoapoad en nah aramas akan—Lihai kilangada nan kaudiahl uhr en kisiniei ehu oh wadekasang nan pwuhk en kokohp ehu—E kepinga Koht, kohpada ketidohn Mesaiao, oh kohpada kamwomwalahn Serusalem—Mehn Suhs akan kailongkihla. Ele Sounpar 600 Mwohn Krais.[/i]\n\n1 Ngehi, Nihpai, ipwidisangehr nohno oh pahpa mwahu, I esehlahr mehkoaros me ei papaho kaskuhlikinie; oh I kilangehr kahpwal tohto nan ei mour, ahpw, pwehki ei kenikenlamehlel rehn Kauno rahn koaros; iei, pwehki ei wehwehkihla laud duwen sapwellimen Koht kalahngan oh me rir kan, kahrehda I wiahda poadoapoaden ei wiewia kan nan ei mwehi.\n\n2 Iei, I wiahda ehu poadoapoad ni lokaia me ei pahpa kin doadoahngki, me audaudki kaskuhl en mehn Suhs akan oh lokaiahn mehn Isip kan.\n\n3 Oh I ese me poadoapoad me I ntingiada e mehlel; oh I pein wiahkihda pehi kat; oh I wiahda nin duwen ei loalekeng.\n\n4 Kedekedeo ni tepidahn keieun pahr en mwehi en Sedekaia, [me wia] nahnmwarki en Suda, (ei pahpao, Lihai, kin koukousoan erein pahr tohto kei nan Serusalem); oh nan pahrohte soukohp tohto kohdo, kokohp ong aramas akan me irail anahne koluhla, pwe ma soh a kahnimw en Serusalempahn kamwomwomwla.\n\n5 Eri kedekedeo ei pahpao, Lihai, ni eh patohla, e ahpw kapakap ong Kauno, mehlel, sang nan ah mohngiong unsek, pwehki nah aramas akan.\n\n6 Kedekedeo ni eh kapakap ong Kauno, uhr en kisiniei ehu pwarada oh mih pohn paip ehu mwohwe; oh soahng tohto e kilangada oh rongada; oh pwehki soahng kan me e rongehr oh kilangehr kahrehda e mwekidida oh rerer kouwahlap.\n\n7 Oh kedekedeo e pwurala ni imweo nan Serusalem; oh wendi pohn dowe pehto, pwehki eh inenen direkihla Ngehno oh soahng kan me e kilangadahr.\n\n8 Oh pwehki [ah] direkihla Ngehno, e mihla nan kaudiahl ehu, ih eri kilangada nanleng eh ritpeseng, oh e medewe me e kilangada Koht ketiket pohn mwoaleo, oh tohnleng ngedehriekapelpene oh wie kokoul oh kepikepinga arail Koht.\n\n9 Kedekedeo e kilangada Emen eh ketiketdihdohsang nanleng, oh e kilangada me sapwellime maraino lingan sang marain en ketipin nisouwas.\n\n10 Oh e pil kilangada meh ehk-riemen ar ideidawehn ih, oh marainparail lingan sang marain en usu kan nanleng.\n\n11 Oh irail ketdihdo oh ketiketseli pohn sampah; oh me keieuo ketido oh uh mwohn ei pahpao, oh ketikihong pwuhk ehu, oh mahsaniheng en wadek.\n\n12 Kedekedeo nindoken eh wie wadwadek, e ahpw direkihla Ngehn en Kauno.\n\n13 Oh e wadek, ketihtihki: Meid suwed, meid suwed, ong Serusalem, pwehki I kilangadahr ahmw suwed akan! Ei, oh soahng tohto me ei pahpao wadekadahr me pid duwen Serusalem—me e pahn kamwomwomwla, iangahki towe kan me kin koukouson wasao; tohto me pahn kamakamkihla kedlahs, oh tohto me pahn sellahng Papilon.\n\n14 Kedekedeo ni ahnsou me ei pahpao wadekehr oh kilangehr soahng kesempwal oh kapwuriamwei tohto, e ahpw kepingahki Kauno soahng tohto; me duwehte; Sapwellimahr doadoahk kan me kesempwal oh kapwuriamwei mehlel, Maing Kaun Koht Wasa Lapalahpie! Mwoalemwi me ileile nanleng, oh sapwellimahr manaman, oh kupwur sapan, oh kupwur kalahngan kohieng aramas koaros pohn sampah; oh, pwehki sapwellimomwi kalahngan, Re sohte pahn ketin mweidohng irail akan me kohdo rehmwi irail en kamwomwomwla!\n\n15 Oh ih mwomwen koasoai me ei pahpao kepikepingahkihong Koht; pwehki palingenio uhdahn pereperen, oh ah mohngiong direkihla Ngehno, pwehki soahng kan me e kilangehr, iei, me Kauno ketin kasalehiong ih.\n\n16 Oh met ngehi, Nihpai, sohte ntingihdi soahng koaros me ei pahpao ntingiedier, pwe e ntingiedier soahng tohto me e kilangada nan kaudiahl oh ouraman kan; oh e pil ntingiedi soahng tohto me e kohpadahr oh kaweidiki nah seri kan, ihme kahrehda I sohte pahn ntingiedi ni unsek.\n\n17 Ahpw I pahn ntingiedi duwen ei wiewia kan nan ei mwehi. Kilahng, I pahn wiahda poadoapoadmwotomwot en ei pahpao, pohn pileit kan me I pein wiahkihda pehi kat; eri, mwurin ei pahn wiahda poadoapoad mwotomwot en ei pahpao I ahpw pahn uhd ntingiedi duwen pein ei mour.\n\n18 Eri, I men kumwail en ese, me mwurin Kauno eh ketin kasalehiongehr ei pahpa, Lihai, soahng kopwuriamwei tohto, iei, duwen kamwomwomwlahn Serusalem, kilang e kohla rehn aramas akan, oh tepda kokohp oh kasalehiong irail duwen soahng kan me e kilangehr oh rongehr.\n\n19 Kedekedeo mehn Suhs akan ahpw kepitki pwehki soahng kan me e kadehdehiongehr irail; pwe e kadehdehiong irail ni mehlel duwen arail wiewia suwed akan oh arail sapwung kan; oh e kadehdehki me soahng kan me e kilangehr oh rongehr, oh pil soahng kan me e wadekehr nan pwuhko kasaledahr ni sansal duwen ketidohn Mesaia men, oh pil poadoandoarlahn sampah.\n\n20 Oh ahnsou me mehn Suhs akan rongehr mepwukat irail ahpw lingeringerda pah; ei, duwehte dahme wiawihongehr soukohp en mahs oko, me irail kausalahr, oh koastakaier, oh kemelahr; oh irail pil rapahki wiepen arail pahn kemehla ih. Ahpw kilang, ngehi, Nihpai, pahn kasalehiong kumwail me sapwellimen Kauno limpoakkalahngan kan miehr rehn koaros me E ketin piladahr, pwehki arail pwoson, pwe en kihong irail en kehlail pwe irail en kak komourla.\n\n", "1-ne 2": "[center][font_size=26]Iralaud 2[/font_size][/center]\n\n[i]Lihai wahla ah peneinei nan sapwtehno limwahn Sehd Weitahta—Irail kohkohlahsang arail dipwisou kan—Lihai wiahda meirong ong Kauno oh padahkihong nah pwutak kan re en kapwaiada kosonned akan—Leiman oh Lemuel kaulimki arail pahpao—Nihpai peik oh kapakap ni pwoson; Kauno mahsenieng ih, oh e pilipildahr en kaunda rie pwutak kan. Ele Sounpar 600 Mwohn Krais.[/i]\n\n1 Pwe kilang, kedekedeo Kauno mahsenieng ei pahpao nan ouraman ehu, oh mahsanih: Mehd pai kowe, Lihai, pwehki soahng kan me ke wiadahr; oh pwehki ahmw loaloapwoat oh ahmw kalohkiheng aramas akan soahng kan me I padahkihong uhk, kilang, irail songosong kemeiukala.\n\n2 Kedekedeo Kauno mahsaniheng ei pahpao, nan ouramano, me e uhdahn pahn wahda ah peneinei oh kohkohla nan sapwtehno.\n\n3 Kedekedeo ohlo ahpw peikieng mahsen en Kauno, ih eri kapwaiada dahme Kauno mahsaniheng en wia.\n\n4 Kedekedeo e ahpw mweselahngehr nan sapwtehno. Oh e kohkohlahsang imweo, oh sapwe sahpw me e sohsohki, oh nah kohl, oh nah silper, oh ah dipwisou kesempwal akan, oh e sohte wahda mehkot, ihte ah peneinei, oh kenerail mwenge, oh imwarail impwal akan, oh kohkohla nan sapwtehno.\n\n5 Oh e kohdihla limwahn oaroahr en Sehd Weitahtao; oh e seiseiloak ni irepen saptehno limwahn Sehd Weitahtao; oh ah peneinei iang seiseiloak nan sapwtehno, ei nohno, Saraia, oh riei pwutak laudko, Leimen, Lemuel, oh Sam.\n\n6 Kedekedeo ni ahnsou me e seiloangkiher rahn siluh nan sapwtehno, e ahpw kauwada imwe impwalo nan wahu ehu ni keilen pillapo.\n\n7 Kedekedeo e ahpw wiahda pehi sarawi ehu, oh wia meirong ehu ong Kauno, oh kaping kalahngan ong Kauno aht Koht.\n\n8 Kedekedeo e ahpw kihengehr eden pillapo, Leimen, oh e kin pwilipwilla nan Sehd Weitahta; oh wahuo mihte limwahn irepen sahpwo karanihte ewen pillapo.\n\n9 Oh ahnsou me ei pahpao kilangada me pillapo pwilipwilla nan Sehd Weitahtao, e patohwanohng Leimen, ketihtihki: O [I men] ke en kak duwehte pillap pwoatet, me kin pwilipwilwei ahnsou koaros nan utuhnpil en pwung koaros!\n\n10 Oh e pil ndahieng Lemuel: O [I men] ke en kak duwehte wahu wet, me tengetengedi oh kehlail, oh tengediong kolokol sapwellimen Kauno kosonned akan!\n\n11 E koasoia met pwehki Leimen oh Lemuel ara keptakai; pwe kilang soahng tohto me ira kaulimahki ara pahpao, pwehki e wia ohl en kaudiahl men, oh e kahluwairail sang nan Serusalem, sang nan sapwerail sahpw en sohso, oh neirail kohl, oh neirail silper, oh arail dipwisou kesempwal akan, pwe re en mehla nan sapwtehno. Oh ira koasoaia me e wia met pwehki madamadau likamw akan en ah mohngiongo.\n\n12 Oh met Leimen oh Lemuel, me keieu laud, kaulima ara pahpao. Oh ira kaulima pwehki ira sohte ese duwen wiewia kan en Kohto me ketin kapikirahda.\n\n13 Ira pil sohte kamehlele me Serusalem, kahnimw kehlailo, kak kamwomwomwla nin duwen mahsen en kokohp en soukohp oko. Oh ira duwehte mehn Suhs akan me mihmi Serusalem, me song kihsang mour en ei pahpao.\n\n14 Kedekedeo ei pahpao ahpw panawihrahier nan wahu en Lemuel, sang ni manaman, pwehki eh direkihla Ngehno, lao paliwarara ko rerada mwowe. Oh ira pwuriamweikihla eh penouo, ihme kahrehda ira masak akipwungieng ih; kahrehda, ira wia dahme e ndahieng ira en wia.\n\n15 Oh ei pahpao kin kousoan nan impwal ieu.\n\n16 Kedekedeongehi, Nihpai, ime pwulopwul mehlel, ahpw paliwereiet me lapala, oh pil inangih mehlel esehla duwen merir en Koht akan, eri, ngehi peki rehn Kauno; oh kilang e ketin pwarohngie, oh ketikihdo popohl nan ei mohngiong kahrehda I kamehlele koasoai koaros me ei pahpao koasoaiahier; eri, I sohte kahngohdihong duwehte riei pwutak ko.\n\n17 Oh I koasoaiong Sam, kehsehki soahng kan me Kauno ketin kasalehongie sang rehn sapwellime Ngehn Sarawio. Kedekedeo e ahpw kamehlelehla ei koasoai kan.\n\n18 Ahpw, kilang, Leimen oh Lemuel sohte men rong ei koasoi kan; oh pwehki ei nsensuwedikihla uwen ara keptakai, I kapakapikinira ong Kauno.\n\n19 Kedekedeo Kauno ahpw mahsendohngie, mahsanih: Mehd pai kowe, Nihpai, pwehki ahmw pwoson, pwehki ahmw nannantihong rapahkinie, ni mohngiong karakarahk.\n\n20 Oh sang ni ahmwail pahn kapwaiada ei kosonned akan, kumwail pahn pweida, oh [I] pahn kaluwaikumwailahng nan sahpw en inouo; iei, sahpw ehu me I kaunopadahng kumwail; iei, sahpw ehu me wia sahpw pilipil nan pwungen sahpw koaros.\n\n21 Oh ma riomw kan pahn kahngohdihenguhk, irail pahn lekideklahsang mwohn silangin Kauno.\n\n22 Oh sang ni omw pahn kapwaiada ei kosonned akan, ke pahn wiahla kaun oh sounpadahk ong riomw pwutak kan.\n\n23 Pwe kilang, ni rahno me re pahn kahngohdihongie, I pahn keriahkinirailla keriahkalok ehu, oh irail sohte pahn ahniki manaman en kaunda kadaudokemw kan ihte ma irail pil pahn kahngohdiongie.\n\n24 Oh ma irail kahngohdihongie, irail pahn kaloke kadaudokemw kan, pwe en kamwakid irail en tamanda koasoandi kan.\n\n", "1-ne 3": "[center][font_size=26]Iralaud 3[/font_size][/center]\n\n[i]Nein Lihai pwutak ko pwurala Serusalem pwe re en ale pirahs pileit ko—Leipen kahng kiheng irail pileit ko—Nihpai kangoange oh kakehlaka rie pwutak ko—Leipen pirapahsang arail dipwsou ko oh song en kemeirailla—Leimen oh Lemuel woakih Nihpai oh Sam oh tohnleng men lipwoare ira. Ele Sounpar 600–592 Mwohn Krais.[/i]\n\n1 Kedekedeo ngehi, Nihpai, pwurasang ei koasokoasoi ong Kauno, pwuralahng ni imwen ei pahpao impwalo.\n\n2 Kedekedeo e koasoaiong ie, ndinda: Kilang I ouramankihda ouraman ehu, [nan ouramano] Kauno poahngokihong ie me kowe oh riomw pwutak kan anahne pwurala Serusalem.\n\n3 Pwe kilang, Leipen kolokol poadoapoad en mehn Suhs akan oh pil ntingdi en kadaudok en ei pahpa kahlap ako, oh re ntingdi pohn pileit prahs ko.\n\n4 Eri, Kauno pahngokihong ie me kowe oh riomw pwutak kan pahn kohla ni imwen Leipen, oh rapahki poadoapoad kan, oh wahdihdo wasaht nan sapwtehne.\n\n5 Ahpw met, kilang riomw pwutak ko kaulimalahr oh ndinda me mehkot apwal ehu me I anahne sang ira; ahpw kilang kaidehn ngehi me anahne sang ira, ahpw iei kosonned en Kauno.\n\n6 Eri kohla, samwa, oh ke ahpw pahn kenikenla mehlel rehn Kauno, pwehki ke sohte kin kaulim.\n\n7 Kedekedeo ngehi, Nihpai, ndahieng ei pahpao: I pahn kohla oh wia soahng kan me Kauno pahngokih, pwe I ese me Kauno sohte kin ketkihdo kosonned rehn aramas akan, ihte ma e pahn ketin kaunopada wiepen arail pahn kapwaiada dahme e pahngokihong irail.\n\n8 Kedekedeo ni ahnsou me ei pahpao rongada koasoi pwukat e udahn perenda mehlel, pwe e ese me Kauno kapaiedahr.\n\n9 Oh ngehi, Nihpai, oh riei pwutak wahda imwat impwal akan oh seiloakla nan sapwtehno, pwe sen kohdahla nan sahpw en Serusalem.\n\n10 Kedekedeo ni ahnsou me se lelladahla nan sahpw en Serusalem, ngehi oh riei pwutak ko kapwungada nan pwungat.\n\n11 Oh se ahpw usuhski—ihs nanpwungat me pahn kohla ni imwen Leipeno. Kedekedeo Leimen ahpw uhsada; oh Leimen kohlongala nan imwen Leipeno, oh mwohndi nan imwehu oh koasoaieng ih.\n\n12 Oh e peki rehn Leipen poadoapoadakan me ntingdi pohn pirahs pileit kan, me audaukihda ntingdi en kadaudok en ei pahpao.\n\n13 Oh kilang, kedekedeo Leipen lingeringerda, oh kausasang ih nan imwehu; oh e sohte men mweidehng en ale poadoapoad ko. Eri, e ndahieng: Kilang kowe lipirap men, oh I pahn kemeiukala.\n\n14 Ahpw Leimen tangasang reh, oh kohdo ndahieng kiht soahng kan me Leipen wiahieng. Oh se ahpw pahtoukihla mehlel, oh riei pwutak ko ahpw pahn pwuralahr rehn ei pahpao nan sapwtehno.\n\n15 Ahpw kilang I kahukihong irail me: Ni mehlel pwehki Kauno eh ieias, oh kitail momour, kitail sohte pahn kohdihla rehn atail pahpao nan sapwtehno lao kitail kapwaiada dahme Kauno pahngokihong kitail.\n\n16 Eri, kitail loalloapwoationg kapwaiada kosonned akan en Kauno; eri kitail kohdihla nan sapwen atail pahpao sahpw en sohsou, pwe kilang e pwilikihdi kohl oh siliper, oh soahngen dipwsou en pai kei. Oh e wiahier soahng pwukat koaros pwehki kosonned akan en Kauno.\n\n17 Pwehki e ese me Serusalem pahn kamwomwomwla, pwehki suwed en aramas akan.\n\n18 Pwe kilang, irail soikalahr mahsen en soukohp akan. Eri, ma ei pahpao pahn mihmihte nan sahpwo mwurin eh pahngokehng en kohkohlahsang nan sahpwo, kilang, e pahn kamakamala. Eri, e konehng en tangasang nan sahpwo.\n\n19 Oh kilang, iei Sapwellimen Koht eripit me kitail en alehdi poadoapoad kan, pwe kitail en kak kolokolehng neitail seri kan ehn atail pahpa kahlap oko arail lokaia;\n\n20 Pwe kitail en pil kak peusehieng irail mahsen akan me miehier sang nan dawesen soukohp sarawi kan, me kohdohng irail sang Ngehno oh manaman en Koht, sangete ni tepdahn sampah, lelledohr ahnsou wet.\n\n21 Kedekedeo I nantihong I en panawih ira ni soahngen wiepen koasoi pwukat, pwe ira en kak loalloapwoationg kapwaiada sapwellimen Koht kosonned akan.\n\n22 Kedekedeo se kohdihla nan sapwat sahpwo, oh kiht eri kihpene nait kohl, nait silper, oh aht dipwsou kesempwal akan.\n\n23 Oh mwurin aht kihpene mepwukat, se pwurehng pwuradahla ni imwen Leipeno.\n\n24 Kedekedeo se aphw pidolongalahr rehn Leipen, oh peki reh ma e kak kiheng kiht poadoapoad kan me ntingdi pohn prahs pileit kan, a se pahn kawelialihkihong nait kohl, oh silper, oh aht dipwsou kesempwal akan.\n\n25 Kedekedeo ni ahnsou me Leipen kilangada aht dipwsou kan, oh pwehki eh inenen tohto mehlel, e noahrokehda, kahrehda e kauskit, oh kadar nah ladu kan re en kemeikitala, pwe en kak kihsang aht dipwsou kan.\n\n26 Kedekedeo se tangasangehr nein Leipen ladu ko, oh se pwilikihdi aht dipwsou ko pwehki sohte aht ahnsou mwahu en wahda, oh Leipen ahnekilahr.\n\n27 Kedekedeo se ahpw tangalahr nan sapwtehno, oh nein Leipen ladu ko sohte kolkihtdi, oh se rukila nan pwoahr en paip ehu.\n\n28 Kedekedeo Leimen lingeringerida pahi, oh pil pahn ei pahpao; oh Lemuel pil iangala, pwehki e kin rongala ehn Leimen koasoi kan. Eri Leimen oh Lemuel wiahier koasoi sapwung tohto ong kiht riara pwutak tikitik kan, oh ira woktuhkehihkit.\n\n29 Kedekedeo nindoken ara wokwokkihkinkiht tuhke, kilang, tohnleng en Kauno men ahpw pwaredo oh kesihnenda mwora, oh patohwanong ira, ketihtihki: Dahme kumwa kemekemehki riomwa pwutak tikitik kan lepin tuhkehn? Kumwa sehse me Kauno pilada pwe en wiahla amwa kaun, oh met pwehki amwa wiewia suwed akan? Kilang kumwail pahn pwurehng pwuradahla Serusalem, oh Kauno ahpw pahn ketkiheng kumwail Leipen.\n\n30 Oh mwurin tohnlengo e patohieng kiht, e ahpw patpatohla.\n\n31 Oh mwurin tohnlengo eh patpatohla, Leimen oh Lemuel pwurehng tepda kaulim oh nda: Ia mwomwen Kauno e pahn kak kiheng kitail Leipen? Kilang, e wia ohl kehlail men, oh e kak ruwese meh limehk, mehlel, e kak kemehla meh limehk; a dahme kitail sohki?\n\n", "1-ne 4": "[center][font_size=26]Iralaud 4[/font_size][/center]\n\n[i]Kauno mahsanihong Nihpai en kemehla Leipen oh alehdi prahs pileit ko ni wiepen pilahn—Sohram pilada en patehng ahn Lihai peneineio nan sapwtehno. Ele Sounpar 600–592 Mwohn Krais.[/i]\n\n1 Kedekedeo I ahpw ndaiong riei pwutak ko: Kitail pwuradahla Serusalem, oh kitail loaloapwoatieng kapwaiada Sapwellimen Kauno kosonned akan; pwe kilang Kauno manaman sang sampah pwon, a dahme e sohte pahn manaman sang Leipen oh nah aramas limehko, ei, de pil nah aramas nen ko?\n\n2 Eri kitail kohdahla; kitail alasang Moses me kehlail; pwe ni mehlel e lokaiahiengete pihl en Sehd Weitahtao eri sehdo ahpw pwalpeseng wiahda riau palimeing oh palimaun, oh atail pahpa kahlap oko kotehla ni arail keid pohn ngalangal, oh pitsang mour en kaludu, oh sapwellimen Parao sounpei ko eri pwakihirailla oh duhla nan Sehd Weitahtao.\n\n3 Kilang met kumwa ese me e mehlel; oh kumwa ese me tohnleng men mahseniong kumwa; eri dahme kumwa peikasaliki? Kitail kohdahla; Kauno pahn ketin doareikitailla, duwehte atail pahpa kahlap ako, oh kemehla Leipen, duwehte mehn Isip ko.\n\n4 Ni ahnsou me I koasoaia mepwukat, ira wie lingeringerte, oh pil doulahte kaukaulim; ahpw ira pil idawehniedahla lao se lel likin kelen Serusalem.\n\n5 Oh e nihpwongdi ni aht lella mwo; ngehi eri ndaiong irail me re pahn rukila maslikin kehlo. Oh mwurin arail rukilahr, ngehi, Nihpai, wailong nan kahnihmwo oh kohla ni ihmwen Leipeno.\n\n6 Oh Ngehno kahluwa ie, ni ei sohte ese soahng koaros me I pahn anahne wia.\n\n7 Ahpw I kohlahte, oh ni ei karenlahng ihmwen Leipeno I kilangada ohl emen, oh e pwupwidier nan pwehlo mwohi, pwehki e sakaukilahr wain.\n\n8 Oh ni ahnsou me I lella reh I diarada me Leipen mwo.\n\n9 Oh I kilangada nah kedilahso, ngehi eri usadahsang nan kidipeo; oh mangileo wiawihkihda kohl tohr, oh mwomwen wiawihdahn kedilahso uhdahn kaselel mehlel, oh I kilang me paliweren kedilahso wiawihkihda mete sdihl me keieu mwahu.\n\n10 Kedekedeo Ngehno eri ketin idingohng ie I en kemehla Leipen; ahpw nan ei mohngiong nda: Saik pak ehu I kemehla aramas emen. Oh I pweiek sang oh sohte men kemehla.\n\n11 Oh Ngehno pwurehng mahsanihong ie: Kilang Kauno me ketikihenguhk ohl menet. Iei, oh I pil ese me e song en kihsang ei mour; ei, oh e sohte men kapwaiada sapwellimen Kauno kosonned akan; oh e pil kihsangehr aht dipwisou ko.\n\n12 Kedekedeo Ngehno pwurehng mahsanihong ie: Kemehla, pwe Kauno me ketikihonguhk ohl menet;\n\n13 Kilang Kauno kin ketin kemehla me suwed kan pwe sapwellime koasoandi pwung kan en kak pweida. Emen aramas en kamakamala mwahusang wehi ehu eh pwupwidi oh kamwomwomwla nan arail soupwoson.\n\n14 Oh met, ahnsou me ngehi, Nihpai, rongehr mahsen pwukat, I tamanda mahsen en Kauno me e ketin mahsanihong ie nan sapwtehno, ketihtihki: Ma kodoudokemwail kan pahn kapwaiada ei kosonned akan, irail pahn pweida nan sahpw en inouo.\n\n15 Mehlel, oh I pil medewehla me irail sohte pahn kak kapwaiada sapwellimen Kauno kosonned akan nin duwen kosonned en Moses, ihte ma kosonnedo miehier rehrail.\n\n16 Oh I pil ese me kosonned ko ntingdi pohn pileit pirahs ko.\n\n17 Oh pil ehu, I ese me Kauno me ketikihong ie Leipen pwehki kahrepe wet—pwe I en kak alehdi poadoapoad kan nin duwen sapwellime kosonned akan.\n\n18 Kahrehda I peikieng kepitien Ngehno, oh koledi pitenmoangen Leipeno, oh I ahpw lupungkihsang moangeo nah kedilahso.\n\n19 Oh mwurin ei lupungkihsang moangeo nah kedilahso, I kihsang ahn Leipen likouo oh likawiada; iei, mehkoaros; oh ngehi likawiada ah tehtehn mahwino oh katengehdi ni lukopeie.\n\n20 Oh mwurin ei wiahier met, I kohla wasahn nekid ahn Leipen dipwisou kesempwal akan. Oh ahnsou me I kohkohlahng wasahn nekid ahn Leipen dipwisou kesempwal ko, kilang, I kilangada nein Leipen soun papah me kin kol kih en wasahn nekineko. Oh ngehi eri ruwese ni ngilen Leipen, me en iangie kohla wasahn nekid dipwisou kesempwal oko.\n\n21 Oh e wiahki me ngehi ah kauno, Leipen, pwe e kilang likou ko oh pil kedilahso me katengetendi ni lukopeie.\n\n22 Oh e koaskoasoaiong ie me pid soumas en mehn Suhs akan, pwehki e ese me ah kauno, Leipen, kohla rehrail nisoutiko.\n\n23 Oh I koasoaiong ih duwehte ngehi me Leipen.\n\n24 Oh I pil ndaiong me I pahn wahla nting ko, me ntingdi pohn pileit prahs ko, rehn riei ohl laud kau, me mihmi likin kehlo.\n\n25 Oh I pil ndaiong en idawehnie.\n\n26 Oh e, medemedewe me I koasoakoasoaia ohl en nan mwomwohdiso, oh mehlel ngehi Leipen me I kemehlahro, eri e ahpw idawehnie.\n\n27 Oh e koasoaiong ie pak tohto duwen soumas en mehn Suhs akan, ni ei kohkohlahng riei pwutak ko, me mihmi maslikin kehlo.\n\n28 Kedekedeo ahnsou me Leimen kilangiehdao e inenen masepwehkada, oh pil Lemuel oh Sam. Oh irail tangasangie; pwe irail wiahki me ngehi Leipen, oh me e kemeiehlahr oh pil raparapahkinirail pwe en kemeirailla.\n\n29 Kedekedeo I lukuwerirail, oh irail ahpw rongada ngileie; irail eri sohla tangasangie.\n\n30 Kedekedeo ahnsou me nein Leipen laduo kilangada riei pwutak ko e ahpw masepwehkada, oh e kerenieng tangasangie oh pwurala nan kahnihmw en Serusalem.\n\n31 Oh met ngehi, Nihpai, pwehki paliwareiet lapala, oh pil Kauno ketin kakehlailihie, ngehi eri parokedi nein Leipen laduo, oh koledi, pwe en dehr tang.\n\n32 Kedekedeo I kawehwehiong, me ma e pahn rong ei koasoai kan, nin duwen Kauno eh ketin ieias, oh ei momour, iei ma e pahn rong ei koasoai kan, se sohte pahn kemehla.\n\n33 Oh I ndahieng, ni ei kahukihla, me e sohte anahne periki mehkot; me e uhdahn pahn wia aramas saledek men duwehte kiht ma e pahn iang kiht kohdihla nan sapwtehno.\n\n34 Oh ngehi pil ndahieng: Mehlel Kauno me mahsanihong kiht sen wia met; oh kitail sou pahn loaloapwoat ong kapwaiada sapwellimen Kauno kosonned kan? Eri, ma komw pahn iang kiht kohdihla nan sapwtehno rehn ei pahpao e pahn mie dewemw reht.\n\n35 Kedekedeo Sohram koapworopworkihla koasoai kan me I koasoaia. Sohram iei eden laduo; oh e inoukihda me e pahn iang kohdihla nan sapwtehno rehn aht pahpao. Iei, oh e pil kahukihong kiht me e pahn mihmihla reht sang ahnsouwo kohkohla.\n\n36 Met se inangih mehlel me en mihmihla reht pwehki kahrepe wet, me mehn Suhs akan en dehr ese duwen aht kohkohlahr nan sapwtehno, pwe irail dehr pwakih kiht oh kemeikitala.\n\n37 Kedekedeo ahnsou me Sohram kahulahr ong kiht, se ahpw sohla pwunodiki ih.\n\n38 Kedekedeo kiht eri wahda pileit prahs ko oh nein Leipen laduo, oh mweselahng nan sapwtehno, oh seiloaklahng ni imwen aht pahpao impwalo.\n\n", "1-ne 5": "[center][font_size=26]Iralaud 5[/font_size][/center]\n\n[i]Seraia kaulimohng Lihai—Ira koaros perenkihda pwurodohn neira pwutak ko—Irail eri wia meirong—Pileit pirahs ko audaudkihda ahn Moses oh soukohp akan nting kan—Nan pileit ko kasalehda me Lihai wia kadaudoken Sosep—Lihai kohpada duwen kadaudoke kan oh nekineklahn pileit ko. Ele Sounpahr 600–592 Mwohn Krais.[/i]\n\n1 Kedekedeo mwurin aht pwuredihdo rehn aht pahpao nan sapwtehno, kilang, e direkihla peren, oh pil ei nohno, Seraia, perenda mehlel, pwe e wie mwahmwahieikin kiht.\n\n2 Pwe e lemehieng me se mehlahr nan sapwtehno; oh e pil kaulimkihong ei pahpao, ndaiong me ih ohl en kaudiahl men; ndinda: Kilang ke kahreikitail sang nan sapwetail sahpwen sohso, oh solahr nei pwutak ko, oh kitail pahn mehla nan sapwtehne.\n\n3 Oh iei koasoai wet me ei nohno kaulimkihong ei pahpao.\n\n4 Kedekedeo ei pahpao eri koasoaiahong, patohwan: I ese me ngehi emen ohl en kaudiahl; pwe ma I sohte kin kilang soahng kan me pid duwen Koht nan kaudiahl I sohte pahn ese kalahngan en Koht, ahpw I pahn mihmihte nan Serusalem, oh iang rieiko kamakamala.\n\n5 Ahpw kilang, I aledier ehu sahpw en inou, me kapereniehda; ei, oh I ese me Kauno pahn ketin doarehla nei pwutak kan sang nan pehn Leipen, oh pwurehng kapwureiraildihdo rehta nan sapwtehne.\n\n6 Oh ih mwomwen lokaia me ei pahpa, Lihai, koaloalamwahuieki ei nohno, Saraia, me pid duwen kiht, ni ahnsou me se seiseiloak kohdalahng nan sahpw en Serusalem, pwe sen alehdi poadoapoad en mehn Suhs akan.\n\n7 Oh ahnsou me se pwurodohr ni imwen ei pahpao impwalo, kilang irail perenda mehlel, oh ei nohno pil nsenamwahula.\n\n8 Oh e koasoaia: Met I esehier ni mehlel me Kauno me ketin mahsaniheng ei pwoudo en kohdo nan sapwtehn; ei, oh I pil esehier ni mehlel me Kauno me ketin sinsile nei pwutak kan, oh doareirailsang nan pehn Leipen, oh ketikiheng irail manaman en kak kapwaiada dahme Kauno ketin pahngokihong irail. Oh met iei duwen lokaia me e koasoaia.\n\n9 Kedekedeo irail eri perenda mehlel, oh wia meirong oh meirong isihs ong Kauno; oh irail eri kapingkihong Koht en Israel.\n\n10 Oh mwurin arail kaping kalahnganongehr Koht en Israel, ei pahpao, Lihai, eri ale poadoapoad kan me ntingdier pohn pileit pirahs kan, oh wadeksang ni tapio.\n\n11 Oh e kilangada me re audaudkihda pwuhk limau en Moses, me koasoaiahda duwen kepikipikdahn sampah, oh pil duwen Adam oh Ihp, me wia tepin atail pahpa oh nohno;\n\n12 Oh pil poadoapoad en mehn Suhs akan sangete ni tapio, lelledo ni tepidahn mwein Sedekaia, nahnmwarki en Suda;\n\n13 Oh pil kokohp kan en soukohp sarawi kan, sangete ni tapio, leledo ni tepidahn mwein Sedekaia; oh pil kokohp tohto me Seremaia kohpadahr.\n\n14 Kedekedeo ei pahpao, Lihai, pil diarada nan pileit pirahs ko kadaudok en ah pahpa kahlap oko; ih eri esehda me e wia kisehn kodoudok en Sosep; iei, ih Sosep me wia nein Seikop pwutak, me netila pwe en wisiklahng Isip, oh mepoadoandoarla ni limen Kauno, pwe en kak doarehla ah pahpao, Seikop, oh ah peneinei koaros pwe re en pitisang mehkihla lehk.\n\n15 Oh irail pil pitsang selidi oh kohkohsang nan sapwen mehn Isip kan, ih Kohtohte me pil doareiraila.\n\n16 Oh iei me ei pahpao, Lihai, diaradahr nan ntingdi en kadaudok en ah pahpa kahlap ko. Oh Leipen pil iang wia kadaudok en Sosep, eri ih oh ah pahpa kahlap ko kolokol poadoapoad kan.\n\n17 Oh met ahnsou me ei pahpao kilangehr mepwukat koaros, e direkihla Ngehno, oh tepda kohpada duwen kadaudoke kan—\n\n18 Me pileit pirahs pwukat uhdahn pahn kowohng wehi koaros, keinek koaros, lokaia koaros, oh aramas akan me wia kadaudoke.\n\n19 Eri, e koasoaia me pileit pirahs pwukat sohte pahn ohla; oh me re sohte pahn sohrala mwurin ahnsou. E pil kohpada soahng tohto me pid kadaudoke kan.\n\n20 Kedekedeo ahnsouo ngehi oh ei pahpao eri kapwaiadahr kosonned akan me Kauno pahngokihong kiht.\n\n21 Oh se alehdier poadoapoad kan me Kauno ketin pahngokihong kiht, oh se rapahkier nan kosonned pwukat oh diarada me re kesempwal; mehlel, kesempwal ong kiht, ihme kahrehda se kak kadakadaurekihdo kosonned akan en Kauno ong nait seri kan.\n\n22 Eri, e wia erepit en Kauno me se uhdahn pahn weuwa, ni aht pahn seiseiloak nan sapwtehno kohkolahng nan sahpw en inouo.\n\n", "1-ne 6": "[center][font_size=26]Iralaud 6[/font_size][/center]\n\n[i]Nihpai ntingihdi soahng kan me pid duwen Koht—Kahrepen ahn Nihpai nting iei pwe en sewese aramas akan en kohdo rehn Koht en Eipraam oh komourla. Ele Sounpar 600–592 Mwohn Krais.[/i]\n\n1 Oh met ngehi, Nihpai, sohte pahn ntingihdi irekidi en kodoudok en ei pahpa kahlap ko nan ei poadoapoad wet. Sang met kohla I pil sohte pahn ntingihdi pohn pileit me I wie ntingting powe; pwehki e ntingdier nan poadoapoad me ei pahpao kin apwalih; eri, I sohte pahn ntingihdi nan poadoapoad wet.\n\n2 Pwe e itarete I en nda me se wia kisehn kadaudok en Sosep.\n\n3 Oh e sohte katapan ongie ma I oaritikih koasoaiepen soahng koaros me pid ei pahpao, pwe re sohte pahn ntingdi pohn pileit pwukat, pwe I men en mie dewen soahng kan me I pahn ntingihdi me sang rehn Koht.\n\n4 Pwe uhdahn kahrepen ei wia met iei I en kak kamantiki aramas akan en kohdo rehn Koht en Eipraam, oh Koht en Aisek, oh Koht en Seikop, oh komourla.\n\n5 Eri, I sohte pahn ntingihdi soahng kan me kaperen ong sampah, ahpw I pahn ntingihdi soahng kan me kin kaperanda kupwur en Koht oh irail akan me sohte wia kisehn sampah.\n\n6 Eri, I pahn kiheng kadaudokei kan kosonned, me irail sohte pahn audehki pileit pwukat soahng kan me sohte kesempwal ong aramas akan.\n\n", "1-ne 7": "[center][font_size=26]Iralaud 7[/font_size][/center]\n\n[i]Nein Lihai pwutak ko pwurala Serusalem oh luke Ismael oh ah peneinei en iangirailda nan arail seiloako—Leimen oh ekei irail uhongada—Nihpai kangoange rie ohl oko en pwoson Kauno—Irail saliekihdi sahl oh lemehda re en kemehla—E saledekla sang ni manaman en pwoson—Rie ko pekmahk—Lihai oh ienge ko wiahda meirong oh meirong isihs. Ele Sounpar 600–592 Mwohn Krais.[/i]\n\n1 Oh met I men kumwail en ese, me mwurin ei pahpao, Lihai, eh kaimwsakalahr ah kokohp me pid duwen kadaudoke kan, kedekedeo Kauno ahpw pwurehng mahseniong, ketihtihki me e sohte konehng Lihai en kelehpw wahla ah peneinei nan sapwtehno; ahpw nah pwutak kan anahne wahda ekei serepein re en wia arail pwoud, pwe irail en kak apwaliada sapwellimen Kauno aramas nan sahpw en inouo.\n\n2 Kedekedeo Kauno eri mahsani me ngehi, Nihpai, oh riei pwutak ko, anahne pwurehng pwuradahla nan sahpw en Serusalem, oh wahdihdo Ismael oh ah peneinei nan sapwtehno.\n\n3 Kedekedeo ngehi, Nihpai, iangahki riei pwutak ko ahpw pwurehng kohla nan sapwtehno pwe sen pwuradahla Serusalem.\n\n4 Kedekedeo se ahpw lelladahlahr ni imwen Ismaelo, oh se ahpw masamasala mwohn Ismael, kahrehda aht kak koasoaikiheng mahsen en Kauno.\n\n5 Kedekedeo Kauno ahpw ketin kamalailaiedi mohngiong en Ismael, oh pil tohn imweo, kahrehda arail iangkitada nan aht seiloak oh pwuredihla nan sapwtehno ong ni imwen aht pahpao impwalo.\n\n6 Kedekedeoahnsou me se wie seiseiloak nan sapwtehno, kilang Leimen oh Lemuel, oh riemen nein Ismael serepein ko, oh riemen nein Ismael pwutak ko oh arail peneinei ko, peliankitada; mehlel, uhwong ngehi, Nihpai, oh Sam, oh arail pahpao, Ismael, oh ah pwoud, oh nah serepein silimen teiko.\n\n7 Kedekedeo irail peliankitada pwehki arail inangih pwurala nan sahpw en Serusalem.\n\n8 Oh met ngehi, Nihpai, nsensuwedkihla pwehki keptakain mohngiongarail kan, ngehi eri koasoai ong irail, ei, mehlel ong Leimen oh Lemuel: Kilang kumwa riei pwutak laud, oh ia mwomwen mohngiongimwa kan eh nohn keptakai, oh amwa lamalam akan nohn masukun, me kahrehda kumwa anahnehki, riamwa pwutak me tikitik, en kaweid kumwa, mehlel, oh wia ehu mehn kahlamangi ong kumwa?\n\n9 Ia mwomwen amwa sohte kak peikiong sapwellimen Kauno mahsen?\n\n10 Ia duwen amwa kak manokehla me kumwa kilangehr emen tohnleng en Kauno?\n\n11 Mehlel, oh ia duwen amwa kak monokehla soahng kopwuriamwei kan me Kauno ketin wiahiong kitailehr, ni eh ketin kapitkitail sang nan pehn Leipen, oh pil me kitail uhdahn anahne alehdi poadoapoado?\n\n12 Mehlel, oh ia duwen amwa kak monokehla me Kauno kak ketin wia soahng koaros me e kupwurki, ong aramas akan, ma iei irail kin kasalehda arail pwoson Ih? Eri, kitail loaloapwoat ong Ih.\n\n13 Oh ma kitail kin loaloapwoat ong Ih, kitail pahn alehdi sahpw en inouo; oh kumwa pahn ese me nan ahnsou me kohkohdo mahsen en Kauno pahn pweida me pid kamwomwomwlahn Serusalem; pwe mehkoaros me Kauno mahsaniher me pid kamwomwomwlahn Serusalem uhdahn pahn pweida.\n\n14 Pwe kilang, Ngehn en Kauno kereniengehr sola ieiang irail; pwe kilang, irail soikalahr soukohp akan, oh irail kesehlongehr Seremaia nan imweteng. Oh irail song kemehla ei pahpao, kahrehda arail koakoahk sang nan sahpwo.\n\n15 Met kilang, I ndaiong kumwa me ma kumwa pahn pwurala Serusalem kumwa pahn iang irail mehla. Oh met, ma iei me kumwa pilada, kumwa kohla nan sahpwo, oh tamataman dahme I ndaiong kumwa, me ma kumwa pahn kohla kumwa pil pahn mehla; pwe ih met me Ngehn en Kauno ketin kangoangehkinie I en koasoaia.\n\n16 Kedekedeo ni ahnsou me ngehi, Nihpai, koasoaiahier koasoai pwukat ong riei pwutak ko, ira lingeringerda pahi. Kedekedeo ira ahpw koliehdi, pwe kilang, ira inenen mwehl, oh ira salihkiniehdi sahl kei, pwe ira men kemeiehla, pwe ira pahn keseiehla nan sapwtehno pwe mahn lawalo kan en kangiehla.\n\n17 Ahpw kedekedeo ngehi eri kapakap ong Kauno, patohwanohng: Maing Kaun, nin duwen ei pwoson komwi, komw ketin doareiehsang nan pehn riei pwutak ko; ei, ketikihdo kehl pwe I en kak mweidpeseng sahl pwukat me salihiepenehr.\n\n18 Kedekedeo ahnsou me I koasoaiahier koasoai pwukat, kilang, sahl oko sapwedekda oh kohsang ni pehi oh nehi kan, oh I ahpw kesihnenda mwohn riei pwutak ko, oh ngehi pwurehng koasoaieng ira.\n\n19 Kedekedeo irail pwurehng lingeringerda pahi, oh song koliehdi; ahpw kilang, emen nein Ismael serepein kau, ei, oh pil ah nohno, oh emen nein Ismael pwutak ko, peki mahk rehn riei pwutak ko, lao irail kameleileidi ara mohngiong ko; oh ira eri sohla men kemeiehla.\n\n20 Kedekedeo ira eri pahtoula, pwehki ara wiadahr mesuwed, lao ira poaridi mwohi, oh peki rehi I en mahkohng ira pwehki sapwung me ira wiahiengie.\n\n21 Kedekedeo ngehi eri mahngkihengira soahng koaros me ira wiahier, oh ngehi eri kangoangehkinira en kapakap ong Kauno ara Koht pwe en ketin mahkohng ira. Kedekedeo ira eri wia. Oh mwurin ara kapakapohngehr Kauno se ahpw pwurehng douluhla nan aht seiloaklahng ni imwen aht pahpao impwalo.\n\n22 Kedekedeo se ahpw leledihdo ni ihmwen aht pahpao impwalo. Oh mwurin ngehi oh riei pwutak ko oh tohn imwen Ismael koaros kohdihdohier ni imwen ei pahpa impwalo, irail kapingkihong Kauno arail Koht; oh wiahda meirong oh meirong isihs ong Ih.\n\n", "1-ne 8": "[center][font_size=26]Iralaud 8[/font_size][/center]\n\n[i]Lihai kilangada ehu kaudiahl en tuhkehn komouro—E tungoale wahn tuhkeo oh mwahuki ah peineinei en pil iang tungoale—E kilangada reil reirei pwoat, ahl ehu me inen oh tehtikitik, oh pwoaik rotorot me kipehdi aramas akan—Saraia, Nihpai, oh Sam tungoale wahn tuhkeo, ahpw Leimen oh Lemuel soikala. Ele Sounpar 600–592 Mwohn Krais.[/i]\n\n1 Kedekedeo se ahpw kihpene soangoasoangen werentuhke koaros, soangen weren werentuhke koaros, oh pil soangen weren wahn tuhke koaros.\n\n2 Kedekedeo ni ahnsou me ei pahpao mihmiher nan sapwtehno, e ndahieng kiht: Kilang, I ouramanda ouraman ehu; de, me wehwehki, I kilangada kaudiahl ehu.\n\n3 Oh kilang, pwehki ei kilangehr soahng wet, mie kahrepen I en kapingahki Kauno pwehki Nihpai oh pil Sam; pwe mie kahrepen I en kamehlele me ira, oh pil tohto kadaudokera, pahn komourla.\n\n4 Ahpw kilang, Leimen oh Lemuel, I pwunodada mehlel pwehki kumwa; pwe kilang, I leme me I kilangada nan ei ouramano, ehu sapwtehn me rotorot oh kansensuwed.\n\n5 Kedekedeo ngehi eri kilangada ohl emen, oh e likawih likou pwetepwet oh reirei ehu; oh e kohdo oh kesihnenda mwohi.\n\n6 Kedekedeo ih eri koasoaidohngie, oh peki rehi I en idawehn ih.\n\n7 Kedekedeo ni ei wie ideidawehn ih I ahpw tehkada me I mihmi wasa kis me rotorot oh kansensuwed.\n\n8 Oh mwurin ei seiseiloangki awa tohto nan rotoroto, I tepda kapakap ong Kauno pwe en ketin mahkohngie, nin duwen sapwellime kalahngan limpoakkan.\n\n9 Kedekedeo mwurin ei kapakapohngehr Kauno I kilangada lapalahn mohs tehlap ehu.\n\n10 Kedekedeo I ahpw kilangada tuhke pwoat, me wah ko mas iou oh kak kaperenda emen aramas.\n\n11 Kedekedeo ngehi eri kohla oh tungoale wahn tuhkeo; oh I diarada me e inenen mem sang soahng koaros me I tungoaledahr. Mehlel, oh I kilang me wahn tuhkeo pwetepwet, oh pwetepwet sang douluhl soahng koaros me I kilangehr.\n\n12 Oh ni ahnsou me I tungoale wahn tuhkeo palingeniet direkihla peren kouwahlap; eri, I ahpw mentehn ei peneinei en pil iang tungoale; pwe I ese me e inenen iou sang wahntuhke teikan koaros.\n\n13 Oh ni ei kilengseli, ma I sou pahn kak pil kilangada ei peneinei, I kilangada pillap pwoat; oh e pwilipwildo, oh e karanih tuhke me I wie tungtungoale waho.\n\n14 Oh I kilengla pwe I en kilang wasa me e pwilipwildohsangieo; oh I kilangada me utuhnpilo ekis doh; oh I kilangada ahmw nohno Saraia, oh Sam, oh Nihpai ni utuhn pihlo; oh irail kesikesihnen likamwete re sehse wasa me re pahn kohlaie.\n\n15 Kedekedeo I ahpw oaleirail; oh I pil lukwerihrail ni ngihl laud pwe irail en kak kohdo rehi, oh tungoale wahn tuhkeo, me inenen iou sang wahn tuhke koaros.\n\n16 Kedekede oh irail ahpw kohdo rehi oh pil iang tungoale wahn tuhkeo.\n\n17 Kedekede oh I ahpw mentehn Leimen oh Lemuel en pil kohdo oh iang tungoale wahn tuhkeo; eri, I kilengla wasa me pillapo pwilipwilsangieo, ma I pahn kak kilangirahda.\n\n18 Kedekede oh I ahpw kilangirahda, ahpw ira sohte men kohdo rehi oh iang tungoale wahn tuhkeo.\n\n19 Oh I kilangada reil reirei pwoat, oh e peiante keilen pillapo, oh uhdohng ni tuhke me I kesikesihnenieo.\n\n20 Oh I pil kilangada ahl inen oh tehtik pwoat, me peiandohte reil reireio lel ni tuhke me I keskesihnenieo; oh e pil peiando pillapo oh lel ni tuhkeo, kohlahng nan mohs lapala oh tehlap ehu, me duwehte sampah ehu.\n\n21 Oh I kilangada aramas ngedehrie, me tohto irail wie nannantihlahte mwowe, pwe irail en kak lella nan ahl me uhla ni tuhke me I wie kesikesihnenieo.\n\n22 Kedekedeo irail eri kohdo, oh tepda keid nan ahl me uhla ni tuhkeo.\n\n23 Kedekedeo pwoaik rotorot ehu ahpw kohda; iei, pwoaik rotorot ehu me inenen mosul mehlel, kahrehda irail akan me tepida keid nan ahlo ahpw salongala, irail keidila ekis wasa tohrohr oh salongala.\n\n24 Kedekedeo ngehi eri pil kilangada ekei me nannantihla mwohrail, oh irail kohdo oh koledi imwin reil reireio; oh irail nantihla mwohrail nan pwoaik rotoroto, kolokol reil reireio, lao irail lelodo ni tuhkeo oh tungoale wahn tuhkeo.\n\n25 Oh mwurin arail tungoalehier wahn tuhkeo irail kilengseli mwomwen me irail namenekda.\n\n26 Oh I pil kilengseli, oh kilangada, me palio pillapo, mie ihmw kalaimwon oh lapala ehu; oh duwehte e mihmi nan wehwe, ilehdahsang pohn sampah.\n\n27 Oh e diren aramas mihmi loale, me mah oh pwulopwul, ohl oh lih, oh mwomwen arail likou ko me inenen kaselel; oh irail kin wie kepikepitikioh idihdihki sendinpehrail kan irail akan me kohdohr oh tungetungoale wahn tuhkeo.\n\n28 Oh mwurin arail songehr wahn tuhkeo irail ahpw namenekda, pwehki irail akan me kepikepitkinirail; oh irail eri pwupwidilahng nan ahl keinepwi kan oh salongala.\n\n29 Oh met ngehi, Nihpai, sohte koasoaiahda mehkoaros me ei pahpao ndahngie.\n\n30 Ahpw, ni nting mwotomwot, kilang, e kilangada pokon en aramas ekei arail nannantihla mwohrail; oh irail kohdo oh koledi imwin reil reireio; oh irail eri nantihla mwowe, wie kolokol teng reil reireio, lao irail kohdo oh poaridi oh tungoale wahn tuhkeo.\n\n31 Oh e pil kilangada ekei pokon en aramas me dedehmseli alarail kohkohlahng ni ihmw kalaimwun oh lapalao.\n\n32 Kedekedeo tohto me duhla nan wasa loal en pihlo; oh tohto irail me solahr sansal mwohn meseo, sansalongseli nan ahl ehusoahng kei.\n\n33 Oh lapalahn pokon me pidelong nanihmw ehusoahngo. Oh mwurin arail pidelong nan ihmwo irail ahpw ididohng ie oh kepitkinie oh irail akan me iang tungtungoale wahn tuhkeo; ahpw se sohte rong irail.\n\n34 Mepwukat me ei pahpao koasoaia: Pwe koaros me kin rong irail, kin pwupwudi.\n\n35 Oh ei pahpao koasoaia me Leimen oh Lemuel sohte tungoale wahn tuhkeo.\n\n36 Kedekedeo mwurin ei pahpao eh koasoaiadahr soahng koaros me pid ah ouramano de kaudiahlo, me uhdahn audapan, e ndahieng kiht, me e inenen salohki Leimen oh Lemuel pwehki soahng kan me e kilangada nan kaudiahlo; ei, e periki ira de lekideksang mwohn silangin Kauno.\n\n37 Oh e ahpw kangoangehkin ira pepehm koaros en pahpa men me limpoak, me ira en rong ah kaweid kan, pwe Kauno en kak ketin mahkohng ira, oh sohte ketin lakidirahla; iei, ei pahpao padahkohng ira.\n\n38 Oh mwurin eh padahk ong ira, oh pil kohpada soahng tohto ong ira, e peki ira en kolokol kosonned akan en Kauno; oh e ahpw kairala ah koasoaieng ira.\n\n", "1-ne 9": "[center][font_size=26]Iralaud 9[/font_size][/center]\n\n[i]Nihpai wiahda kepen poadoapoad riau—Koaros ahdaniki pileit en Nihpai—Pileit me laud ko audaudki poadoapoad en sampah; me tikitik ko pid mehlel duwen soang kan me sarawi. Ele Sounpar 600–592 Mohn Krais.[/i]\n\n1 Oh mepwukat koaruhsie ei pahpao kilangehr, oh rongehr, oh koasoaiahier, ahnsou me e kin mihmi nan impwalo, nan wahu en Lemuel, oh pil soahng tohto kei, me sohte kak ntingdi pohn pileit pwukat.\n\n2 Oh met, nin duwen ei koasoaiahier me pid pileit pwukat, kilang kaidehn pileit pwukat me I pahn ntingihdi poadoapoad unsek en nei aramas akan; pwe pileit kan me I pahn ntingihdi unsek duwen nei aramas akan, I kiheng adarail Nihpai; eri, re adaniki pileit en Nihpai, sang ni pein edei; oh pileit pwukat pil pahn adaniki pileit en Nihpai.\n\n3 Ahpw, I alehdier kosonned en Kauno me I uhdahn pahn wiahda pileit pwukat, ong kahrepe kesempwal me e uhdahn pahn mie ehu nting me pid duwen doadoahk sarawi ong nei aramas akan.\n\n4 Pohn pileit teiko uhdahn pahn ntingidi duwen mwehin nanmwarkih kan, oh mahwin kan oh pingiping en nei aramas akan; eri pileit pwukat me ongete pali laud en doadoahk sarawi kan; oh pileit teikan ongete duwen pali laud en mwehin nanmwarki kan oh mahwin kan oh pingiping kan nanpwungen nei aramas akan.\n\n5 Eri, Kauno ketin kehkehlingkihongie I en wiahda pileit pwukat ong kahrepe kesempwal ehu reh, me kahrepe I sohte wehwehki.\n\n6 Ahpw Kauno ketin mwahngih soahng koaros sangete ni tepin kawa; eri, e ketin kaunopada wiepen kaunsakala sapwellime doadoahk koaros rehn aramas akan; pwe kilang, e sapwellimaniki manaman koaros en kapwaiala sapwellime mahsen koaruhsie. Oh iei met me mehlel. Ahmen.\n\n", "1-ne 10": "[center][font_size=26]Iralaud 10[/font_size][/center]\n\n[i]Lihai kohpada me mehn Suhs akan pahn sella rehn mehn Papilon kan—E koasoaiahda ketidohn Mesaia, Sounkomour, Soundoar rehn mehn Suhs akan—Lihai pil koasoaiahda ketdohn emen me pahn pepdaisi Sihmpwul en Koht—Lihai koasoaiahda duwen pwoulahu oh iasadahn Mesaiao—E karasahieng kapwurpwurpenehn mehn Israel tuhkehn olihp—Nihpai koasoaia duwen Sapwellimen Koht, duwen kisakis en Ngehn Sarawi, oh anahnepen en mie pwung. Ele Sounpar 600–592 Mwohn Krais.[/i]\n\n1 Oh met ngehi, Nihpai, pahn doula oh ntingihdi pohn pileit pwukat ei wiewia kan, oh ei mwei en kaun oh doadoahk en kalohk; eri, pwe I en kak doula nan ei nting, I anahne ntingihdi soahng kan me pid duwen ei pahpao, oh pil riei ohl kan.\n\n2 Pwe kilang, e wiawiher me mwurin ei pahpao kanekelahr ah koasoaiahda audepen ah ouramano, oh pil [kanekelahr ah] kangoangehki irail en lalloapwoat, e patowan ong irail duwen mehn Suhs akan—\n\n3 Me mwurin arail pahn kamwomwala, iei kahnimw lap en Serusalemo, oh tohto irail pahn sellahng nan Papilon, nin duwen sapwellimen Kauno ahnsou, irail pahn pwurehng kopwuropwurodo, iei, irail pahn kopwurupwurdohsang wasa irail sella ie; oh mwurin arail pahn kopwurupwurdo sang arail selidi irail pahn pwurehng sapwanikihla sahpwerail sahpw en sohsohu.\n\n4 Iei, sounpar wenepwiki mwurin ei pahpao mweselsang Serusalem, Soukohp men me Kauno Koht pahn apwaliada rehn mehn Suhs akan—iei Mesaiao, de pil ehu ahd, Sounkomour en sampah.\n\n5 Oh e pil koasoaia duwen soukohp akan, duwen tohtohn irail me kadehdehkier mepwukat, duwen Mesaiao, me e patohwanehr, de Soundoar en sampah.\n\n6 Eri, aramas koaros me mih nan mour wet salongalahr oh pwupwidier, oh ihte me irail pahn komourkihla ma irail idawehn Soundoaro.\n\n7 Oh e koasoaia duwen soukohp men me pahn kohdo mwohn Mesaiao, pwe en kaunopada mwohn Kauno—\n\n8 Ei, e pahn kohwei oh kalohk ki nan sapwtehn: Kumwail kaunopada ahl en Kauno, oh kainenehla ahl akan wasa me e pahn keid ie; pwe mie ohl emen me pahn ketido mwuri, me lapalapasang ie mehlel; me pirapir en sapwellime suht I sohte warohng en sapwadada. Oh ei pahpao koasoakoasoaia laud duwen met.\n\n9 Oh ei pahpao patohwan me e pahn pepdaisla nan Pedapara, palio Sordan; oh e pil patohwan me e pahn pepdaiski pihl; iei e pahn pepdaisihkihla Mesaiao pihl.\n\n10 Oh mwurin eh pahn pepdaisihkihla Mesaiao pihl, e pahn kilangada oh kadehdeh me e pepdaisihla Sihmpwul en Koht, me pahn ketkihsang dihp en sampah.\n\n11 Kedekedeo mwurin ei pahpao eh patohwanehr koasoi pwukat e ahpw patohwanohng riei pwutak ko duwen rongamwahu me pahn kalohkehng rehn mehn Suhs akan, oh pil duwen mehn Suhs akan arail pahn pwupwikihdi arail soupwoson. Oh mwurin arail pahn kemehla Mesaiao, me pahn ketido, oh mwurin eh pahn ketin kamakamala e pahn iasadahsang mehla, oh ketin pwarohng Mehn Liki kan sang Ngehn Sarawi.\n\n12 Iei, ei pahpao pil koasoia duwen Mehn Liki kan, oh pil duwen peneinei en Israel, me irail pahn rasohng tuhkehn olihp pwoat, me rah kan pahn tipwasang oh pahn kamweremwerpeseng wasa koaros ni sampah.\n\n13 Eri, e mahsanih me e pahn konehng kitail en ehupene kohla nan sahpw en inouo, pwe en kapwaiada sapwellimen Kauno mahsen, me kitail pahn kamweremwerpeseng wasa koaros pohn sampah.\n\n14 Oh mwurin peneinei en Israel ar pahn kamweremwerpeseng irail pahn pwurehng kopwurupwurpene; de, ni oarelap, mwurin Mehn Liki kan arail pahn alehdi rongamwahuo ni unsek, uhdaken rahn tuhkehn olihpo, de luhwen peneinei en Israel kan, pahn pwurehng poadehng tuhkehu, de wewehkihda udahn Mesaiao, arail Kaun oh arail Soundoar.\n\n15 Oh ih mwomwen koasoai kan me ei pahpao kohpada oh patohwanohng riei pwutak ko, oh pil soahng tohto me I sohte ntingihdi nan pwuhk wet; pwe I ntingihdi tohto irail me kesempwal ongie nan nei pwuhk teio.\n\n16 Oh me pwukat koaros, me I koasoaiadahr, wiawiher ahnsou me ei pahpao mihmi nan impwal, nan wahu en Lemuel.\n\n17 Kedekedeo, ngehi, Nihpai, rongehr ahn ei pahpao koasoai kan koaros, duwen dahme e kilangada nan kaudiahl, oh pil soahng kan me e pil koasoaia sang ni manaman en Ngehn Sarawi, manaman me e alehdi sang ni eh pwoson Sapwellimen Kohto—oh Sapwellimen Kohto iei Masaiao me pahn ketdo—Ngehi, Nihpai, inangih I en pil kak iang kilang, oh rong, oh ese mepwukat, sang ni manaman en Ngehn Sarawi, me iei kisakis en Koht ong koaros me loalloapwoatehng rapahki ih, duwehte mahso pil duwehte ahnsou me e pahn kapwarahieng pein ih ong aramas akan.\n\n18 Pwe e ketin duduwehte aio, rahnwet, oh kohkohlahte; oh ahlo kaunopdahngehr aramas koaros sangete ni tepin sampah eh koasoansoandi, ma irail pahn koluhla oh kohdo reh.\n\n19 Pwe mehmen me pahn loalloapwoatieng rapahki pahn diar; oh me rir kan en Koht pahn kasansalieng irail, sang ni manaman en Ngehn Sarawi, duwehte rahn pwukat e pahn pil duwehte mahso, oh duwehte mahso e pahn pil duwehte ahnsou kohkohdo kan; eri, sapwellimen Kauno koasondi de ahl kin duduhwehte kokohlahte.\n\n20 Eri tamataman, maing ohl, pwe ahmw wiewia koaros pahn sansalada nan ahnsou en kopwungo.\n\n21 Eri, ma kumwail kin wiewia suwed nan rahn en amwail kaunopadahu, kumwail pahn dierekda samin mwohn mwoalen-kopwung en Koht; oh sohte mehkot samin kak mihmi rehn Koht; eri, kumwail pahn lekidekla kohkohlahte.\n\n22 Oh Ngehn Sarawi me ketkihongie mweimmwei en koasoaia mepwukat, oh sohte kahmahmki.\n\n", "1-ne 11": "[center][font_size=26]Iralaud 11[/font_size][/center]\n\n[i]Nihpai kilangada Ngehn en Kauno oh kasansalieng kaudiahl en tuhkehn komouro—E kilangada inen Sapwellimen Kohto oh wehwehkihda duwen Koht e pein ketkihdi pein ih—E kilangada pepdais, doadoahk en kalohk, oh kalohpwualahn Sihmpwul en Koht—E pil kilangada malipilip oh doadoahk en kalohk en sapwellimen Sihmpwulo Wahnparon Ehk-riemeno. Ele Sounpar 600–592 Mwohn Krais.[/i]\n\n1 Pwe kedekedeo, mwurin ei inangihada I en esehla dahme ei pahpao kilangehr, oh pwehki ei kamehlele me Kauno kak kasalehiengie, ni ahnsou me I wie mwomwohd oh medemedewe nan ei mohngiong, Ngehn en Kauno ahpw tiada pohi, ei, oh ketin weiehla pohn nahna ieu me ileile mehlel, me ehdin ei kilang, oh ehdin ei sokedi powe.\n\n2 Oh Ngehno mahsanihongie: Kilang, dahme ke inangih?\n\n3 I ahpw nda: I inangih kilang soahng kan me ei pahpao kilangehr.\n\n4 Oh Ngehno mahsanihongie: Ke kamehlele me ahmw pahpao kilangada tuhke me e koasoaiadahro?\n\n5 Oh I sapengki: Ei, komw mwahngih me I kamehlele ahn ei pahpao koasoai koaros.\n\n6 Oh mwurin ei nda koasoai pwukat, Ngehno kapitie laudida, mahsanih: Kepinga ong Kauno, Koht wasalapalahpie; pwe ih me iei Koht en sampah pwon, iei, me lapalapasang koaros. Oh meid pai kowe, Nihpai, pwehki ahmw kamehlele Sapwellimen Koht wasalapalahpie; eri, ke pahn kilang soahng kan me ke inangih kilang.\n\n7 Oh kilang ape wet pahn kasansalehnguhk ni kilel ehu, me mwurin ahmw pahn kilang tuhke me ahm pahpao songehr wahu, ke pahn pil kilang emen ohl ketketdihdo sang nanleng, oh ke pahn kadehde ih; oh mwurin ahmw pahn kadehdehda ih ke pahn kin kadehdehki me ih iei Sapwellimen Kohto.\n\n8 Kedekedeo, Ngehno ahpw mahsanihongie: Kilang! Oh I kilengla oh kilangada tuhkehieu; oh e duwehte tuhke me ei pahpao kilangadahu; oh linganih udahn lingalingsang lingan koaros; oh pwetepwetih pwetepwetsang pwetepwet en sinoh.\n\n9 Kedekedeo, mwurin ei kilangehr tuhkehu, I ndahieng Ngehno: I ese me komw kasalehiongie tuhke me keieu kesempwalasang koaros.\n\n10 Oh e kalelapak rehi: Dahme ke inangih?\n\n11 Oh ngehi sapengki: I en esehla kawehwehpe—pwe I koasoaieng duwehte aramas ar kin koasoakoasoaipene; pwe I kilang me paliware duwehte aramas; ahpw, I ese me ih iei Ngehn en Kauno; oh e koasoaiong ie duwehte aramas ar kin koasoakoasoaipene.\n\n12 Kedekedeo e ahpw mahsanihongie: Kilang! Oh I kilenglahng pwe I en kilang ih, oh I sohte kilangada; pwe e sohrasang ie.\n\n13 Kedekedeo I kilengla oh kilangada kahnimw lap en Serusalemo, oh pil ekei kahnihmw kan. Oh I kilangada kahnihmw en Nahsared; oh nan kahnihmw en Nahsared I kilangada lih meipwon men, oh e pwetepwet oh lingan mehlel.\n\n14 Kedekedeo I kilangada nanleng ritida; oh tohnleng men ketdihdo oh uh mwohi; oh mahsanihongie: Nihpai, dahme ke kilangadahro?\n\n15 Oh ngehi sapengki: Meipwon men, me keieu masamwahu oh kaselel sang meipwon koaros.\n\n16 Oh e mahsanihongie: Komw wehwehki Koht e pein ketkihdi pein ih?\n\n17 Oh ngehi sapengki: I ese me e ketin poakohng sapwellime seri kan; ahpw, I sohte ese wehwehn soahng koaros.\n\n18 Oh e mahsanihongie: Kilang, meipwon me ke kilangada iei inen Sapwellimen Kohto, ni paliwar en uduk.\n\n19 Kedekedeo I kilangada me Ngehno wahsang; oh mwurinte ahnsou kis me Ngehno wahsang, tohnlengo mahsanihongie, ketihtihki: Kilang!\n\n20 Oh I kilengla oh pwurehng kilangada meipwono, kolokol seri men nan pehko.\n\n21 Oh tohnlengo mahsanihongie: Kilang Sihmpwul en Koht, ei, iei Sapwellimen Sahm Soutuk! Ke ese wehwehn tuhke me ahmw pahpao kilangadahu?\n\n22 Oh I sapeng ih oh koasoaia: Ei, E wia limpoak en Koht, me e ketin kihong nan mohngiong en aramas akan; eri, ih me keieu anahnepe nan soahng koaros.\n\n23 Oh e mahsanihongie, ketihtihki: Ei, oh me keieu kaperen ong palingehn.\n\n24 Oh mwurin e mahsaniher mahsen pwukat, e ahpw mahsenihongie: Kilang! Oh I kilengla, oh I kilangada Sapwellimen Kohto e ketketseli rehn aramas akan; oh I kilangada tohto me kin poaridiong ni alualuwe kan oh pwongih ih.\n\n25 Kedekedeo I kilangada me reil reirieo, me ei pahpao kilangadahu, iei mahsen en Koht, me kahluhwahla ni utun pihl en komouro, de tuhkehn komouro; pihl wet me wehwehki limpoak en Koht; oh I pil kilang me tuhkehn komouro wehwehki limpoak en Koht.\n\n26 Oh tohnlengo pwurehng mahsanihongie: Kilengla oh kilang Koht e pein ketkihdi pein ih!\n\n27 Oh I kilengla oh kilangada Soundoar en sampah, me ei pahpao koasoaiadahr; oh I pil kilangada soukohp me pahn kaunopada mwowe. Oh Sihmpwul en Koht ketla oh pepdaisla reh; oh mwurin eh pepdaisla, I kilangada nanleng ritida, oh Ngehn Sarawi ketdihdo sang nanleng oh ketket powe ni mwomw en mwuroi.\n\n28 Oh I kilang me e ketketseli kalkalohkehng aramas akan, ni manaman oh lingan lapalahpie; oh pokon tohto kohpene pwe irail en rong ih; oh I kilang me irail kausasang ih nan pwungarail.\n\n29 Oh I pil kilangada meh ehk-riemen ideidawehn ih. Kedekedeho Ngehno pil wairailsang mwohn meseie, oh I sohla kilang irailda.\n\n30 Kedekedeo, tohnlengo pwureng mahsandohngie, ketihtihki: Kilang! Oh ngehi kilengla, oh kilangada nanleng pwurehng ritpeseng, oh I kilangada tohnleng kei ketketdihdo rehn aramas akan; oh irail kalohkehng irail.\n\n31 Oh e pwurehng mahsanihongie, ketihtihki: Kilang! Oh ngehi kilengla, oh I kilangada Sihmpwul en Koht ketketseli rehn aramas akan. Oh I kilangada lapalahn pokon en aramas me soumwahu, oh lokolongki soangoasoangen soumwahu, oh tepil kan oh ngehn saut akan; oh tohnlengo mahsanih oh kasalehongie mepwukat koaros. Oh irail kamwahula sang ni manaman en Sihmpwul en Kohto; oh tepil kan oh ngehn saut akan pekeusla.\n\n32 Kedekedeo tohnlengo pwurehng mahsanihongie, ketihtihki: Kilang! Oh I kilengla oh kilangada Sihmpwul en Koht, me aramasako wahsangehr; ei, sampah kadeikadahr Sapwellimen Koht Soutuk Ieroso; oh I kilang oh kadehdehki.\n\n33 Oh Ngehi, Nihpai, kilang me e kalohpwuala pohn lohpwuo oh kamakamkihla dipen sampah.\n\n34 Oh mwurin eh kamakamala I kilangada pokon kan en sampah, arail kohpene pwe irail en pelian wahnpoaron en Sihmpwulo; pwe tohnleng en Kauno kahdanikinirail meh ehk-riemeno.\n\n35 Oh pokon en sampah kapokonpene; oh I kilangada me irail mih nan ihmw lapala oh tehlap ehu, duwehte ihmw me ei pahpao kilangada. Oh tohnleng en Kauno pwurehng mahsanihongie, ketihtihki: Kilang sampah oh eripitih; ei, kilang peneinei en Israelkan kapokonpenehr pwe irail en peiong wahnpoaron ehk-riemen en Sihmpwulo.\n\n36 Kedekedeo I kilangada oh kadehdehki, me ihmw kalaimwon oh tehlapo iei kahngohdi en sampah; oh e pwupwidi, oh eh pwupwidio udahn lepelepen pwupw. Oh tohnleng en Kauno pwurehng mahsanihongie, ketihtihki: Ih pahn mwomwen kamwomwalahn wehi kan, keinek kan, lokaia kan, oh aramas akan, me pahn peiong wahnpoaron ehk-riemen en Sihmpwulo.\n\n", "1-ne 12": "[center][font_size=26]Iralaud 12[/font_size][/center]\n\n[i]Nihpai kilangada nan kaudiahl sahpw en inouo; wiewia mwahu, suwed, oh pwupwulahn towe kan; ketidohn Sihmpwul en Kohto rehrail; duwen Tohnpadahk Ehk-Riemeno oh Wahnpoaron Ehk-Riemeno arail pahn kadeikada Israel; oh duwen samin oh kanamenek en irail akan arail pwupwidieng nan sohpwoson. Ele Sounpar 600–592 Mwohn Krais.[/i]\n\n1 Kedekedeo tohnlengo ahpw mahsanihongie: Kilengla, oh kilang kadaudokemw kan, oh pil kadaudoken riomw ohl akan. Ngehi eri kilengla oh kilangada sahpw en inouo; oh ngehi kilangada aramas ngederie, iei, me tohto rasehng pihk en nan sehd.\n\n2 Kedekedeo ngehi kilangada pwihn kei me pokonpene pwe irail en mahwin, ehu pwihn pelian ehu; oh I kilangada mahwin kei, oh rohng en mahwin kei, oh me tohto nei aramas me kamakamkihla kedlahs.\n\n3 Kedekedeo ngehi kilangada dih tohto mehla, pwehki mahwin oh pingiping en nan sahpwo; oh I kilangada kahnihmw tohto, iei, me I sohte kak wadekeda.\n\n4 Kedekedeo ngehi kilangada rotorot mosul ehu pohn sahpw en inouo; oh I kilangada lioal kei, oh I rongada nansapwe ar posopos, oh rerrer en sahpw, oh soangsoangen ngihl katairong kei; oh I kilangada pwehl oh takai kan me pwalpeseng; oh I kilangada nahna kan ar rengkidi; oh I kilangada wasa patapat akan en sampah ar ohla; oh I kilangada kahnihmw tohto ar kihrla; oh I kilangada me tohto ar mwasingkihla kisiniei; oh I kilangada kidalap ar pwupwidieng pohn pwehl, pwehki rerrer en sahpwo.\n\n5 Kedekedeo mwurin ei kilangehr mepwukat, I kilangada edied en rotorot, me kohsang pohn sampah; oh kilang, I kilangada aramas ngeder ar sohte iang pwupwikihdi sapwellimen Kauno kalokolok laud oh kamasepwehk en Kauno.\n\n6 Oh I kilangada nanleng eh ritpeseng, oh Sihmpwul en Koht ketiketkohdi sang nanleng; oh e ketdihdo oh kasalehiong irail pein ih.\n\n7 Oh I pil kilangada oh kadehdehki me Ngehn Sarawio ketin tiada pohn aramas ehk riemen; oh irail pilipilda oh kasarawihla rehn Koht.\n\n8 Oh tohnlengo mahsanihongie, ketihtihki: Kilang irail tohnpadahk ehk-riemen en Sihmpwulo, me pilipilda pwe irail en sewese kadaudokemw kan.\n\n9 Oh e mahsanihongie: Ke tamataman wahnpoaron ehk-riemen en Sihmpwulo? Kilang iei irail me pahn kadeik keinek eisek-riaun en Israel ko; eri, tohnpadahk ehk-riemen en kadaudokemw kan pahn kadeik rehrail; pwe kumwail iei mehn en Israel.\n\n10 Oh irail sounsawas ehk-riemen me ke kilangehro pahn kadeik kadaudokemw kan. Oh, kilang, re pahn mour pwung kohkohlahte; pwehki arail pwoson Sihmpwul en Koht arail likou kan pahn pwetepwetkihla sapwellime ntao.\n\n11 Oh tohnlengo mahsanihongie: Kilang! Oh ngei eri kilengla, oh kilangada dihen aramas siluh me mehla ni ar mour pwung; oh arail likou kan pwetepwetala duwehte Sihmpwul en Kohto me pwetepwet. Oh tohnlengo mahsanihongie: Mepwukat pwetepwetkihla ntahn Sihmpwulo, pwehki arail pwoson ih.\n\n12 Oh ngehi, Nihpai, pil kilangada kidelepen aramas en dih kapahieu me melahr ni mour pwung.\n\n13 Kedekedeo I kilangada kidelepen aramas en sampah ar pokonpene.\n\n14 Oh tohnlengo mahsanihongie: Kilang kadaudokemw kan, oh pil kadaudoken riomw pwutak ko.\n\n15 Kedekedeo I kilengla oh kilangada kisehn kadaudokei kan ar pokonpene pwe re en uhwong kadaudoken riei pwutak ko; oh irail pokonpene pwe re en mahwin.\n\n16 Oh tohnlengo mahsanihongie, ketihtihki: Kilang utuhn pihl samin me ahmw pahpao kilangadahro; iei, pihl me e koasoaiahiero; oh uwen loalih iei uwen loal en nan ehl.\n\n17 Oh pwoaik kan en rotoroto iei kasongosong kan en tepilo, me kin karotongala mahs akan, oh kakeluwakiala mohngiong en aramas akan, oh kahluweirailahng nan ahl tehlap akan, pwe irail en mehla oh salongala.\n\n18 Oh ihmw kalaimwun oh tehlap, me ahmw pahpao kilangadao, iei lamalam mwahl akan oh pohnmwahso en aramas akan. Oh wahu kalaimwun oh keper ieu ireirailpeseng; iei, duwehte mahsen en pwuhng en Koht Soutuko, oh Mesaiao me iei Sihmpwul en Koht, me Ngehn Sarawi kadehdehkiher, sangete ni tepin sampah oh lelodo ahnsouet, oh sang met kohla oh kohkohlahte.\n\n19 Oh ni ahnsou me tohnlengo mahsaniher mahsen pwukat, I kilengla oh kilangada me kadaudoken riei pwutak ko pil uhwong kadaudokei ko, nin duwehn dahme tohnlengo mahsaniher; oh pwehki pohnmwahso en kadaudokei ko, oh kasongosong kan en tepilo, I kilangada me kadaudoken riei pwutak ko kalewehdier kadaudokei ko.\n\n20 Kedekedeo I kilengla, oh kilangada kisehn kadaudoken riei pwutak ko arail kalowedier kadaudokei ko; oh tohto irail audehlahr pohn sahpwo.\n\n21 Oh I kilangada arail kin pokonpene; oh I kilangada mahwin kei oh rohng en mahwin kei nanpwungarail; oh nan mahwin kan oh rohng en mahwin kan I kilangada dihen aramas tohto mehla.\n\n22 Oh tohnglengo mahsanihongie: Kilang irail pwukat pahn pwupwidi nan arail sohpwoson.\n\n23 Kedekedeo I kilangada, mwurin arail pwupwidier nan arail sohpwoson irail ahpw wiahla aramas rotorot, oh kanamanek, oh samin, direkihla pohnkahke oh soangsoangen wiewia suwed kan.\n\n", "1-ne 13": "[center][font_size=26]Iralaud 13[/font_size][/center]\n\n[i]Nihpai kilangada nan kaudiahl mwomwohdiso en tepilo eh kokouda rehn mehn liki kan, tepin Amerikca eh dierekda oh aramas tepda kousoanlaie, salonglahn kedelepen ire mengei oh kesempwal akan nan Pwuhk Sarawi, imwilahn ahn mehn liki kan pwupwulao, kopwurupwurodohn rongamwahuo, pwaradahn pwuhk sarawi en imwin-rahn akan, oh kokoudahn Saion. Ele Sounpar 600–592 Mwohn Krais.[/i]\n\n1 Kedekedeo, tohnlengo mahsanihong ie, ketihtihki: Kilang! Oh ngehi kilengla oh kilangada wehi oh sahpw tohto.\n\n2 Oh tohnglengo mahsanihong ie: Dahme ke kilangada? Oh I sapengki: I kilangada wehi oh sahpw tohto.\n\n3 Oh e mahsanihongie: Wehi oh sahpw pwukat iei wehin mehn Liki kan.\n\n4 Kedekedeo I kilangada wiawidahn mwomwohdiso kehlail ehu rehn mehn liki kan.\n\n5 Oh tohnlengo mahsanihongie: Kilang wiawihdahn mwomwohdiso me keieu suwed sang mwomwohdiso koaros, me kemehla souleng kan en Koht, iei, oh kaloke irail oh salihraildi, oh katoutouwiekinirail mehn wesik mete, oh kaluduwihrailla.\n\n6 Kedekedeo I kilangada mwomwohdiso ndand oh suwed wet; oh I kilangada tepil me tepin wiahdao.\n\n7 Oh I pil kilangada kohl, oh silper, oh silik kan, oh likou weitahta kan, oh likou linen kaselel kan, oh soangoasoangen likou kesempwal koaros; oh I kilangada kidelepen lih en nenek.\n\n8 Oh tohnlengo mahsanihongie, ketihtihki: Kilang kohl, oh silper, oh silik kan, oh likou weitahta kan, oh likou kaselel, oh likou kesempwal, oh lih en nenek kan, iei me mwomwohdiso ndand oh suwed wet kin mwahuki.\n\n9 Oh pil pwehki sampah eh kin kepinga irail iei me irail kemehkihla souleng kan en Koht, oh kaluduwihrailla.\n\n10 Kedekedeo, I kilengla oh kilangada sehd tohto; oh re irepeseng mehn liki kan oh kadaudoken riei pwutak ko.\n\n11 Kedekedeo tohnlengo mahsanihongie: Kilang engieng en Koht kipedier kadaudoken riemw pwutak ko.\n\n12 Oh I kilengla oh kilangada ohl emen nan pwungen Mehn Liki kan, me sehdo irepeseng ih oh kadaudoken riei pwutak ko; oh I kilangada Ngehn en Koht, me ketidihdo oh tiada pohn ohlo; oh e kotehla sehdo, kolahng rehn kadaudoken riei ko, me kin koukousoan nan sahpw en inouo.\n\n13 Kedekedeo I kilangada Ngehn en Koht, me tiadahr pohn ekei Mehn Liki kan; oh irail eri saledeklahr oh seiloakla pohn sehd akan.\n\n14 Kedekedeo I kilangada kidelepen Mehn Liki nan sahpw en inouo; oh I kilangada Koht eh ketin engiengda pahn kadaudoken riei pwutak ko; oh re kamweremwerpeseng rehn Mehn Liki kan oh kalokolok.\n\n15 Oh I kilangada Ngehn en Kauno, me ieiang Mehn Liki kan, oh irail pweida oh alehdi sahpwo pwe en wia arail sohso; oh I kilangada me irail pwetepwet, oh kaselel mehlel oh masamwahu, duwehte nei aramas oko mwohn arail kamakamala.\n\n16 Kedekedeo ngehi, Nihpai, kilangada me Mehn Liki ko me saledek sang arail selidi karakarahkala mwohn Kauno; oh manaman en Kauno ieiangirail.\n\n17 Oh I kilangada inoandehn wehi laud en Mehn Liki ko arail pokonpene pohn sehdo, oh pil pohn sahpwo, pwe re en mahwiniong irail.\n\n18 Oh I kilangada me manaman en Koht ieiang irail, oh pil Koht ketin engiengda pahn irail koaros me kohpene pwe re en mahweniong irail.\n\n19 Oh ngehi, Nihpai, kilangada me Mehn Liki kan me saledeksangehr arail sensel, irail kasaledekla sang nan pehn wehi teikan sang ni manaman en Koht.\n\n20 Kedekedeo, ngehi, Nihpai, kilangada me irail pweida nan sahpwo; oh I kilangada pwuhk ehu, oh irail kin weuwa pwuhko.\n\n21 Oh tohnlengo mahsanihongie: Ke ese ia wehwehn pwuhko?\n\n22 Oh I sapengki: I sehse.\n\n23 Oh e mahsanih: Kilang e kohsang nan ewen mehn Suhs. Oh ngehi, Nihpai, kilanganda; oh e mahsanihongie: Pwuhk me ke kilangadahro iei pwuhk en mehn Suhs akan, me audaudkihda sapwellimen Kauno inou kan, me E ketin wiahiongehr peneinei en Israel; oh e pil audaudkihda kokohp tohto en soukohp sarawi ko; oh audepe kan me duwehte nting kan me ntingdi pohn pileit me pirahs ko, ihte me malaulau; ahpw, e audaudkihda sapwelllimen Kauno inou kan, me E ketin wiadahr ong peneinei en Israel kan; eri, re kesempwalohng Mehn Liki kan.\n\n24 Oh tohnleng en Kauno ahpw mahsanihongie: Ke kilangehr pwuhk me kohsang rehn mehn Suhso; oh ni ahnsou me e kohsang rehn mehn Suhso e audaudkihda rongamwahu unsek en Kauno, me wahnpoaron ehk-riemeno kadehdehkiher; oh irail kadehdehki nin duwen dahme mehlelo me iei Sihmpwul en Koht.\n\n25 Eri, e unsek ni eh kohwei sang rehn mehn Suhs akan ong rehn Mehn Liki kan, nin duwen me mehlel me iei sang rehn Koht.\n\n26 Oh mwurin arail kohwei sang rehn wahnpoaron ehk-riemen en Sihmpwulo, sang mehn Suhs akan kolahng Mehn Liki kan, ke kilangehr wiawihdahn mwomwohdiso ndand oh suwedo, me keieu suwed sang mwomwohdiso koaros; pwe kilang, irail kihsang nan rongamwahu en Sihmpwulo soahng tohto me keieu kesempwal oh sansal; oh irail pil kihsang sapwellimen Kauno inou tohto.\n\n27 Oh irail wia mepwukat pwehki irail me kasapwungehla koasoandi pwung kan en Kauno, pwe irail en kak karotongehla mesen aramas akan oh kekelwakiala mohngiongarail kan.\n\n28 Eri, ke kilangehr me mwurin pwuhko eh kolahr nan pehn mwomwohdiso ndand oh suwedo, nting kesempwal oh sansal tohto kohsang nan pwuhko, me iei pwuhk en Sihmpwul en Koht.\n\n29 Oh mwurin ire kesempwal oh sansal pwukat kohsangehr nan pwuhko eri kohieng wehi koaros en Mehn Liki kan; oh mwurin eh kolahng nan wehi koaros en Mehn Liki kan, iei, pil kotehla madau tohto wasa me ke kilangehr Mehn Liki kan ar saledekla ie, ke kilangehr—pwehki ire kesempwal oh sansal tohto me kohsangehr nan pwuhko, me mengei ong aramas en wehwehki, nin duwen padahk sansal kan me sang Sihmpwul en Koht—pwehki mepwukat eh kohsang nan sapwellimen Sihmpwulo rongamwahuo, aramas ngeder kin pwupwikihdi, mehlel, kahrehda Sehdan ahneki manaman kehlail pohrail.\n\n30 Ahpw, ke kilang me Mehn Liki ko me saledeksangehr arail sensel, oh manaman en Koht ketin kapairailda sang wehi kan koaros, pohn sahpw me wia sahpw pilipilda nan pwungen sahpw kan koaros, sahpw me Kauno Koht ketin inoukihongehr ahmw pahpao me kadaudoke kan pahn sohsohki; eri, ke kilang me Kauno Koht sohte pahn mweidehng Mehn Liki kan en kamwomwala douluhl kadaudokemw kan, me iangala riomw kan.\n\n31 Oh e pil sohte pahn mweidehng Mehn Liki kan en kamwomwala kadaudoken riomw kan.\n\n32 Oh pil Kauno Koht sohte pahn mweidehng Mehn Liki kan re en mihmihte nan rotorot kohkohlahte, me ke kilang irail mihmi loale, pwehki ire kesempwal oh sansal kan en rongamwahu en Sihmpwulo me kohsangehr sang ni mwomwohdiso suwedo, me ke kilangehr eh wiawihdao.\n\n33 Sihmpwul en Koht ahpw mahsanih: I pahn mahkohng Mehn Liki kan, ni ei pahn kalokehki kisehn kadaudoken peneinei en Israel kan kalokolok mwuledek.\n\n34 Kedekedeo tohnleng en Kauno ahpw mahsanihongie, ketihtihki: Kilang, Sihmpwul en Kohto mahsanih, mwurin ei pwarekehr kisehn kadaudoken en Israel kan—oh kadaudok wet me I koasoiahier me wia kadaudoken ahmw pahpao—eri, mwurin ei pahn kadeikirailda, oh kalokeirail sang rehn Mehn Liki kan, oh mwurin Mehn Liki kan arail pahn dipekelekel, Kauno mahsanih, pwehki mwomwohdiso suwedo, me wia nohnohn lih en netiki paliwar, eh ekihla ire kesempwal oh sansal kan en rongamwahu en Sihmpwulo—I pahn mahkohng Mehn Liki kan ni rahno, lao I pahn wahdohng irail rongamwahuo, sang ni pein ei manaman, me pahn kesempwal oh sansal, Sihmpwulo me mahmahsen.\n\n35 Sihmpwulo mahsanih, kilang: I pahn pwarohng kadaudokemw kan, oh irail pahn ntingihdi soahng tohto me I pahn padahkihong irail, me pahn sansal oh kesempwal; oh mwurin kadaudokemw kan arail pahn kamwomwomwla, oh pwupwidi nan arail sohpwoson, oh pil iangahki kadaudoken riomw ko, kilang, mepwukat pahn ekiekla, pwe en uhd kohdohng Mehn Liki kan, sang ni kisakis oh manaman en Sihmpwulo.\n\n36 Oh ei rongamwahuo pahn ntingdi loale, oh ei paipalap oh ei komour, Sihmpwulo me mahmahsen.\n\n37 Oh meid pai irail akan me pahn kin nantihong kaukauwada Saion ni rahno, pwe irail pahn alehdi kisakis oh manaman en Ngehn Sarawi; oh ma irail pahn dadaur lel ni imwi, irail pahn kesepwilda ni imwin rahno, oh pahn komourla nan wehi poatopoat en Sihmpwulo; oh mehmen me pahn kalohki popohl, iei, rohng kaperen, meid lingan pohn nahna me irail pahn miheo.\n\n38 Kedekedeo I kilangada luhwen kadaudoken riei pwutak ko, oh pil Sapwellimen Sihmpwul en Koht pwuhko, me kohdo sang rehn men Suhs, oh kohdo sang rehn Mehn Liki kan oh kohieng luhwen kadaudoken riei pwutak ko.\n\n39 Oh mwurin eh kodohng irail I kilangada pil ekei pwuhk, me kohdo sang ni manaman en Sihmpwulo, sang rehn Mehn Liki kan kodohng rehrail, pwe en padahkihong Mehn Liki kan oh luhwen kadaudoken riei pwutak ko, oh pil mehn Suhs akan me kamweremwerpeseng wasa koaros pohn sampah, me nting kan en soukohp akan oh wahnpoaron ehk-riemen en Sihmpwulo me mehlel.\n\n40 Oh tohnlengo mahsanihongie, ketihtihki: Keimwiseklahn nting pwukat, me ke kilangehr rehn Mehn Liki kan, pahn kadehdehda mehlel en [nting] keieuo, me sang rehn wahnpoaron ehk-riemen en Sihmpwulo, oh pahn kasalehda soahng kan me sansal oh kesempwal me kohsang irail; oh pahn sansalada ong keinek koaros, lokaia koaros, oh aramas koaros, me Sihmpwul en Kohto iei ih Sapwellimen Sahm Soutuko, oh Soundoar en sampah; oh me aramas koaros anahne kohdo reh, ma soh, irail sohte kak komourla.\n\n41 Oh irail pahn kohdo nin duwen mahsen me pahn koasoandi sang nan douwas en Sihmpwulo; oh mahsen en Sihmpwulo pahn sansalda nan nting en kadaudokemw kan, pil iangahki nan nting en wahnpoaron ehk-riemen en Sihmpwulo; eri ira koaros pahn kin utuhtpene; pwehki Koht metehmen mie oh Silepen Sihpw metehmen mie ong sampah pwon.\n\n42 Oh ahnsou pahn kohdo me e pahn ketin pwarohng wehi kan koaros, ong mehn Suhs kan oh pil ong Mehn Liki kan; oh mwurin eh pahn ketin pwarohng mehn Suhs akan oh pil mehn likih kan, e pahn uhd pwarohng Mehn Liki kan oh pil mehn Suhs akan, oh me mi mwuhr pahn uhd mihla mwowe, oh me mi mwowe pahn uhd mihla mwuhr.\n\n", "1-ne 14": "[center][font_size=26]Iralaud 14[/font_size][/center]\n\n[i]Tohnleng men mahsanihong Nihpai duwen kapai kan oh keria kan me pahn kohieng Mehn Liki kan—Mwomwohdiso riaute me mie: Mwomwohdiso en Sihmpwul en Kohto oh mwomwohdiso en tepilo—Souleng kan en Koht nan wehi koaros kin lokolok pahn mwomwohdiso ndand oh suwedo—Wahnpoaron Sohn pahn ntingihda duwen imwiseklahn sampah. Ele Sounpar 600–592 Mwohn Krais.[/i]\n\n1 Oh ahnsouo pahn lelledo, me ma Mehn Liki kan pahn idawehn Sihmpwul en Kohto ni rahno me e pahn ketin kasalehiong irail pein ih sang ni sapwellime mahsen, oh pil sapwellime roson, oh pil wiwiah kan, pwehn ketikihsang mwohrail arail takain dipekelekel kan—\n\n2 Oh dehr keptakaiala mohngiongarail kan mwohn Sihmpwul en Kohto, irail pahn iang wiahla kisehn en kadaudoken ahmw pahpao; iei, irail pahn iang wiahla peneinei en Israel; oh irail pahn wia aramas pai kei pohn sahpw en inouo kohkohlahte; irail sohte pahn pwurehng selidi; ohp eneinei en Israel sohla pahn namenekla.\n\n3 Oh lapalahn pwoahro, me mwomwohdiso ndand oh suwedo weiradahng irail, iei mwomwohdisou me tepilo oh nah seri kan wiahdao, pwe en kak kahluwahdilahng aramas akan nan ehl—iei, lapalahn pwoahro me weiweida ong kamwomwalahn aramas pahn uhd audaudkihda irail akan me weiradao, ong kasohrala mehlel en pein irail, [nin duwen] Sihmpwul en Kohto eh mahsanih; kaidehn kasohralahn aramas, ahpw lekideklahng nan kisinieio me sohte imwi.\n\n4 Pwe kilang, met iei duwen tepilo eh kin kalowehdi aramas, oh pil nin duwen sapwellimen Koht kopwung, [me pahn wiawi] ong irail kan me kinwia doadoahk en mwersuwed oh dipan mwohn silahngi.\n\n5 Kedekedeo tohnlengo eri mahsanihong ngehi, Nihpai, ketihtihki: Ke kilangehr me ma Mehn Liki kan pahn koluhla e pahn mwahu ong irail; oh ke esehier duwen inou kan en Kauno ong peneinei en Israel; oh ke pil rongehr me mehmen me sohte pahn koluhla e uhdahn pahn mehla.\n\n6 Eri, meid suwed ong Mehn Liki kan ma iei mohngiongarail kan pahn keptakaila mwohn Sihmpwul en Koht.\n\n7 Sihmpwul en Koht mahsanih, ahnsouo kohkohdo me I pahn wiahda doadoahk kesempwal oh kapwuriamwei nan pwungen aramas akan; doadoahk ehu me pahn poatoapoat, ong pali koaros—pwehn kahreiraillahng popohl oh mour soutuk, de ong arail selidiong keptakain mohngiongirail kan oh rotalahn arail lamalam pwehki arail lohdieng nan kaludu, oh i hen kamwomwomwla, ni paliwar oh ni palingehn, nin duwen selidi en tepilo, nin duwen me I mahsaniher.\n\n8 Kedekedeo ni ahnsou me tohnglengo mahsaniher mahsen pwukat, e ahpw mahsanihongie: Ke tamatamante sapwellimen Sahmo inou i hen peneinei en Israel? I ahpw sapeng patohwan, Ei maing.\n\n9 Kedekedeo e ahpw mahsanihongie: Kilengla, oh kilang mwomwohdiso ndand oh suwedo, me iei nohnohn suwed akan koaruhsie, me tepilo wiahdahro.\n\n10 Oh e mahsanihongie: Kilahng mwomwohdiso riaute me mie; ehu iei mwomwohdiso en Sihmpwul en Kohto, a mehteio iei mwomwohdiso en tepilo; eri, mehmen me sohte iang mwomwohdiso en Sihmpwul en Kohto kin iang towe mwomwohdiso suwedo, me iei nohnohn suwed koaros; oh ih me wia lih suwed en sampah unsek.\n\n11 Kedekedeo I kilengla oh kilangada i hen netiki paliwar en sampah pwon, oh e mih pohn sehd tohto; oh e i hen wasa koaros pohn sampah, nan wehi koaros, keinek koaros, lokaia koaros, oh aramas koaros.\n\n12 Kedekedeo I kilangada mwomwohdiso en Sihmpwul en Kohto, oh towe kan me malaulau, pwehki wiewia suwed akan en i hen netiki paliwere me mih pohn pihl akan; ahpw, I kilangada mwomwohdiso en Sihmpwulo, me iei souleng kei en Koht, arail pil iang mihseli pohn sampah; oh wasa me re i hen kan me tikitik, pwehki uwen mwersuwed en i hen netiki paliwar ndand me I kilangadao.\n\n13 Kedekedeo I kilangada nohno ndand suwedo kihpenehr kidelepen aramas pohn sampah, nan wein Mehn Liki kan, pwe irail en pelian Sihmpwul en Kohto.\n\n14 Kedekedeo Ngehi, Nihpai, kilangada manaman en Sihmpwul en Kohto, eh kohkohdi pohn souleng kan en mwomwohdiso en Sihmpwulo, oh pohn sapwellimen Kauno aramas en inou kan, me kamweremwerpeseng wasa koaros pohn sampah; oh irail tehtehki mour pwuhng oh manaman en Koht ni lingan kowahlap.\n\n15 Kedekedeo I kilangadahr me engieng en Koht kipehdier mwomwohdiso ndand suwedo, kahredahr mahwin kan oh rohng en mahwin kan nan pwungen wehi kan koaros oh keinek kan en sampah.\n\n16 Oh ni ahnsou me mahwin oh rohng en mahwin kan tepda wiewiawi nan pwungen wehi kan koaros me iangih nohno suwedo, tohnlengo eri mahsanihongie, ketihtihki: Kilang, engieng en Koht miher pohn nohnohn lih en netiki paliwar kan; oh kilang, ke kilangehr mepwukat koaruhsie—\n\n17 Oh ni ahnsou me rahno pahn leledo me engieng en Koht pahn kipehdi nohnohn lih en netiki paliwar kan, me iei mwomwohdiso ndand suwedo en sampah pwon, me tepilo wiahdao, eri, ni rahno, sapwellimen Sahmo doadoahk pahn tepida, pwe en kaunopdahng ahlo ong pweidahn sapwellime inou kan, me e ketin wiahiongehr sapwellime aramas akan me iei peneinei en Israel.\n\n18 Kedekedeo tohnlengo eri mahsanihong ie, ketihtihki: Kilahng!\n\n19 Oh ngehi kilengla oh kilangada aramas emen, oh e likawih likou pwetepwet ehu.\n\n20 Oh tohnlengo eri mahsanihongie: Kilang emen wahnpoaron ehk-riemen en Sihmpwulo.\n\n21 Kilahng, e pahn kilahng oh ntingihda luhwen mepwukat; ei, oh pil soahng tohto me wiawiher.\n\n22 Oh e pahn pil ntingihda duwen imwiseklahn sampah.\n\n23 Eri, soahng kan me e pahn ntingihda e pwung oh mehlel; oh kilang e ntingdier nan pwuhk me ke kilangehro me kohsang nan ewen mehn Suhs; oh ni ahnsou me e kohsang nan ewen mehn Suhs, de, ni ahnsou me [mahsen en] pwuhko kohsang nan ewen mehn Suhs, soahng kan me ntingdier sansal oh unsek, oh keieu kesempwal oh mengei ong aramas koaros en kak wehwehki.\n\n24 Oh kilang, soahng kan me wahnpoaron en Sihmpwul menet pahn ntingihdi iei soahng tohto me ke kilangehr; oh kilahng, luhwe kan me ke pahn kilang.\n\n25 Ahpw soahng kan me ke pahn kilang sang met kohla ke sohte pahn ntingihdi; pwe Kauno Koht ketin kasarawialahr wahnpoaron en Sihmpwul en Kohto me ih me pahn ntingihdi.\n\n26 Oh pil ekei me kohdo mahs, ong irail e ketin kasalehiengehr soahng koaros, oh irail ntingihdier; oh nting ko katengetengdier pwe re en kohdo ni unsek, nin duwen me mehlelo me mih rehn Sihmpwulo, ahnsou me Kauno pahn ketin koasoanehdi, ong peneinei en Israel.\n\n27 Oh ngehi, Nihpai, rongehr oh kadehdehki, me eden wahnpoaron en Sihmpwulo iei Sohn, nin duwen me tohnlengo mahsanih.\n\n28 Oh kilang, Ngehi, Nihpai, sohte mweimweieng I en ntingihdi luhwen soahng kan me I kilangehr oh rongehr; eri soahng kan me I ntingihdier I itariki; oh I ntingihdi ekiste duwen soahng kan me I kilangehr.\n\n29 Oh I kadehdehki me I kilangehr soahng kan me ei pahpao kilangehr, oh tohnleng en Kauno me ketin kasalehiongie mepwukat.\n\n30 Oh met I kaimwsakalahr ei koasoai me pid soahng kan me I kilangehr ni ahnsou me Ngehno waiehsangehr; oh ma soahng koaros me I kilangehr sohte ntingdi, a soahng kan me I ntingihdier pwung. Oh met mehlel. Ahmen.\n\n", "1-ne 15": "[center][font_size=26]Iralaud 15[/font_size][/center]\n\n[i]Kadaudoken Lihai kan pahn alehdi rongamwahuo sang rehn Mehn Liki kan ni imwin rahn akan—Kopwurupwurpenehn mehn Israel kan rasohng tuhke olihp me uhdahn rahn tuhke kan pahn pwurehng kapatapatohng paliweren tuhkeo—Nihpai kawehwehdi duwen kaudiahl en tuhkehn komouro oh koasoaia duwen sapwellimen Koht pwuhng ni eh pahn ketin katohrepeseng me suwed sang me mwahu. Ele Sounpar 600–592 Mwohn Krais.[/i]\n\n1 Kedekedeo Ngehi, Nihpai, mwurin Ngehno tiada pohi, oh [I] kilangehr mepwukat koaros, I pwurodo ni imwen ei pahpao impwalo.\n\n2 Kedekedeo I kilangada riei pwutak ko, oh irail wie mwoaroamwoarongkipene duwen soahng kan me ei pahpao koasoaiahengirailehr.\n\n3 Pwe e koasoaiahiong irailehrni mehlel soahng kesempwal tohtoh, me apwal [aramas] en wehwehki, ihte ma aramas pahn peki rehn Kauno; oh mohngiongirail kan keptakai, kahrehda ar sohte kin kilenglahng Kauno nin duwen me irail konehng wia.\n\n4 Oh met ngehi, Nihpai, nsensuwed pwehki keptakai en mohngiongirail kan, oh pil, pwehki soahng kan me I kilangehr, oh ese me re uhdahn pahn wiawi pwehki uwen suwed me aramas kan kin wiahda.\n\n5 Kedekedeo ngehi eri luwetla pwehki ei kahpwal akan, pwe I leme me ei kahpwal akan laud sang mehkoaros, pwehki kamwomwalahn nei aramas akan, pwe I kilangehr arail pwupwilao.\n\n6 Kedekedeo mwurin ei kehlaildahro I koasoaieng riei pwutak kan, pwe I men esehda mehlel kahrepen arail mwoarmwoarong.\n\n7 Oh irail nda: Kilang, se sohte kak wehwehki soahng kan me aht pahpao koasoaiahier me pid rahn tuhke olihpo, oh pil duwen Mehn Liki kan.\n\n8 Oh I kalelapakrehrail: Kumwail pekier rehn Kauno?\n\n9 Oh irail sapengkinie: Soh; pwe Kauno sohte kin ketin kasalehiong kiht mepwukat.\n\n10 Kilang, I ndahieng irail: Ia duwen amwail sohte kin kapwaiada kosonned en Kauno? Ia duwen amwail pahn lekidekla, pwehki mohngiongimwail kan kekeluwakalahr?\n\n11 Kumwail sohte tamataman soahng kan me Kauno ketin mahsaniher?—Ma kumwail sohte pahn kekeluwakiala mohngiongimwail kan, oh peki rehi ni pwoson, kamehlele me kumwail pahn alehdi, iangahki kapwaiada ei kosonned akan, ni mehlel kumwail pahn wehwehkihla mepwukat koaruhsie.\n\n12 Kilang, I ndahieng kumwail, me peneinei en Israel rasohng tuhke olihpo, sang ni Ngehn en Kauno me mie rehn atail pahpao; oh kilang kitail seu tipwasangehr peneinei en Israel, oh kitail seu wia apwoat rahn tuhkehn peneinei en Israelo?\n\n13 Oh met, wehwehn dahme atail pahpao koasoiadahr me pid rahntuhke mehlel kan ar kapatapatehng ni tuhkeo sang ni unseklahn Mehn Liki kan, iei, me nan imwin rahn akan, ahnsou me kadaudoketail kan pahn pwupwikihdi ar sohpwoson, iei, erein sounpar tohto, oh dih tohto mwurin Mesaia eh pahn ketin pwarohng aramas akan ni paliwar, eri rongamwahu unsek en Mesaiao pahn kohieng Mehn Liki kan, oh sang rehn Mehn Liki kan e ahpw pahn uhd kohieng kadaudoketail kan me luwehdi—\n\n14 Oh ni ahnsouo kadaudoketail kan me luwehdi pahn esehda me irail iei kisehn peneinei en Israel, oh me irail iei sapwellimen Kauno aramas en inouo; oh irail ahpw pahn esehda oh wehwehkihda duwen arail pahpa kahlap oko, oh pil wehwehkihla rongamwahu en arail Soundoaro, me pein ih ketin padahkihong arail pahpa kalahp oko; eri, irail pahn wehwehkihla duwen arail Soundoaro oh uhdahn karepen sapwellime padahk, pwe irail en kak ese duwen arail pahn kohdohng reh oh komourla.\n\n15 Oh ni rahno irail seu pahn perenda oh kapingahki arail Koht soutuk, arail paipalap oh komourparail? Iei, ni rahno, irail sou pahn ale kakehlaparail oh ketihnaparail sang ni tuhkehn wain me mehlelo? Iei, irail sou pahn kohdohng nan udahn sapwellimen Koht kehl mehlelo?\n\n16 Kilang, I ndahieng kumwail, Mehlel; irail pahn pwurehng tamanirailda nan pwungen peneinei en Israel kan; irail pahn poadehng tuhkehn olip mehlelo, pwehki arail wia rahn tuhke mehlel en olipo.\n\n17 Oh iei met me atail pahpao kawehwe; oh e kawehwe me e sohte pahn wiawi lao lel mwurin Mehn Liki kan arail pahn kamwereirailpeseng; oh e kawehwe me e pahn kohdo sang rehn Mehn Liki kan, oh Kauno kak ketin kasalehieng Mehn Liki kan sapwellime manaman, pwehki mehn Suhs akan, de peneinei en Israel arail soikala.\n\n18 Eri, atail pahpao sohte koasoiahte kadaudoketail kan, ahpw pil peneinei en Israel koaros, nin duwen inouo eh pahn pweida nan imwin rahn akan; inouo me Kauno ketin wiahieng samatail Eipram, mahsanih: Nan kadaudokemw kan seri koaruhsie nan sampah pahn kapaida.\n\n19 Kedekedeo ngehi, Nihpai, koasoaiahiong irail soahng tohto me pid duwen mepwukat; mehlel, I koasoaiahiong irail duwen kopwurupwurdohn mehn Suhs akan ni imwin rahn akan.\n\n20 Oh I wadekohng irail mahsen akan en Aiseia, me mahsanih duwen kopwurupwurodohn mehn Suhs akan, de peneinei en Israel; oh mwurin arail pahn pwurodo re sohlahr pahn pwurehng namanekla, de re solahr pahn pwurehng mwerpeseng. Kedekedeo I koasoaiahieng riei pwutak ko soahng tohto, kahrehda re meleileidi oh akitikitikla mwohn Kauno.\n\n21 Kedekedeo irail pwurehng koasoaiong ie, ndinda: Ia wehwehn soahng wet me atail pahpao kilangada nan ouramano? Ia wehwehn tuhke me e kilangadao?\n\n22 Oh ngehi eri ndaiong irail: E wehwehki tuhkehn koumouro.\n\n23 Oh irail ndaiong ie: Ia wehwehn reil mete me atail pahpao kilangadahro, me uhlahng ni tuhkeo?\n\n24 Ngehi ndahng ira me iei mahsen en Koht; oh mehmen me pahn rong mahsen en Koht, oh koledi teng, irail sohte pahn lekidekla; oh pil sohte lohdi pahn manaman en arail kasongosong kan oh kesik ketieu kan en soun kasongosongo, me pahn kahluwairaillang mehla.\n\n25 Eri, Ngehi, Nihpai, kangoangehkinirail re en rong mahsen en Kauno; mehlel, I kangoangehkinirail sang ni kehl en palingeni koaros, oh sang ni koahiek koaros me I ahneki, pwe irail en kak rong mahsen en Koht oh tamataman re en kin kapwaiada sapwellime kosonned akan ahnsou koaros ni mehkoaros.\n\n26 Oh irail kalelapak rehi: Ia wehwehn pillap me atail pahpao kilangadao?\n\n27 Oh I ndaiong irail me pihl me atail pahpao kilangadahro me inenen samin; oh uwen ah madamadau eh direkihla soahng teikan karehda e sohte kilang uwen samin en pihlo.\n\n28 Oh I ndaiong irail me iei wahu kamasepwehko mwo, me katohrehsang me suwed kan tuhkehn komouro oh pil sapwellimen Koht souleng kan.\n\n29 Oh I ndaiong irail me e wehwehki ehl kamasepwehko, me tohnlengo mahsanihong ie me [e] kaunoupdahr ong me suwed akan.\n\n30 Oh I ndaiong irail me aht pahpao pil kilangada me sapwellimen Koht pwuhng me katohrepeseng me suwed kan sang me mwahu kan; oh marainpeo duwehte marain en mpwul en kisiniei, me kin kohkohdahla rehn Koht kohkohlahte, oh sohte imwi.\n\n31 Oh irail pil kalelapak rehi: Soahng wet wehwehki kalokolok en paliwar nan mour wet, de e wehwehki dahme ngehn pahn wiahla mwurin mehlahn paliwar, de e koasoakoasoaia duwen soahng kan me pid sampah?\n\n32 Kedekedeo I ndahieng irail me e wehwehki mehkan me pid paliwar oh palingehn; pwe rahno pahn lelledo me irail pahn pakadeingki arail wiewia kan, iei, wiewia kan me [irail] wiahda ni arail momour ni sampah nan arail ahnsou nan erein mour wet.\n\n33 Eri, ma irail pahn mehla nan arail suwed akan irail pahn pil iang lekidekla, pwehki soahng kan me sang palingehn, me pid duwen [mour de wiewia] pwung; eri, irail pahn udahn uh mwohn silangin Koht, pwe irail en pakadeingki arail wiewia kan; oh ma arail wiewia kan samin re uhdahn pil pahn samin; oh ma irail pahn samin re sohte pahn kak kousoan nan wein Koht; pwe ma soh, a wein Koht pil pahn samin.\n\n34 Ahpw kilang, I ndaiong kumwail, wein Koht sohte samin, oh sohte mehkot samin kak pidelong nan wein Koht; eri e pahn mie wasa samin me kaunopdahngehr me samin kan.\n\n35 Oh mie wasa me kaunopdahr, iei, nan ehl kamasepwehko me I koasoaiahiero, oh tepilo me kaunopadahr wasao; eri wasa me mour en aramas men pahn lel iei nan wehin Koht, de lekidekla pwehki pwuhng me I koasoaiahier.\n\n36 Eri, me suwed kan pahn posoikla sang rehn me mwahu kan, oh sang ni tuhkehn komouro, me wah kan inenen kaselel oh mwahu sang wahn tuhke koaros, iei, oh ih me keieu mwahu nanpwungen sapwellimen Koht kisakis kan. Oh ih met me I ndaiong riei pwutak kan. Ahmen.\n\n", "1-ne 16": "[center][font_size=26]Iralaud 16[/font_size][/center]\n\n[i]Me suwed kan kin apwaliki padahk mehlel—Nein Lihai pwutak kan pwoudikihda nein Ismael serepein kan—Liahona kasalehda wasa re pahn keidie nan sahpwtehno—Ekei ahnsou mahsen en Kauno kin ntingdi pohn Liahona—Ismael mehla; ah peneinei kaulim pwehki arail kahpwal akan. Ele Sounpar 600–592 Mwohn Krais.[/i]\n\n1 Kedekedeo ngehi, Nihpai, eri kanekelahr ei koasoai ong riei pwutak ko, kilang ira ndaiong ie: Ke ndahng kiht soahng kei me inenen apwal ong kiht en rong.\n\n2 Kedekedeo I ndaiong ira me I ese me I koasoaia soahng apwal akan ong me suwed akan, nin duwen padahk mehlel; oh me pwung kan I ale iraildahr, oh kadehdehki me irail uhdahn pahn pwekipwekda ni keimwseklahn rahno; eri, me sapwung kan pahn apwaliki me mehlelo, karehiong arail lingeringerda kowahlap.\n\n3 Oh met riei ohl oko, ma kumwa pwung oh inangih rong me mehlelo, oh idawehn, pwe kumwa en kak weid ni pwung mwohn Koht, a kumwa sohte pahn kaulimkihla me mehlelo, oh nda: Ke koasoaiahieng kiht soahng apwal ekei.\n\n4 Kedekedeo ngehi, Nihpai, eri kangoange riei ohl oko, sang ni ngoang koaros, pwe [ira] en kak kapwaiada kosonned en Kauno.\n\n5 Kedekedeo ira eri karakarahkala mwohn Kauno; kahrehda I perenkihda oh ahneki koapworopwor laud ong ira, me ira pahn weid nan ahl en mour pwung.\n\n6 Met, mepwukat koaros wiwiawi nan ahnsou me ei pahpao kin koukousoan nan impwal nan wahu me e kahdanki Lemuel.\n\n7 Kedekedeo ngehi, Nihpai, eri pwoudikihda emen nein Ismael serepein ko; oh pil, riei pwutak ko pwoudikihda nein Ismael serepein teiko; oh Soram pil pwoudkihda nein Ismael serepein me keieu laudo.\n\n8 Oh met ei pahpao kapwaiadahr sapwellimen Kauno kosonned akan me kohiengehr. Oh pil, ngehi, Nihpai, kapaidahr mehlel sang rehn Kauno.\n\n9 Kedekedeo Kauno eri mahseniong ei pahpao nihpwongo, oh kehkehlingkiheng me lakapw e pahn seiloaklahng nan sapwtehno.\n\n10 Kedekedeo ni ahnsou me ei pahpao pwourda ni mensengo, oh kohla ni wenihmw en impwalo, e pwuriamweikihla eh kilangada nan pwehlo mpwei pwonopwon ehu me wiawihkihda doadoahk lingan; oh e wiawihkihda pirahs. Oh nan mpweio mie kisin arep mete riau; oh ehu kin idilahng wasa se pahn keidla ie nan sapwtehno.\n\n11 Kedekedeo kiht eri kihpene soahng kan koaros me se anahne wa kohla nan sapwtehno, oh mwenge oh dipwsou koaros me luhwehdi me Kauno ketikihong kiht; oh se wahda soangsoangen weren tuhke koaros me se kak wa kohla nan sapwtehno.\n\n12 Kedekedeo se ahpw wahda imwat impwal oko oh mweselahng nan sapwtehno, palio pillap en Leimen.\n\n13 Kedekedeo se seiseiloangkiher erein rahn pahieu, kohkohlahng pali eir de pali eir en pali mese, oh se ahpw pwurehng kauwada imwat impwal akan; oh se kiheng eden wasao Saser.\n\n14 Kedekedeo se ahpw ale nait kesik ketieu ko oh arep ko, oh kohla nan sapwtehno pwe sen kasikihdi kenen aht peneinei kan mwenge; oh mwurin aht kasikihdier kenen aht peneinei kan mwenge, se pwurala rehn aht peneinei ko nan sapwtehno, wasa me adaniki Saser. Oh se ahpw douluhla nan sapwtehno, weweidlahte nan ahl me se keid loaleo, kekeidte wasa me keieu pwelmwahu nan sapwtehno, me iei wasa kan me mihte limwahn Sehd Weitahtao.\n\n15 Kedekedeo se ahpw seiseiloangkiher erein rahn kei, kasikasikiekihdi kanat mwenge nait kesik ketieu kan oh arep kan oh nait pahi kan oh takai kan nan aht seiseiloako.\n\n16 Oh se ahpw kin ideidawehn kaweid kan en mpweio, me kin kahluwaikit wasa kan me keieu pwelmwahu nan sapwtehno.\n\n17 Oh mwurin aht seiloangkiher erein rahn tohto, se ahpw kauwada imwat impwal akan nan erein ahnsou kis, pwe sen kak pwurehng koammoal oh alehdi kenen aht peneinei kan mwenge.\n\n18 Kedekedeo ngehi, Nihpai, ahpw kohlahn kasikiedi kanat sali, ahpw, I kawehla nei kesik ketieuo, me wiawihkihda mete; oh mwurin ei kawehla nei kesik ketieuo, kilang, riei pwutak ko lingeringerda pahi pwehki nei kesik ketieuo eh ohla, eri se sohte koledi kanat sali.\n\n19 Kedekedeo kiht eri pwurala rehn aht peneinei kan oh sohte wa sali, oh irail pwangada, pwehki arail seiseiloak, re alehkihdi apwal uwen arail duhpekla.\n\n20 Kedekedeo Leimen oh Lemuel oh nein Ismael pwutak ko eri tepda kaulim kouahlap, pwehki arail lokolok kan oh kahpwal akan nan sapwtehno; oh ei pahpao pil tepida kaulime Kauno ah Koht; mehlel, oh irail koaruhsie inenen nsensuwedla, lao irail koaruhsie ahpw kaulime Kauno.\n\n21 Kedekedeo ngehi, Nihpai, eri iangehr riei ko lokolongkiher kahpwalo pwehki nei kesik ketieuo eh ohlao, oh sahl en neirail kesik ketieu ko pil mweipeseng, e ahpw tepda apwal kowahlap, mehlel, kahredahr aht sohla kak alehdi kanat sali.\n\n22 Kedekedeo ngehi, Nihpai, ahpw koasoaieng riei ohl oko, pwehki mohngiongarail ko pwurehng keptakaila, lao irail kaukaulime Kauno arail Koht.\n\n23 Kedekedeo ngehi, Nihpai, ahpw wiahkihda kesik ketieu ehu tuhke pwoat, oh oapwoat arep sang ni tuhke inen pwoat; eri, I wahda nei kesik ketieuo oh arepo, iangahki ehu pahi oh takai kei. Oh ngehi kalelapak rehn ei pahpao: Ia wasa me I pahn kohla ie pwe I en kaskihdi kanatail sali?\n\n24 Kedekedeo e ahpw peki rehn Kauno, pwe irail karakarahkalahr pwehki ei koasoai ong irail; pwe I padahkieng irail soahng tohto sang ni kehl en palingeni.\n\n25 Kedekedeo kepitien Kauno ahpw peidohng ei pahpao, oh e lokolok ki mehlel eh kaulime Kauno, ih eri pahtoukihla.\n\n26 Kedekedeo Kauno eri mahsanihong ih: Kilang pohn mpweien, oh tehk soahng kan me ntingdier powe.\n\n27 Kedekedeo ahnsou me ei pahpao kilangada soahng kan me ntingdi nan mpweio, ih oh pil riei ohl oko oh nein Ismael pwutak ko oh arail pwoud ko masepwehkada oh rerrer kowahlap.\n\n28 Kedekedeo ngehi, Nihpai, kilangada kisin arep mete ko nan mpweio ar kin doadoahk ma se pahn kin pwoson oh loaloapwoat oh peikiong.\n\n29 Oh pil mie nting kapw ntingdi powe, me mengein aramas en wadek, me kawehwehiong kiht duwen sapwellimen Kauno koasoandi kan; oh e ntingdi oh kin weliweliali, ma se pahn kin pwoson oh loaloapwoatieng kaweido. Oh se kilang me sang ni wiewia tikitik kan Kauno kin ketin wiahkihda [doadoahk] kapwuriamwei kan.\n\n30 Kedekedeo ngehi, Nihpai, eri idawehn kaweid kan me kohsang nan mpweio oh kohdahla pohn nahnao.\n\n31 Kedekedeo ngehi eri kaskihdi mahn lawalo kan, ngehi eri alehdi kenen aht peneinei kan sali.\n\n32 Kedekedeo I ahpw pwuralahng ni imwat mpwal oko, wahla mahn akan me I kaskihdi; oh ni ahnsou me re kilangada me I koledier kanat sali, irail inenen perenda kowahlap! Kedekedeo irail karakarahkala mwohn Kauno oh wia arail kaping kalahngan ong ih.\n\n33 Kedekedeo kiht eri pwurehng wenla nan aht seiloako, kekeid nan ahlohte me se keid ie nin tapio; oh mwurin aht seiloangkiher erein rahn tohto se ahpw pwurehng kauwada imwat impwal akan, pwe sen kak koammoal erein ahnsou ieu.\n\n34 Kedekedeo Ismael eri mehla, oh seridi nan sahpw ehu me adaniki Neiom.\n\n35 Kedekedeo nein Ismael serepein ko ahpw mwahiei ki kowalap arail pahpao eh melahr, oh arail kahpwal akan nan sapwtehno; oh irail kaulim ki ei pahpao eh wairailsang nan sahpw en Serusalem oh ndinda: Aht pahpao mehlahr; ei, oh kitail wie kohkohseliher nan sapwtehnet, oh kitail lokolongkiher kahpwal laud, duhpek, men nimpil, oh pwangadahr; oh mwurin lokokok pwukat kitail uhdahn pahn mehkihla duhpek nan sapwtehnet.\n\n36 Oh met irail kaulime ei pahpao, oh pil ngehi; oh irail men pwurehng pwuralahng Serusalem.\n\n37 Oh Leimen eri ndaiong Lemuel oh pil nein Ismael pwutak ko: Ser, kitail kemehla atail pahpao, oh pil rietail Nihpai, me wiahkilahr me ih me pahn wia atail kaun oh atail sounpadahk, kitail me wia rie pwutak laud akan.\n\n38 Met, e nda me Kauno mahseniong ih, oh tohnleng kan pil sewese ih. Ahpw kilang, kitail ese me e kin pitipitih kitail; oh e ndaiong kitail mepwukat, oh e kin wiewia doadoahk likamw, pwe en kak pitiekinkitaildi, pwe mwein e medemedewe, me e pahn kahluwaikitailahng wasa kei nan sapwtehn me kitail sehse; oh mwurin eh pahn kahluwakitaila, e medewedahr me e pahn wiahla atail nahnmwarki oh kaunkitailda, pwe en kak wiahiong kitail nsene oh dahme e men wia. Oh iei mwohmw wet me riei pwutak Leimen kin koasoaia me kahrehieng arail lingeringerda.\n\n39 Kedekedeo Kauno eri ketin ieiang kiht, iei, kepitien Kauno ahpw peido oh mahsanihong irail mahsen tohto, oh angiangih irail kouwalahp; oh mwurin arail rongehr ngilen engieng sang ni kepitien Kauno, irail ahpw meleileidi, oh koluhkihla diperail kan, kahrehda Kauno pwurehng ketin kapaiahkinkitada kanat mwenge, pwe sen dehr mehla.\n\n", "1-ne 17": "[center][font_size=26]Iralaud 17[/font_size][/center]\n\n[i]Poahngoak kohieng Nihpai en wiahda sohp pwoat—Rie ko uhwong—E kangoange ira sang ni eh padokada duwen sapwellimen Koht wiewia kan ong Israel—Nihpai direkihla manaman en Koht—Rie pwutak ko irairdi ira en dehr doahke, pwe ira de mengidi duwehte ahlek pwoat me mengilahr. Ele Sounpar 592–591 Mwohn Krais.[/i]\n\n1 Kedekedeo se ahpw douluhla nan aht seiloak nan sapwtehno; oh se ahpw kohlahng palimese sang ahnsouo kohla. Oh se ahpw lellohng kahpwal tohto nan aht seiseiloak nan sapwtehno; oh aht pwoud kan naitikiedi seri nan sapwtehno.\n\n2 Oh sapwellimen Kauno kapai laud kin kodohng kiht, oh ni aht kin momouriki uduk me amas nan sapwtehno, aht pwoud kan kin kadihdi mwahu neirail seri kan, oh irail kehlail, mehlel, duwehte ohl akan; oh irail tepdahr sohla kaulimki arail seiloak.\n\n3 Oh kitail kak kilang me sapwellimen Koht kosonned akan uhdahn pahn pweida. Oh ma aramas pahn kin kapwaiada sapwellimen Koht kosonned akan e uhdahn pahn apwalih irail, oh kakehlaka irail, oh ketikihong irail wiepen arail pahn kak kapwaiada soahng kan me e kin ketin kehkehlingkiheng irail; eri, e ketin apwalih kiht erein aht seiseiloak nan sapwtehno.\n\n4 Oh se ahpw seiseiloangki erein soupar tohto, iei, sounpar waluh nan sapwtehno.\n\n5 Oh se ahpw kohdo nan sahpw me se kahdankihla Sahpwen Rahk, pwehki e diren wahn tuhke oh pil sukehn loangalap; oh Kauno me ketin kaunopada mepwukat koaros pwe se en dehr mehla. Oh se kilangada sehdo, me kahdaniki Iriandom, me wehwehki pihl tohto.\n\n6 Kedekedeo se ahpw kauada imwat impwal akan ni keilen oaroahro; oh mehndahte aht lokolok laud nan kahpwal akan oh kasongosong kan, iei, me tohto me se sohte kak ntingihdi, ahpw se ahneki peren laud ni ahnsou me se lelledo ni oaroahro; oh se kahdanihkihla wasao Sahpwen Rahk, pwehki e diren wahn sahpw.\n\n7 Kedekedeo mwurin ngehi, Nihpai, ei mihmihkiher nan Sahpwen Rahk erein rahn tohto, I rong kepitien Kauno eh peidohng ie, mahsanih: Pwourda, oh kohdahla pohn nahnao. Oh ni ahnsouohte I pwourda oh kohdahla pohn nahnao, oh lukuweriong Kauno.\n\n8 Kedekedeo Kauno eri mahsanihong ie, ketihtihki: Ke pahn wiahda sohp pwoat, ni wiepe me I pahn kasalehienguhk, pwe I en kak wahla noumw aramas akan kotehla sehd wet.\n\n9 Oh ngehi eri patohwan: Maing Kaun, ia wasa me I pahn kohla ie pwe I en kak diar takai me mete me I pahn inimada lao peipeseng, pwe I en kak wiahda dipwisou kan me pahn doadoahkohng wiahda sohp me komw mahsanihongieo?\n\n10 Kedekedeo Kauno mahsanihongie wasa me I pahn kohla ie pwe I en kak diar takai me mete, pwe I en kak wiahkihda dipwisoun doadoahk kan.\n\n11 Kedekedeo ngehi, Nihpai, ahpw wiahda mehn pepeuk me I pahn peuk ki kisinieio, [mehn pepeuko wiawikihda] kilin mahn; oh mwurin ei wiahda mehn pepeuko, pwe I en kak peungki kisinieio, I ale takai riau oh idingpene pwe I en kak saunda kisiniei.\n\n12 Pwe Kauno sohte kupwurki sen kalapw saunda kisiniei, ni aht wie seiseiloak nan sapwtehno; e ketin mahsanih: I pahn wiahieng kenemwail mwenge kan en memla, pwe kumwail en dehr kukih;\n\n13 Oh ngehi me pahn wia kamarainpamwail nan sapwtehno; oh I pahn kaunopada ahlo mwohmwail, ma kumwail pahn kapwaiada ei kosonned akan; eri, ni amwail pahn kapwaiada ei kosonned akan [I] pahn kahluwaikumwaillahng nan sahpw en inouo; oh kumwail pahn ese me ngehi me kahluwaikumwail.\n\n14 Eri, Kauno pil mahsanih: Mwurin amwail pahn lella nan sahpw en inouo, kumwail pahn ese me ngehi, Kauno, iei Koht; oh me ngehi, Kauno, me kapitkumwailla sang kamwomwala; ei, I waikumwaildo sang sahpw en Serusalem.\n\n15 Eri, ngehi, Nihpai, ahpw nantihong kapwaiada sapwellimen Kauno kosonned akan, oh I ahpw koangoangehki riei ohl akan en mehlel oh loaloapwoat.\n\n16 Kedekedeo I ahpw wiahda dipwisoun doadoahk kan sang ni takai me mete me I inimada lao peipeseng.\n\n17 Oh ni ahnsou me riei ohl akan kilangada me I pahn wiahda sohp pwoat, irail tepda kaulimeie oh nda: Riatail pwutako pweipwei, pwe e lemehieng me e kak wiahda sohp; ei, oh e pil lemehieng me e kak kotehla lapalahn madau kat.\n\n18 Oh riei ohl akan eri kaulimahkinie, oh sohte men iang wia doadoahk, pwe irail sohte kamehlele me I kak wiahda sohp pwoat; oh irail pil sohte kamehlele me Kauno me ketin mahsanihong ie dahme I pahn wia.\n\n19 Kedekedeo, ngehi, Nihpai, pahtoukihla mehlel pwehki keptaikai en mohngiongarail kan; oh met ahnsou me irail kilangada ei tepda pahtou irail perenda nan mohngiongarail kan, lao irail kouruhrkinie oh ndinda: Se ese me ke sohte kak wiahda sohp pwoat, pwe se eseier me ahmw madamadau sohte itar; eri, ke sohte kak wiahda soahngen doadoahk laud duwehte men.\n\n20 Oh ke duwehte atail pahpao, me mihla pan madamadau likamw en ah mohngiongo; mehlel, e kahluwaikitail sang nan sahpw en Serusalem, oh kitail kokohseli mwahl nan sapwtehn erein sounpar tohto; oh atail pwoud kan wiahier doadoahk laud, ni ar liseiandahr; oh irail naitikihdi seri nan sapwtehno oh lokolongki soahng koaros, ihte re sohte mehla; oh e pahn mwahute ma re mehla mwohn arail kohkohlahsang Serusalem oh wie lokolongki kahpwal pwukat.\n\n21 Kilang, erein sounpar tohto kitail wie lokolok nan sapwtehn erein ahnsouo kitail kak wie nsensenamwahuki atail dipwisou kan oh sapwatail sahpwo; ei, oh mwein kitail pahn pereperen.\n\n22 Oh kitail ese me aramas akan me mihmi nan sahpw en Serusalem wia aramas pwung kei; pwe irail kin kapwaiada sapwellimen Kauno koasoandi kan oh kopwung kan, oh sapwellime kosonned akan koaros, nin duwen kosonned en Moses; eri, kitail ese me irail wia aramas pwung kei; oh atail pahpao kadeik irail, oh kahluwaikitailsang pwehki atail kin rong eh koasoai kan; mehlel, oh riatail pwutako pil duwehte ih. Oh ih mwomwen koasoai me riei pwutak kan kaukaulimkihong kiht.\n\n23 Kedekedeo ngehi, Nihpai, ahpw koasoaieng irail oh nda: Kumwail kamehlele me atail pahpa kahlap oko, me wia seri en Israel akan, kak pitisang mehn Isip kan ma irail sohte rong mahsen en Kauno?\n\n24 Mehlel, kumwail medemedewe me irail kak pakahrlahsang arail wia lidu ma Kauno sohte mahsanihong Moses en kahluwairail sang arail wia lidu?\n\n25 Met kumwail ese me seri en Israel wia lidu; oh kumwail ese me irail kin wiewia doadoahk laud, me uhdahn kansensuwed mehlel; eri, kumwail ese me e wia mehkot mwahu ong irail, me irail en kasaledeksang mour en kalidu.\n\n26 Met kumwail ese me Kauno kehkehlikieng Moses pwe en wia doadoahk kesempwal wo; oh kumwail ese me sang ni sapwellime mahseno Sehd Weitahtao pwalpeseng, oh irail eri kotehla, keid pohn ngalangal.\n\n27 Ahpw kumwail ese me mehn Isip ko, me wia nein Parao sounpei kan ahpw duhla nan Sehd Weitahtao.\n\n28 Oh kumwail pil ese me [Kauno] ketin katungoalehkinirail manna nan sapwtehno.\n\n29 Mehlel, oh kumwail pil ese me Moses, sang ni eh mahsen nin duwen manaman en Koht me mihmi reh, [e] poakih paipo oh pihl ahpw kusieisang loale, pwe seri en Israel kan en kak nimpil.\n\n30 Oh mendahte Kauno arail Koht, arail Sounkomour, eh ketin kahluwairail oh ketiket mwohrail, kahkahluwa irail nirahn oh kamkamarainih irail nihpwong, oh kin ketin wiahiong irail soahng koaros me kesempwal ong aramas en alehdi, irail ahpw keptakaila oh karotongala arail madamadau kan, oh lahlahwe Moses oh Koht mehlel oh ieiaso.\n\n31 Kedekedeo nin duwen sapwellime mahsen e kin ketin kamwomwirailla; oh nin duwen sapwellime mahsen e kin ketin kahluwa irail; oh nin duwen sapwellime mahsen e kin ketin wiahieng irail soahng koaros; oh sohte mehkot kin wiawi ihte sang ni sapwellime mahsen.\n\n32 Oh mwurin arail kotehla pillap en Sordan e ketin kakehlairailda pwe irail en pwakihpeseng tohn sahpwo, ei, pwe irail [tohn sahpwo] en mwerpeseng oh mehla.\n\n33 Oh met, kumwail medemedewe me tohn sahpwet, me mihmi nan sahpw en inouo, me atail pahpa kahlap oko kasareirailao, kumwail leme me irail aramas pwung kei? Kilang, I ndaiong kumwail, Soh.\n\n34 Kumwail wiahki me atail pahpa kahlap oko kesempwalasang irail ma irail aramas pwung kei? I ndaiong kumwail, Soh.\n\n35 Kilang, Kauno kin ketin kesempwaliki aramas koaros; mehmen me pwungkin kenikenla rehn Koht. Ahpw kilang, aramas pwukat soikala mahsen en Koht koaros, oh irail kin wiewia me suwed; oh engieng en Koht mihla pohrail; oh Kauno ahpw keriahla sahpwo ong irail, oh kapaiahkihda atail pahpa kahlap oko sahpwo; mehlel, e ketin keriairaila pwehn kamwomwirailla oh kapaiahkihda atail pahpa kahlap oko irail ensapwenikihla.\n\n36 Kilang, Kauno ketin kapikada sampah pwe aramas en kousoanlaie; oh e ketin kapikada sapwellime seri kan pwe re en sapwenikihla.\n\n37 Oh e kin ketin apwaliada wehi pwung, oh kawehla wehi suwed akan.\n\n38 Oh e kin ketin kahluwahla me pwung kan nan sahpw en inou kan, oh kamwomwala me suwed kan, oh keriahla sahpw akan ong irail.\n\n39 E kin ketin kakaun nanleng wasa ileilehie, pwehki iei wasa me mwoahle kin mih ie, oh sampah iei utupen aluweluwe kan.\n\n40 Oh e ketin poakohng irail akan me men wiahki ih arail Koht. Kilang, e ketin poakohng atail pahpa kahlap oko, oh e ketin inoukihong irail, iei, Eipraam, Aisek, oh Seikop; oh kin ketin tamataman inou kan me e ketin wiadahr; eri, e ahpw ketin wairailsang nan Sahpw en Isip.\n\n41 Oh e ahpw ketin kainenehkinirailla sapwellime sokono nan sapwtehno; pwe irail kakeptaikaila kapehdarail kan, duwehte dahme kumwail wiahier; oh Kauno kaineneirailla pwehki arail wiewia suwed kan. E ketin kadarala sinek pwoisin kei rehrail; oh mwurin sinek ko eh keirailpenehr e ahpw ketin kaunopada wiepen arail pahn kak mwahula; oh doadoahk me irail anahne wia iei kilenglahng; oh pwehki koasoandio eh nohn mengei, de pwehki wiepeo eh mengei, tohto irail ahpw mehla.\n\n42 Oh irail kin kakeptakaila mohngiongirail kan ekei pak, oh irail kin lahlahwe Moses, oh pil lahlahwe Koht; ahpw, kumwail ese me sapwellime manamano me ketin kahluwairaillahng nan sahpw en inouo.\n\n43 Oh met, mwurin mepwukat koaros, ahnsouo eri lelledo me irail suwedla, iei, suwedla mehlel; oh I sehse ahpw ahnsou wet irail nektehn kamwomwomwala; pwe I ese me rahno uhdahn pahn lelledo me irail pahn kamwomwomwala, ihte ekei me pahn kalipilipala oh selidi.\n\n44 Eri, Kauno poahngokihong ei pahpao me e pahn kohkohla nan sapwtehn; oh mehn Suhs akan pil song kemehla ih; ei, oh kumwail pil song kemehla ih; eri, nan kapehdemwail kan kumwail wia soun kamaramas kei oh kumwail duwehte irail.\n\n45 Kumwa kin mwadang wia me suwed ahpw pwand en tamanda Kauno amwa Koht. Kumwa kilangehr tohnleng men, oh e mahsenieng kumwa; ei, mie ahnsou me kumwa rongehr kepitien [Kauno]; oh e mahsanihong kumwa ni ngihl tikitik, ahpw kumwa sohte nsenohki, kahrehda kumwa sohte kak kehn sapwellime mahsen akan; eri, e ketin mahsaniong kumwa duwehte ngihl en nansapwe, me kahredahr sampah eh rerrer oh mwomwen me e pahn pwalpeseng.\n\n46 Oh kumwail ese me sang ni manaman en sapwellime mahseno e kak kahrehda imwilahn sampah; mehlel, oh kumwail ese me sang sapwellime mahsen e kak ketin wiahieng wasa sapahrek kan en pahrekla, oh wasa pahrek kan en ohla. Eri, dahme kahrehda, kumwa kakeptakaila nan kapehdamwa kan?\n\n47 Kilang, palingeniet okihlahr ei lokolok pwehki kumwa, oh mohngiongiet medengki; I periki kumwa de lekidekla kohkohlahte. Kilang, I direkihla Ngehn en Koht, kahrehda paliwereiet sohla angih.\n\n48 Oh met mwurin ei ndaiong irail soangen koasoai pwukat irail ahpw lingeringerda pahi, oh men keseiehlahng nan wasa loal nan kepin madau; oh ahnsou me irail kohdohng koliehdi I koasoai ong irail, nda: Ni mwaren Koht Wasa Lapalap, I ndaiong kumwail en dehr doahkeie, pwe I direkihla manaman en Koht, me kipehdi paliwereiet; oh mehmen me pahn doahkeie e pahn mengila duwehte ahlek pwoat memengilahr; oh e pahn mwamwahlla mwohn manaman en Koht, pwe Koht pahn ketin kaloke.\n\n49 Kedekedeo ngehi, Nihpai, ndaiong irail me irail re en dehr kaulime arail pahpao; oh re en dehr peikasaliki ar pahn sewese ie, pwe Koht me poahngoakihiengie I en wiahda sohp pwoat.\n\n50 Oh I ndaiong irail: Ma Koht mahsanihongie I en wia soahng koaros, I kak wia. Ma e pahn mahsanihongie I en ndaiong pihlet, en wiepwella, e pahn wiepwella; oh ma I pahn nda, e pahn wiawi.\n\n51 Oh met, ma Kauno sapwellimaniki soangen manamano, oh ketin wiahiongehr aramas akan manaman kopwuriamwei tohto, ia mwomwen e sohte pahn kak ketin kaweid ie, pwe I en kak wiahda sohp?\n\n52 Kedekedeo ngehi, Nihpai, ahpw koasoaiahieng riei ohl oko soahng toht, kahrehda arail pwonla oh sohla kak akamaiong ie; irail pil sohte kak koliehdi de doahkehkinie sendinpehrail kan, erein rahn ekei. Irail sohte men wia pwe irail en dehr mengidi pwehki manaman kehlail en Ngehn en Koht; oh e ketin ieiang ie.\n\n53 Kedekedeo Kauno eri mahsanihongie: Kapahwei pehmwen rehn riomw ohl akan, a irail sohte pahn mengidi, ahpw I pahn kamedekihrahla, Kauno mahsanih, oh met I pahn wia, pwe irail en ese me ngehi iei Kauno ara Koht.\n\n54 Kedekedeo ngehi eri kapahla pehiet rehn riei ohl oko oh ira sohte mengidi mwohi; ahpw Kauno ketin itik ira, nin duwen sapwellime mahsen me e mahsaniher.\n\n55 Oh met, ira nda: Se esehier me Kauno ketin ieianguhk, pwe se ese me manaman en Kauno me itingkitada. Oh ira pwupwidi mwohi, oh pahn pwongih ie, ahpw I sohte mweidehng ira oh I ndaiong ira: Ngehi riamwail pwutak, iei, riamwail me keieu tikitik; eri, pwongih Kauno amwa Koht, oh kahkahki semomw oh inomw, pwe kumwa en kak mour werei pohn sahpw me Kauno amwa Koht pahn ketikihong kumwa.\n\n", "1-ne 18": "[center][font_size=26]Iralaud 18[/font_size][/center]\n\n[i]Sohpo nekier—Ipwidi en Seikop oh Sosep sansaladahr—Pwihno mweselahng nan sahpw en inouo—Nein Ismael pwutak ko oh arail pwoud kan alehda peren en sampah oh kahngohdi—Nihpai eri selidi, oh kisinieng kehlail ehu eri kapwurehla sohpo—Nihpai saledekla, oh sang ni ah kapakap kisiniengo ahpw meleileidi—Aramas oko eri lella nan sahpw en inouo. Ele Sounpar 591–589 Mwohn Krais.[/i]\n\n1 Kedekedeo irail ahpw pwongiala Kauno, oh patehngie wenla mwowe; oh kiht ahpw koadoahke tuhke oh wiahda doadoahk me kapwuriamwei kaselel. Oh ekei ahnsou Kauno ketin kasalehiongie duwen ei pahn doadoahngki tuhke ko oh wiahkihda sohpo.\n\n2 Met ngehi, Nihpai, sohte doadoahngki tuhke ko ni wiepe me semen kan wehwehki, de ni wiepe me aramas kin wiahda sohp; ahpw I wiahda ni wiepe me Kauno ketin kasalehiongie; eri, e sohte wiawi ni wiepe me aramas kin doadoahngki.\n\n3 Oh ngehi, Nihpai, kin kalapw kohla pohn nahna, oh I kin kalapw kapakap ong Kauno; Kauno eri ketin kasalehiongie soahng kapwuriamwei tohto.\n\n4 Kedekedeo mwurin ei kanekelahr sohpo, nin duwen mahsen en Kauno, riei pwutak ko eri kilangada me e uhdahn mwahu, oh me wiepen doadoahko me kaselel mehlel; eri, irail pil pwurehng karakarahkala mwohn Kauno.\n\n5 Kedekedeo kepitien Kauno ahpw peido rehn ei pahpao, me se en pwourda oh kodihla nan sohpo.\n\n6 Kedekedeo mandahn rahno, mwurin aht kaunopadahr soahng koaros, wahn tuhke oh uduk tohto sang nan sapwtehno, oh lapalahn sukehn loangalap, oh soahngen mwenge kan me Kauno ketin mahsanihong kiht, se ahpw kohdihla nan sohpo, iangahki aht wisik kan oh werentuhke kan, oh soahng koaros me se wahda, nin duwen ahn emen emen sounpar; eri, se ahpw kohdihla nan sohpo, iangahki aht pwoud kan oh nait seri kan.\n\n7 Oh met, ei pahpao ahpw nainikihdahr pwutak riemen nan sapwtehno; me laudo adaniki Seikop oh me tikitiko andaniki Sosep.\n\n8 Kedekedeo mwurin aht pwonte kohdihla nan sohpo, oh wahdahr dipwsou kan oh soahng kan me [Kauno] mahsanih ong kiht, se ahpw tepiada seiloak nan madau oh kisiniengo ahpw ipirkihtalahng sahpw en inouo.\n\n9 Oh mwurin kisiniengo eh ipirkihtalahr erein rahn tohto, kilang, riei ko oh nein Ismael pwutak ko oh pil arail pwoud ko ahpw tepda pereperen mwahl, kahrehda ar tepda kahlek, oh koul, oh lokaia lemei, ei, lao irail manokehla soangen manaman da me kahkahluwa irail; iei, irail ahpw lemeila douluhl.\n\n10 Oh ngehi, Nihpai, ahpw salohkihda mehlel Kauno de ketin engiengda paht, oh kalokehkinkiht aht sapwung kan, oh e pahn kahrehiong aht kihrla nan kepin madau; eri, ngehi, Nihpai, tepda koasoai maledek ong irail; ahpw kilang irail lingeringerda pahi oh nda: Se sohte pahn mweidohng riat pwutak tikitiko en kaunkitada.\n\n11 Kedekedeo Leiman oh Lemuel ahpw koliehdi oh pirehkiniehdi sahl kei, oh ira sarlemei ong ie; ahpw, Kauno sohte kapweiekirahdi pwe en kak ketin kasalehda sapwellime manaman, nin duwen sapwellime mahsen me e ketin mahsaniher me pid me suwed akan.\n\n12 Kedekedeo mwurin ara salihiehdi ngehi eri solahr kak mwekid, kamposo, me Kauno ketin kaunopadahro, sohla doadoahk.\n\n13 Eri, re sehsehla wasa re pahn ilihlihalaie sohpo, kahrehda melimel kehlail ehu ahpw wiawi, ei, kisinieng kehlail oh keper ehu, oh se peila mwuri nan erein rahn siluh; oh irail tepda masepwehkada kowahlap pwe re de mwowihdi oh duhla nan sehdo; ahpw ira sohte sapwadiehda.\n\n14 Oh kapahieu en rahno, me se wie peipeila mwuri, melimelo ahpw kehlailla mehlel.\n\n15 Kedekedeo se ahpw kerenieng kihrdihla nan kepin madauo. Oh mwurin aht wie peipeilahr mwuri nan erein rahn pahieu, riei ohloko tepida kilang me engieng en Koht mih pohra, oh ira uhdahn pahn mehla ma ira sohte pahn koluhkihla ara wiewia suwed kan; eri, ira kohdo rehi, oh lapwadadasang sahl oko ni kumwut en pehi kat, oh kilang pehi kat inenen mpwosada mehlel; oh tikelen nehi kat pil mpwosada mehlel, oh e inenen kamedek.\n\n16 Ahpw, I kilenglahng ei Koht, oh I kepinga ih rahno pwon; oh I sohte kaulimahkihong Kauno ei kahpwal akan.\n\n17 Met ei pahpao, Lihai, ndahieng ira soahng tohto, oh pil iangahki nein Ismael pwutak ko; ahpw, kilang, ira kamasakada koaros me pahn koasoaiahiong ira duwen ngehi; oh ei pahpa oh nohno pil mahlahr, oh lokolongkiher pahtou laud pwehki neira seri kan, ira luwetekihla, ei, lao ira wenohniki pohn dewera peht oko.\n\n18 Pwehki ara nsensuwed oh pahtou laud, oh wiewia suwed en riei pwutak ko, kahrehdahr ara kerenieng mehla oh tuhong ara Kohto; ei, ira moangepwetalahr oh nektehn mehla; ei, kereniong ira en nekinekidi nansedo pwehki ara pahtou.\n\n19 Oh pil Seikop oh Sosep, pwehki ara wie pwulopwulte, oh ira anahne epwelpen ara nohno, ira pil pahtoula pwehki kahpwal akan en ara nohno; oh ei pwoud pil wie sengiseng oh kapakap, oh pil nei seri ko, irail sohte kak kameleileidi mohngiong en riei ohl oko pwe ira en sapwadiehla.\n\n20 Oh sohte mehkot ahpw ihte manaman en Koht kelehpw me kameleileidi mohngiongira kan, sang ni eh ketin kamasangkinirahda ara pahn kamwomwala; eri, ahnsou me ira kilangada me ira kereniengehr mwowihdi wasa loal nan madauo ira koluhkihla soahng suwed me ira wiadahro, ira eri sapwadiehda.\n\n21 Kedekedeo mwurin arail sapwadiehdahro, kilang, I ale kompaso, oh e ahpw doadoahk nin duwen dahme I men en wia. Kedekedeo I ahpw kapakap ong Kauno; oh mwurin ei kapakapiero kisiniengo ahpw tokedi, oh melimelo meleileidi, oh lapalahn eh mwelehdi.\n\n22 Kedekedeo ngehi, Nihpai, ahpw ilihlihier sohpo, se ahpw pwurehng sereklahng ni sahpw en inouo.\n\n23 Kedekedeo mwurin aht wie senserengkiher erein rahn tohto, se ahpw lella ni sahpw en inouo; oh se keradahla nansapwo, oh kauwada imwat impwal akan; oh kiht eri kahdanekihla wasao sahpw en inou.\n\n24 Kedekedeo se ahpw tepda dei pwehl, oh padokedi werentuhke kan; mehlel, se padokedi werentuhke koaros me se wahdo sang nan sahpw en Serusalem. Kedekedeo re ahpw kekeirda mehlel; eri, se ahpw kapaikihda reken wahnsahpw.\n\n25 Kedekedeo ni aht kohlongala nan sapwtehno nan sahpw en inouo, se ahpw diarada me mie soangsoangen mahn kei nanwel en sahpwo, mie kow ohl oh lih, oh ahs oh oahs, oh kuht oh kuht lawalo, oh soangsoangen mahn lawalo koaros, me aramas kak doadoahngki. Oh se ahpw diarada soangsoangen mete kan, kohl, oh silper, oh koaper.\n\n", "1-ne 19": "[center][font_size=26]Iralaud 19[/font_size][/center]\n\n[i]Nihpai wiahda pileit mete oh ntingihdi poadepen nah aramas akan—Koht en Israel pahn ketido sounpar wenepwiki mwurin Lihai eh mweselsang Serusalem—Nihpai kohpada duwen sapwellime lokolok oh kalohpwuala—Mehn Suhs akan pahn sekenikenla oh mwerpeseng lao lel ni imwin rahn akan, ahnsou me irail pahn pwurala rehn Kauno. Ele Sounpar 588–570 Mwohn Krais.[/i]\n\n1 Kedekedeo Kauno eri mahsanihongie, eri I ahpw wiahda pileit mete pwe I en kak ntingihdi pohrail poadepen nei aramas akan. Oh I ntingihdi duwen poadoapoad en ei pahpao pohn pileit akan me I wiahda, oh I pil ntingihdi pohwe duwen aht seiseiloakseli nan sapwtehno, oh kokohp kan en ei pahpao; oh pil pein ei kokohp tohto I pil ntingihdi pohwe.\n\n2 Oh ahnsou me I wiahda [pileit ko] Isehse me Kauno pahn mahsanihongie I en wiahda pileit pwukat; eri, poadoapoad en ei pahpao, oh pil irekidien peneinei en ah pahpa kahlap oko, oh pali laud en aht wiewia kan nan sapwtehno ntingdi pohn keieun pileit ko me I koasoaiadahr; eri, soahng ko me pwaradahr mwohn ei wiahda pileit pwukat iei, ni mehlel, ntingdier pohn keieun pileit ko.\n\n3 Oh mwurin ei wiadahr pileit pwukat sang ni koasoandi, ngehi, Nihpai, alehdi kehkehlik ehu me doadoahk sarawi oh kokohp akan, me keieu kesempwal oh sansal, pahn anahne ntingdi pohn pileit pwukat; oh soahng kan me pahn ntingdi anahne nekinekla pwe re en wia mehn kaweid nei aramas akan, me uhdahn pahn sapwenikihla sahpwo, oh pil ong kahrepe kesempwal teikan, me Kauno kelehpw ketin mwahngi.\n\n4 Eri, ngehi, Nihpai, ahpw ntingihdi pohn pileit teiko, me wia koasoaiepen, de pali laud en koasoaiepen mahwin kan, pingiping kan oh mwomwlahn nei aramas akan. Oh met I wiadahr, oh padahkihong nei aramas akan dahme irail uhdahn pahn wia mwurin ei pahn sohla mie rehrail; oh me pileit pwukat pahn kohieng ehu ehu dih en mwuhr akan, de sang rehn emen soukohp kolahng rehn emen, lao Kauno ketikihong irail ekei koasoandi tohrohr.\n\n5 Oh koasoaipen ei wiahda pileit pwukat pahn ntingdi mwuhr; oh met, kilang, I pahn doulahng nan dahme I koasoaiahier; oh met I pahn ntingihda pwe soahng kan me sarawi en kak nekinekla ong kamarainpen nei aramas akan.\n\n6 Ahpw, soahng sarawi kei te me I ntihngihdi pohn pileit kan. Oh met, ma I sapwungala, e pil duwehte irail akan me kin sapwungala mahs; I sohte peikidiki ei sapwung kan pwehki aramas teiko, ahpw pwehki pein ei soakoahiek, nin duwen aramas, iei me I peikidiki.\n\n7 Pwe soahng kan me ekei aramas kin kesempwaliki, ong paliwar oh palingehn, ekei sohte kin katapaniki oh re kin tiakpeseng. Mehlel, me duwehte aramas akan arail tiakidi Koht en Israel; I nda, tiakidi me wehwehki—re sohte katapaniki, oh sohte men rong sapwellime kaweid akan.\n\n8 Oh kilang e pahn ketido, nin duwen mahsen en tohnlengo, sounpar wenepwiki mwurin ei pahpao eh mweselsang Serusalem.\n\n9 Oh, E pahn wiemwahlla rehn tohn sampah pwehki arail wiewia suwed kan; eri irail pahn kaloke ih, oh e pahn ketin lokolongki; oh irail pahn woakih ih, oh e pahn lokolongki. Mehlel, irail pahn kandipih ih, oh e pahn lokolongki, pwehki sapwellime limpoak kalahngan oh sapwellime kanengamahong aramas akan.\n\n10 Oh Koht, en atail pahpa kahlap oko, me kahluweirail sang Isip, sang nan kalidu, oh pil ketin kamakamaur irail nan sapwtehno, iei, Koht en Eipraam, oh Aisek, oh Koht en Seikop, me ketin mweidala pein ih, nin duwen me tohnlengo mahsanih, ni eh ketin wia aramas emen, nan pehn aramas suwed akan, nin duwen Sihnok eh mahsanih, oh pahn ketin kalohpwuhla, nin duwen kokohp en Nehum, oh pahn ketin nekinekidi nan sousou, nin duwen mahsen en Sihnos, me e koasoaia me pid duwen rahn siluh me pahn rotorot, me pahn wia kilel en sapwellime pwoulao ong irail akan me pahn towehda deke kan en nansed, ahpw mehlel ong irail akan me wia kisehn peneinei en Israel.\n\n11 Pwe iei me soukohpo mahsanih: Kauno Koht uhdahn pahn ketila rehn peneinei en Israel koaros ni rahno, ekei irail pahn rong kepitie, pwehki arail pwung, ong komourparail oh arail peren laud, oh ekei pahn rong posopos en nahnsapwe oh kilang lioal en sapwellime manaman, sang ni melimel, kisiniei, oh ediniei, oh rotorot moasul, oh pwalpeseng en sampah, oh sang nahna kan me pahn ileilehda.\n\n12 Oh soukohp Sinos mahsanih me mepwukat koaruhsie uhdahn pahn wiawi. Oh paip akan en sampah pahn pwalpeseng; oh pwehki mwahiei en sampah, nahnmwarki tohto pohn deke kan en nansed Ngehn en Koht pahn ketin sair irail, re en werikihda: Koht en sampah ketin wie lokolok.\n\n13 Oh soukohpo mahsanih, irail akan me mihmi Serusalem pahn lokolok rehn aramas koaros, pwehki arail kalohpwuala Koht en Israel, oh wekidala mohngiongarail kan, soikala manaman oh kilel kopwuriamwei kan, oh manaman oh lingan en Koht en Israel.\n\n14 Oh soukohpo mahsanih, pwehki arail wekidala mohngiongarail kan, oh kailongki Me Sarawi en Israelo, irail pahn wie saruaruseli, oh mwomwala, oh aramas pahn kepitikinirail oh kapailokeirail, oh wehi koaros pahn kailongkinirail.\n\n15 Ahpw, soukohpo mahsanih, ni ahnsou me rahno pahn lelledo, me irail solahr pahn wekidala mohngiongarail kan sang Me Sarawi en Israel-o, e pahn ketin tamanda inou kan me e ketin wiahiongehr arail pahpa kahlap oko.\n\n16 Ei, e pahn ketin tamanda sahpw deke kan; mehlel, Kauno mahsanih, e pahn ketikihpene aramas koaros me wia kisehn peneinei en Israel sang ni keimw pahieu en sampah, nin duwen mahsen en soukohp Sihnos.\n\n17 Ei, soukohpo mahnsanih, sampah pwon pahn kilang komourlahn Kauno; wehi koaros, keinek koaros, lokaia koaros, oh aramas koaros pahn kapaida.\n\n18 Oh ngehi, Nihpai, ntingihdier mepwukat ong nei aramas akan, pwe I en kak kamantikih irail re en tamataman Kauno arail Soundoar.\n\n19 Eri, I koasoaiongehr peneinei en Israel koaros, ma iei irail pahn alehdi soang pwukat.\n\n20 Pwe kilang, palingeniet doadoahk laud, me kapwangaiehda kahrehda nan koakonei kat luwetala, pwehki irail akan me mihmi Serusalem; pwe ma sohte kalahngan en Kauno, me kasalehiongie duwen irail, duwehte eh ketin wiahiong soukohp en mahs oko, I pil pahn iang mehla.\n\n21 Oh e ketin kasalehiong soukohp en mahs oko soahng koaros me pid irail; oh e pil ketin kasalehieng [soukohp] tohto duwen kitail; eri, e kesempwal kitail en ese duwen irail pwehki e ntingdier pohn pileit prahs ko.\n\n22 Kedekedeo Ngehi, Nihpai, ahpw padahkihong riei pwutak ko mepwukat; kedekedeo ngehi wadek ong ira soahng tohto, me ntingdier pohn pileit prahs ko, pwe ira en kak ese duwen sapwellimen Kauno doadoahk nan sahpw teikan, rehn aramas en mahs oko.\n\n23 Oh I wadek ong ira soahng tohto me ntingdier nan pwuhk kan en Moses; ahpw I en kak koangoange ira ni unsek ira en kamehlele Kauno ara Soundoar, I wadek ong ira nting kan me Soukohp Aiseia ntingiadahr; pwe I kin karasahiong kitail pwuhk sarawi koaros, pwe en kak wia kamwahupatail oh kamarainpatail.\n\n24 Eri I koasoaieng ira, nda: Kumwail rong mahsen kan en soukohpo, kumwail me wia kisehn peneinei en Israel, ehu rah me tipwsangehr; kumwail rong mahsen kan en soukohpo, me ntingdier ongpeneinei en Israel koruhsie, oh kumwail momourki, pwe kumwail en kak ahneki koapworopwor duwehte riamwail ko me kumwail tipwasangehr; pwe ih duwen koasoai me soukohpo ntingihdier.\n\n", "1-ne 20": "[center][font_size=26]Iralaud 20[/font_size][/center]\n\n[i]Kauno ketin kasalehiong Israel Sapwellime koasoandi kan—Israel pilipildahr nan kisiniei en lokolok oh en kohkohlahsang Papilon—Tehk Aiseia 48. Ele Sounpar 588–570 Mwohn Krais.[/i]\n\n1 Kumwail rong met, kadaudok en Seikop, me kin adaniki Israel, oh me kohsang nan pihl en Suda, de sang nan pihl en pepdais, me kahukihla ni mwaren Kauno, oh kosekose Koht en Israel, ahpw irail sohte kin kahukihla mehlel de pwung.\n\n2 Ahpw, irail kin koasoaia me irail iei towe mehlel en kahnimw sarawio, ahpw irail sohte kin koapworopworki Koht en Israel, me iei Kauno Wasa Lapalap; me mware iei Kauno Wasa Lapalap.\n\n3 Kilang, I kalohkidahr dahme pahn wiawi sangete ni tapio; oh e kepwilipwilwei sang nan douwaseiet, oh I kasaleiraildahr. I mwadangete kasalehda.\n\n4 Oh I wia met pwehki I ese me ke keptakai, oh tepinweremwen kekeluwak rasehng mete, oh tomwemwen rasehng pirahs.\n\n5 Oh I kadehdedahr sang nin tapio dahme pahn lelohnguhk; mwohn eh leledo I kasalehienguhkehr; oh I kasalehienguhk pwe ke en dehr koasoaia—Ei dikadik en eni me wia, oh ei sansal likamw, oh dikadik eni mete me elehda mepwukat eh pweida.\n\n6 Ke kilangehr oh rongehr mepwukat koaruhsie; oh ke sohte pahn dehdehki? Oh me I kasalehienguhkehr soahng kapw akan me pahn wiawi, de pil soahng rir kan, oh ke sohte ese duwen soahng pwukat.\n\n7 Re ahpwtehn sansalada ahnsouet, oh kaidehn e sangete ni tapio, de pil mwohn rahno meke saik rong duwen met, pwe ke en dehr nda—Kilang I esehier duwen mepwukat.\n\n8 Ei, oh ke sohte rong duwen met; ei, ke, sohte wehwehki; ei, sang ahnsouo sohte rohng ehu lelohnguhk; pwe I ese me sohte me kak likihiuk, oh ke wia aramas kahngohdi men sangete ni omw ipwidio.\n\n9 Ahpw, pwe [aramas] en kepinga mwarei kahrehda ei kolokol ei engieng, oh I pahn kolokol oh sohte kaweiukala.\n\n10 Pwe, kilang, I kamwakeleiukadahr, I piluhkadahr nan kisiniei en lokolok.\n\n11 Ong pein kamwahupei, iei, ong pein kamwahupei I pahn wia met, pwe I sohte pahn mweidohng mwarei en sohla wahuwi, oh I sohte pahn mweidohng emen en iang ahneki lingan me ei kelehpw.\n\n12 Rong ie, kowe Seikop, oh Israel me I malipedohr, pwe ngehi iei ih; Ngehi me tapi, oh ngehi me pil imwi.\n\n13 Nin limei kat me pil wiadahr poahsoan en sampah, oh palimaun en pehi kat me sohngedi pahnlahng. I malipe sampah oh lahng oh ira eri patpene uhda.\n\n14 Kumwail koaruhsie, pokonpene, oh rong; ihs nanpwungarail me kalohkihengirailehr mepwukat? Kauno ketin poakehng ih; ei, oh e pahn ketin kapwaiada sapwellime mahsen me e ketin kasalehdahr sang rehrail; oh e pahn ketin wiahiong Papilon dahme e ketin kupwurki, oh e pahn ketin kaloke mehn Kaldea kan.\n\n15 Kauno pil mahsanih; Ngehi Kauno, ei, I mahsanihier; ei, I malipehdo pwe en kalohk, I kahluhwa, oh e pein dipwirawihda en pweida.\n\n16 Keido limwahi; I sohte kin mahsen rir; sangete nin tapio, ngehi me mahsen sangete ahnsou me e kalohkdao; oh Kauno Koht, oh sapwellime Ngehno, me ketin kadariehdo.\n\n17 Oh Kauno, amwail Soundoar, me Sarawien Israel mahsanih; Kauno amwail Koht me ketin padahkihonguhk ke en keirda, me ketin kaweiduhk nan ahl me ke pahn keidie, iei ngehi me wiahier met.\n\n18 Ma ke peikieng ei kosonned akan—ahmw popohl pahn rasehng pillap pwoat, oh ahmwpwung pahn rasehng ilok kan en nan madau.\n\n19 Kadaudokomw kan pahn tohto rasehng pihk [en ni oaroahr]; noumw seri kan rasehng rahr [en ni oaroahr]; edeo sohte pahn manoknokla de mwomwla mwohi.\n\n20 Kumwail kohkohweisang nan Papilon, kumwail tangasang mehn Kaldea kan, kumwail kalohki ni amwail kokoulseli nin sampah; kumwail ndinda: Kauno ketin doarehlahr sapwellime ladu Seikop.\n\n21 Oh irail sohte men nimpilda; e ketin kahluwa irail nan sapwtehno; e ketin kupwurehda pihl en kusieisang nan paip ehu ong irail; e pil ketin pwalangpeseng paipo oh pihl kusieisang loale.\n\n22 Oh mehndahte eh ketin wiahdahr mepwukat koaros, oh pil soahng kapwuriamwei teikan, Kauno mahsanih, me suwed akan sohte pahn ahneki popohl.\n\n", "1-ne 21": "[center][font_size=26]Iralaud 21[/font_size][/center]\n\n[i]Masaiao pahn ketin wia kamarainpen Mehn Liki kan oh pahn ketin kasaledakala irail kan me sensel nan imweteng—Ni imwin rahn akan Israel pahn kapwurupwurkipene manaman—Nahnmwarki kan pahn apwalih irail duwehte arail pahpa—Tehk Aiseia 49. Ele Sounpar 588–570 Mwohn Krais.[/i]\n\n1 Oh met: Kumwail peneinei en Israel kan, rong ie, kumwail koaruhsie me lekideklahroh pakasaralahr pwehki wiewia suwed en kaun kan en nei aramas akan; iei, kumwail koaruhsie me lekideklahr, me kamweremwerpesengehr wasateikan, me wia nei aramas, kumwail peneinei en Israel. Kumwail me kin koukousoan ni deke kan oh wasa doh kan, kumwail rong ie; Kauno ketin piliedahr mwohn ei ipwidi; E ketin malipehkinie edeiet ni ei nohno eh liseiankinie.\n\n2 Oh e ketin wiahda eweiet duwehla kedilahs keng pwoat; nan mwetehn ni limeo e ketin nekidiehla, oh wiakiniehla arep kaselel pwoat; nan sapwellime deupen arep e ketin nekidiehla;\n\n3 Oh mahsanihong ie: Israel, kowe me nei ladu me I pahn linganikihda.\n\n4 I ahpw patohwan, I wie doadoahkehr ni soh katepe, I wia uwen ei kak oh sohte lipwe oh sohte katepe; mehlel, Kauno me pahn ketin pahkiniehda, oh ei doadoahk rehn Koht.\n\n5 O met, Kauno—me ketin piliehda nan kapehd en inei me I en wiahla sapwellime ladu, pwe I en kapwurehdo Seikop reh—tehn Israel sohte pahn pwurpene, ahpw I pahn kelinganla mwohn silangin Kauno, oh ei Koht pahn ketin wia kakehlepei.\n\n6 Oh e ketin mahsanih: Mehkot mengei ehu me kowe nei ladu me pahn kasapwilada kadaudok en Seikop akan, oh kapwurehdo mehn Israel kan me luwehdi. I pil pahn wiahkinuhkala kamarainpen Mehn Liki kan, pwe ke en kak wia komourpei wasa koaros ni sampah.\n\n7 Kauno, Soundoar en Israel, me Sarawio, me aramas kin mwamwahliki, me wehi kan kin kailongki, [ketin mahsanih] ong ladu en kaun akan: Nahnmwarki kan pahn mahsanihukada oh ketida, sohpeidi kan pahn pil pwongihuk, pwehki Kauno me ketin loalopwoat.\n\n8 Eri Kauno ketin mahsanih: Kumwail deke kan en nansehd, I kin rong kumwail oh ni rahn en komour eh pahn leledo I pahn seweseikumwail; oh I pahn doareikumwailla, oh kiheng kumwail nei ladu en wiahda inou ehu ong aramas akan, pwe kumwail en pwurehng soandi nan sapwamwail me ahnsouet olahr;\n\n9 Pwe ke en kak patohwanohng irail me sensel kan: Kumwail saledekla; irail kan me mihmi nan rotorot: Kumwail kohdo nan marain. Irail pahn mwengemwengeseli, oh arail mohs akan pahn mihla wasa kan me ileile.\n\n10 Re sohte pahn duhpekla de men nimpilda, karakar en ketipin pil sohte pahn kamadakirailla; pwe ih me kin ketin poakohngirail pahn ketin kaluhwairallahng ni pwarer en pihl kan.\n\n11 Oh I pahn wiahkihla ei nahna kan koaruhsie ahl lap pwoat, oh elei kan pahn lapalapala.\n\n12 Kilang, kumwail peneinei en Israel kan, mepwukat pahn kohdo sang wasa doh kan; oh re pahn kohdo sang paliepeng oh palikapi; oh re pahn kohdo sang nan sahpw en Sinim.\n\n13 Kumwail [tohn] nanleng kan, kumwail koul; oh sampah, kumwail perenda; pwe patenehn irail akan me mih palimese pahn pwurehng pwurodo; oh nahna kan, kumwail tepda kokoul; pwe re sohlahr pahn kalokolok; pwe Kauno pahn ketin koaloalamwahwiala sapwellime aramas akan, oh pahn ketin kupwurkalahngan ong sapwellime kan me wie lokolok.\n\n14 Ahpw, kilang, Saion koasoaiahier: Kauno ketin keseielahr, oh ei Kauno ketin likidmelieielahr—ahpw [Kauno] pahn ketin kasalehda me e sohte ketin wia met.\n\n15 Pwe lih emen kak moanokehla nah seri pwelel me kin dihdi, me e sohte pahn poakpoake wahn edio? Ei, re kak manokehla, ahpw I sohte pahn manokeikumwailla, kumwail peneinei en Israel kan.\n\n16 Kilang, I ntingihkumwaildier nan pei kat; amwail kehl akan wie mihmihte mwohi ahnsou koaros.\n\n17 Noumwail seri kan pahn powehdi amwail imwintihti kan; oh irail akan me kamwomwkumwaillahr pahn pokousla.\n\n18 Sarada oh kilang dahme wiewiawi; irail koaruhsie pokonpenehr, oh irail pahn kohdo rehmw. Oh nin duwen Ngehi, Kauno ketin mahsanih, ke pahn kapwatkihda likou kaselel, oh katengehdi duwehte lih kamwohd emen eh kin kapwatikihda.\n\n19 Pwe sapwemwet olahr oh tehnlahr, oh sahpwemw ohlao, pahn koaitilahr ong kumwail koaros en kousoanlaie; oh irail akan me kamwomwkumwaillahr pahn lekidekila dohlahsangkumwail.\n\n20 Mwurin tepin noumw [seri] eh mehla, seri kan me ke pahn nainekihda, pahn pwurehng ndahienguhk: Sahpwet nohn tikitik ong ie; kitail anahne sahpw laud me kitail en kousoanie.\n\n21 Kowe eri pahn mengimengiloalki: Ihs me kaipwiedi ong ie [seri] pwukat, pwe I solahr neitik, oh I depwenlahr, sella liki, oh sansaruwaruseli? Oh ihs me apwalihada [seri] pwukat? Kilang, I kin wie kalakalapwukte; irail pwukat, ia wasa re kohsangie?\n\n22 Kauno Koht eri mahsanih: Kilang, I pahn kapahla limeiet rehn Mehn Liki kan, oh ketikihong irail ei koasoandi; oh irail pahn wahdo noumw pwutak kan, oh noumw serepein kan pahn mi pohn pwopwerail ko.\n\n23 Oh nanmwarki kan pahn apwalihiuk duwehte pahpa men, oh lih nanmwarki kan pahn katungoaleiuk duwehte nohno men; irail pahn kin poaridi mwohmw, oh kamwakelehsang pwehl ni patehn nehmw kan; oh ke ahpw pahn dehdehkihla me ngehi meKauno; pwe irail akan me kin koapworopworkinie, sohte pahn sarohdi.\n\n24 Pwe mie me kak adiasang [aramas] kehlail men dipwisou ehu me e koledi, de kapitala kalapwuhs men me kolkoldi pahn kosonned?\n\n25 Ahpw Kauno ketin mahsanih, me kalapwuhs kan pahn pehdsang rehn me kehlail kan, oh dipwisou me alahldi pahn kapwurupuwrsang rehn me lemei meno; pwe I pahn uhwong oh pelianda irail akan me pahn uwohng uhk, oh I pahn kapitala noumw seri kan.\n\n26 Oh irail akan me kin kalokeikumwail I pahn kamwengehkin irail pein udukarail; irail pahn sakaukihla pein ntahrail duwehte ar pahn nim wain mem; oh aramas koaros eri ahpw pahn dehdehkihla me iei ngehi Kauno, amwail Sounkomour oh amwail Soundoar, me ketin wia Wasa Lapalap en Seikop.\n\n", "1-ne 22": "[center][font_size=26]Iralaud 22[/font_size][/center]\n\n[i]Israel pahn mwarahkpeseng wasa koaros nan sampah—Mehn Liki kan pahn apwalieki oh sewesehki Israel rongamwahuo nan imwin rahn akan—Israel pahn kopwurupwurpene oh komourla, oh me suwed kan pahn isihsla duwehte dihpw meng—Wein tepilo pahn kamwomwomwala, oh Sedan pahn selidi. Ele Sounpar 588–570 Mwohn Krais.[/i]\n\n1 Oh met e wiawiher me mwurin ngehi, Nihpai, ei wadekehr mepwukat me ntingdier pohn pileit pirahs ko, riei ohl oko ahpw kohdo rehi oh kalelapak rehi: Ia wehwehn mepwukat me ke wadekehr? Kilang, re pahn kak wehwehki duwen soahng kan me pid palingehn, me pahn wiawi nin duwen palingehn oh kaidehn ni paliwar?\n\n2 Oh ngehi, Nihpai, ndahieng ira: Kilang ire pwukat kasansalohngehr soukohpo sang kepitien Ngehno; pwe sang rehn Ngehno me soahng koaros me kin kodohng aramas kin kasansalohng soukohp kan.\n\n3 Eri, soahng kan me I wadekehr pid duwen koaros mour en sampah oh mour en palingehn; pwe e sansal me ahnsou keren peneinei en Israel kan pahn mwarahkpeseng wasa koaros ni sampah oh nan wehi kan koaros.\n\n4 Oh kilang, mie aramas tohto me mehn Serusalem ko sehselahr. Ei, pali laud en kadaudok en Israel ko pakahrlahr; oh irail mwarahkpesengehr pohn sahpw deke kan; oh kitail sohte ese wasa me re mihmi ie, ihte me kitail ese me irail pakahrlahr.\n\n5 Oh pwehki arail pakahrlahr, mepwukat kokohpdahr pid duwen irail, oh pil duwen irail koaros me pahn kohdo mwuhr pahn kamweremwerpeseng oh salongala, pwehki Me Sarawi en Israelo; pwe mohngiongirail kan pahn keptakaila oh uhongada ih; eri, irail pahn kamweremwerpeseng nan wehi kan oh aramas koaruhsie pahn kailongkinirail.\n\n6 Ahpw, mwurin Mehn Liki kan arail pahn apwalih irail, oh Kauno ketin kapahlahr limeo pohn Mehn Liki kan oh wiahda sapwellime koasoandio, oh irail wahda [nein mehn Israel] seri kan, oh irail pwekadahr oh wa [nein mehn Israel] serepein kan pohn pwopwerail kan, kilang mepwukat wia mehkot me pid sampah. Ih duwen inou sarawi kan me Kauno ketin wiahiongehr atail pahpa kahlap oko; oh e wehwehki kitail nan rahn kohkohdo kan, oh pil riatail koaros me wia kisehn peneinei en Israel.\n\n7 Oh e wehwehki me ahnsouo pahn leledo me mwurin peneinei en Israel kan koaros arail pahn kamweremwerpesengehr oh salongalahr, Kauno Koht pahn ketin wiahda wehi kehlail ehu rehn Mehn Liki kan, iei, e pahn wiawihda pohn sahpwet; oh irail pahn kamwarakpeseng kadaudoketail kan.\n\n8 Oh mwurin kadaudoketail kan arail pahn kamweremwerpesengehr, Kauno Koht pahn ketin usehlahte oh wia doadoahk kapwuriamwei rehn Mehn Liki kan, me pahn kesempwalong kadaudoketail kan; eri, met rasehng Mehn Liki kan arail apwahpwali irail oh weuwairail nan pehrail oh pohn pwopwerail kan.\n\n9 Oh met pil pahn kesempwal ong Mehn Liki kan; oh kaidehn Mehn Liki kan te ahpw ong peneinei en Israel kan koaros, me pahn kasalehda inou kan me Sahm nanleng ketin wiahiengehr Eipraam, me mahsanih: I pahn kapaiahkihda aramas en sampah koaros kadaudokemw.\n\n10 Oh riei ko, I men kumwa en ese me keinek kan koaros en sampah sohte kak kapaida lao [Kauno] pahn ketin kasalehieng wehi kan wiepen nin limeo.\n\n11 Eri, Kauno Koht uhdahn pahn ketin kasalehiong wehi koaros wiepen nin lime kan, ni eh pahn ketikihengpeneinei en Israel kan sapwellime inou kan oh rongamwahuo.\n\n12 Eri, e pahn kapitirailla sang selidi, oh irail pahn pwurehng pwurpene nan sahpw en sohso; oh irail pahn kohsang nan kepikirot oh rotorot; oh irail pahn ese me Kauno iei arail Sounkomour oh arail Soundoar, Koht manaman en Israelo.\n\n13 Oh ntahn mwomwohdiso ndand oh suwedo, me iei lih suwed en sampah pwono, pahn uhwongada pein irail; pwe irail pahn mahwinpene nanpwungarail, oh pein neirail kedilahs kan pahn kemeirailla, oh irail pahn sakaukihla pein ntarail.\n\n14 Oh wehi koaros me pahn mahwinieng kumwail, peneinei en Israel, pahn moromorada nanpwungarail, oh irail pahn pwupwidiong nan pwoahr me irail weiradao pwe re en lidipieki sapwellimen Kauno aramas akan. Oh irail koaruhsie me pahn peieng Saion pahn kamwomwala, oh lih suwed lapo, me kapirakialahr sapwellimen Kauno koasoandi pwung kan, me iei, mwomwohdiso ndand oh suwedo, pahn rengkpeseng oh lapalahn pwupwidi pahn wiawi.\n\n15 Pwe kilang, soukohpo mahsanih, ahnsou pahn lelledo mwadang me Sehdan pahn sohte ahneki manaman nan mohngiong en aramas akan; pwe rahno pahn lelledo me koaros me pohnmwahso oh irail akan me kin wiewia suwed pahn duwehla tuhke me sohte wah; oh rahno pahn lelledo me irail pahn isihsla.\n\n16 Pwe ahnsouo pahn mwadang leledo me sapwellimen Koht engieng unsek pahn mwerediong pohn aramas koaros; pwe e sohte pahn ketin mweidehng me suwed akan en kamwomwala me pwung kan.\n\n17 Eri, e pahn ketin doarehkihla me pwung kan sapwellime manaman, ma iei mie anahnepen sapwellime engieng unsek pahn wiawi, oh me pwung kan pahn poadoandoarla, arail imwintihtih kan pahn kamwomwkihla kisiniei. Eri, me pwung kan en dehr masak; pwe iei me soukoupo mahsanih, irail pahn komourla, ma iei irail pahn komourkihla kisiniei e pahn wiawi.\n\n18 Kilang, riei ohl oko, I ndaiong kumwa, me mepwukat pahn mwadang wiawi mwurin ahnsou kis; iei, kamaramas pahn wiawi, oh kisiniei, oh ediniei moron pahn mie; oh e pahn kipehdi sampah; oh e pahn sansal ong aramas ma re pahn kakeptakaiala ar mohngiong kan ong Me Sarawi en Israelo.\n\n19 Pwe kilang, me pwung kan sohte pahn kamwomwomwla; pwe ahnsouo pahn leledo me irail me kin peieng Saion pahn kalipilipala.\n\n20 Oh Kauno pahn ketin kaunopadahng sapwellime aramas akan ahlo, pwe mahsen en Moseso en kak pweida, me ketihtihki: Kauno amwail Koht pahn ketikihong kumwail soukohp men, me duweiehte; kumwail pahn rong soahng koaros me e pahn padahkihong kumwail. Oh e pahn wiawi ma mehmensohte pahn rong soukohp menet pahn kalipilipasang nan pwungen aramas akan.\n\n21 Oh met ngehi, Nihpai, kalohkihong kumwail, me soukohp menet me Moses mahsaniher iei ih me Sarawi en Israelo; eri, e pahn ketin wia kopwung ni kadeik pwung.\n\n22 Oh me pwung kan sohte anahne masak, pwe irail me sohte pahn namenekla. Ahpw wehin sehdano, me pahn wiawihda nan pwungen aramas akan, iei wehio me kokouda ong irail me mih nan pali uduk—\n\n23 Pwe ahnsou pahn mwadang leledo me mwomwohdiso koaros me wiawihda pwe re en kepwepwehla, oh koaros me wiawihda pwe re en ahneki manaman pohn aramas, oh irail akan me wiawihda pwe re en ndandla mwohn sampah, oh irail me kin rapahkihte ineng en paliwararail oh dipwisou en sampah, oh kin wiewia soangoasoangen wiewia suwed kan; iei, ni mehlel, irail koaros me iang wehin tepilo me uhdahn pahnmasapwekada, oh saloh, oh rerrer; irail me pahn lekidekdi nan pwelpar; iei irail me pahn isihsla duwehla dihpw meng; oh met iei duwen mahsen en soukohpo.\n\n24 Oh ahnsou pahn mwadang leledo me aramas pwung kan pahn kahluhla sang nan kehl duwehte koupwul kan, oh me Sarawi en Israelo pahn ketin kaunda sang ni mweimwei en kaun, oh kehl, oh manman, oh lingan mehlel.\n\n25 Oh e pahn ketin kapokonepene sapwellime seri kan sang ni keimw pahieu en sampah; oh e pahn ketin wadekedi sapwellime sihpw kan, oh irail pahn ese ih; oh e pahn mie ehute pelen sihpw oh emente silepe; oh e pahn ketin kamwenge sapwellime sihp kan, oh irail pahn kin diar kenerail mwenge reh.\n\n26 Oh pwehki wiewia mwahu en sapwellime aramas akan, Sehdan pahn sohla ahneki manaman; eri, e sohte pahn lapwada erein sounpar kei; pwe e sohte pahn ahneki manaman en kaunda mohngiong en aramas akan, pwe irail pahn momourki mour pwung, oh me Sarawi en Israelo pahn ketin kakaun irail.\n\n27 Oh met kilang, ngehi, Nihpai, ndaiong kumwail me mepwukat koaruhsie pahn wiawi nin duwen paliuduk.\n\n28 Ahpw, kilang, wehi koaros, keinek koaros, lokaia koaros, oh aramas koaros pahn padoandoarla rehn me Sarawi en Israelo ma irail pahn koluhla.\n\n29 Oh met ngehi, Nihpai, kairalahr ei koasoi; pwe I sohte pahn doula koasoakoasoia duwen mepwukat.\n\n30 Eri, riei ko, I men kumwa en kamehlele me soahng koaros me ntingdier pohn pileit prahs ko mehlel; oh re kadehdehki me aramas anahne peikieng sapwellimen Koht kosonned akan.\n\n31 Eri, kumwail dehr medewe me ngehi oh ei pahpao kelehpw me kadehdehki mepwukat, oh pil padahkihong kumwa. Eri, ma kumwa pahn peikieng kosonned akan, oh dadaurete lel imwi, kumwa pahn komourla ni imwin rahn akan. Oh met mehlel. Amen.\n\n", "2-ne 1": "[center][font_size=26]Keriau en Pwuhk en Nihpai[/font_size][/center]\n\nKoasoaiepen mehlahn Lihai, rien Nihpai ohl oko uhongada ih. Kauno ketin kehkehlingkihong Nihpai en kohkohla nan sapwtehno. Ah seiseiloak nan sapwtehno, oh pil soahng teikan.\n\n[center][font_size=26]Iralaud 1[/font_size][/center]\n\n[i]Lihai kohpada duwen sahpw en saledek—Kadaudoke kan pahn kamweremwerpeseng oh kamakam ma irail soikala me Sarawien Israelo—E koangoangehki nah pwutak ko irail en pwuhrieng nan tehtehn mahwen en pwung. Ele Sounpar 588–570 Mwohn Krais.[/i]\n\n1 Kedekedeo mwurin ngehi, Nihpai, ei kaimwiseklahr ei padahk ong riei ohl oko. Aht pahpao, Lihai, pil koasoaiahieng irail soahng tohto, oh padahkiheng irail, uwen soahng tohto me Kauno ketin kupwurmwahuieki irail ni e ketin kaluhwairail sang nan sahpw en Serusalem.\n\n2 Oh e padahkiheng ira duwen arail kahngohdi nansedo, oh sapwellimen Koht kalahngan me doarehla arail mour, kahrehda arail sohte mwowihdi nansedo.\n\n3 Oh e padahkihong irail duwen sahpw en inouo, me irail sapwenkihla—ia uwen kalahngan en Kauno ni eh ketin kehkehlingkihong kiht sen mweselsang nan sahpw en Serusalem.\n\n4 Pwe, kilang, e koasoaia, I kilangadahr kaudiahl ehu, me kahrehda I esehier me Serusalem kamwomwomwlahr; oh ma kitail mihmihte nan Serusalem kitail uhdahn pahn pil mehla.\n\n5 Ahpw, e koasoaia, mendahte atail kahpwal akan, kitail sapwenkihlahr sahpw en inou ehu, sahpw ehu me wia sahpw kaselel sang sahpw teikan; sahpw ehu me Kauno Koht ketin inoukihong ie me e pahn wia ehu sahpw en sohso ong kadaudokei kan. Ei, Kauno ketin inoukihong ie sahpw wet, oh ong nei seri kan kohkohlahte, oh pil koaros me Kauno pahn ketin kahluwahdo sang nan wehi teikan.\n\n6 Eri, ngehi, Lihai, kohpadahr nin duwen Ngehno eh kin ketin doadoahk loaleiet, me sohte me pahn kohdo nan sahpw wet ihte ma limen Kauno me ketikiniraildo.\n\n7 Eri, sahpwet kasarawihongehr irail akan me e pahn ketikihdo. Oh ma irail pahn papahnin duwen kosonned akan me ketkihong irail, sahpwet pahn wia sahpw en saledek ong irail; eri, irail sohte pahn kin lohdi; ma ehng, a pwehki arail dihp me kahrehda; pwe ma diparail akan pahn mie a sahpwet pahn keriahla pwehki irail, ahpw ong me pwung de mwahu kan e pahn wia sahpw kapai kohkohlahte.\n\n8 Oh kilang, e mwahu ma sahpwet pahn wie ekiek pwe wehi teikan en dehr ese; pwe kilang, wehi tohto pahn sahpwenikihla sahpwet, me pahn kak kahrehda sohla wasahn sohso.\n\n9 Eri, ngehi, Lihai aledier inou ehu, ma aramas akan me Kauno Koht pahn ketikihdo sang nan sahpw Serusalem pahn kapwaiada sapwellime kosonned akan, irail pahn pweida nan sahpwo; oh re pahn tohrohrasang wehi teikan koaruhsie, pwe irail en kak sapwaniki sahpw wet. Oh ma re pahn peikiong sapwellime kosonned akan irail pahn kapaida pohn sahpw wet, oh sohte me pahn kak tiahksuwedihrail, de kihsang sapwarail sahpw en sohsohu; oh irail pahn koukousoan ni onekpek kohkohlahte.\n\n10 Ahpw kilang, ahnsouo pahn leledo me irail pahn pwupwikihdi ar sohte pwoson, mwurin arail alehier kapai laud tohto sang ni limen Kauno—[irail] marainkidahr duwen kepikipikdahn sampah, oh aramas koaros, esehlahr sapwellimen Kauno doadoahk kesempwal oh kapwuriamwei kan sangete ni tapio; manaman kohiengirailehr pwe re en wia mehkoaros sang ni pwoson; re ese kosonned akan koaros sangete ni tapio, oh sang ni sapwellime kalahngan poatoapoat ong nan sahpw en inou kesempwal wet—kilang, I nda, ma rahno pahn lelodo me irail pahn soikala Me Sarawi en Israelo, Mesaia mehlelo, arail Soundoar oh arail Koht, kilang, irail pahn pakadeikada rehn sounkopwung pwungo.\n\n11 Ei, e pahn wahdo ekei wehi kan rehrail, oh e pahn kiheng irail manaman, oh e pahn kihsang irail sapwarail sahpw en sohso kan, oh e pahn kamarakirailpeseng oh kalokeirail.\n\n12 Ei, mahwin pahn wiwiawi mwurin ehu ehu dih kan, oh kilel tohto pahn pwarohng irail; eri, nei pwutak ko, I men kumwail en tamataman; mehlel, I men kumwail en rong mwahu ei kaweid kan.\n\n13 Kumwail menlao pwourda; pwourdahsang amwail meirkelik, ei, sang nan amwail memeir nan ehl, oh itikasang selmete kan me salihkumwailpenehr, me wia selmete kan me kin saliedi aramas akan, me kin waikiraildilahng nan wahu en lokolok soutik oh pahtou poatoapoat.\n\n14 Pwourda! oh kesihnenda sang nan pwehl, oh rong kaweid en amwa pahpa oh nohno me likeilapalahr, me kumwa pahn kereniongehr saripidi nan sousou me kopou oh meleilei, wasa me sohte aramas en seiloak kak pwurasang; mwurinte ahnsou kis I pahn pwuralahng nan pwehl.\n\n15 Ahpw kilang, Kauno ketin doareiehsangehr nan ehl; I kilangehr sapwellime lingan, oh sapwellime limpoak kipeiedier kohkohlahte.\n\n16 Oh I koapworopworki me kumwa pahn tamataman oh kolokol sapwellimen Kauno koasoandi kan oh kosonned akan; kilang, met kapwunode nan ei mour sangete ni tapio.\n\n17 Ekei pak mohngiongiet kin toutoukihla nsensuwed, pwe I periki, engieng en Kauno amwa Koht de kohdi pohmwa ni unsek pwehki keptakai en amwa mohngiong kan, kumwa eri pahn lekidekla oh kasohrala kohkohlahte;\n\n18 De, keria ehu uhdahn pahn kohieng kumwa nan erein dihen aramas ngeder; oh kumwail pahn kin mahwin, oh lelohng nan lehk laud, oh aramas pahn kailokinkumwail, oh tepilo pahn kin sansalih oh kakahluwa kumwail ni nsene.\n\n19 Nei pwutak ko, ele mepwukat sohte kak wiawihong kumwail, ahpw kumwail en wia aramas pilipil oh keniken rehn Kauno. Ahpw kilang, kupwure pahn pweida; pwehki sapwellime koasoandi kan kin pwung kohkohlahte.\n\n20 Oh e mahsaniher me: Nin duwen amwail pahn kin kapwaiada ei kosonned akan kumwail pahn pweida nan sahpwo; ahpw ma kumwail sohte pahn kin kapwaiada ei kosonned akan kumwail pahn lekidekla sang mwohn sihlangi.\n\n21 Oh met palingeni en kak perenikinkumwa, oh ei mohngiong en kak mweselsang sampah ni peren pwehki kumwa, pwe I en dehr seridi nan ei sousou ni nsensuwed oh pahtou, kesihnendahsang nan pwehl, nei pwutak ko, oh wiahla ohl, oh nantihong ahneki lamalam ehu oh mohngiong ehu, ehupene ni mehkoaros, pwe kumwail en dehr wiahla lidu;\n\n22 Pwe kumwa en dehr riahkihla keriah kalok ehu; oh pil, kumwa de kahrehda engieng en Koht pwungo eh pahn kamwomwkumwahla, iei, kamwomwalahn palingehn oh paliwar.\n\n23 Pwourda, nei pwutak kan; pwuhriong nan tehtehn mahwin en pwuhng. Itikasang selmete kan me salihkumwaildier, oh pidohisang nan mour likamw, oh kesihnendahsang nan pwehl.\n\n24 Kumwa tokedihsang amwa kahngohdi ong riamwa pwutak, me kin lamalam mwahu, oh kin peikiong kosonned kan sangete ahnsouo me kitail mweselsang Serusalem; oh me wia dipwisou en doadoahk ni limen Koht, pwe en waikitaildohng nan sahpw en inou; pwe ma sohte ih, kitail mekilahr dupek nan sahpwtehno; ahpw, kumwa song kihsang ah mour; ei, oh e lokolok laud pwehki kumwa.\n\n25 Oh I salohda kowahlap oh perikihda pwehki kumwa, pwe e de pwurehng lokolok; pwe kilang, kumwa kin karaun likamwih me e kin song en ahneki manaman pohmwa oh kaunkumwahda; ahpw I ese me e sohte kin song en ahneki manaman pohmwa oh kaunkumwahda, ahpw e kin rapahki lingan en Koht, oh kamwahupamwa kohkohlahte.\n\n26 Oh kumwa kin lingeringer pwehki e kin koasoi inen ong kumwa. Kumwa kin nda me e kin ngihl kehlail ong kumwa; kumwa kin nda me e lingeringer pahmwa; ahpw kilang, ngihl kehlailo me iei kehlail en manaman en mahsen en Koht, me kin ieiang ih; oh dahme kumwa kahdaneki lingeringer wia koasoi mehlel, nin duwen dahme kohsang rehn Koht, me e sohte kak ekihla, me kin kasalehda ni eimah amwa wiewia suwed kan.\n\n27 Oh e konehng manaman en Kohto en ieiang ih, iei ni ahnsou me e pahn ruwese kumwa en peikiong. Ahpw kilang, kaidehn ih [me ruweseikumwa], ahpw Ngehn en Kauno mwo me kin ketin ieiang ih, me kin ketin kasarapeseng ewe oh ketin kalokaia karehda e sohte kak nennenla.\n\n28 Oh met nei pwutak, Leimen, oh pil Lemuel oh Sam, oh pil nei pwutak kan me wia nein Ishmael, kilang, ma kumwail pahn rong mwahu ahn Nihpai kaweid kan kumwail sohte pahn mwomwala. Oh ma kumwail pahn rong ih mwahu I pahn kihong kumwail kapai, iei, keieu en ei kapai.\n\n29 Ahpw ma kumwail sohte pahn rong ih mwahu I pahn kihsang kumwail keieu en ei kapaio, iei, ei kapaio, oh e pahn uhd kohieng ih.\n\n30 Oh met, Sohram, I men padahkihong uhk: Kilang, ke wia nein Leipen ladu; ahpw, ke pil iang pakahriei sang nan sahpw en Serusalem, oh I ese me ke wia kompoakepah mehlel men ong nei pwutak, Nihpai, kohkohlahte.\n\n31 Eri, pwehki ahmw loalopwoat, kadaudokemw kan pahn kapaida rehn kadaudoke kan, irail pahn paiamwahu ahnsou reirei pohn sahpwet; oh sohte mehkot pahn kawehla de kerempwa arail paiamwahu pohn sahpwet kohkohlahte ihte wiewia suwed nan pwungarail me pahn kahrehda.\n\n32 Eri, ma ke pahn peikiong kosonned akan en Kauno, Kauno pahn kasarawiala sahpwet pwe en wia kapaipen kadaudokemw kan iangahki kadaudoken nei pwutako.\n\n", "2-ne 2": "[center][font_size=26]Iralaud 2[/font_size][/center]\n\n[i]Komourla kin wiawi sang rehn Mesaia Sarawio—Saledek en pilipil (nsenen aramas) kesempwalong mour oh keirda—Adam pwupwidi pwe aramas en kak miehla—Aramas ahneki saledek en pilada mour soutuk oh maiauda. Ele Sounpar 588–570 Mwohn Krais.[/i]\n\n1 Oh met, Seikop, I pahn koasoai ong uhk: Nan rahn en ei kahpwal akan nan sapwtehno kowe me tepin ipwidi. Oh kilang, ke lokolongki apwal akan oh pahtou laud ni ahmw pwulopwul, pwehki lemei en riomw pwutak kan.\n\n2 Ahpw, Seikop, nei seri me tepin ipwidi nan sapwtehno, ke wehwehkiher duwen lapalap en Koht; oh e pahn kasarawihla ahmw lokolok kan pwe en wiahla kamwahupemw.\n\n3 Eri, palingenomw pahn kapaiada, oh ke pahn koukousoan rehn riomw pwutak, Nihpai, nan popohl; oh erein ahmw mour ke pahn kin papah ahmw Koht. Eri, I ese me ke pahn komourla, pwehki ieias pwung en ahmw Soundoaro; pwe ke kilangehr me ni unseklahn ahnsou e pahn ketido pwe en ketikihong aramas komourparail.\n\n4 Oh ni ahmw pwulopwul ke kilangehr sapwellime lingan; eri, meid pai kowe duwehte irail akan me e pahn ketin pwarohng oh kapaiada ni paliwar; pwe Ngehno kin duduwehte, aio, rahnwet, oh kohkohlahte. Oh ahlo kaunopdahr sangete pwupwudi en aramas, oh komourla mweimweidahr.\n\n5 Oh aramas akan aledier kaweid me itarong irail en kak ese me mwahu sang me suwed. Oh kosonnedo kohiengehr aramas akan. Oh sang ni kosonnedo sohte war ehu me pwung; de, sang ni kosonnedo aramas akan kalipilipalahr. Ei, sang ni kosonned en sampah irail kalipilipalahr; oh pil, sang ni kosonned en palingehn irail irairdisang me mwahuo, oh pahn paisuwed kohkohlahte.\n\n6 Eri, Mesaia Sarawio me kin ketin komourala aramas; pwehki e mediren kalahngan oh mehlel.\n\n7 Kilahng, e meirongkihla pein ih pwehki dihp, pwe en kak kapwaiada kaimwseklahn kosonnedo, ong irail akan me pahn ahneki mohngiong karakarahk oh ngehn peik; oh ihte me kak kapwaiada kaimwseklahn kosonnedo.\n\n8 Eri, ia uwen kesempwalpen mepwukat en kak sansalohng aramas koaros nan sampah, pwe irail en kak ese me sohte aramas emen kak pato mwohn silangin Koht, ihte sang ni wiewia pwung kan, oh mahk, oh kalahngan en Mesaia Sarawio, me ketin tohnmeteikihla pein ih nin duwen mehlahn paliwar, oh pwurehng iasada sang ni manaman en Ngehno, pwe en kak ketin kaiasada me melahr akan, pwe ih me tepin iasada.\n\n9 Eri, ih me ketin wia tepin meirong ong Koht, nin duwen eh pahn ketin wia weliepen aramas koaruhsie; oh irail koaros me pahn pwosonla ih pahn komourla.\n\n10 Oh pwehki e wia weliepen aramas koaros, aramas koaros pahn kohdo rehn Koht; eri, irail pahn kesihnen mwohn silangi, pwe re en pakadeikda reh nin duwen mehlel oh sarawi me e sapwellimanki. Eri, pwehki pweidahn imwilahn kosonnedo me [Ih] me Sarawio ketikidahr, kahrehda kalokoloko me wia kisehn kosonnedo, kalokoloko me wia kisehn kosonnedo kin uhwong pereno me pil wia kisehn kosonnedo, [oh pereno] me kin kapwaiada imwilahn tomwo.\n\n11 Pwe e konehng en mie pelien soahng koaros. Ma soh, nei pwutak me tepin ipwidi nan sapwtehno, mour pwung sohte kak mie, pil duwehte mour suwed, pil duwehte mour sarawi de paisuwed, duwehte mwahu oh sakanakan. Eri, soahng koaros kin anahne patpene oh wiahla ehu; eri, ma [e pahn] wartehieu, e duwehte me e mehla, me sohte mour de pil sohte mehla, sohte kasuwedpe de pil kamwahupe, sohte kaperenpe de paisuwedpe, de pil wehwehpe de sawehwehpe.\n\n12 Eri, e pahnwiawihda ni eh wia mehkot memwahl; eri e pahn sohte kahrepen eh kepikipikda. Eri, met pahn kawehla erpit en Koht oh kahrepen sapwellime doadoahk poatopoat kan, oh pil manaman, oh kalahngan, oh pwuhng en Koht.\n\n13 Oh ma ke pahn nda me sohte kosonned, ke pahn pil nda me sohte dihp. Ma ke pahn nda me sohte dihp, ke pahn pil nda me sohte pwung. Oh ma sohte pwung eri e pahn pil sohte peren. Oh ma sohte pwung de peren, eri e pahn sohte kalokolok de nsensuwed. Oh ma sohte mepwukat, e pil pahn sohte Koht. Oh ma sohte Koht sohte kitail, oh pil sampah; pwe e sohte pahn mie kepikipikdahn soahng kan, de pil saledek en pein mwekid de mwekidiki mehkot; eri, soahng koaros sohte pahn mie.\n\n14 Oh ahnsouet, nei pwutak kan, I padahkihong kumwail mepwukat pwe en wia kamarainpamwail oh kamwahupamwail; pwe mie Koht emen, oh e ketin kapikadahr soahng koaros, nanleng oh sampah, oh audapara koaros, soahng koaros me kin pein mwekid oh soahng koaros me kin kamwakidada.\n\n15 Oh pwe en kak kapwaiada kaimwsekpen kahrepen sapwellime [doadoahk] poatoapoat kan ong aramas, mwurin eh ketin kapikada tepin samatail oh inatail, oh mahn en nan mohs oh menpihr kan, oh ni mehlel, soahng koaros me kepikipikda, e konehng en mie pelien mehkoaros; duwehte wahntuhke me keinepwio eh pelian tuhkehn komouro; me ehu mem a ehu katik.\n\n16 Eri, Kauno Koht ketin mweidehng aramas en pein wia nsene. Eri, aramas sohte kak pein wia nsene ihte ma e pahn alehdi kasongosong sang emen de mehteio.\n\n17 Oh ngehi, Lihai, nin duwen soahng koaros me I wadekehr, nin duwen dahme ntingdier, me mie tohnleng en Koht men, me pahn anahne pwupwudisang nanleng; eri, e wialahr tepil men, sang ni e wiahda me suwed mwohn silangin Koht.\n\n18 Oh pwehki eh pwupwudihsang nanleng, oh nsensuwedla mehlel kohkohlahte, e kin songosongen kansensuwediala aramas koaros. Eri, serpent en kawaho, me iei tepilo, me wia pahpahn likamw koaros, ndahieng Ihp: Tungoale wahntuhke me sohte mweimweien, a ke sohte pahn mehla, ahpw ke pahn duwehla Koht, me mwahngih me mwahu oh me suwed.\n\n19 Oh mwurin Adam oh Ihp ara tungoalehda wahntuhke me sohte mweimweio, ira ahpw pokouslahsang nan mwetuwel en Iden, pwe ira en koadoahke pwehlen sampah.\n\n20 Oh ira nainekihda seri kei; mehlel, peneinei en sampah pwohn.\n\n21 Oh ahn aramas ahnsou kareireila, nin duwen kupwur en Koht, pwe irail en kak koluhla ni arail momour; eri, arail ahnsou wialahr ahnsoun kasongosong, oh arail ahnsou kareireila, nin duwen sapwellimen Kauno Koht kosonned akan me e ketikihongehr sapwellime aramas akan. Pwe e ketikidahr kosonned pwe aramas koaros en koluhla; pwe e ketin kasalehiengehr aramas koaros me irail salongalahr, pwehki sapwungalahn arail nohno oh pahpao.\n\n22 Oh met, kilang, ma Adam sohte sapeik e sohte pahn pwupwudi, ahpw e pahn mihmihte nan mwetuwel en Iden. Oh soahng koaros me kepikipikda pahn duduwehte ni mwomwen ar kepikipikdao; oh re pahn duwehwehte kohkohlahte, oh sohte imwi.\n\n23 Oh ira sohte pahn nainekihda seri; eri ira pahn mihmihte nan mour me mwakelekel, sohte ahniki peren, pwe ira sohte ese nsensuwed; sohte wiewia mwahu, pwe ira sohte ese dihp.\n\n24 Ahpw kilang, soahng koaros wiawidahr nin duwen erpit en Ih me mwahngih soahng koaros.\n\n25 Adam pwupwidi pwe aramas en kak miehda; oh aramas mie, pwe irail en kak peren.\n\n26 Oh Mesaiao pahn ketido ni unseklahn ahnsou, pwe en ketin doarehla aramas akan sang ni pwupwilao. Oh pwehki arail mwakelekeladahr oh pitisangehr pwupwilao irail saledeklahr kohkohlahte, esehlahr me mwahu sang me suwed; kakehr pein wia nsenerail oh sohte anahnepen mwekidiki nsenen emen, ihte sang ni kalokolok en kosonnedo me [pahn wiawi] ni keimwseklahn rahn lapalapo, nin duwen kosonned akan me Koht ketikidohr.\n\n27 Eri, aramas akan ahneki saledek en momour; oh soahng koaros me aramas anahne kohiengirailehr. Oh irail ahneki saledek en pilada mour saledek oh mour soutuk, sang ni sawasepen Sounsawas lapalapo me wia sounsawas en aramas koaros, de irail ahneki saledek en pilada mour selidi oh mehla, nin duwen tepilo eh kin saliedi oh powehdi; pwe e kin nannantihong aramas koaros en nsensuwedla mehlel duwehte ih.\n\n28 Oh met, nei pwutak kan, I men kumwail en kilenglahng Sounsawas lapalapo, oh rong mwahu sapwellime kosonned kesempwal akan; oh loaloapwoatieng sapwellime mahsen akan, oh pilada mour soutuk, nin duwen kupwur en sapwellime Ngehn Sarawio.\n\n29 Oh dehr pilada mehla soutuk, nin duwen ineng en paliwar oh me suwedo me kin ieiang, me kin kiheng ngehn en tepilo manaman en kalowehdi, pwe en waikuhkedihla nan ehl, pwe en kaunuhkada nan pein eh wehi.\n\n30 I koasoia kaweid mwotomwot pwukat ong kumwail koaruhsie, nei pwutak kan, ni imwilahn ei mour; oh I pilada palien kaweid me kesempwalo, nin duwen mahsen akan en soukohp. Oh sohte ehu soahng tohrohr me I mwahuki ihte kamwahupen palingenimwail kan kohkohlahte. Ahmen.\n\n", "2-ne 3": "[center][font_size=26]Iralaud 3[/font_size][/center]\n\n[i]Sosep nan Isip kilangada nan kaudial mehn Nihpai ko—E kohpada duwen Joseph Smith, ohl sarawi en imwin rahn; duwen Moses, me pahn kapitala Israel; oh duwen Pwuhk en Mormon eh pahn kohdo. Ele Sounpar 588–570 Mwohn Krais.[/i]\n\n1 Oh met I pahn koasoaienguhk, Sosep, nei me keieu tikitik. Ke ipwidi nan ahnsou me diren kahpwal nan sapwtehno; ei, ahmw nohno naitikihiukedi nan ahnsou me I ahneki kapwal laud.\n\n2 Oh Kauno en pil ketin kasarawihkinuhkala sahpw wet, me wia sahpw ehu me keieu kesempwal, ong kadaudokemw kan oh kadaudok en riomw pwutak kan en iang sohsohki, pwe ke en nsenamwahuki kohkohlahte, ma ke pahn kin kapwaiada kosonned akan en Me Sarawi en Israelo.\n\n3 Oh met, Sosep, nei pekindihdi, me tikada nan sapwtehn ahn ei kahpwal akan, Kauno en kupwuramwahwihiuk kohkohlahte, pwe kadaudokomw kan en dehr kamwomwomwla douluhl.\n\n4 Pwe kilang, ke wia kadaudokei; oh ngehi emen kadaudoken Sosep me wisikla nan Isip ni eh wia lidu. Oh inou kan me Kauno ketin wiahiongehr Sosep inenen kesempwal mehlel.\n\n5 Eri, Sosep kilangehr mehlel atail mwehi. Oh e aledier ehu inou sang Kauno, me sang nan kadaudoke kan Kauno Koht pahn ketin kasapwilada ehu kadaudok pwung en Israel; kaidehn Mesaia, ahpw ehu kadaudok me katohrohrala, ahpw, re en tamatamante me nan sapwellimen Kauno inou kan Mesaia pahn pwarohng irail ni imwin rahn akan, sang ni manaman en ngehno, ni eh pahn wairailsang nan rotorot kolahng nan marain—mehlel, sang nan rotorot oh mour en lidu kolahng nan mour saledek.\n\n6 Pwe Sosep kadehdehki mehlel, ketihtihki: Kauno ei Koht pahn ketin kasapwilada ohl sarawi men, me pahn ketin wia ohl sarawi kesempwal men ong kadaudokei kan.\n\n7 Ei, Sosep ketihtihki ni mehlel: Ih met mahsen en Kauno ongie: Ohl sarawi pilipilda men I pahn kasapwilada sang nan kadaudokemw kan; oh e pahn kenikenla rehn kadaudokemw kan. Oh I pahn kehkehlingkiheng me e pahn wiahda doadoahk ehu ong kadaudokemw kan, rie ohl akan, me pahn katapan mehlel ong irail, mehlel pwe en sewese irail re en esehla inou kan me I wiahiengehr ahmw pahpa kahlap oko.\n\n8 Oh I pahn kiheng kosonned ehu me e sohte pahn wia ehu doadoahk tohrohr, ihte doadoahk me I pahn kehkehlingkihong ih. Oh I pahn wiahieng en lapalapala mwohn meseiet; pwehki e pahn wia ei doadoahk.\n\n9 Oh e pahn lapalapala duwehte Moses, me I koasoaiahier me I pahn kasapwilada ong kumwail, pwe en kapitala nei aramas akan, kumwail peneinei en Israel kan.\n\n10 Oh I pahn kasapwilada Moses pwe en kapitla nei aramas akan sang nan sahpw en Isip.\n\n11 Ahpw I pahn kasapwilada ohl sarawi men sang nan kadaudokomw kan; oh I pahn kihong manaman en kalohki ei mahsen ong kadaudokomw kan—Kauno pil mahsanih, oh kaidehn kalohkihte ei mahsen, ahpw pil koangoangehkin irail ei mahseno, me pahn kalohkehng irailehr.\n\n12 Eri, kadaudokemw kan pahn nting; oh kadaudoken Suda kan pahn nting; oh soahng kan me kadaudokemw kan pahn ntingiedi, oh pil soahng kan me kadaudoken Suda kan pahn ntingihdi, pahn ehupene, ni ahr pahn kapwungala padahk likamw kan oh kameleileiedi pingiping kan, oh wiahda meleilei nanpwungen kadaudokemw kan, oh sewesei irail re en esehla duwen arail pahpa kahlap oko ni imwin rahn akan, oh pil ei inou kan, Kauno me mahmahsen.\n\n13 Oh e pahn kehlailla sang ni powehdi luwet, ni rahno me ei doadoahk pahn tepda rehn nei aramas akan koaros, pwehn onehda sapahl, kumwail peneinei en Israel, Kauno me mahmahsen.\n\n14 Oh iei met kokohp en Sosep, me ketihtihki: Kilang, Kauno pahn ketin kapaiada ohl sarawio; oh irail akan me pahn song kemehla pahn lohdi; pwe inou wet, me I aledier sang rehn Kauno, ong kadaudokei kan pahn pweida. Kilang, I ese mehlel duwen inou wet eh pahn pweida;\n\n15 Oh edeo pahn duwehte edeiet; oh e pahn duwehte eden ah pahpao. Oh e pahn duweiehte; pwe dahme Kauno pahn ketikihdo sang ni limeo, sang ni manaman en Kaunopahn kamourala nei aramas akan.\n\n16 Iei, ih met me Sosep kohpadahr: I kamehlele met, duwehte ei kamehlele inou en Moses; pwe Kauno me ketin mahsanihongie, I pahn kolokol kadaudokemw kan kohkohlahte.\n\n17 Oh Kauno mahsanih: I pahn kasapwilada Moses; oh I pahn kiheng ah manaman nan sokon pwoat; oh I pahn kiheng ih ei koasoandi en tenek ni nting. Ahpw I sohte pahn lapwahda lewe, pwe en kalapw lokolokaia, pwe I sohte pahn wiahieng en wiahla aramas kadek lokaia. Ahpw I pahn ntingieng ei kosonned, sang ni pein sendinpehi; oh I pahn kihong emen uhneipwa.\n\n18 Oh Kauno ahpw pil mahsanihongie: I pahn kasapwilada emen kadaudokemw kan; oh I pahn kiheng emen uhneipwa. Oh ngehi, kilang, I pahn kiheng en ntingihda nting kan en kadaudokemw kan, me pahn kohieng kadaudokemw kan; oh wiliepe uhneipwa en kadaudokemw kan pahn pakairki.\n\n19 Oh mahsen kan me e pahn ntingiedi pahn iei mahsen kan en ei erepit me I kesempwaliki pahn kalohk ong kadaudokemw kan. Oh e pahn duwehte kadaudokemw kan arail lukulukuwer sang nan pwelpar; pwe I ese arail pwoson.\n\n20 Oh irail pahn lukuwer sang nan pwelpar; iei, mehlel ong riarail ohl akan, mendahte dih tohto melahr mwohrail. Oh e pahn wiawi me mwurin arail lukuwer pahn kohwei, nin duwen arail koasoai sansal kan.\n\n21 Pwehki arail pwoson arail koasoai kan pahn peiwei sang nan eweiet ong riarail ohl akan me wia kisehn kadaudokemw; oh arail soakoahiek en koasoai kan I pahn kakehlakahla nan arail pwoson, ni arail pahn tamataman inou kan me I wiahiong arail pahpa kahlap oko.\n\n22 Oh met, kilang, nei pwutak Sosep, iei duwen me ei pahpa kahlap oko kohpadahr.\n\n23 Eri, ke kapaidahr pwehki inou wet; pwe kadaudokemw kan en dehr kamwomwomwla, pwe irail pahn rong mahsen kan en pwuhko.\n\n24 Oh mie emen me kehlail nanpwngarail pahn sansalada, me pahn wiahda doadoahk mwahu, ni koasoai oh ni wiewia, e pahn wiahla dipwisoun doadoahk ni limen Koht, ni pwoson kehlail, pwe en wiahda doadoahk kapwuriamwei kan, oh wia soahng kan me kesempwal mwohn silangin Koht, pwehn kapwaiada onohnsapahl en peneinei en Israel kan, oh kadaudoken riomw kan.\n\n25 Oh met, meid pahi kowe, Sosep. Kilang, ke pwulopwul; eri rong mwahu kaweid en riomw pwutak, Nihpai, oh mahsen kan me I ndahieng uhk pahn pweiong uhk. Tamataman mahsen kan en ahmw pahpa me pahn nektehn mehla. Ahmen.\n\n", "2-ne 4": "[center][font_size=26]Iralaud 4[/font_size][/center]\n\n[i]Lihai kaweid oh kapaiada nah seri kan—E kapilsalehdala oh seridi—Nihpai kapinga kalahngan en Koht—Nihpai likih Kauno kohkohlahte. Nan Pwungen pahr 588–570 Mwohn Krais.[/i]\n\n1 Oh met, Ngehi, Nihpai me koskoasoaia duwen kokohp akan me ei pahpao koasoaiahier, duwen Sosep, me wisiklahngehr nan Isip.\n\n2 Pwe kilang, e kohpada mehlel duwen kadaudoke kan. Kokohp malaulau me kesempwal sang dahme e ntingihdier. Oh e kohpada duwen kitail, oh neitail dih en mwuhr akan. Oh irail ntingdier nan pileit pirahs akan.\n\n3 Eri, mwurin ei pahpao eh kaimwsekala ah koskoasoaia duwen ahn Sosep kokohp akan, e ekeralanein Laman seri kan, nah pwutak kan oh nah serepein kan, oh patohwanohng irail: Kilang, nei pwutak kan oh nei serepein kan, me wia nein nei mesenih seri kan, I men kumwail en rong ei kaweid.\n\n4 Pwe Kauno Koht ketin mahsanih: Nin duwen amwail pahn kapwaiada ei kosonned akan kumwail pahn pweida nan sahpwo; oh nin duwen amwail sohte pahn kapwaiada ei kosonned akan kumwail pahn lekdeksang mwohn sihlahngi.\n\n5 Ahpw kilang, nei pwutak kan oh nei serepein kan, I sohte kak kohdihla nan ei sousou lao I pahn kihong kumwail kapai. Pwe kilang, I ese me ma kumwail kaiahnda ni pwungin momour kumwail sohte pahn salongasang.\n\n6 Eri, ma kumwail riahla, kilang, I kihong kumwail kapai, pwe amwail keriao en kohsang pohmwail oh mihla rehn amwail nohno oh pahpa kan.\n\n7 Eri, pwehki ei kapaio, Kauno Koht sohte pahn mweidehng kumwail en kamwomwomwla; eri, e pahn ketin mahk ong kumwail oh kadaudokemwail kan kohkohlahte.\n\n8 Kedekedeo mwurin ei pahpao eh kaimwsakalahr ah kaweid ong nein Laman pwutak kanoh serepein kan, e ahpw lukweriala reh nein Lemuel pwutak ko oh serepein ko.\n\n9 Oh e patohwanohng irail, ketihtihki: Kilang, nei pwutak kan oh nei serepein kan, me wia nein nei keriemen en pwutak nah seri kan; kilang I kihong kumwail kapaiohte me I kihongehr nein Laman pwutak kooh serepein ko; eri, kumwail sohte pahn uhdahn kamwomwomwla; ahpw ni imwilao kadaudokemwail kan pahn kapaida.\n\n10 Kedekedeo ni ahnsou me ei pahpao kaimwsakala eh kaweid ong irail, kilang, e uhd koasoaiehng nein Ismael nah pwutak ko, iei, oh tohn ihmweo koaros.\n\n11 Oh mwurin eh kaimwsakalahr ah patohieng irail, e uhd patohwanohng Sam, ketihtihki: Meid pai kowe, oh kadaudokemw kan; pwe ke pahn sohsohki sahpwo duwehte riomw pwutak Nihpai. Oh kadaudokemw kan pahn kapatapatehng kadaudoke ko; oh ke pahn duwehte riomw pwutako, oh kadaudokemw kan pahn duwehte kadaudoke ko; oh ke pahn paiamwahu erein ahmw mour.\n\n12 Kedekedeo mwurin ei pahpa Lihai, eh koasoaiengehr tohn imweo koaros, nin duwen pepehm en ah mohngiong oh Ngehn en Kauno me ketiket reh, e ahpw likeilapalahr. Kedekedeoh e kapilsalehdalahr, oh e ahpw seridi.\n\n13 Kedekedeo mwurinte rahn kei me e kapilsalehdalao, Laman oh Lemuel oh nein Ismael pwutak ko ahpw lingeringerda pahi pwehki sapwellimen Kauno kaweid kan.\n\n14 Pwe Ngehi, Nihpai, itoitehng I en kawehwehong irail duwen sapwellimenKauno mahsen; eri I kawehwehongirailehr soang tohto, oh ei pahpao pil koasoai ong irail mwohn eh kapilsalehdalao. Tohto dahme e ketihtihki ko ntingdi pohnnei pileit teiko; pwe pali laud en aht poadoapoad ntingdi pohn nei pileit teiko.\n\n15 Oh pohn mehkan I ntingihdi soahng kan mepid palingeni, ohiren pwuhk sarawi tohtoh me ntingdier pohnpileit prahs kan. Pwehki palingeni kin perenki iren pwuhk sarawi kan, oh ei mohngiong kin doandoanropwe ire kan, oh I ntingihdi pwe nei seri kan en kak esehla oh paieki.\n\n16 Kilang, palingeniet kin perenki soahng kan me sang rehn Kauno; oh ahnsou koaros I kin doandoaropwe nan ei mohngiong mehkoaros me I kilangehr oh rongehr.\n\n17 Ahpw, mendahtekalahngan en Kauno eh kin ketin kasalehongie sapwellime doadoahk kaselel oh kapwuriamwei kan, nan mohngiongiet kin weriweriki: Ngehi aramas paisuwed men! Ei, mohngiongiet pahtou pwehki paliwereiet; palingeni nsensuwed pwehki ei sapwung kan.\n\n18 Pwehki kasongosong kan oh dihp akan me kin mengei en kaluweteiehla eh kipeiehdier.\n\n19 Oh ahnsou me I kin inangih peren, mohngiongiet kin mwahiei pwehki dipei kan; ahpw, I ese ihs me I pahn kopworopworki.\n\n20 Ei Koht me wia kakehlepei; ih me ketin kahluwaie sang nan ei kahpwal akan nan sapwtehno; oh ketin doandoareie pohn sehd en nan madauo.\n\n21 E ketin audehkinie sapwellime limpoak, lao ekipehdi paliwereiet.\n\n22 E ketin kalowehdi ei imwintihtih kan, karehieng arail masepwehkada.\n\n23 Kilang, e ketin karongehier ei pekipek nihrahn, oh e ketkihongiehier erepit nan ei ouraman kan nihpwong.\n\n24 Oh nihrahn I kin eimahki ei kapakap mwohn silangi; iei, ngileiet kin leladahla powe; oh tohnleng kan ahpw kohdihdo oh seweseie.\n\n25 Oh pohn pehnpihr kan en sapwellime Ngehno me e ketin wahkiniehdahla pohn nahna me uhdahn ileile kan. Oh meseikat kilangehr soahng kapwuriamwei kei, iei, me kapwuriamwei sang dahme aramas kak kilang; eri I keinepwdihsang I en ntingihraildi.\n\n26 Eri maingko, ma I kilangehr soahng kapwuriamwei kan, ma Kauno ni eh ketdihdooh ketkihdi pein ih rehn aramas akan oh kasalehongirailkupwurkalahngan, dahme ei mohngiong pahn mwahieiki oh palingeni nsensuwedki, oh paliwereiet wiakaula, oh ei kehlail luwetkihla, pwehki ei kahpwal akan?\n\n27 Oh dahme I pahn lohdihkinan dihp, pwehki paliwereiet? Iei, dahme I pahn mweidehngki kasongosong kan, en wiahda dowen me suwedo nan ei mohngiong pwehn kawehla ei onopek oh kahpwalihala palingeniet? Dahme ei imwintihtih kan pahn kahrehkihda ei lingeringer?\n\n28 Palingeni, pwourda! Dehier pwurehng luwetla nan dihp. Mohngiongi, perenda oh dehier wiahda dewen imwintihti en palingeniet.\n\n29 Dehr pwurehng lingeringer pwehki ei imwintihti kan. Dehr kaluwetehla ei kehl pwehki ei kahpwal akan.\n\n30 Ei mohngiong perenda oh lukwerlahng Kauno, oh patohwan: Maingahi Kaun, I pahn kapinga komwi kohkohlahte; iei, palingeniet pahn pereperenkin komwi, maing Koht, komwi me wiaahi paipalap en komour.\n\n31 Maing Kaun, komw kak ketin doarehla palingeniet? Komw kak ketin kapitiehsang ei imwintihti kan? Komw kak ketin seweseie pwe I en kak masak sansal en dihp?\n\n32 Ewen kehl en ehl en kin ritidi mwohiahnsou koaros, pwehki mohngiongiet karakarahk oh ngehniet peik! Maing Kaun, komw dehr ketin ritingedihsangie ewen kehl en omwi pwung mwohi, pwe I en kak keid nan ahl en wahu karakarahk, pwe I en kak inenweite nan ahl patapat!\n\n33 Maing Kaun, komw ketin kapelkiniepene sapwellimomwi likoun pwung! Maing Kaun, komw ketin kaunopada ahl me pahn kapitiehsang ei imwintihtih kan! Komw ketin kainenehla wasa I pahn weidie! Komw dehr ketin mweidehng takai en dipekelekel mwohi—ahpw komw ketin kamwakelehda mwohi, oh dehr ketin kerempwahla ei ahl, ahpw ahl en ei imwintihti kan.\n\n34 Maing Kaun, Komwi me I kin likih, oh I pahn likih komwi kohkohlahte. I sohte pahn likih kehl en aramas; pwe I ese me mehmen me kin likialakehl en aramas ekin riahkihla. Iei, mehmen me kin likiala aramas de kehlkihla aramas e kin riahkihla.\n\n35 Iei, I ese me mehmen me pahn peki, Koht pahn kupwur sapan oh ketkiheng ih. Iei, ei Koht pahn ketkihengie, ma I peki ni pwung; eri ngileiet pahn sansal ong komwi; iei, I pahn lukuwerwih komwi, ei Koht, me wia paipalap en ei pwung. Kilang, ngileiet pahn peidahwei rehmwi kohkohlahte, ei paipalap oh ei Kohtpoatoapoat. Ahmen.\n\n", "2-ne 5": "[center][font_size=26]Iralaud 5[/font_size][/center]\n\n[i]Mehn Nihpai ko tohrohrsang mehn Laman ko, kolokol kosonned en Moses, oh kauada tehnpas sarawi—Pwehki mehn Laman ko arail soupwoson, irail pahn lekdeksang mwohn sihlang en Kauno, oh riahla, oh wiahla kalokepen mehn Nihpai kan. Nan Pwungen Pahr 588–559 Mwohn Krais.[/i]\n\n1 Kilang, Ngehi, Nihpai, likuweriongehr Kauno Koht, pwehki riei pwutak ko ara lingeringer.\n\n2 Ahpw kilang, ara lingeringer pahi ahpw laudla, kahrehong ara songen kemeiehla.\n\n3 Iei, ira kaulimahkinie, ketihtihki: Riata pwutak tikitiko kin leme me e pahn kaunkitailda; oh kahpwal laud kitail ahneki pwehki ih; eri, kitail kemehla, pwe kitail en dehr nohn lokolongki ah koasoi kan. Pwe kilang, kitail sohte pahn wiahki ih atail kaun; pwehki kitail me laud, kitail me ahneki pwuhng en kaunda aramas kat.\n\n4 Met I sohte anahne ntingihdi pohn pileit pwukat koasoai en kaulim koaros me ira wiahiengie. Ahpw e itarete I en nda, me ira song en kemeiehla.\n\n5 Kedekedeo Kauno ahpw kaperkinie, me I en kohkohlahsang irail oh sopohla nan sapwtehno, oh irail koaros me men iangie.\n\n6 Eri, kedekedeo Ngehi, Nihpai, wahda ei peneinei, oh iangahki Sohram oh ah peneinei, oh riei pwutak laud me adaniki Sam oh ah peneinei, oh riei pwutak tikitik riemen me adaniki Seikop oh Sosep, oh iangahki riei serepein kan, oh irail koaros me men iangie. Oh koaros me men iangie ko iei irail me kamehlele sapwellimen Koht kehkehlik kan oh kaudiahl kan; eri, irail peikiong ei koasoai kan.\n\n7 Oh se wahda imwat impwal kan oh soahng koaros me se kak wahda, oh seiloangki erein rahn tohto kei nan sapwtehno. Oh mwurin aht seiseiloangkiseli erein rahn tohto kei se kauwada imwat impwal akan.\n\n8 Oh nei aramas akan pwungkihda me se pahn kiheng eden wasao Nihpai; eri, wasao adankihla Nihpai.\n\n9 Oh irail koaros me iangiedohu kahdankinirailla aramas en Nihpai.\n\n10 Oh se nantiheng kolokol sapwellimen Kauno kadeik pwung kan, oh koasoandi kan, oh kosonned akan ni mehkoaros, nin duwen kosonned en Moses.\n\n11 Kauno eri ketin ieiang kiht; oh se ahpw tepda pweida kouwahlap; pwe se padokedi weren tuhke, oh se ahpw dolung wah tohto. Oh se tepda apwalihda polohnsihpw kan, oh kou kan, oh soangen mahn teikan.\n\n12 Oh Ngehi, Nihpai, pil wahdo rekohd kan me ntingdier pohn pileit prahs kan; oh iangahki mpwei, de kompas, me kaunopdahrsang ni limen Kauno ong ei pahpao, nin duwen dahme ntingdiero.\n\n13 Kedekedeo se ahpw tepda pweida kouwahlap, oh kaparaparala nan sahpwo.\n\n14 Oh Ngehi, Nihpai, ale nein Leipen kedlahso, oh ahpw wiahda kedlahs tohto me duwehte naho, pwe aramas me ahnsou wet kahdanikilahr mehn Laman kande kohdo oh kemeikitala; pwe I esehier arail kailongkinie oh nei seri kan oh irail akan me wia nei aramas.\n\n15 Oh I padahkiheng nei aramas akan irail en kauadaihmw akan, oh irail en koadoahke tuhke, oh airon, kapa, prahs, sdihl, oh kohl, oh silper, oh mete kesempwal akan, me rekla wasao.\n\n16 Oh ngehi, Nihpai, kauada tehnpas sarawi ieu; oh I kauada ni mwomwen tehnpas sarawi en Solomon ihte e sohte wiawihkihda kidelapen dipwsou pweilaud; pwe soangen dipwsou pweilaud ko sohte kak dierek nan sahpwet, eri, e sohte kak kokouda duwehte tehnpas sarawi en Solomono. Ahpw wiepen doadoahk en kauwadao rasehngete tehnpas en Solomono; oh koasoandi en doadoahko lingan kouwalahpie.\n\n17 Kedekedeoh Ngehi, Nihpai, kaweidkiheng nei aramas akan re en kin pwersek, oh doadoahngki pehrail kan.\n\n18 Kedekedeoh irail ahpw men I en wiahla arail nahnmwarki. Ahpw ngehi, Nihpai, sohte pwungki en mie nahnmwarki; ahpw, I kapwaieng irail nsenerail sang ni manman me I kolokol.\n\n19 Oh kilang, mahsen en Kauno pweidahr rehn riei ko, nin duwen me e mahsanier, me I pahn wiahla ara kaun oh soun padahk. Eri, I wiaier ahr kaun oh soun padahk, nin duwen sapwellimen Kauno kosonned akan, lao lel ahnsou me re song en kemeiehlao.\n\n20 Eri, mahsen en Kauno pweidahr me e ketin mahsanihongie, ketihtihki: Ma irail sohte pahn rong ahmw kaweid kan, irail pahn lekidek sang mwohn silangin Kauno. Oh kilang, irail ahpw lekideksangehr mwohn sihlangi.\n\n21 Oh e ketin keriakinirail keria ieu me inenen kalok, pwehki arail suwed. Pwe kilang arail mohngiong kan keptakai ong ih, ihme kahrehda arail duwehla takai kekeluwak; eri, nin duwen arail pwetepwet, oh masamwahu oh lingan mehlele, Kauno me ketin kahrehda kilirail akan e tontonla pwe nei aramas akan en dehr men patehng irail.\n\n22 Oh Kauno Koht mahsanih: I pahn kahrehda noumw aramas akan pahn kailongkinirail, ma irail sohte pahn kohluhkihla arail mour suwed akan.\n\n23 Oh mehmen me pahn pwoudikihda emen kadaudokerail kan e pahn riahkihla; pwe re pahn alehdi soangen keriaohte. Oh e pweidahr pwehki Kauno me ketin mahsanih.\n\n24 Oh pwehki keria me milahr pohrailo irail wialahr aramas pohnkahke kei, audaudki tiahk suwed oh widing, oh kin kohla nanwel rapahki mahn lawalo kan.\n\n25 Oh Kauno Koht mahsanihongie: Irail pahn kin kaloke kadaudokemw kan, pwe kadaudokemw kan en kin tamatamanie; oh ma kadaudokemw kan pahn manokeiehla, oh sohte kapwaiada ei mahsen kan, re pahn kalokeirail lao irail kamwomwomwla.\n\n26 Kedekedeoh Ngehi, Nihpai, kasarawihla Seikop oh Sosep, pwe ira en wiahla samworou oh soun padahk ong nei aramas akan nan sahpwo.\n\n27 Kedekedeoh se nsenamwahu nan aht mour.\n\n28 Oh sounpar silihsek ahpw douer powe mwurin aht mweselsang Serusalem.\n\n29 Oh Ngehi, Nihpai, ntintingih rekohd kan pohn nei pileit kan, me I wiahda, duwen nei aramas akan lelodo met.\n\n30 Kedekedeoh Kauno Koht mahsanihongie: Wiahda ekei pileit; oh ke pahn ntingihdi soahng tohto powe me mwahu mwohn sihlangi, pwe en wia kamwahupen noumw aramas.\n\n31 Eri, Ngehi, Nihpai, kohla oh wiahda pileit kan me I ntingihdier mepwukat powe pwe I en peikieng sapwellimen Kauno kosonned akan.\n\n32 Oh I ntingihdier soang kan me Koht kupwur pereniki. Oh ma nei aramas akan perenki kupwur en Koht akan irail pahn perenki ei nting kan me ntingdi pohn pileit kat.\n\n33 Oh ma nei aramas akan inangih esehla duwen poadepenmehn mahs oko re anahne rapahki nan nei pileit teiko.\n\n34 Oh I kak koasoaia me sounparehr pahisek douer powe, oh se mahweniongehr oh nanpwungsuwediong riat ko.\n\n", "2-ne 6": "[center][font_size=26]Iralaud 6[/font_size][/center]\n\n[i]Seikop soiahda poadoapoad en mehn Suhs akan: Arail lohdi pahn mehn Papilon kan oh kopwurupwurla; doadoahk oh kalohpwualahn Me Sarawi en Israel; sawas me mehn liki kan sewesehkin irail; oh kopwurupwurdohn mehn Suhs akan ni imwin rahn akan ma irail pahn kamehlele Mesahiao. Nan pwungen pahr 559–545 Mwohn Krais.[/i]\n\n1 Mahsen en Seikop, rien Nihpai, me e kaweidkihong aramas en Nihpai kan:\n\n2 Kilang, riei ohl kesempwal akan, Ngehi, Seikop, Koht ketin malipeie, oh kasarawielahrni wiepen sapwellime koasoandi sarawio, oh kamanamanla sang rieio, Nihpai, me kumwail kin wiahki amwail nahnmwarki de silepemwail, oh me kumwail kin koapworopworki en wia doarepemwail, pwe kilang kumwail ese me I kaweidkinkumwailehr soangen kaweid tohtoh kouwalahpie.\n\n3 Ahpw, I pwurehng kaweid kumwail; pwe kamwahupen palingenimwail akan me I nsenohki. Iei, I inenen pwunodkin kumwail; oh kumwail esehier met. Pwe I kin ngoangkipanawi kumwail; oh I padahkihong kumwail mahsen en ei pahpao; oh I padahkiheng kumwail duwen soahngkan koaros me ntingdier, sangete ni kepikipikdahn sampah.\n\n4 Oh met, kilang, I pahn kaweidkin kumwail duwen soahng koaros me wiewiawi met, oh me pahn wiawi mwuhr; eri, I pahn wadekehng kumwail mahsen en Aiseia. Oh mahsen pwukat me riei pwutako mwahuki I en kaweidkin kumwail, pwe en wia kamwaupemwail, pwe kumwail en kak esehla oh kawauwieki mwaren Koht.\n\n5 Oh met, mahsen me I pahn wadekada kan iei mahsen kan me Aiseia ketihtihki duwen peneinei en Israel kan; eri, kumwail en karasahiong pein kumwail, pwe kumwail wia kisehnpeneinei en Israel. Oh soahng tohto me Aiseia ketihtihkier me kumwail me kumwail kak karasahiong pein kumwail, pwe kumwail iei peneinei en Israel.\n\n6 Oh Iet mahsen oko: Kauno Koht mahsanih: Kilang, I pahn kapahwei limeiet pohn wein mehn liki kan, pwehn kasalehda ei koasoandi sansal kan ong aramas akan; oh irail ahpw pahn kol pehn noumwail pwutak kan oh kahreirail, oh pahn wa noumwail serepein kan pohn pwopwerail akan.\n\n7 Oh nahnmwarki kan pahn kinapwalih kumwail duwehte pahpa kan, oh lih nahnmwarki kan pahn kin apwalih kumwail duwehte nohno kan; irail pahn poaridi mwohmmwail, oh kamwakelehsang pwelipar en patehn nehmmwail kan; oh kumwail pahn dehdeki me ngehi me Kauno; pwe mehmenme kasikasikie sohte pahn namenekla.\n\n8 Oh met Ngehi, Seikop, pahn kawehwehda duwen mahsen kat. Pwe kilang, Kauno ketin kasalehongie irail ko me mehn Papilon ko kemelahr oh salihdier, me mih Serusalem, iei, wasa me se kohsangie.\n\n9 Ahpw, Kauno ketin kasalehongie me irail pahn pwurehng pwurodo. Oh e pil ketin kasalehongie me Kauno Koht, Me Sarawi en Israelo, pahn ketin pwaredohng irail ni paliwar; oh mwurin eh pahn pwaredohng irail, irail pahn kaloke oh kalohpwuala ih, nin duwen dahme tohnlengo padahkihongie.\n\n10 Oh mwurinarail pahn kasalehong Me Sarawi en Isrealo arail keptakai oh pohnmwahso, kilang, e pahn ketin kadeik irailda. Rahno pahn kohdo me irail pahn lokolok oh ahneki kahpwal.\n\n11 Eri, mwurin arail pahn pekousla, tohnlengo mahsanih, tohto irail pahn lokolongki, ahpw sohte pahn mehkihla, pwehki ahn me loaloapwoat kan arail kapakap akan; irail pahn mwerpeseng, oh kamakam, oh kailok; ahpw, Kauno pahn ketin mahkohng irail, ma irail pahn kamehlele arail Sounkomouro, irail pahn pwurehng pwurpene nan sapwerail sahpw akan me re sohsohki.\n\n12 Oh meid pahi mehn Liki Kan, me soukohpo ntingihdier duwe; pwe kilang, ma re pahn koluhla oh sohte mahwiniong Saion, oh dehr iangala mwomwohdisolahlahwe lapo, irail pahn komourla; pwe Kauno Koht pahn ketin kapwaiala sapwellime inouo me e ketin inoukihongehr sapwellime seri kan; oh kahrepe wet me soukohpo ntingiekihdi mepwukat.\n\n13 Eri, irail me pahn mahwiniong Saion oh sapwellimen Kauno aramas en inouo pahn kamwakelehsang pwelipar en patehn nehnrail akan; oh sapwellimen Kauno aramas akan sohte pahn namenekla. Pwe aramas me kin kasikasik Kauno iei irail sapwellime; pwe irail me kin kaskasikte ketdohn Mesaiao.\n\n14 Oh kilang, nin duwen mahsen en soukohpo, Mesaiao pahn ketdo keriau pwehn ketin kapwurepene sapwellime aramas akan; eri, e pahn ketin pwarohng irail ni manaman oh lingan kouwahlap, oh kamwomwala arail imwintihti kan, eri ni ahnsou me rahno pahn lelodo irail ahpw pahn kamehlehla; oh e sohte pahn kamwomwala irail akan me kamehlele.\n\n15 Oh irail me sohte kamehlele pahn kamwomwomwla, nan kisiniei, oh melimel, oh rerrer en sahpw, oh kakerehdi nta, oh soumwahu, oh lehk. Oh irail ahpw pahn dehdehki me Kauno Koht, iei Me Sarawi en Israel.\n\n16 Dipwisou kan pahn kapwurupwursang me lapalap, de me sensel kan pahn lapwada?\n\n17 Kauno me Mahmahsen: Irail akan me sensel pahn me lapalap akan pahn saledekla, oh dipwisou lohdi kan me aramas lemei kalowehdi pahn kopwurupwursang; pwe Koht Wasa Lapalahpie pahn kapitala sapwellime aramas en inouo. Kauno me Mahmahsen: I pahn pelian irail akan me pahn pelian kumwail—\n\n18 Oh irail me kin kalokeikumwail, I pahn kamwengehkin irail pein udukerail; oh irail pahn sakaukihla pein ntahrail rasehng wain me iou; oh koaros pahn dehdehki me Ngehi Kauno iei ahmwail Sounkomour oh Soundoar, Wasa Lapalahpie en Seikop.\n\n", "2-ne 7": "[center][font_size=26]Iralaud 7[/font_size][/center]\n\n[i]Seikop peusehla wadewadek sang nan Aiseia: Aiseia karasaraski mesaiao—Mesaiao pahn sapwellimaniki koaiek en koasoakoasoi—E pahn ketin sohpeisang soun kamakam akan—E sohte pahn likamwada—Karasahiong Aiseia 50.[/i]\n\n1 Ei, Kauno mahsanih: ia duwe, I kadarkumwailahr, de I keseikumwailahr douluhl? Iei met Kauno mahsanih: Ia nein amwail nohno kisinlikoun kamweid? Ihs me I mweidkumwailahng, de ihs me I pweipwandeng me I netkinkumwailahng? Ei, ihs me I netkinkumwailehng? Kilang, pwehki dipemwail akan me kumwail pein netkinkumwailla, oh pwehki amwail sapwung kan amwail nohno mweisang.\n\n2 Eri, ahnsou me I kohdo, sohte aramas; ahnsou me I lukuwer, mehlel, sohte me sapeng. Kumwail peneinei en Israel kan, ia duwe, limei kat sohte kak lellewei rehmwail pwe en doareikumwailla, de I sohte ahneki manman en kapitkumwaila? Kilang, I kak kamadahkihda nan madau ei mahsen, I kawekala pilap akan ong sapwtehn oh arail mwahmw akan matala pwehki pihl akan ar madada, oh irail mehkihla arail men nimpil.\n\n3 I kin karotongehla pahnlahng, oh I kin perehkihla likoun nsensuwed.\n\n4 Kauno Koht ketkihongie ewen aramas semen, pwe I en kak ese ia mwomwen ei pahn koasoai ong kumwail, Peneinei en Israel kan. Ni ahnsou me kumwail kin luwet e kin pangipaninginie I en sangkenei. E kin ketin panginiehda pwe I en rong duwehte me semen men.\n\n5 Kauno Koht ketin ritingadahr salengeiet, oh I sohte kahngohdiong, de pil sohpeisang.\n\n6 I mweideng irail en wokih pohnseweie, oh sohte irehdi ar lahlaweie. I sohte kin ruksang ar kandipih meseie oh kanamenekihe.\n\n7 Ar lahlaweie sohte pahn kamedekeiehla, pwe Kauno Koht pahn soweseie. Eri I pahn kanengamahiong duwehte takai kehlail ehu, pwe I ese me I sohte pahn namenekla.\n\n8 Oh Kauno ketin karanih ie, oh e kin ketin doareiehla. Ihs me pahn pelian ie? Mweidehng sen kesihnen pene. Ihs me kin wiahiong ie kahpwal? Mweidehng en keido, pwe I pahn kemehki ei koasoai kehlail.\n\n9 Pwe Kauno Koht pahn ketin sowese ie. Oh irail koaros me pahn uhwong ie, kilang, irail koaros pahn sohrala duwehte likou me kul kan pahn kangala.\n\n10 Ihs rehmwail me kin wauneki Kauno, me kin peikiong mahsen en sapwellime ladu, me kin kekeid nan rotorot oh sohte marain?\n\n11 Kilang kumwail koaros me kin sounda kisiniei, me kin kapikapil kin kumwail dimwamwahi kan, kekeid nan pein amwail marain en kisiniei oh nan dimwamwahi kan me kumwail pein parada. Met kumwail pahn alehsang ie—kumwail pahn mehla nan amwail nsensuwed.\n\n", "2-ne 8": "[center][font_size=26]Iralaud 8[/font_size][/center]\n\n[i]Seikop usehla wadawadek sang nan Aiseia: Ni imwin rahn akan, Kauno pahn ketin koaloalamwahuih Saion oh kapwurehdo Israel—Me aleier kamaiauparail pahn kohdo Saion ni peren laud—Karasapene Aiseia 51 oh 52:1–2. Ele Sounpar 559–545 Mwohn Krais.[/i]\n\n1 Rong ie mwahu, kumwail akan me kin wiewia me pwung. Kilenglahng paipalap me kumwail paldihsang ieo, oh nan pwoahr me kumwail weiweidahsang ieo.\n\n2 Kilenglahng amwail pahpa kahlap Eipram oh Sara me kaipwihkumwaildi; pwe I malipehda ih kelehpw oh kapaiada.\n\n3 Pwe Kauno pahn ketin koaloalamwahuih Saion, ong koaros me kousoan nan mohn ihmw kan; oh e pahn ketin wekidalasapwtehno en duwehla Ihden, oh e pahn duwehla sapwellimen Kauno mwetuwelo. Peren oh nsenamwahu pahn mie wasao, kaping kalahngan oh ngihlen koul en kaping.\n\n4 Kumwail rong ie, nei aramas akan; oh rong ei mahsen kan, Kumwail tohn ei wehi; pwe I pahn kadarewei kosonned ehu, oh I pahn wiahiong ei koasoandi en wia kamarainpen aramas akan.\n\n5 Ei pwung me keren; I kadarewehr komour, oh limei kat pahn kadeik aramas akan. Deke kan pahn awiawih ie, oh irail pahn kin koapworopworki limei kat.\n\n6 Kilengdagla nanleng, oh kilengdihla pohn sampah; pwe nanleng pahn sohrasang duwehte ediniei, oh sampah pahn meringla duwehte likou mering; oh irail kan me kin mihmi loale pahn mehla pil duwehte. Ahpw ei komour pahn kohkohlahte, oh ei pwung sohte pahn sohrala.\n\n7 Kumwail rong ie, kumwail akan me kin mour pwung, aramas akan me I ntingihdier ei kosonned akan nan ar mohngiong kan, kumwail dehr masak ma aramas kasarowei kumwail, de pil masak arail wiewia suwediong kumwail.\n\n8 Pwe loangenmwet kan pahn kangirailla duweht likou ehu, oh mwahs pahn kangirailla duwehte ar kin kang winen sihpw. Ahpw ei pwung pahn kohkohlahte, oh ei komour pahn sang ehu dih lel ehu dih.\n\n9 Maing Kaun, komw ketin opala wasa! Ketikihda sapwellimomwi manaman; Duwehte mahso. Kaidehn komwi me ketin doakoapeseng Rahap, oh kawehla drakono?\n\n10 Kaidehn komwi me ketin kamadahda sehd loallo; me ketin wiahda ahl ong irail me komw ketin doarehla kau pwe irail en keidloale?\n\n11 Eri, irail akan me Kauno ketin kamaiaudahr pahn pwurodo oh wie kokoul kohdo nan Saion; oh re pahn peren poatopoat oh wiahla aramas sarawi kei; oh re pahn alehdi nsenamwahu oh peren; pahtou oh nsensuwed pahn sohrala.\n\n12 Ngehi iei Ih me ketin koaloalamwahwih kumwailo. Kilang, ihs kumwail me kumwail pahn masangki aramas, me uhdahn pahn mehla, me wia nein aramas, me uhdahn pahn duwehla dihpw?\n\n13 Oh [kumwail] moanokehla Kauno me ketin wiaikumwailda, me ketin sohngedier nanleng, oh koasoanedier poahsoan kan en sampah, oh [kumwail] usehlahte masepwehk rahn koaros, pwehki [amwail masak] lingeringer mwuledek en imwintihtio, me mwomwen me e onopadahr en keweikumwailla? Oh ia ahn imwintihtio lingeringeren?\n\n14 Me selidi kan pahn kasaledekla ahnsou mwadang, oh re sohte pahn mehla nan imweteng, oh re sohte pahn men mwengehda.\n\n15 Ahpw ngehi me Kauno amwail Koht, me kupwurehda iloak kan en pwungupwungidek; mwarei iei Kauno, Wasa Lapalap.\n\n16 Oh ngehi me kin kihong kaweid nan awamwail akan, oh perehkin kumwail mwetehn ni limei kat, pwe I en kak sohngedi pahn lahng oh koasoanehdi poahson kan en sampah, oh mahsanihong Saion: Kilang, kumwail iei nei aramas.\n\n17 Serusalem pirida, pwourda, oh kesihnenda, ke nimalahr kep en lokolok me Kauno ketikihonguhkehr nan sapwellime engieng—ke nimalahr mwoahrok en nan kepo oh wasaskiseli.\n\n18 Oh nanpwungen nah pwutak kan me e naitikihdier, sohte me kak kahluwa; nanpwungen nah pwutak kan me e apwaliada sohte me kak kolada peh.\n\n19 Noumw pwutak riemen pwukat me samwodohr rehmw, ihs me pahn poakeiukala—ke ohla oh kamwomwalahr, oh lehk oh mahwin lelohnguhk—oh ihs me I pahn kansenamwahuiekin uhk?\n\n20 Noumw pwutak kan lipwongmasalahr, ihte meh riemenet me saik; irail kin wonohn ni ewen ahl akan koaros; duwehte kouwol lawalo men eh lohdi nan uhk ehu, re kehnehr engieng en Kauno, oh omw Koht ketin angiangihrailda.\n\n21 Eri kumwail rong met, kumwail wie lokolok, oh sakaulahr, ahpw kaidehn wain me kahrehda.\n\n22 Kauno ketin mahsanih, Kauno oh amwail Koht pahn ketin kasalehda pwung en sapawellime aramas akan; kilang, I ketikihsangehr nan pehmwail kan kep en lokoloko, mwoarok en nan kep en ei engieng; kumwail solahr pahn pwurehng nim.\n\n23 Ahpw I pahn kiheng nan pehn irail kan me kahpwalihiukalahr; me kin ndaiong uhk: Dairukedi, pwe se en kak sok pohmw—oh ke kin wendieng nanial oh re kin sok pohmw likamwete kowe pwehl.\n\n24 Saion, pirida, pwourda oh kehlailada; pwuhrieng nan ahmw likou kaselel kan, kowe Serusalem, kahnimw sarawi: pwe sang met kohla me samin kan solahr pahn pidolong nan omw kahnimw.\n\n25 Serusalem, sipedasang rehmw pwelipar akan; kesihnenda, mwohndieng nan dewemwen; sapwadasang sahl me pire tepinweremwen, kowe serepein lidu en Saion.\n\n", "2-ne 9": "[center][font_size=26]Iralaud 9[/font_size][/center]\n\n[i]Seikop kawewehda me mehn Suhs akan pahn pwurpene nan sapwerail sahpw en inou kan—Tomwo pwaindahr aramas sang ni Pwupwidio—Paliwar en me melahr akan pahn iasadahsang nan sousou, oh ngenerail akan sang nan ehl oh sang paradais—Irail pahn pakadeikda—Tomwo doarehla sang mehla, ehl, tepilo, oh lokolok soutuk—Me pwung kan pahn komourla nan wehin Koht—Kalokolok en me dipan akan koasoandier—Me Keieu Sarawi en Israel me wia silepen ewen kehlo. Ele Sounpar 559–545 Mwohn Krais.[/i]\n\n1 Oh met, riei ohl kesempwal akan, I wadekadahr mepwukat pwe kumwail en kak ese duwen inou kan me Kauno ketin inoukihongehr peneinei en Israel kan koaros—\n\n2 Me e ketin mahseniongehr mehn Suhs akan, sang rehn sapwellime soukohp sarawi kan, sangete nin tapio, sang ehu dih lel ehu dih, lao lel ahnsouo me irail pahn kapwuredohng nan mwomwohdiso mehlel oh sapwellimen Koht kehl; ahnsou me irail pahn kapwurupwurodohng nan uhdakarail kan, oh soandieng nan sapwerail sahpw en inou kan.\n\n3 Kilang, riei ohl kesempwal akan, I ndahieng kumwail mepwukat pwe kumwail en perenda, oh sarada kohkohlahte, pwehki kapai kan me Kauno Koht pahn ketikihong noumwail seri kan.\n\n4 Pwe I ese me tohto rehmwail raparapahkiher en ese soahng kan me pahn kohdo; eri I ese me kumwail ese me paliwaratail kan uhdahn pahn mehla oh sohrala; ahpw, nan paliwaratail kan kitail pahn kilahng Koht.\n\n5 Ei, I ese me kumwail ese me e pahn ketin pwarohng irail ni paliwar nan Serusalem, wasa me kitail kohsang ie; pwe e konehng en uhdahn ketido rehrail; pwe e koasoandi me Soun Kepikipik lapalapo pahn ketin mweidala pein kahlapeo pahn manaman en aramas, oh pwoukihla aramas koaros, pwe aramas koaros en mihla pahn sapwellime manaman.\n\n6 Pwehki aramas koaros uhdahn pahn mehla, pwe en kapwaiada sapwellimen Soun Kepikipik lapalapo koasoandi kalahngano, e konehng en mie manaman en iasada, oh iasadao konehng en wiawihong aramas pwehki pwupwidio; oh sapwung me kahrehda pwupwidio; oh pwehki aramas ar pwupwulahr irail kalipilipasangehr mwohn silangin Kauno.\n\n7 Eri, e konehng en wia tomw me poatopoat—ma e sohte pahn wia tomw me poatopoat, soahng me kin mwerepeseng sohte kak kieweklahng ni soahng me sohte kak mwerepeseng. Eri, keieun kopwung me wiawihong aramas pahn duweduwehte kohkohlahte. Oh ma ih met me wiawi, paliwar pahn wonohn oh matala oh mweredieng pohn sampah, oh sohla kak pwourda.\n\n8 Eri [ia uwen kaselel en] sapwellimen Koht erepit, sapwellime kalahngan oh mahk! Pwe kilang, ma paliwar pahn sohla kak pwourda, palingnitail kan pahn duwehla tohnleng me pwupwidihsang mwohn silangin Koht Soutuk, oh wiahla tepilo, oh sohla kak pwourda.\n\n9 Oh ngenitail kan uhdahn anahne duwehla ih, oh kitail wiahla tepil kei, tohnleng en tepil, ritidihsang mwohn silangin atail Koht, oh mihla pahn pahpahn likamw akan, nan nsensuwed, duwehte pein ih; ei, ong ih me pitiedi tepin atail nohno oh pahpa, me kin kawekala pein ih en duwehte tohnleng en marain, oh kamwakidada aramas akan en wia doadoahk en mwersuwed rir kan en kamaramas oh soangoasoangen doadoahk rotorot rir koaros.\n\n10 Eri ia uwen kaselel en kalahngan en atail Koht, me ketin kaunopadadahr ahl pwe kitail en pitisang nan pehn eni kamasepwehk menet; iei, enio, mehla oh ehl, me I kin kahdaniki mehlahn paliwar, oh pil mehlahn palingehn.\n\n11 Oh pwehki duwen sapwellimen atail Koht ahl en komourlao, Me Sarawi en Israel, mehlahn paliwar wet, me I koasoaiao, pahn kapwurehda mehlahu; me iei mehlahn nan sousou.\n\n12 Oh mehla me I koasoaiao, me iei mehlahn palingehn, pahn kapwurehda mehlahu; me iei mehlahn nan ehl; eri, mehla oh ehl pahn kapwurehda ara mehla ko, oh ehl pahn kapwurehda ngehn me e kalewehdi ko, oh sousouo pahn kapwurehda paliwar akan me e kalewehdi, oh paliwar oh ngehn en aramas akan pahn pwurehng pwurpene; oh met pahn wiawi sang ni manaman en iasadahn Me Sarawi en Israelo.\n\n13 Ia uwen kaselel en sapwellimen atail Koht koasoandio! Pwe pil ehu kahrepe, paradais en Koht pahn kapwurehda ngehn en me pwung kan, oh sousou pahn kapwurehda paliwar en me pwung; oh ngehno oh paliwaro pahn pwurehng pwurpene, oh aramas koaros pahn sohla kak mwerpeseng, oh solahr kak mehla kohkohlahte, oh irail wialahr aramas mour kei, ahneki marain unsek duwehte atail ese ni paliwar, ihte atail marain [nan mour poatoapoat] pahn unsek.\n\n14 Eri, kitail pahn wehwehki ni unsek atail sapwung kan, oh atail samin kan, oh atail kilisou; oh me pwung kan pahn wehwehki unsek arail peren kan, oh arail wiewia pwung kan, oh kapwatkihda likou mwakelekel, iei, likou en wiewia pwung.\n\n15 Kedekedeo ni ahnsou me aramas koaros pahn powehdi keieu en mehla wet oh mourda, pwehki ar sohlahr kak mehla, irail uhdahn pahn uh mwohn mwoalen kopwung en Me Sarawi en Israelo; oh kopwungo ahpw pahn wiawi, oh irail udahn pahn pakadeikda nin duwen sapwellimen Koht kadeik sarawi.\n\n16 Oh ni mehlel, nin duwen Kauno eh ketin ieias, Kauno Koht ketin mahsanih, oh iei sapwellime mahsen poatoapoat, me sohte kak sohrala, me iei irail akan me pwung pahn dadaurete ar pwung, oh irail akan me samin pahn samisaminte; eri, me samin kan ieitepelo oh nah tohnleng kan; oh irail pahn kohla nan kisiniei poatoapoat, me kaunopadahng irailehr; oh arail lokolok duwehte lehn kisiniei oh suwepel, me mpwulen kisinieio kin lullul poatoapoat oh sohte kak uhdi.\n\n17 Ia uwen kaselel oh pwuhng pahrek en atail Koht! Pwe e kin ketin kalelehla sapwellime mahsen kan koaros, oh mahsen ko kin pwilido sang nan douwaseo, oh sapwellime kosonned uhdahn pahn pweida.\n\n18 Ahpw, kilang, me pwung kan, iei souleng en Me Sarawi en Israelo, irail akan me kin kamehlele Me Sarawi en Israelo, irail akan me kin kanengamahieng lohpwu kan en sampah, oh mehndahkihla kanamenekpe, irail me pahn sohsohki wehin Koht, me kaunopadahng irailehr sangete ni tepdahn poahsoan en sampah, oh irail pahn pereperen kohkohlahte.\n\n19 Ia uwen kaselel en kalahngan en atail Koht, me Sarawi en Israelo! Pwe e ketin doarehsangehr sapwellime souleng kan eni kamasepwehko me iei tepilo, oh mehla, oh ehl, oh lehn kisiniei oh suwepel, me iei lokolok sohte imwi.\n\n20 Ia uwen kaselel en sarawi en atail Koht! Pwe e ketin mwahngih soahng koaros, oh sohte mehkot me e sohte mwahngih.\n\n21 Oh e ketidihdo sampah pwe en kak ketin kamaurala aramas koaros ma irail pahn rong mwahu kepitie; pwe kilang, e ketin lokolongkiher ahn aramas koaruhsie medek, mehlel, medek en aramas koaros me ipwidi, ohl akan, lih akan, oh seri kan, me wia kisehn peneinei en Adam.\n\n22 Oh e ketin lokolongkiher met pwe iasada en kak wiawihong aramas koaruhsie, pwe koaros en kak kesihnenda mwowe ni rahn en kadeik lapalapo.\n\n23 Oh e ketin mahsanihongehr aramas koaros me re anahne koluhla, oh pepdaisla ni mware, ahneki pwoson unsek ni Me Sarawi en Israelo, ma soh re sohte kak komourla nan wehin Koht.\n\n24 Oh ma re sohte pahn koluhla oh kamehlele mwareo, oh pepdaisla ni mwareo, oh dadaur lel imwi, re pahn kalipilipla; pwe Kauno Koht, Me Sarawi en Israelo, me ketin mahsaniher.\n\n25 Eri, e ketikidahr kosonned ehu; oh ma sohte kosonned e sohte pahn mie kalokolok; oh ma sohte kalokolok e sohte pahn mie kadeikpen kalokolok; oh ma sohte kadeikpen kalokolok, kalahngan en Me Sarawi en Israelo me pahn apwalih irail, pwehki tomwo; pwehki sapwellime manaman me ketin doareiraillahr.\n\n26 Pwe tomwo kaitaralahr pwung en sapwellime pwuhng pahrek rehn irail akan me sohte iang alehdi kosonnedo, irail pitisangehr eni kamasepwehko, mehla oh ehl, oh tepilo, oh lehn kisiniei oh suwepel, me iei lokolok poatopoat; oh irail kopwurupwurlahng rehn Koht me ketikihong irail esingek, iei Me Sarawi en Israelo.\n\n27 Ahpw meid suwed ong ih me alehdi kosonnedo, ei, me alehdi sapwellimen Koht kosonned akan koaros, duwehte kitail, oh dipikihda, oh kawehla mwahl ah rahn en kaunopada, pwe meid apwal ong aramaso!\n\n28 Ia uwen widing en koasoandi en me suwedo! Ia uwen noahrok, oh luwet, oh pweipwei en aramas! Ahnsou me re kin esehla re kin lemehieng me re loalekeng, oh re kin sohla rong mwahu kaweid en Koht, pwe re kin pohnsehsehla, oh medemedewe me re esehier soang koaros, eri, arail loalekengo kin likamwala oh e sohte pahn sewese irail. Oh irail pahn lekidekla.\n\n29 Ahpw loalekengla mwahu ma re pahn rong kaweid en Koht.\n\n30 Ahpw meid suwed ong me kepwehpwe kan, me kepwehpwehki soahng kan en sampah. Pwehki arail kepwehpwe irail kailongkihla me semwehmwe kan, oh irail kaloke me opampap kan, oh irail poakehng arail dipwisou kan; eri, re kin wiahki ar koht ar dipwisou kan. Oh kilang, arail dipwsou kan pahn pil iang irail lekidekla.\n\n31 Oh meid suwed ong me salengepon kan me sohte pahn rong; pwe irail pahn lekidekla.\n\n32 Meid suwed ong me masukun kan me sohte pahn kilang; pwe irail pil pahn lekidekla.\n\n33 Meid suwed ong me sohte sirkumsaisla ni mohngiongarail, pwe wehwehki pein diparail kan pahn kalokeirail ni imwilahn rahn.\n\n34 Meid suwed ong aramas likamw men, pwe e pahn lekidekidihla nan ehl.\n\n35 Meid suwed ong soun kamaramas emen me kin kemehla aramas ni pein nsene, pwe e pahn mehla.\n\n36 Meid suwed ong irail me kin kamwahl, pwe irail pahn lekidekidihla nan ehl.\n\n37 Ei, meid suwed ong irail akan me kin pwongih dikadik en eni kan, pwe tepil en tepil koaros kin perenikinirail.\n\n38 Oh, ni oaralap, meid suwed ong irail kan me kin mehla nan diparail kan; pwe irail pahn pwurala rehn Koht, oh udiahl silangi, oh mihmihte nan diparail kan.\n\n39 Oh, riei ohl kesempwal akan, tamataman uwen kamasepwehk en wiahda sapwung ong Koht Sarawio, oh pil uwen kamasepwehk en lohdieng pahn kasongosong en me keieu widingo. Tamataman, [imwilahn nsenohki] momour en sampah iei mehla, oh [imwilahn nsenohki] momour en palingehn iei mour soutuk.\n\n40 Oh, riei ohl kesempwal akan, kumwail rong ei kaweid kan. Tamataman kalahngan lapalap en Me Sarawi en Israelo. Dehr nda me I koasoai apwal ong kumwail; pwe ma kumwail pahn wia met, kumwail pahn uhwongada me mehlelo; pwe I koasoaiahieng kumwailehr mahsen akan en amwail Sounkapikadao. I ese me mahsen mehlel kan kin apwal ong soangen samin koaros; ahpw aramas pwung kan sohte kin masak, pwe re poakohng me mehlelo oh re sohte kin rerada.\n\n41 Oh, riei ohl kesempwal akan, kohdo rehn Kauno, Me Sarawio. Tamataman me sapwellime ahl akan me pwung. Kilang, ahl me aramas pahn keidieo me tehtikitik, ahpw inen kohwei mwowe, oh me wia silepen ewen kehlo iei Me Sarawi en Israelo; oh e sohte kin ketin kadoadoahkih ladu wasao; oh sohte ehu ahl tohrohr likin ewen kehlo; pwe sohte me kak pitiedi, pwe mware iei Kauno Koht.\n\n42 Oh mehmen me pahn letelet, e pahn ketin ritingadahng; ah me erepit, oh me loalokonglahr, oh irail akan me kepwehpwe, me pohnmwahsohki arail loalokong, arail erepit, oh arail kepwehpwe—iei, e kin ketin kalahdikinirail; oh ma irail sohte pahn kesehla mepwukat, oh wiahkinirail aramas pweipwei kei mwohn Koht, oh ma re sohte pahn karakarahkala mehlel, e sohte pahn ketin ritingadahng irail.\n\n43 Ahpw soahng kan me pid me erepit oh loalekeng pahn ekiekla sang irail kohkohlate—iei, pereno me kaunopdahngehr souleng kan.\n\n44 Oh, riei ohl kesempwal kan, [kumwail] tamataman ei kaweid kan. Kilang, I pahn kapwuhrasang ei likou, oh siped mwohmwail; I kapakapkihong Koht me ketin wia komourpei, me ketin kasawih ie ni eh kin mahsanih ie; eri, kumwail pahn ese ni imwilahn rahno, ni ahnsou me aramas koaruhsie pahn pakadeingki arail wiewia kan, pwe Koht en Israel en ketin kadehde me I sipedasangehr dipamwail kan sang ei mour, oh I ahpw kesihnenda mwowe ni mwakelekel, oh I sohte pahn pwukoahki ntahmwail.\n\n45 Oh, riei ohl kesemwpwal akan, [kumwail] sohpeisang dipamwail akan; kamweidpeseng nein [tepil] selmete me pahn mwadang salihkumwaildi; kohdo rehn Koht me iei paipalap en komourpamwail.\n\n46 Kaunopada amwail mour kan ong rahn lingano ni ahnsou me pwuhng pahrek pahn wiawihong irail me pwung kan, me iei rahn en kadeiko, pwe kumwail en dehrroikikipene amwail masakapwehkda mehlel; pwe kumwail en dehr tamataman dipamwail kan, oh itoitieng en wehkada [oh koasoia]: [Komwi me] sarawi, sapwellimomwi kadeik me sarawi, Maing Kaun Koht Wasa Lapalap—ahpw I ese ei sapwung kan; I kasapwungelahr sapwellimomwi kosonned, oh I en pein pwukoahki ei sapwung kan; oh tepilo kaleweiedier, pwe I lohdiengehr pahn ah kalokolok mwuledek.\n\n47 Ahpw kilang, riei ohl oko, e kesempwal I en kasalehiong kumwail duwen soahng kamasepwehk kan me uhdahn pahn wiawi? Ia duwe I anahne kamwakidkumwailda ma amwail madamadau kan mwakelekel? Ia duwe I anahne lokaia sansal ong kumwail ni duwen padahk mehlel kan ma sohte dipamwail?\n\n48 Kilang, ma kumwail aramas sarawi kei I pahn koasoaiahieng kumwail duwensarawi; ahpw pwehki amwail sohte sarawi, oh kumwail kin wiahkinie amwail sounpadahk men, e konehng I en padahkihong kumwail duwen pwukoahkihdi dihp.\n\n49 Kilang, ei mour kin sautiki dihp, oh mohngiongi kin pereniki soahng pwung kan; oh I pahn kepinga mwar sarawi en ei Koht.\n\n50 Kohdo, riei ohl oko, kumwail koaros me men nimpil, kumwail kohdo ni wasahn nimpihlo; oh kumwail me sohte noumwail mwohni, kohdo pwain oh mwenge; mehlel, kohdo pwain wain oh melik me sohte anahne mwohni oh sohte pweipwei.\n\n51 Eri, kumwail dehr netiki mwahl noumwail mwohni kan ong me sohte katepe, de koadoahke mehkot me sohte pahn kaitarahla amwail anahn. Nantihong rong ie mwahu, oh tamataman mahsen kan me I koasoaiahier; oh kohdo rehn Me Sarawi en Israelo, oh kamadipwki soahng me sohte kak mehla, de pil [sohte] kak ohla, oh mweidehng amwail mour en nsenamwahukihla amwail mworouroula.\n\n52 Kilang, riei ohl kesempwal akan, [kumwail] tamataman mahsen akan en amwail Koht; [kumwail] kapakap ong ih ahnsou koaros nirahn, oh kaping kalahngankihong mware sarawio nihpwong. Mweidehng amwail mohngiong kan en pereperen.\n\n53 Oh kilang uwen kaselel en sapwellimen Kauno inou kan, oh uwen kaselel en eh ketikihdi pein ih rehn aramas akan; oh pwehki sapwellime manaman, oh sapwellime kalahngan oh mahk, e ketin inoukihong kitail me kadaudoketail kan sohte uhdahn pahn kamakamala, nin duwen paliwar, ahpw e pahn doareirailla; oh irail pahn wiahla ehu rah me pwung en peneinei en Israel nan dih en mwuhr akan.\n\n54 Oh met, riei ohl oko, I men padahkihong kumwail laudsang mepwukat; ahpw lakapw me I pahn kanekehla luhwen ei kaweid ong kumwail. Ahmen.\n\n", "2-ne 10": "[center][font_size=26]Iralaud 10[/font_size][/center]\n\n[i]Seikop kawehwehda me mehn Suhs akan pahn kalohpwuala arail Koht—Irail pahn kamweremwerpeseng lao irail tepda kamehlele Ih—Amerika pahn wia sahpw en saledek wasa me sohte nahnmwarki pahn kaunda—Kumwail en ehuong Koht oh komourla sang ni sapwellime Kalahngan. Ele Sounpar 559–545 Mwohn Krais.[/i]\n\n1 Oh met ngehi, Seikop, pwurehng koasoaieng kumwail, riei ohl kesempwal oko, duwen rah pwung wet me I koasoaiadahr.\n\n2 Pwe kilang, inou kan me kitail alehdier iei inou kei ong kitail nan mour wet; eri, nin duwen dahme I kilangehr me kidelepen neitail seri pahn mehla pwehki arail sohpwoson, ahpw, Koht pahn ketin kupwurehla me ngeder; oh neitail seri kan pahn kopwurupwurodo, pwe irail en kak alehdi dahme pahn kamarainiekin irail duwen mehlel en arail Soundoaro.\n\n3 Eri, ni duwen ei koasoaiahieng kumwail, e kesempwal me Krais—pwe tohnlengo padahkihong ie pwohng me met iei pahn mware—[e] pahn ketido rehn mehn Suhs akan, rehn irail akan me inenen suwed nan sampah; oh irail pahn kalohpwuala ih—pwe iei me konehng atail Koht [pahn kalohpwuala], oh sohte ehu wehi nan sampah me pahn kak kalohpwuala arail Koht.\n\n4 Pwe ma manaman kapwuriamwei kan pahn wiawihong wehi teikan re pahn koluhla, oh ese me ih iei arail Koht.\n\n5 Ahpw pwehki prihskrap kan oh wiewia suwed kan, irail akan nan Serusalem pahn uhwong ih, pwe en kalohpwuhla.\n\n6 Eri, pwehki arail wiewia suwed akan, kamwomwomwala kan, lehk kan, soumwahu lusulus kan, oh mahwin pahn wiawihong irail; oh irail akan me sohte pahn kamakamala pahn kamweremwerpeseng nan wehi kan koaros.\n\n7 Ahpw kilang, Kauno Koht mahsanih: Ni ahnsou me rahno pahn leledo me irail pahn kamehlele ie, me ngehi iei Krais, eri inou me I wiahiongehr arail pahpa kahlap oko pahn pweida nan mour wet, pohn sampah, pwe irail en [alehdi] sapwerail sahpw en sohso.\n\n8 Kedekedeo irail ahpw pahn kopwurupwurpene sang nan [wehi kan] me irail soulahngehr ie, sang pohn dekehn nan sehd akan, oh sang ni keimw pahieu en sampah; oh Kauno mahsanih me wehin Mehn Liki kan pahn linganla mwohn silangi ni arail pahn kapwureirailahng nan sapwerail sahpw en sohso.\n\n9 Mehlel, nahnmwarki en Mehn Liki kan pahn kin apwalih irail duwehte pahpa men, oh arail lih nahnmwarki kan pahn apwalih irail duwehte nohno men; eri, inoun Kauno kan ong Mehn Liki kan inenen kesempwal, pwe ih me ketin mahsanih, oh ihs me kak uhwong?\n\n10 Ahpw kilang, Koht mahsanih, sahpwet pahn wia ehu sapwemwail sahpw en sohso, oh Mehn Liki kan uhdahn pahn ale kupwuramwahu pohn sahpwet.\n\n11 Oh sahpwet pahn wia sahpw en saledek ong Mehn Liki kan, oh sohte nahnmwarki men pohn sahpwet, me pahn kaunda Mehn Liki kan.\n\n12 Oh I pahn kakehlahda sahpwet pwehn doarehsang wehi teikan.\n\n13 Oh Koht mahsanih, mehmen me pahn mahwinieng Saion pahn kamwomwomwla.\n\n14 Pwe mehmen me pahn kasapwilada emen nahnmwarki pwehn pelian ie pahn kamala, pwe ngehi, Kauno, nahnmwarki en nanleng, me pahn wia arail nahnmwarki, oh I pahn wia kamarainpen irail akan me kin rong ei mahsen kan kohkohlahte.\n\n15 Eri, iei kahrepe wet, me pahn kaunsakala ei inou kan me I inoukihongehr aramas akan, me I pahn wiahiong irail nan mour wet. I pahn kawehla doahk en rotorot rir kan, oh kamaramas, oh wiewia suwed kan.\n\n16 Eri, irail me pahn mahwinieng Saion, koaros mehn Suhs oh Mehn Liki, koaros me sensel oh me kalidu, koaros ohl oh lih, pahn kamwomwomwala; pwe iei irail me rasohng lih en netin paliwar en sampah pwon; pwe atail Koht ketin mahsanih me irail me sohte kin uhpalihkinie kin pelian ie.\n\n17 Pwe I pahn kaunsakala ei inou kan me I inoukihohngehr aramas akan, me I pahn kapwaiong irail nan mour wet—\n\n18 Eri, riei ohl kesempwal oko, atail Koht ketin mahsanih: I pahn kaloke kadaudokemwail akan sang ni ei pahn doadoahngki Mehn Liki kan; ahpw, I pahn kamwuterekehla ahn Mehn Liki mohngiong kan, pwe irail en kak duwehla pahpa men ong irail; eri, Mehn Liki kan pahn ale kupwur mwahu oh iang wadawadieng nan peneinei en Israel.\n\n19 Eri, I pahn kasarawiala sahpwet ong kadaudokemwail kan, oh ong irail me pahn iang patehng wadawadieng kadaudokemwail kan nan sahpw en arail sohso kohkohlahte; pwe Koht mahsanihong ie me sahpwet iei sahpw me keniken sang sahpw koaruhsie, eri Koht mahsanih, I men aramas koaros me pahn kousoanla [nan sahpwo] en pwongih ie.\n\n20 Oh met, riei ohl kesempwal oko, [kumwail] esehier me atail Koht kalahngano ketikihongkitailehr kamarain en soahng kopwuriamwei pwukat, kitail tamataman ih, oh pwilikihdi dipatail kan, oh dehr nsensuwed, pwe kitail sohte lekidekla; mendahte, atail pokous sang nan sapwetail sahpw en inouo; ahpw kitail kahluhlahngehr sahpw mwahu, pwe Kauno ketin kaunopadahr eletail nansed, oh kitail mihmiher pohn dehkehn nansed.\n\n21 Ahpw mehd kapwuriamwei sapwellimen Kauno inou kan ong irail akan me mihmi pohn deke kan; eri pwehki eh mahsanih deke kan, uhdahn mie [deke] me tohtohsang met, oh riatail teikan pil wie koukousoan wasa ko.\n\n22 Pwe kilang, Kauno Koht kin ketin kahluwahsang peneinei en Israel kan ekei ahnsou, nin duwen kupwure oh sapwellime koasondi. Oh met kilang, Kauno ketin tamataman irail koaruhsie me tipwsangehr, eri e pil ketin tamataman kitail.\n\n23 Eri, mohngiongimwail kan en perenda, oh tamataman me kumwail ahneki saledek en pein pilada nsenemwail—en pilada ahl en mehla poatopoat de ahl en mour soutuk.\n\n24 Eri, riei ohl kesempwal oko, kumwail kompoakepahki kupwur en Koht, a kaidehn ong nsenen tepilo oh paliwar; oh tamataman, mwurin amwail kompoakepahki Koht, [kumwail en ese] me ihte sang ni kalahngan en Koht me kumwail kak komourla.\n\n25 Eri, sang ni manaman en iasadao, Koht en ketin kaiasada kumwail sang mehla, oh sang ni manaman en tomwo, en pil ketin komourkumwailla sang mehla poatopoat, pwe kumwail en kak pidelong nan wehi soutuk en Koht, pwe kumwail en kak kapingkihong ih sapwellime kalahngan sarawi. Ahmen.\n\n", "2-ne 11": "[center][font_size=26]Iralaud 11[/font_size][/center]\n\n[i]Seikop kilangada ah Soundoar—Kosonned en Moseso kasalehda duwen Krais oh kadehdehda me E pahn ketido. Ele Sounpar 559–545 Mwohn Krais.[/i]\n\n1 Oh met, Seikop padahkihong nei aramas akan soahng tohto ni ahnsouo; ahpw ihte mepwukat me I koasoanedi me pahn ntingdi, pwe I itariki soahng kan me I ntingihdier.\n\n2 Oh met ngehi, Nihpai, ntingihdi pil ekei ahn Aiseia koasoai kan, pwe loaleiet uhdahn pereniki ah koasoai kan. Pwe I pahn karasahiong ah koasoai kan nei aramas akan, oh I pahn kadaralahng rehn nei seri kan koaruhsie, pwe e kilangehr ei Soundoaro, duwehte ei kilangehr ih.\n\n3 Oh riei pwutak, Seikop, pil kilangehr Soundoaro duwehte ei kilangehr ih; eri, I pahn kadarala rehn nei seri kan ara koasoai kan pwe en kadehdehiong irail me ei koasoai kan mehlel. Eri, sang ni kadehde kan en [aramas] silimen, Koht ketin mahsanih, ei mahsan kan pahn pweida. Ahpw, Koht kin ketin kadarodohr soun kadehde tohto, oh e kin ketin kadehdehda sapwellime mahsen koaros.\n\n4 Kilang, loaleiet kin pereniki kadehdehiong nei aramas akan duwen mehlel en ketidohn Krais; pwehki, kahrepe wet me kosonned en Moses wiawihkihda; oh soahng koaros me Koht ketikihongehr aramas sangete ni tepin sampah, kin kasalehda duwen ih.\n\n5 Oh loaleiet pil kin perenikihda sapwellimen Kauno inou kan me e ketin wiahongehr atail pahpa kahlap oko; mehlel, loaleiet kin perenikihda sapwellime kalahngan, oh nan sapwellime pwuhng pahrek, oh manaman, oh mahk [me mih] nan koasoandi soutuk oh kesempwal en powehdi mehla.\n\n6 Oh loaleiet pereniki kadehdehiong nei aramas akan me ma Krais sohte pahn ketido, aramas koaros uhdahn pahn mehla.\n\n7 Pwe ma sohte Krais sohte Koht; oh ma sohte Koht sohte kitail, pwe kepikipikda sohte pahn wiawi. Ahpw mie Koht men, oh ih iei Krais, oh e pahn ketido ni unseklahn pein sapwellime ahnsou.\n\n8 Oh met I pahn ntingihdi ekei ahn Aiseia koasoai kan, pwe nei aramas akan me pahn kilang mahsen pwukat en perenda kouahlap oh nsenamwahu pwehki aramas akan koaros. Oh met iei mahsen akan, oh kumwail en karasahiong irail kumwail oh aramas koaros.\n\n", "2-ne 12": "[center][font_size=26]Iralaud 12[/font_size][/center]\n\n[i]Aiseia kilangehr tehnpas sarawi en imwin rahn akan, kopwurupwurpene en mehn Israel, oh kopwung oh popohl en nan milenia—Me pohnmwahso oh suwed kan pahn karakarahkala ni Ketdo Keriauo—Karasahiong Aiseia 2. Ele Sounpar 559–545 Mwohn Krais.[/i]\n\n1 Mahseno me Aiseia, nein Amoz, kilangada me pid Suda oh Serusalem:\n\n2 Oh nan keimwseklahn rahn akan me pahn kohdo, ni ahnsou me sapwellimen Kauno tehnpas [sarawio] pahn kokouda pohn nahna kan, oh pahn ilehsang dohl akan, oh wehi koaros pahn kin pokondohng ie.\n\n3 Oh aramas tohto pahn kohla oh nda, Kumwail kohdo, oh kitail kohdahla pohn nahna en Kauno, ong ni tehnpas en Koht en Seikop; oh e pahn ketin mahsaniheng kitail sapwellime koasoandi kan, oh kitail pahn keid nan sapwellime ahl akan; pwe kosonnedo pahn kohsang Saion, oh sapwellimen Kauno mahsen sang Serusalem.\n\n4 Oh e pahn ketin kopwung wehi kan, oh ketin angiangih aramas tohto: oh irail pahn wekidohng mehn deipwel neirail kedilahs akan, oh neirail ketieu kan ong naipokos—sohte ehu wehi pahn pelianda ehu wehi, oh re sohlahr pahn kaunop ong mahwin.\n\n5 Kumwail kadaudoken Seikop kan, kumwail kohdo oh kitail keid nan marain en Kauno; ei, kumwail kohdo, kumwail koaruhsie me salongalahr nan amwail wiewia suwed akan.\n\n6 Eri, Maing Kaun, komw ketin likidmelielahr sapwellimwomwi aramas akan, kadaudoken Seikop kan, pwehki re audaudkilahr koasoandi en mehn palimese kan, oh idawehnlahr soun kosetipw kan duwehte mehn Pilisdia kan, oh irail kin perenki wiewia tiahk en aramas en liki kan.\n\n7 Sapwerailo pil direkilahr silper oh kohl, oh sohte me kak wadekada uwen tohtohn arail dipwisou kesempwal akan; sapwerailo pil direkihla oahs, oh wararail werennansapw en mahwin kan pil tohto mehlel.\n\n8 Sapwarailo pil direkihla dikadik en eni kan; irail kin pwongih mehkan me pein perail kin wiahda, me pein sendinpehrail kan wiahda.\n\n9 Oh aramas lemei men sohte kin kanengamah, oh aramas lapalap men sohte kin karakarahkala, eri, komw dehr mahkohng irail.\n\n10 Kumwail me suwed kan, kumwail pidolong nan pwoahr en paip akan, oh kumwail rukula nan pwehl, pwe lemwiki Kauno ohlingan en sapwellime roson lapalap pahn kalokeikumwail.\n\n11 Oh ehu rahn pahn leledo me aklapalap en aramas pahn imwisekla, oh pohnmwahso en aramas pahn sohrala, oh Kauno kelehpw me pahn ketin lapalapala ni rahno.\n\n12 Pwe rahn en Kauno Wasa Lapalap kerendohongehr wehi koaros, ei, wehi koaros; ei, me pohnmwahso oh aklapalap, oh aramas koaros me lapalap pahn tikitkla.\n\n13 Ei, oh rahn en Kauno pahn leledohong pohn tuhke sidar koaros en Lepanon, me reireilahr oh lapalalahr; oh pohn tuhke ohk koaros en Pasan;\n\n14 Oh pohn nahna ileile koaros, oh pohn kisin dohl akan, oh pohn wehi kan koaros me aklapalapalahr, oh pohn aramas koaros;\n\n15 Oh pohn wasahn doulik ile koaros, oh kehl en mahwin koaros;\n\n16 Oh pohn sohp koaros en nansed, oh pohn sohp koaros en Darsis, oh pohn wasa lingan koaros.\n\n17 Oh aklapalap en aramas pahn imwisekla, oh pohnmwahsohn aramas pahn sohrala; oh Kauno kelehpw me pahn ketin lapalapala ni rahno.\n\n18 Oh dikadik en eni kan e pahn ketin kasohrehla douluhl.\n\n19 Oh irail pahn rukula nan pwoahr akan nan takai kan, oh nan pwoahr en paip akan en sampah, pwehki [arail] lemwiki Kauno pahn kipeiraildi oh lingan en sapwellime roson lapalap pahn ketin kaloke irail, ni ahnsou me e pahn ketido oh itikada sampah.\n\n20 Ni rahno aramas emen pahn kesehla ah dikadik en eni silper, oh ah dikadik en eni kohl, me e pein wiahda pwe en pwongih, [re pahn keselahng] pwehk oh kelumwud kan;\n\n21 [Oh re pahn] duwallong nan pwoahr en takai kan, oh nan paip pohn dohl takai kan, pwehki lemw en Kauno eh pahn kipeiraildi oh sapwellime lingan lapalap pahn kalokeirail, ni ahnsou me e pahn ketido oh itikada sampah.\n\n22 Dehr [koapworopworki] aramas, me kin mourki ar esingek; pwe dahme re kak wia?\n\n", "2-ne 13": "[center][font_size=26]Iralaud 13[/font_size][/center]\n\n[i]Suda oh Serusalem pahn kalokolok pwehki ara sapeik—Kauno pahn ketin peki mahngki oh tenekih Sapwellime aramas akan—Serepein en Saion kan pahn riahkihla oh lokolongki arail mwekid en sampah—Tehk Aiseia 3. Ele Sounpar 559–545 Mwohn Krais.[/i]\n\n1 Pwe kilang, Kauno, Kaun Wasalapalap, pahn ketkihsang Serusalem, oh Suda, mehn komouro oh tungoal en komouro, iei pilawahn tungoalo pwon, oh pihl en komouro pwon—\n\n2 Aramas kehlail kan, oh sounpei kan, arail sounkopwung kan, oh soukohp akan, oh me loalokong kan, oh neirail aramas mah kan;\n\n3 Arail kaun en [sounpei kan], oh kaun en aramas akan, oh sounsawas akan, oh aramas semen nan doadoahk en peh, oh aramas kadek koasoai kan.\n\n4 Oh I pahn kasapwilda serihkan en wiahla arail nanmwarki oh kaun irailda.\n\n5 Oh aramas akan pahn lokolok, emen emente widiwinge emen; serio pahn aklapalapiong me mahu, oh aramas mwahl akan pahn uhwong arail kaun akan.\n\n6 Ahnsou me ohl emen pahn pekihda rehn emen rie ohl sang nan peneinei en ah pahpa, oh ndaiong: Kowe me mie ahmw likou, wiahla aht kaun, oh dehr mweidehng kahpwal wet en lellohng kitail—\n\n7 Ni rahno e pahn kahmahmki oh ndinda: I sohte kak wia sounkamwahuiala; pwe nan imweio sohte pilawa de likou; dehr piliehda I en kaunda aramas akan.\n\n8 Pwe Serusalem olahr, oh Suda pwupwidier, pwehki lewarail kan oh arail wiewia kan kin uhwong Kauno, me pahn kahrehda silangi engiengda.\n\n9 Pohn masarail akan pahn kadehdehda oh kasalehda diperail akan duwehte mehn Sodom, oh irail sohte kak ekihla. Meid suwed ong arail mour, pwehki irail me pein kahrehiong irail nan apwal wet.\n\n10 Padahkihong aramas pwung kan me irail mwahu; pwe irail pahn iang tungoale wahn arail wiewiah kan.\n\n11 Meid suwed ong me suwed akan, pwe irail pahn mehla; pwe wahn arail doadoahk pahn pwurehng irail!\n\n12 Oh nei aramas akan, serihkan me kin kalokei kumwail, oh lih akan me kin kaun kumwailda. Kumwail nei aramas oko, amwail kaun akan me kin kaweid kumwail me kahrehda amwail sapwungala oh kawehla wasa me kumwail pahn weidie.\n\n13 Kauno ketin kaunopadahr pwe en peki mahngki aramas akan oh tenekih irail.\n\n14 Kauno pahn kadeik sapwellime aramas en mahs oko oh arail kaun akan; pwe irail kangalahr nan imwarail akan kenen me semwehmwe kan mwengeh kan oh wahn tuhkeh kan.\n\n15 Kauno Koht Wasalapalap mahsanih, Ia wewehn amwail wia met? Kumwail kin kaloke nei aramas akan, oh widwidinge me semwehmweh kan.\n\n16 Kauno pil ketin kapatahiong mahsanih: Pwehki serepein en Saion kan arail aklapalap, oh kin alu mas ile oh mesen wanded, kakahk tikitik kohwei, oh ngilen luhwou kin sekesek ni nehrail kan kohwwei—\n\n17 Eri Kauno pahn ketin kalokehki medek ehu nan moangen serepein en Saion kan, oh Kauno pahn ketin kapwarahda wasa me rir ni paliwararail kan.\n\n18 Ni rahno Kauno pahn ketkihsang arail kapwat me kin sekesek kan, oh kapwat en pohn moangerail kan, oh kapwat en tepinwarerail akan me duwehte maram pwul;\n\n19 Kapwat sein kan oh luhwou kan, oh koaduhpwel kan;\n\n20 Mehn kidim moangerail akan, oh kapwat en neirail akan, oh moangerail akan, oh lehnwai kan, oh tiatihn salengerail akan;\n\n21 Rihng kan, oh kapwat en tumwerail akan;\n\n22 Likou en wiliali kaselel kan, oh likouli kan, oh likou puhp kan, oh mehn kateng moang; kan;\n\n23 Klahs en irongin kan, oh likoun liki kaselel kan, oh angkasi kan, oh koaduhpwel menipinip kan.\n\n24 Oh ahnsouo pahn leledo, [re pahn] pwohsuwedla oh sohla kapwohtik; oh [arail] likou pahn tei oh sohte kateng; oh [irail] pahn moangamadala; oh likou deipin me re pahn perehki mwaremwarerail akan; [arail] lingan pahn wekidekiong mehkot kamedek.\n\n25 Noumwail ohl akan me keieu kehlail pahn kamakamala nan mahwen.\n\n26 Oh ewen kelen kahnihmwo pahn mwahiei oh sengiseng; oh e pahn sohla towe, oh duwehte lih emen mwomwohd pohn pwehl.\n\n", "2-ne 14": "[center][font_size=26]Iralaud 14[/font_size][/center]\n\n[i]Saion oh nah serepein kan pahn komourla oh mwakelekelda in rahn en meleniao—Tehk Aiseia 4. Ele Sounpar 559–545 Mwohn Krais.[/i]\n\n1 Oh ni rahno, lih isimen pahn koledi emen ohl oh indinda: Se pahn pein tungoale kanat pilawa, oh likawih pein aht likou; ihte komw menlau mweidehng kiht sen iang adaniki edemwen pwe sen dehr namekla.\n\n2 Ni rahno sapwellimen Kauno rah pahn kaselel oh lingan; wahn sampah [pahn] kaselel oh mwahuong irail mehn Israel me pitilahkan.\n\n3 Oh ahnsou pahn leledo, irail akan me pahn mihmi nan Saion oh mihmi nan Serusalem pahn adankihla [aramas] sarawi, koaros me ntingdi momour nan Serusalem—\n\n4 Ahnsou me Kauno pahn ketin widensang samin en serepein en Saion, oh kamwakelehda ntahn nan werengen Serusalem sang ni tenek en ngehno oh sang ni isihs en ngehno.\n\n5 Oh Kauno pahn ketin wiahda depwek oh ediniei ni rahn oh marain en kisiniei ni soutik pohn wasahn kousoan koaros ni nahnahn Saion; pwe e pahn mie perehre pohn mehkoaros me lingan nan Saion.\n\n6 Oh e pahn mie wasahn komoal me mwete me pahn perehsang karakar en ni rahn, oh wia wasahn komoal, oh wasahn ruksang melimel oh kotou.\n\n", "2-ne 15": "[center][font_size=26]Iralaud 15[/font_size][/center]\n\n[i]Sapwellimen Kauno mwetin waino (Israel) pahn sohla kanenge, oh Sapwellime aramas akan pahn mwerpeseng—Meid suwed pahn lelehng irail nan arail pahn salongala oh mwerpeseng—Kauno pahn kalahngahda kilel ehu oh kapwurepene Israel—Tehk Aiseia 5. Ele Sounpar 559–545 Mwohn Krais.[/i]\n\n1 Oh ngehi ahpw pahn koulkiheng me I kin poakpoakeu apwoat koul duwen ih, me pid sapwellime mweten waino. Maing komwi me I kin poakohng me sapwellimanki mwetin wain ehu pohn dohl pwelmwahu ehu.\n\n2 Oh e ketin kelehda, oh akerasang takai kan loale, oh ahpw padokedieng loale tuhkehng wain me keieu kaselel, oh pil kauwada wasahn doulik ehu nanwerengeo; oh pil wiahda wasahn tiak kreip kan; e ahpw kin kasikasik kreip kaselel kan sang tuhkehn wain kan, ahpw e wah kreip katik kei.\n\n3 Oh met, kumwail mehn Serusalem, oh ohl en Suda kan, kumwail menlau tehk mwahu nan pwungen ngehi oh ei mwetin waino.\n\n4 Dahme anahnepen wiawihong nan mwetin waino me I sohte wia loale? Eri, ahnsou me I kasikasik en wah kreip e ahpw wahda kreip katik kan.\n\n5 Oh met kumwail kohla; I pahn ndaiong kumwail dahme kumwail pahn wia nan ei mwetin waino—I pahn kihsang kelepe, oh e pahn mwongehla; oh I pahn kawehla kehl kan, oh e pahn tiatipeseng;\n\n6 Oh I pahn kawehla; e pahn kin mwetida de uhpwel; ahpw dihpw suwed oh tekatek kan me osada; I pahn pil koasonehdi depweng kan en dehr kamwerehdi kotou powe.\n\n7 Israel iei sapwellimen Kauno Wasalapalap mwetin waino, oh ohl en Suda kan [iei] sapwellime tuhkeh ko.\n\n8 Meid suwed ong kumwail me kin alialehda ihmw kan oh [sahpw tohto], lao sohla wasahn ehn ekei arail kousoan!\n\n9 I rongehr, Kauno Wasalapalap mahsanih, ni mehlel tohto ihmw pwukat pahn tehnla, oh kahnihmw lap oh kaselel kan pahn sohla kanenge.\n\n10 Ei, mwetin wain en sahpw eiker eisek pahn wiahda ehu pad [de uwen kalon en wain limau elep], oh ehu ohmer en weren tuhke [de kapakap en weren tuhke eisek riau elep] pahn wiada ehu epah [de eisek kis ehu en ohmer].\n\n11 Meid suwed ong irail me kin pirida nimenseng, pwe irail en nim sakau, lao lel nihpwong, oh irail parikihla sakau!\n\n12 Oh nan arail kamadipw kan irail kin kemwekemweitki keseng arp, oh paiol, damporin, oh kesen pepeuk, oh niminim wain; ahpw re sohte kin kilang doadoahk en Kauno, de pohnese doadoahngkan me e ketin wiadahr.\n\n13 Eri, nei aramas akan samwalahr nan kaludu, pwehki arail sohte kak wehwehki; oh arail kaun akan duhpeklahr, oh neirail aramas akan lokolongki ar men nimpildahr.\n\n14 Eri, ehl kalaudelahr pein ih, oh sarapesengehr; oh arail lingan, oh neirail aramas akan, arail pweidah kan, oh me pahn perenda, pahn kohdihla loale.\n\n15 Oh ohl lemeio pahn dairukedi, oh ohl kehlailo pahn karakarahkala, oh me aklapalap akan pahn aktikitikla.\n\n16 Ahpw Kauno Wasa Lapalap pahn ketin lapalapala nan mwoale, oh Koht me sarawi pahn ketin sarawikihla wiewia pwung kan.\n\n17 Sihmpwul kan ahpw pahn mwonge ni wiepen arail kin mwonge, oh mehn liki kan pahn monge wasa me mworourou kan kin mwonge ie.\n\n18 Meid suwed ong irail akan me kin urahdekehki arail wiewia suwed akan sahl soh katepe, oh dihp akan rasohng wawaingki sahl kirima ehu.\n\n19 Me pahn nda: mweideng en ketin karuwaruhdo, en ketin mwadangodohng sapwellime doadoahk, pwe kitail en kak kilang; oh mweidehng sapwellimen Me Sarawi en Israelo kaweid en kohdo, pwe kitail en esehla.\n\n20 Meid suwed ong irail akan me kin kahdaniki suwed me mwahu, oh mwahu me suwed, me kin wekidohng rotorot ni marain, oh marain ong ni rotorot, me kin wekidala mehkot katik ong me mem oh mem ong me katik!\n\n21 Meid suwed ong irail akan me kin kosekose me irail loalokong oh koahiek!\n\n22 Meid suwed ong irail akan me kin kehlail en nim wain [de sakau], oh ohl kehlail kan me kin doaloapene sakau kehlail kan;\n\n23 Me kin pilada me suwedo pwe en ale kisakis, oh soikala ehn me pwungo eh wiewia pwung!\n\n24 Eri, duwehte kisiniei eh pahn isikada ahlek, de isikala dipenihd, iei duwen kalewemwail akan e pahn mwoasoahngotala, oh amwail mpwek pahn kohda rasohng pwelpar; pwehki arail keselahr spawellimen Kauno Wasa Lapalap kosonned akan, oh soikalahr sapwellimen Me Sarawi en Israelo mahseno.\n\n25 Eri, Kauno ahpw pahn engiengda pahn sapwellime aramas akan, oh e kitin kapalahng irail lime kan, oh ketin kaloke irail; dohl akan pahn rerer, oh paliweren me melahr akan pahn mwerpeseng nan wereng ahl akan. Mendahte soahng pwukat wiawi sapwellime engiengo sohte pahn tokedi, ahpw e pahn kapahweite limeo.\n\n26 Oh e pahn ketin langahda kilel ehu ong wehi doh kan, oh e pahn malipehkinirail kepitie pwe irail en kohdo sang keimw en sampah; oh kilang, irail pahn mwadangete kohdo; sohte emen rehrail pahn pwangada de dipekelekel.\n\n27 Sohte me pahn sohla kehn wasa de meirla; sohte me arail katin pahn mwer, de sahl en arail suht ohla;\n\n28 Me neirail arep kan pahn keng, oh neirail kesik ketieu kan koaros onopadahr en kesik, oh pahn nehn neirail oahs akan kehlail duwehte takai plint, oh neirail daiahkan pahn [marahra] duwehte kisinieng kehlail, ngilarail pahn duwehte ngilen laion.\n\n29 Irail pahn ngiringir duwehte laion pwulopwul men; mehlel, irail pahn ngiringir, oh kalowehdi kenerail mahn, oh wahlahng wasa me sohte me kak kihsang.\n\n30 Oh ni rahno irail pahn ngiringiriong irail duwehte ngilen nan madau; oh ma irail pahn kilenglahng nan sahpwo, kilang, irail pahn kilangada rotorot oh pahtou, oh marain en nanleng pahn rotorotala.\n\n", "2-ne 16": "[center][font_size=26]Iralaud 16[/font_size][/center]\n\n[i]Aiseia kilangada Kauno—[Kauno] mahkohng dipen Aiseia kan—E malipilipda pwe en wia kokohp—E kohpada mehn Suhs akan arail pahn soikala sapwellimen Krais padahk kan—Ekei pahn pwurodo—Tehk Aiseia 6. Ele Sounpar 559–545 Mwohn Krais.[/i]\n\n1 Ni sounpar me nahnmwarki Usaia pwoula, I kilangada Kauno ketket nan mwoahl ileile, oh sapwellime likou reireidihla nan tehnpas sarawio.\n\n2 Serepim kei kapkapil mwoahlo; emenemen irail ahneki pehnpihr weneu; riau mehn perehla masarail kan, oh riau mehn perehla nehrail kan, oh riau arail mehn pihr.\n\n3 Oh emen kin werkihlahng emen, oh ndinda: Sarawi, sarawi, sarawi, Kauno Wasalapalap; sampah pwon direkilahr sapwellime lingan.\n\n4 Oh dihd en wenihmwo kin itikek pwehki arail kin wie weriwerki, oh tehnpaso direkihla ediniei.\n\n5 I ahpw patohwan: Meid suwed pahn lel ong ie! pwe I pahn mehla; pwehki eweiet ewen aramas samin; oh I kin mihmi nanpwungen aramas au samin; pwe meseiet kilangadahr Nahnmwarkio, Kauno Wasalapalap.\n\n6 Eri emen serepim ko pihrdo rehi, wa mwoalis ingkingken ehu, me e tihpwiada sang pohn pei sarawio;\n\n7 Oh e kihieng ni eweiet, oh patohwan: Kilang, met sairehr keilen ewemwen; oh ahmw wiewia suwed kan kohsanguhkehr, oh dipom kan kamwakelsangehr.\n\n8 I pil rongada kepitien Kauno, mahsanih: Ihs me I pahn kadarala, oh ihs me pahn wiliankitailla? Ngehi eri nda: Iet ngehi; komw ketin poaroneiehla.\n\n9 Oh e mahsanih: Patohla oh kairehki aramas pwukat—Kumwail rong mwahu, ahpw re sohte pahn wehwehki; oh kumwail kilang mwahu, ahpw re soht pahn kak kasawihada.\n\n10 Kamworourouihala mohngiong en aramas pwukat, oh katoutouihla salengarail kan, oh perehla meserail kan—pwe irail de kilangki mesarail kan, oh rongki salengarail kan, oh wehwehki nan mohngiongarail kan, oh weliakapwala oh mwahula.\n\n11 Ngehi eri patohwan: Maing Kaun, ia uwen werei? E ahpw mahsanih: Lao kahnihmw kan ohla oh sohla kanenge, oh sohla aramas nan ihmw akan, oh sahpwo pwon wiahla sapwtehn;\n\n12 Oh Kauno pahn ketin kadohwanwei aramas akan, pwe nan sahpwo pwon e pahn sohla kanenge.\n\n13 Ahpw e pahn mie eisek kis ehu [en aramas] pahn pwurodo, oh re pahn mwongehla, duwehte tuhke deil ehu, oh duwehte tuhke ohk ehu me momour oh teh kapw akan kin masalpeseng; kadaudok sarawio pahn rasohng [tuhke] momouro.\n\n", "2-ne 17": "[center][font_size=26]Iralaud 17[/font_size][/center]\n\n[i]Ipram oh Siria mahwiniong Suda—Meipwon men pahn kaipwidi Krais—Tehk Aiseia 7. Ele Sounpar 559–545 Mwohn Krais.[/i]\n\n1 Kedekedeo nan mwein nahnmwarki en Suda, Ahas nein Sodam, nein Usaia. [Nan mwehio] Resin, nahnmwarki en Siria, oh Peka nein Remalaia, nahnwarki en Israel, kohdahla Serusalem pwe re en mahwiniong, ahpw re sohte kak kalowehdi.\n\n2 Oh rohng ehu lelohng kadaudoken Depito, me ketihtihki: Siria ehuongehr Ipram. Ih oh sapwellime aramasoko ahpw salohkihda, duhwehte tuhkekan ahr kin mwekid nan kisinieng.\n\n3 Kauno eri mahsanihong Aiseia: Kowe oh noumw pwutak Searsasup kohwei oh tuhwong Ahas, [kumwa pahn tuhwong] ni imwin warawar me uhdihdohsang ni lehn powe nan ahl en sounwia likou kan.\n\n4 Oh ndaiong ih: Mwasamwasahn, oh meleilei; dehr masak, de nan kapehd tikitikla pwehki engieng en Resin iangahki Siria, oh nein Remalaia pwutakrasohng imwin mehn ser riapwoat me ediniei laud.\n\n5 Pwehki Siria, Ipram, oh nein Remalaia pwutak, wiadahr inou suwed ehu en pelian uhk, [re] koasoakoasoia:\n\n6 Kitail kohdahla pelianda Suda oh kawehla, oh kitail kaloweiraildi, oh koasonehdi emen nahnmwarki rehrail, iei, nein Tapeel pwutako.\n\n7 Kauno Koht mahsanih: E sohte pahn pweida, de pil wiawi.\n\n8 Pwe Damaskus me moangmoange Siria, oh Resin me moangmonage Damaskus; oh mwurin sounpar weneisek limau Ipram pahn mwomwala oh sohla aramas.\n\n9 Oh Sameria me moangmoange Ipram, oh nein Remalaia pwutak me moangmonage Sameria. Ma kumwail sohte pahn kamehlele a kumwail udahn pahn sohte soandi.\n\n10 Kauno ahpw pwurehng mahsanihong Ahas, ketihtihki:\n\n11 Peki kilel ehu sang rehn Kauno ahmw Koht; peki mehnda ma e loal, de ileilehda powe.\n\n12 Ahpw Ahas patohwan: I sohte pahn peki, de pil song Kauno.\n\n13 Oh e patohwan: Kumwail rong mahs, kumwail kadaudoken Depit kan; kumwail sohte itarki amwail kapwangahdahr aramas, ahpw kumwail pil men kapwangahda ei Koht?\n\n14 Eri, pein Kauno pahn kasalehiong kumwail kilel ehu—Kilang, meipwon men pahn liseianda, oh naitikihada pwutak emen, oh e pahn kiheng mware Emanuel.\n\n15 Pwete oh sukehn longalap me e pahn kin sakan, pwe en kak soikala me suwed oh pilada me mwahu.\n\n16 Pwe mwohn seri menet e pahn esehla soikala me suwed oh pilada me mwahu, nahnmwarki en sahpw me kumwail kin kailongki pahn tehnla.\n\n17 Kauno pahn ketkihdo pohmw, oh pohn noumw aramas akan, oh pohn peneinei en ahmw pahpao, rahn [apwal] kei me sohte kin pwarada ni ahnsou me Ipram tohrohrsang Judah, nahnmwarki en Asiria.\n\n18 Oh ni rahno e pahn lelledo me Kauno pahn ketin malipehdo loahng me mih wasa doh kan koaros nan Isip, oh loahngalap en nan sahpw en Asiria.\n\n19 Oh irail pahn kohdo, oh koaros irail pahn koamoaldi nan wahu tehnla kan, oh nan pwoar en paip kan, oh pohn [tuhke] tekatek kan, oh pohn tuhke kan.\n\n20 Ni rahnohte Kauno pahn ketin [doadoahngki] sounseisei men, me sang irail me kin mih palio pilapo, limwahn nahnmwarki en Asiria, en koakoahsang pitenmoangerail kan, oh wunen nehrail kan; oh e pahn pil kihsang alis kan.\n\n21 Oh ni rahno, aramas emen pahn apwalih kou pwul men oh sihpw riemen;\n\n22 Oh ni ahnsouo, e pahn sakan pwete pwehki diren milik me re pahn kihong; pwehki koaros me luhwehdi nan sahpwo pahn kin tungoalehte pwete oh sukehn longalap.\n\n23 Oh ni rahno, wasa koaros me mie tuhkehn wain kid me uwen pweine silper kid, e pahn dipwidipwkihla dihpw tekatek oh dihpw suwed kan.\n\n24 Aramas akan pahn kohdo wasahu wa neirail kesik ketieu oh arep kan, pwehki nan sahpwo pwon dipwidipwkihla dihpw tekatek oh dihpw suwed kan.\n\n25 Oh dohl koaros me uhpwelkihda mehn deipwel kan, dihpw tekatek oh dihpw suwed kan pahn osada wasahu; ahpw kou kan pahn wiahkihla arail wasahn mwonge, oh sihpw oh kuht kan pahn wiahkihla arail wasahn kokohseli.\n\n", "2-ne 18": "[center][font_size=26]Iralaud 18[/font_size][/center]\n\n[i]Krais pahn wia takain kadipekelekel oh paip en kansensuwed—Rapahki Kauno, kaidehn sounkosotipw kan—Sohpeilahng kosonnedo oh kadehdeh kan pwe en kaweid—Karasahiong Aiseia 8. Ele Sounpar 559–545 Mwohn Krais.[/i]\n\n1 Eri, Kauno ahpw mahsanihong ie: Ale ehu doaropwe laud, oh ntingihdiong loale, duwen Maer-salal-as-pas.\n\n2 Oh I ahpw pilada sounkadehde loalloapwoat kan me pahn kadehde, samworo Uraia, oh Sakaraia nein Seperekaia pwutak.\n\n3 Oh I ahpw kohla rehn lih soukohpo; oh e ahpw liseianda oh naitikiada pwutak emen. Kauno ahpw mahsanihong ie: Kihong ede, Maer-salal-as-pas.\n\n4 Pwe kilang, serio pahn saikinte ese weriwerki [nda], Pahpa, oh nohno, a nahnmwarki en Asiria pahn kuliasang dipwisou en Damaskus oh kepwehn Sameria kan.\n\n5 Kauno ahpw ketin pwurehng mahsanihongie, ketihtihki:\n\n6 Pwehki aramas pwukat ar soikala pihl en Siloa me kin pwilipwilwei ni keneinei, oh [ar] perenkihdahr Resin oh nein Remalaia pwutako;\n\n7 Eri met, kilang, Kauno pahn kadaredo nahnmwarki en Asiria oh sapwellime kan koaros me pahn rasohng pilap me lapakehda kehlail oh laud; oh e pahn kohda pohn angin keile kan.\n\n8 Oh e pahn kohwei nan Suda; e pahn kadirehla oh widekla, e pahn lel ni tepin were; oh e pahn kadangpeseng ah pehnpihr kan pwehn perehkihla sapwemw sahpwo, Maing Immanuel.\n\n9 Kumwail aramas akan pahn ehupene, oh e pahn kamwereikumwailpeseng; oh kumwail wehi dohkan kumwail rong; katengeikumwaildi, oh e pahn kamwereikumwailpeseng; katengekumwaildi, oh e pahn kamwereikumwailpeseng.\n\n10 [Kumwail] ehupene kaweid, oh e pahn sohte katepe; [kumwail] pahn koasoaia koasondi en kaweido, oh e sohte pahn kak pweida; pwe Koht kin ketket reht.\n\n11 Pwe Kauno mahsanihongie rasohng peh kehlail ehu, oh kaweidkinie me I sohte pahn keid nan koasondi en aramas pwukat, e ketihtihki:\n\n12 Ke sohte pahn nda, kitail ehu, ong irail koaros me aramas pwukat pahn ndaiong, kitail ehu; ke pil sohte pahn masak dahme irail masak.\n\n13 Kepingahte Kauno Wasalapalapie, oh kumwail mweidehng ihte me kumwail pahn masak, oh mweidehng ihte me kumwail pahn lemwiki.\n\n14 Oh e pahn wia wasa kumwail pahn pwongih; ahpw [e pahn wia] takain kadipekelekel oh paip en kansensuwed ong peneinei en Israel kan, oh e pahn wia lidip ong mehn Serusalem.\n\n15 Oh tohto irail me pahn dipekelekel oh pwupwidi, oh ohla, oh lohdi nan lidip, oh wisik sang.\n\n16 Katengehdi kadehdeh oh kosonnedo rehn nei tohnpadahk kan.\n\n17 Oh I pahn awiawih Kauno, me solahr kin pwarohng keinek en Seikop kan, oh I pahn rapahki ih.\n\n18 Kilang, ngehi oh serihkan me Kauno ketkidohngie e wia kilel kei oh [doadoahk] kapwuriamwei kei nan Israel sang Kauno Wasalapalapie, me kin ketiket pohn Nahna Saion.\n\n19 Oh ni ahnsou me irail pahn ndaionguhk: Rapahki rehn sounwunani kan, oh sounketieni kan me kin wedwedei mwahl—e sou konehng aramas akan en rapahki rehn Koht pwe irail me momour en kak rong sang me melahr akan?\n\n20 [Rapahki] nan kosonnedo oh kadehdehu; oh ma irail sohte kosoia nin duwen mahsen wet, a pwehki sohte marain loale.\n\n21 Oh irail pahn kohwei nan kahpwal laud oh duhpek; oh ni ahnsouo me irail pahn duhpekla, irail pahn lingeringerda, oh keriahla arail nahnmwarki oh arail Koht, oh saradalahng nanleng.\n\n22 Oh irail pahn kilang nan sampah oh kilangada kahpwal, oh rotorot, rotidi en lokolok, oh pahn kohlahng nan rotorot.\n\n", "2-ne 19": "[center][font_size=26]Iralaud 19[/font_size][/center]\n\n[i]Aiseia karasaraski Mesaia—Aramas me mih nan rotorot pahn kilangada marain lapalap ehu—Seri men ipwidi ong kitail—E pahn wia Nahnmwarki en Popohl oh pahn kaunda mwolen Depit—Karasahiong Aiseia 9. Ele Sounpar 559–545 Mwohn Krais.[/i]\n\n1 Ahpw, rotidio sohte pahn duwehte ah lokolok, ni ahnsou me [nahnmwarki en Asiria] tep ekis kaloke sahpw en Sepulon, oh sahpw en Napdali, oh mwuhr ahpw kaloke laud irail me mihmi nan ahl en kohlahng Sehd Weitahta palio Sordan nan wein Kalili.\n\n2 Aramas akan me kin weweid nan rotorot kilangehr marain lapalap ehu; irail me kin mihmi nan sahpw en soukoapworopwor, maraino kamarainih iraildahr.\n\n3 Komwi katohtowehlahr tohn wehi, oh kalaudehla arail peren—irail perendahr mwohmwi duwehte peren en ahnsou en rahk, oh duwehte aramas arail kin peren ni arail nehkpeseng dipwsou kan.\n\n4 Pwe komwi kawelahr arail mehn wisik toutou kan, oh tuhkehn pohn pwopwerail kan, arail mehn kamakam kan.\n\n5 Pwe nan mahwin koaros e kin mie ngihl kapingiping, oh likou kan ntahla; ahpw met e pahn wia isihs oh kahs en isihs.\n\n6 Pwe seri kis ipwidiongkitailehr, kisin pwutak emen kohiengkitailehr; oh e pahn wiahla atail kaun; oh e pahn mwareniki, Kopwuriamwei, Sounkaweid Kupwurokong, Koht Wasalapalapie, Sahm Poatopoat, Nahnmwarki en Popohl.\n\n7 [Sapwellime doadoahk en] kaun oh popohl sohte pahn imwila, nan mwoal en Depit, oh sapwellime kaweid nan wehio, oh e pahn koasoanehdi tenek pwung oh pwung pahrek sang met kohkohlahte. Sapwellimen Kauno Wasalapalap loaloapwoatme pahn kahrehda.\n\n8 Kauno ketin kadaredohngehr Seikop sapwellime mahseno oh e kamaraindahr Israel.\n\n9 Oh aramas koaros pahn ese, iei Ipram oh mehn Sameria kan, me kin nda nan mohngiongarail pohnmwahso oh aklapalap:\n\n10 Takain koaskoasok kan pwupwidier, ahpw kitail pahn pwurehng koasokehkihda takai pweilaud kan; tuhke sikamohr kan tupwidihsangehr, ahpw kitail pahn wiliankihdi tuhke sihdar kan.\n\n11 Eri Kauno pahn koasonehdi kahpwal ong Resin, oh kapatapene ah imwintihtih kan;\n\n12 Mehn Siria kan mwowe oh mehn Pilisdia kan mwuri; oh irail pahn kapwonehla mehn Israel kan. Eri pwehki soang pwukat koaros sapwellime engieng saikinte uhdihsang irail, ahpw e kin ketin kapahweite lime kan.\n\n13 Pwe aramas akan sohte kin sohpeidohng ih me kin kaloke irail, re pil sohte kin rapahki Kauno Wasalapalap.\n\n14 Eri Kauno pahn ketin lupukasang Israel moange oh pwadaiki, rah oh koadoke nan rahn ehute.\n\n15 Me mah, iei ih me moangehu; oh soukohp me kin padahk likamw, iei ih me pwadaikio.\n\n16 Pwe kaun akan en aramas pwukat kahredahr arail sapwungala; oh irail akan me re kin kaweid kamwomwalahr.\n\n17 Eri Kauno sohte pahn perenki neirail pwutak pwulopwul kan, oh sohte pahn kupwur kalahnganohng neirail seri sepwoupwou kan oh lihodi kan; pwe irail koaros kin liksansalmwahu oh wiewia suwed, oh irail koaros kin lokaia mwahl. Eri pwehki soang pwukat koaros sapwellime engieng saikinte uhdisang irail, ahpw e kin ketin kapahweite lime kan.\n\n18 Pwe wiewia suwed kan duwehte isihs en kisiniei; e pahn kapwonehla dihpw tekatek kan, oh dihpw en nanwel kan, oh re pahn kohda duwehte ediniei me kin kohkohda.\n\n19 Sang engieng en Kauno Wasalapalap sahpwo pahn rotala, oh aramas akan pahn rasohng kahs en kisinieio; sohte emen pahn kak kamaurala rie ohl.\n\n20 Oh e pahn porki peh pali koaiek oh men mwonge; oh e pahn mwongehki peh pali soakoaiek oh sohte itarki; irail pahn pein kangkang pein pehrail—\n\n21 Manase, Epraim; oh Epraim, Manase; irail patpene oh uhwong Suda. Eri pwehki soang pwukat koaros sapwellime engieng saikinte uhdisang irail, ahpw e kin ketin kapahweite lime kan.\n\n", "2-ne 20": "[center][font_size=26]Iralaud 20[/font_size][/center]\n\n[i]Kamwomwalahn Asiria iei mwomwen kamwomwalahn me suwed akan nan Ketdo Keriauo—Malaulau aramas pahn luhwehdi mwohn ketdo sapahl en Kauno—Kadaudok en Seikop kan pahn pwurehng pwurodo ni rahno—Karasahiong Aiseia 10. Ele Sounpar 559–545 Mwohn Krais.[/i]\n\n1 Meid suwed ong irail akan me kin kalohki kosonned sapwung kan, oh me kin ntingihda kosonned katoutou kan;\n\n2 Me kin sohla tehk kopwung pahrek en me anahn akan, oh kin kihsang pwuhng en nei aramas semwemwe kan, pwe irail en kak kulih lihodi kan, oh irail en kak pirapa me sopwoupwou kan!\n\n3 Oh dahme kumwail pahn wia ni rahn en ketdou, oh nan apwal me pahn kohdo sang wasa doh? Ihs me kumwail pahn tangala ale sawas reh? oh ia wasa me kumwail pahn pwilikihdi amwail kepwe kan?\n\n4 Ma sohte ngehi irail pahn wie lokolok pahn me sensel kan, oh irail pahn mehla rehn me kamakamala kan. Eri pwehki soang pwukat koaros sapwellime engieng saikinte uhdisang irail, ahpw e kin ketin kapahweite lime kan.\n\n5 Kumwail mehn Asiria kan, [kumwail me wia] nei tuhkehn kamakam, oh sokon me kumwail kin wiahki mehn kamakam.\n\n6 I pahn kaderewei ih pwe en pelianda wehi liksansalamwahu, oh I pahn padahkihong en kulihasang ahn aramas me kin kahrehda ei engieng ar dipwsou kan, oh wahsang dipwsou kan, oh tiakpene duwehte nan ahl pwelmatak kan.\n\n7 Ahpw nan ah mohngiong e sohte medemedewehte en wia met; ahpw e koasonehdi me e pahn kawehla oh kauhdihsang wehi tohto.\n\n8 Pwe e koasoaia: Nei pwutak kan koaros sou wia nahnmwarki kei?\n\n9 Kalno sou [lohdi] duwehte Karkemis? Amad sou [lohdi] duwehte Arpad?\n\n10 Duwehte pehi kat eh koasonehdi wein dikadiken eni kan, oh neirail sensel takai kan kaselel sang ahn mehn Serusalem oh mehn Sameria;\n\n11 I sou pahn wiahiong Serusalem oh ah dikediken eni kan duwehte dahme I wiahiong Sameria oh ah dikediken eni kan?\n\n12 Ahpw mwurin ahnsou me Kauno pahn kanekehla sapwellime doadoahk koaros pohn Nahna Saion oh pohn Serusalem, I pahn kawehla doadoahk en nahnmwarki pohnmwahso en Asiria, oh ah suwei kan koaros.\n\n13 Pwe e kosoaia: Sang pein kehlail en pehi kat oh ei loalokong me I wiahkihda mepwukat; pwehki ei eripit; oh I katehlapahla sahpw en nei aramas akan, oh I pirapahda arail dipwsou kesempwal akan, oh I kalowehdi towe kan duwehte aramas loalloapwoat men;\n\n14 Oh pehiet diaradahr ahn aramas kepwe kan duwehte wasahn pahs ehu; oh I pahn kihpene sampah duwehte [aramas] emen eh kin rikpene luhwen kitohr kan; oh sohte me pahn kamwakid pehn pihr ehu, de kihpeseng ewe, de wiahda ngihl ehu.\n\n15 Kakete sile pwoat en nda me e kehlailsang [aramas] me silehkio? Kakete rasaras pwoat en kesempwalasang [aramas] me rasaraskio? Pil duwehte apwal lepin tuhke pwoat en kamwakid [aramas] me pwokadahu, de sokon pwoat en pein kesihnenda duhwehte e sohte wia tuhke!\n\n16 Eri Kauno, Wasa Lapalap, pahn ketin kadaredo kalokolok ehu rehn me insenamwahu kan; oh [Kauno] pahn isikada loallerail kan duwehte kisiniei lullul ehu.\n\n17 Oh marain en Israel pahn rasohng kisiniei ehu, oh arail Kaun Sarawio pahn rasohng lullul en kisinieio, oh e pahn isikada dihpw tekatek oh suwed koaros nan rahn ehu;\n\n18 Oh pahn kamwomwala sapwellime tuhke kan, oh sapwellime mwaht wawahn kan, ni paliwar oh palingehn koaros; oh irail pahn [pingida] duwehte ahnsou me soun kol pilaik nan mahwin kin pwupwidi.\n\n19 Oh sapwellime tuhke kan me pahn luhwehdi pahn malaulau, kahrehda seri tikitik men kak ntingihdi.\n\n20 Oh ni rahno e pahn lelledo, ahnsou me kadaudok en Israel, oh irail akan kadaudoke en Seikop me pitila kan, sohla pahn koapworopworki ih me kin kalokeirail, ahpw irail pahn koapworopworki Kauno, Me Sarawi en Israel, ni mehlel.\n\n21 Irail akan me luhwehdi, iei, irail luhwen kadaudok en Seikop, irail pahn pwurodohng rehn Koht me manaman.\n\n22 Mehndahte aramas en Israel kan ar rasohng tohtohn pihk en ni oaroahr, e pil pahn mie ehu kadaudok me pahn pwurodo; kahpwal me wiawihero pahn kahrehda wiewia pwung mehlel pahn mie.\n\n23 Pwe Kauno Koht Wasa Lapalap pahn ketin wiahda kamwomwomwla ehu, iei e pahn wiawi nan sahpwo pwon.\n\n24 Eri, Kauno Koht Wasa Lapalap mahsanih: Kumwail nei aramas akan me mihmi nan Saion, kumwail dehr masak mehn Asiria kan; irail pahn kemehkin kumwail tuhken kamakam, oh arail sokon kan, duwehte mehn Isip kan.\n\n25 Pwe mwurin ahnsou kis, oh engieng pahn uhdi, oh ei lingeringer [pahn uhdi] sang kamwomwirailla.\n\n26 Oh Kauno Wasa Lapalap pahn wiahda kahpwal ehu ong ih duwehte kamakamalahn mehn Midian ni paip en Orep; oh duwehte sapwellime sokono eh kolada mwohn sehdo ih pil mwomwen eh pahn ketin kolada duwehte mwohn mehn Isip ko.\n\n27 Oh ni rahno pahn lelledo me ah toutou kan pahn kohsang pohn pwopwe, ah mehn wisiko pahn kohsang ni tepinwere, oh mehn wisiko pahn ohla pwehki keidi sarawio.\n\n28 E pahn kohdo Ai, e pahn kotehla Mikron; e pahn nekidala were kuruma kan nan Mikmas.\n\n29 Irail kotehlahier ahlo; irail pahn pweidi nan Kepa; Ramad masepwehkdahr; Kipea en Sohl tangehrdoui.\n\n30 Kumwail weriwerda, serepein en Kalim; wiada pwe Lais en kak rong, Anadod me lokolok.\n\n31 Madmena mweseldahier; tohn nan Kepim kohpenehier pwe re en tang.\n\n32 Met e pahn mihmi nan Nop rahno; e pahn roakoaroak kumwut ong nahnahn serepein en Saion, iei uluhl en Serusalem.\n\n33 Kilang, Kauno, Kaun Wasa Lapalap pahn lipukiraidi rasohng rahn tuhke me palasang; oh irail sohpeidi kan pahn paldihsang; oh me aklapalap kan pahn karakarahkala.\n\n34 Oh e pahn ketin lupukiniraildi [sile] mete rasohng tuhkehn wel kan ar paldi, oh Lepenon pahn pwupwidi pahn me keieu kehlailo.\n\n", "2-ne 21": "[center][font_size=26]Iralaud 21[/font_size][/center]\n\n[i]Kahlepen Sesi (Krais) pahn kadeik ni pwung—Nan Melenium sampa pwon pahn esehla duwen Koht—Kauno pahn kihda kilel ehu oh kapwurepene Israel—Karasahiong Aiseia 11. Ele Sounpar 559–545 Mwohn Krais.[/i]\n\n1 Oh tuhke pwot pahn osesang kahlepen Sesi, oh rah pwot pahn osedahsang ni kalewe kan.\n\n2 Oh Ngehn en Kauno pahn ketket reh, [me iei] ngehn en eripit oh kupwurokong, ngehn en kaweid oh kehl, ngehn en marain oh lemwiki Kauno;\n\n3 Oh [Ngehn en Kauno] pahn ketin wiahiong en mwadangete esehla lemwiki Kauno; oh e sohte pahn tenek nin duwen dahme mese kan kin kilang, de pil kapwungala nin duwen dahme salenge kan rong.\n\n4 Ahpw me semwehmwe kan e pahn ketin teneki ni pwung, oh ong me mpahi en sampah e pahn ketkihong irail kopwung pahrek; oh e pahn ketin woakihki sampah sapwellime mahsen, oh e pahn ketin kemehkihla me suwed kan engin dawese.\n\n5 Oh e pahn kin katengehki lukope pwung, oh e [pil pahn] katehngki lukope loaloapwoat.\n\n6 Kidi en wel pahn kousoan rehn sihmpwul, oh lepard pahn wendi rehn kisin kuht, oh koupwul oh laion pwulopwul kan oh mahn mand akan pahn kousoanpene; oh seri men me pahn apwali irail.\n\n7 Oh kou kan oh pehr kan pahn mwengepene; neirail me tikitik kan pahn pweidipene; oh laion kan pahn kang dihpw duwehte kou lekelek kan.\n\n8 Oh seri pwelel men pahn mwadong limwahn sinek pwoisin men [e sohte pahn ohla], oh seri men pahn kiheng peh nan pesen sinek [oh e sohte pahn ohla].\n\n9 Irail sohte pahn medekila de mehla nan ei nahna sarawi kan koaros, pwe sampah pwon pahn direkihla ar marainki duwen Kauno, duwehte pihl akan ar audehla nan sehd.\n\n10 Oh rahno, e pahn mie ehu kalou en Sesi, me pahn wiahla kilel ehu ong aramas akan; Mehn Liki kan pahn kin rapahki [kilel wet]; oh sapwellime wasahn komoal me lingan mehlel.\n\n11 Oh rahno pahn leledo, me Kauno pahn ketin pwurehng kihwei lime kan keriapak pwe en kapwurepene luhwen sapwellime aramas akan me pahn luhwehdi, sang Asiria, oh sang Isip, oh sang Padros, oh sang Koas, oh sang Elam, oh sang Amad, oh sang pohn dekehn nan sehd akan.\n\n12 Oh e pahn ketin kihda kilel ehu [de pilaik ehu] ong wehi kan, oh ketikipene mehn Israel me pekousla kan, oh ketin kapwurepene mehn Suda me mwerpeseng kan sang ni keimw pahieu en sampah.\n\n13 Epraim sohla pahn peirin, oh kahpwal en Suda pahn uhdisang; Epraim sohla pahn peiriniong Suda, oh Suda sohla pahn kahpwali Epraim.\n\n14 Ahpw irail pahn pihr pohn pwopwen mehn Pilisdia kan kohlahng palikapi; irail pahn kihsang ahn aramas me kin kousoan palimese arail dipwsou kan; irail pahn kalowehdi sahpw en mehn Idom oh Mohap; oh mehn Ammon kan pahn peikiong irail.\n\n15 Oh Kauno pahn ketin kamwomwala lowen sehd en Isip; oh sang sapwellime kisinieng kehlail e pahn ketin itik lime kan pohn pilap, oh pahn wiahda piletik isipwoat, oh aramas akan pahn kotehla nan ngalangal.\n\n16 Oh e pahn mie ahl lap ehu ong luhwen sapwellime aramas akan me pahn luhwehdi, sang Asiria, duwehte rahno me mehn Israel kan pwurodohsang nan sahpw en Isip.\n\n", "2-ne 22": "[center][font_size=26]Iralaud 22[/font_size][/center]\n\n[i]Ni rahn en milenia, aramas koaros pahn kapinga Kauno—E pahn ketket rehrail—Karasahiong Aiseia 12. Ele Sounpar 559–545 Mwohn Krais.[/i]\n\n1 Oh ni rahno kumwail pahn nda: Maing Kaun, I pahn kapinga komwi; komwi ketin engieng pahi, ahpw met omwi engieng solahr, oh komwi ketin kansenamwahuihehla.\n\n2 Kilang, Koht iei komourpei; I pahn koapworopworki, oh sohte masak; pwe Kauno Siowa iei kakehlepei oh me I pahn koulki; e pil wialahr komourpei.\n\n3 Eri, sang ni ei peren I pahn idipil nan pwarer en komour.\n\n4 Oh ni rahno kumwail pahn nda: Kapinga Kauno, eker ni mware, kalohki sapwellime wiewiah kan rehn aramas akan, padahngki duwen mwarehu eh ketin lapalapala.\n\n5 Koul ong Kauno; pwe e ketin wiadahr soahng kan me kaselel; mepwukat pahn sansalada nan sampah pwon.\n\n6 Werkihda peren, kumwail tohn Saion; pwe me Sarawi en Israel me ketiket rehmwail me lapalap.\n\n", "2-ne 23": "[center][font_size=26]Iralaud 23[/font_size][/center]\n\n[i]Kamwomwomwlahn Papilon e pahn rasohng kamwomwomwlahn ni ahnsou en Ketido Keriauo—E pahn wia rahn en engieng oh kalokolok—Papilon (sampah) pahn pwupwidi kohkohlahte—Karasahiong Aiseia 13. Ele Sounpar 559–545 Mwohn Krais.[/i]\n\n1 [Met iei] kahpwal en Papilon, me Aiseia nein Eimwos kilangadahr.\n\n2 Kumwail apihada noumwail pilaik pohn nahna ile, lukuweri irail, oalekinirail pehmwail, pwe irail en kohlongala nan ewen kehl en sohpeidi kan.\n\n3 I ruwesehier nei me kasarawilahr akan, I pil malipehier nei me kehlail kan, pwehki ei engieng sohte mih pohn irail akan me kin wahunki ei lapalap.\n\n4 [Rohng] en ngihl en pokono pohn nahna kan duwehte [ngihlen] aramas kehlail, ngilen mwoarong en wei kan pokopokonpene, Kauno Wasa Lapalap ketin kaukaunopada sapwellime sounpei en mahwen kan.\n\n5 Irail kohdo sang nan sahpw doh kan, sang wasa keieu doh pah lahng, ei, Kauno, oh sapwellime dipwsou en mahwen en eh engieng, pahn kamwomwala sahpwo pwon.\n\n6 Kumwail weriwer, pwe rahn en Kauno leledohr; e pahn kohdo duwehte kamwomwomwla ehu sang me Lapalapo.\n\n7 Eri peh kan koaros pahn mwoatoredi, nan kapehden aramas akan pahn luwetala;\n\n8 Oh irail pahn masepwehkada; irail pahn ahnekdi medek mwuledek oh nsensuwed; irail pahn pwurupwuriamweipene; pohn mesarail akan pahn duwehla lulul en kisiniei kan.\n\n9 Kilang, rahn en Kauno pahn leledo, [rahn] kamasepwehk en kalokolok oh engieng mwuledek, sahpwo pahn tehnla; oh e pahn ketin kamwomwala me dipan akan koaros.\n\n10 Pwe usu kan koaros nanleng pahn sohla lingerail; ketipino pahn rotorot ni eh pahn dakadak, oh maram pahn sohla marain.\n\n11 Oh I pahn kaloke sampah pwehki suwed, oh me suwed akan pwehki arail dipan; I pahn kauhdi aklapalap en pohnmwahso kan, oh kauhdi lemei en aramas kamasepwehng kan.\n\n12 I pahn wiahda aramas en kesempwalasang kohl; iei e pahn kohl en Opihr.\n\n13 Eri, I pahn karerehda nanleng, oh sampah pahn pwupwisang nan dewe, ni rahno me Kauno Wasa Laplap pahn engiengda.\n\n14 E pahn duwehte ahnsou me tie men kin tangasang soun kesik, oh duwehte sihpw me sohte silepe; oh koaros aramas pahn pwuralahng neirail aramas, oh pein sapwarail.\n\n15 Koaros me pohnmwahso pahn dokidi; ei, oh koaros me pahn iangala me suwed akan pahn mehkihla kedlahs.\n\n16 Neirail seri kan pahn kamakam mwohn mesarail akan; pirap pahn wiawiong imwarail akan oh ahngkehlail pahn wiawiong arail pwoud kan.\n\n17 Kilang, I pahn kamwakidada mehn Media kan en uhwong irail, re sohte pahn katapaniki silper oh kohl, de pereniki.\n\n18 Neirail kesik ketieu kan pahn kaskihdi pwutak pwulopwul kan; oh irail sohte pahn poakehla seri pwelel; meserail akan sohte pahn men kamaurala seri kan.\n\n19 Oh Papilon, me wia linganpen wehi kan, me wia kaselelpen mehn Kaldia kan, [e] pahn duwehte ahnsou me Koht kamwomwala mehn Sodom oh Gomorrah.\n\n20 Sohla me pahn men kousoan mwo, oh sohla me pahn mihmi wasahu mwurin dih kei: oh mehn Arepia kan sohte pahn wiahda arail impwal wasao; oh silepen sihpw kan sohte pahn wahla neirail pelen sihpw akan wasao.\n\n21 Ahpw mahn lawalo kan en nan sapwtehn pahn pweidi wasao; oh imwarail akan pahn direkihla mahn kamasepwehk kan; oh lukoht kan me pahn kin kousoan wasao, oh kuht ohl kan pahn kahkahlek wasao.\n\n22 Oh ngilen mahn lawalo kan en pohn deke kan pahn kohsang nan imwarail ihmw tehnla kan, oh dirahken kan sang nan tehnpasarail akan; oh eh ahnsou kerendohr, oh eh rahno sohte pahn kareireila. Pwe I pahn kamwomwala ahnsou mwadang; ei, pwe I pahn mahkohng nei aramas akan, ahpw me suwed kan pahn mehla.\n\n", "2-ne 24": "[center][font_size=26]Iralaud 24[/font_size][/center]\n\n[i]Mehn Israel pahn pwurpene oh perenki komoal en melenia—Luhsiper lekidekisang nanleng pwehki akipwung—Israel pahn powehdi Papilon (sampah)—Karasahiong Aiseia 14. Ele Sounpar 559–545 Mwohn Krais.[/i]\n\n1 Pwe Kauno pahn mahkohng Seikop, oh pahn pilada mehn Israel, oh koasoaneiraildi nan pein sapwerail, oh mehn liki kan pahn patohdo oh iang irail kousoan wasao, oh irail pahn wiahla kisehn peneinei en Seikop.\n\n2 Oh aramas [en liki kan] pahn ale irail oh wa iraildohng nan arail wasa; ei, sang wasa doh kan ni keimw en sampah pwon; oh irail pahn pwurodohng nan sapwarail sahpw en inou kan. Oh peneinei en Israel pahn sapwankihla, oh sapwellimen Kauno sahpwo pahn mie ladu ohl oh lih akan; oh irail pahn kalewehdi irail akan me kaloweiraildi; oh irail pahn kaunda irail me kin kaloke irail.\n\n3 Oh ni rahno e pahn lelledo Kauno pahn ketin kakomoaleiuk, sang ahmw pahtou, oh sang ahmw masak, oh sang kaludu apwal me [soun kalokoloko] kin wiahiong uhk.\n\n4 Oh ni rahno e pahn lelledo, me ke pahn alehda lepin kahswet oh kahskihong nahnmwarki en Papilon, oh patohwan: Ia mwomwen soun kalokoloko eh uhdi, kahnihmw kohlo e uhdi?\n\n5 Kauno ketin kawelahr nein me suwedo nah tuhkehu, [E ketin kawelahr] nein kaun akan reirieso kan.\n\n6 Mehmen me kin lingeringer oh kalapw kemekeme aramas, oh mehmen me kin angkehlailih wehi kan me e kakaun, e pahn kalokolok, oh sohte me pahn kauhdi.\n\n7 Sampah pwon wie komkomoal, oh meleilei; irail wiakintehiu kokoul.\n\n8 Ei, tuhke pir kan perenkinuhkadahr, oh pil tuhke sidar kan en Lepanon, ndinda: Pwehki omwi mehlahr sohte me pahn kohdo peleikihtdi.\n\n9 Nan ehl onopadahr en kasamwoiuklong ni omw pahn lella; e kapiradahr me melahr akan ong komwi, iei soumas akan koaros en sampah; e kapwaurdahr sang nan mwolerail akan nahnmwarki koaros en wehi kan.\n\n10 Koaros irail pahn mahsenihong komwi: Komwi pil luwetala duwehte kiht? Komwi pil duwehla kiht?\n\n11 Omwi lingan seridi nan sousou; ngihlen keseng [en omw kamadipw] sohla ronge; mwahs pahn doupeseng pahmw, oh mwahs pahn kipeiukedi.\n\n12 Ia mwomwen ahmw pwupwidihsang nanleng, Luhsiper, usuhn rahn lingan! Komwlekidekdi nan pwehl, komwi me kaluwetelahr wehi kan!\n\n13 Pwe komwi patohwan nan omwi mohngiong: I pahn kohdahla nanleng, I pahn kalapalapiala mwoleiet mwohn sapwellimen Koht usu kan.\n\n14 I pahn kihehda ileilehsang depwek ileile kan; I pahn duwehla me Keieu Lapalapo.\n\n15 Ahpw komwi pahn lekidekdihla nan ehl, wasa keieu loalo.\n\n16 Irail akan me pahn kilang komwi pahn kadehdei komwi, oh pahn kasawi komwi, oh pahn nda: Ih ohl me kin kahrehda sampah eh kin rerer, me kin itikada wehi kan?\n\n17 Oh wekidohng sampah en duwehte sapwtehn, oh kawehla kahnihmw kan, oh sohte ritingada imwen me sensel kan?\n\n18 Nahnmwarki kan koaros en wehi kan, ei, irail koaros, nekinekidi nan lingan, emen emente nan pein imwe.\n\n19 Ahpw komwi lekidekieisang nan omwi sousou duwehte rah suwed ehu, oh luwen irail akan me kamakamalahr, dongkihdi kedlahs, me kohdihla pohn takain nan pwoaro; rasohng paliwar mehla ehu me tiatipeseng.\n\n20 Komwi sohte pahn patehng irail nan wasahn nekinekidi, pwehki omwi kawehla sapwomw sahpw oh kemehla noumw aramas akan; wahn wiewia suwed akan e sohte pahn mie wahupe.\n\n21 Kaunopada kamakamalahn sapwellime seri kan pwehki dipen arail pahpa ko, pwe irail en sohte pweida, de sapwaniki sahpw, de pil kadirehkihla sampah arail kahnihmw kan.\n\n22 Kauno Wasa Lapalap ketin mahsanih, pwe I pahn engiengda pahrail oh lepukasang Papilon ahdo, oh luhwehkan, oh pwutak, oh pwutak me re pahn nainiki kan, Kauno mahsanih.\n\n23 I pil pahn wiahiong en wiahla dowen mehn pihr en pohn pihl, oh lehpwel; oh I pahn kamwomwala duwehte koakoahngki kepennok, Kauno Wasa Lapalap me ketin mahsanih.\n\n24 Kauno Wasa Lapalap ketin kahulahr, mahsanih: Mehlel nin duwen ei medewehda, ih pahn mwomwen e pahn pweida; oh nin duwen ei koasonehdi, e udahn pahn pweida—\n\n25 Me I pahn wahdo mehn Asiria nan sapwei, oh tiakpeseng ih pohn ei nahna kan; e ahpw pahn kihsang mehn wisiko pohrail, oh ah katoutouo pahn kohsang pohn pwopwe kan.\n\n26 Met iei kahrepehu me koasondi ong sampah pwon; oh met iei limehu me kapahweiehr pohn wei kan koaros [pwehn kaloke].\n\n27 Pwe Kauno Wasa Lapalap me ketin koasonehdi, oh ihs me pahn kak kasapwungehla? Oh lime kan kapakapahweite [pwehn kaloke], oh ihs me pahn katokihedi?\n\n28 [Rohng] katoutouwet [lohkdahr] nan pahr me nahnmwarki Ahas ketin sipalla.\n\n29 Mehn Palisdia pwon, kumwail dehr perenkihda tuhkehn kamakamo eh ohla; pwe sinek men eh kin mehla emen sinek me suwed sang kin wiliandi, oh wah kan pahn wia ehu soangen sinek kamasepwehk.\n\n30 O mesenih en me semwemwe kan pahn mwonge, oh me anahn akan pahn wendi nan onepek mwahu; oh I pahn kemehkihla kalewemwail [mehn Pilisdia] lehk lapalap ehu, oh e pahn kamwomwala luwomwail kan.\n\n31 Kowe ewen kehl, werwerda; Kowe kahnihmw, weriwer; kumwail, mehn Palisdia pwon, mwerpesengehr; pwe mie depwek en pwelipar ehu kohkohdohsang paliepeng, oh sohte emen pahn kelehpwla nan ahnsou me koasondi kan.\n\n32 Soangen pasapeng dah me meninkeder en wehi kan pahn wia? Me Kauno ketin koasonedier Saion, oh sapwallime aramas semwemwe kan pahn koapworopworki.\n\n", "2-ne 25": "[center][font_size=26]Iralaud 25[/font_size][/center]\n\n[i]Nihpai perenkihda mehkan me kin inen oh sansal—Aramas pahn wehwehki kokohp akan en Aiseia ni imwin rahn akan—Mehn Suhs akan pahn pwurodo sang nan Papilon, kalohpwuwala Meseiao, oh kamweremwerpeseng oh ale kalokolok—Re pahn kapwurupwurdo ni ahnsou me re kamehlele Mesaiao—Tepin e pahn ketido sounpar wenepwiki mwurin Lihai eh mweselsang Serusalem—Mehn Nihpai kan kin kapwaiada kosonned en Moses oh kamehlele Krais, me iei Me Keieu Sarawi en Israel. Ele Sounpar 559–545 Mwohn Krais.[/i]\n\n1 Met ngehi, Nihpai, pahn kawehwehda duwen mahsen kan me I ntingihdier, me Aiseia kohpadahier. Pwe kilang, Aiseia kohpadahr soahng tohto me nei aramas tohto apwal en wehwehki; pwe re sohte wehwehki kokohp en Mehn Suhs akan.\n\n2 Pwe ngehi, Nihpai, sohte padahkiong irail soahng tohto me pid koasoandi en Mehn Suhs akan; pwe arail wiewia kan iei wiewia rotorot kei, oh arail mwekid kan wia mwekid suwed kei.\n\n3 Eri, I pahn ntingwohng nei aramas akan, iei irail koaros me pahn alehdi mepwukat mwuhr me I pahn ntingihdi, pwe irail en kak esehla sapwellimen Koht kadeik kan, pwe re pahn lelohng wehi kan koaros, nin duwen mahsen kan me e ketin mahsaniher.\n\n4 Eri, kumwail nei aramas akan, rongie, [kumwail] me wia peneinei en Israel, oh rong mwahu ei kaweid kan; pwehki mahsen en Aiseia kan ar sohte wehwe ong kumwail, ahpw re kin wehwe ong irail kan koaros me kin direkihla ngehn en kokohp. Ahpw I pahn kihong kumwail ehu kokohp, nin duwen ngehno me kin ketiket loaleiet; eri I pahn kohpada nin duwen me sansal me I kin wehweki sangete ahnsou me I iang ei pahpa mweselsang Serusalem; pwe kilang, palingeniet kin pereniki [padahk] sansal akan ong nei aramas akan, pwe irail en kak esehla.\n\n5 Ei, oh palingeniet pereniki mahsen kan en Aiseia, pwe I kohsang Serusalem, oh mesei kat kilangehr soahng kan me kohsang rehn Mehn Suhs akan, oh I ese me Mehn Suhs akan wehwehki soahng kan me kohsang rehn soukohp akan, oh sohte ekei aramas wehwehki soahng kan me kalohkohngehr Mehn Suhs duwehte pein irail, ihte ma re ale padahk nin duwen soahng kan me kohsang rehn Mehn Suhs akan.\n\n6 Ahpw kilang, ngehi, Nihpai, sohte kaiahnehda nei seri kan nin duwen mehn Suhs akan; ahpw kilang, pein ngehi, kousonehr nan Serusalem, eri I ese duwen wasa kan me kapelpene [kanihmwo]; oh I padahkihongehr nei seri kan duwen sapwellimen Koht kadeik kan, me wiawiher ong Mehn Suhs akan, ong nei seri kan, nin duwen [soahng] koaros me Aiseia kohpadahr, oh I sohte pahn ntingiedi.\n\n7 Ahpw kilang, I pahn doulahng pein ei kokohp, nin duwen me sansal sang rehi; me I ese me sohte aramas emen pahn sawehwehki; ahpw, ni rahn akan me kokohp en Aiseia kan pahn pweida aramas akan pahn wehwehkihda ni mehlel, ni ahnsou me kokohp akan pahn sansalada.\n\n8 Eri, re uhdahn kesempwal ong aramas akan, oh mehmen me pahn medewe me re sohte kesempwal, I pahn koasoaiong irail ni sansal, oh [pil] kainenehiongete nei aramas akan ei koasoai kan; pwe I ese me [kokohp kan] pahn uhdahn kesempwal ong irail ni imwin rahn akan; pwe ni ahnsouo irail uhdahn pahn wehwehkihda; eri, I ntingiedi ong ni kamwahuparail.\n\n9 Oh ni ehu dih en Mehn Suhs akan ar pahn kamwomwala pwehki arail wiewia suwed, iei pil mwomwen arail pahn kamwomwala nan ehu ehu dih nin duwen arail wiewia suwed kan; oh saikinte emen irail kamwomwala ihte ma soukohp kan en Kauno kohpada ong irail.\n\n10 Eri, e kokohpdahr ong irail duwen kamwomwomwla me pahn wiawi ong irail, mwurinte ei pahpao e mweselsang nan Serusalem; ahpw, ar mohngiong kan keptakailahr; oh nin duwen ei kokohp re kamwomwlahr, ihte me luwehdi, irail akan me lohdier oh wesiklahr nan Papilon.\n\n11 Oh met I koasoaiawei pwehki ngehno me mihmi loaleiet. Oh mendahte ar wisiksangehr re udahn pahn pwurehng pwurala, oh sapwenkihla sahpw en Serusalem; eri, re pahn pwurehng kopwurupwurdohng nan sapwarail sahpw en sohso.\n\n12 Ahpw, kilang, re pahn kin mahwin, oh e pahn mie rohng en mahwin kan; oh ni ahnsou me rahno pahn lelodo me sapwellimen Sahmo Iehroso, iei Sahm en nanleng oh sampah, pahn ketin kasalehiong irail pein ih ni paliwar, kilang, re pahn soikala ih, pwehki ar wiewia suwed akan, oh keptakain ar mohngiong kan, oh lamalam kesihnen.\n\n13 Kilang, irail pahn kalohpwuala ih; oh mwurin eh pahn nekinekdi nan sousou erein rahn siluh, e pahn ketin iasadahsang mehla, iangahki [manaman en] kamwahuiala nan sapwellime pehn pihr kan; oh irail koaros me pahn kamehlele mware pahn komourla nan wein Koht. Eri, palingeniet pereniki kohpada duwen ih, pwe I kilangehr ah mwehi, oh mohngiongi kin kepikepinga mware me sarawio.\n\n14 Oh kilang [ahnsou] pahn leledo me mwurin Mesaiao eh pahn ketin iasadahsang mehla, oh ketin kasalehda pein ih ong sapwellime aramas akan, ong koaros me pahn kamehlele mwareo, kilang, Serusalem pahn pwurehng kamwomwala; pwe meid suwed ong irail me pahn pelianda Koht oh aramas akan en sapwellime mwomwohdiso.\n\n15 Eri, mehn Suhs akan pahn kamweremwerpeseng nan wehi kan koaros; ei, oh Papilon pil pahn kamwomwala; eri, ekei wehi teikan pahn kamwerepeseng mehn Suhs akan.\n\n16 Oh mwurin arail pahn mwerpeseng, oh Kauno Koht ketin kalokehkinirail wehi teikan erein dih kei, ei, sang ehu dih lel ehu dih lao irail tepida pwoson Krais, Sapwellimen Kohto, oh tomwo, me poatopoat ong aramas koaruhsie—oh ni ahnsouo me rahno pahn leledo me re pahn pwoson Krais, oh pwongih Sahmo ni mwareo, sang nan mohngiong mehlel, oh peh mwakelekel, oh solahr kasik emen Mesaia, eri, ni ahnsouo, rahno pahn leledo me e pahn konehng me re pahn kamehlele mepwukat.\n\n17 Oh Kauno pahn ketin pwurehng ketikihwei limeo pwe en kapwurehdo sapwellime aramas akan sang arail salongala oh mour pwupwilao. Eri, e pahn ketin doula wia doadoahk kapwuraimwei oh lingan rehn aramas akan.\n\n18 Eri, e pahn ketin kapwarehda sapwellime mahsen akan ong irail, iei mahsen akan me pahn kadeikirailda ni imwin rahno, pwe irail pahn alehdi [mahsen ko] pwe en kak kadehdehiong irail duwen Mesaia mehlelo, me irail soikalao; oh en kadehdehiong irail me re solahr anahne kasikasik emen Mesaia me pahn ketido, pwe e sohte pahn wiawi, ihte Mesaia likamw me pahn pitiedi aramas akan; pwe emente Mesaia me soukohp akan kokohpkidahr, oh Mesaia wet iei ih me Mehn Suhs akan soikalahro.\n\n19 Pwe nin duwen mahsen akan en soukohp akan, Mesaiao pahn ketido sounpar wenepwiki sang mwurin ei pahpao mweselsang Serusalem; oh nin duwen mahsen akan en soukohp akan, oh pil mahsen en tohnleng en Kohto, e pahn mwareniki Sises Krais, Sapwellimen Kohto.\n\n20 Oh met, riei ohl akan, I koasoaiadahr ni sansal pwe kumwail en dehr sapwungala. Oh nin duwen Kauno Koht e ketin ieias me kahluwa Israel sang nan sahpw en Isip, oh ketkihong Moses manaman pwe en kak kamwahuiala tohn wehi kan [en Israel] mwurin sineik poisin kan ar ngalisiraildi, ma re pahn kilenglahngete sineik me e kihda mwohrailo, oh pil ketkihong ih manaman pwe en poakih paipo oh pihl ahpw pahn kusieisang; mehlel, kilang I ndaiong kumwail, me mepwukat mehlel, oh nin duwen Kauno Koht e ketin ieias, e sohte pahn mie ehu mwahr tohrohr pohn sampah likin Sises Krais, me I koasoaiahier, me aramas pahn kak komourkihla.\n\n21 Eri, iei kahrepewet me Kauno Koht inoukihong ie me mepwukat me I ntingihdi pahn kolkoldi oh nekinekla, kohieng kadaudokei kan, sang ehu dih kohlang ehu dih, pwe inouo en kak pweida ong Sosep, me kadaudoke kan sohte pahn mehla erein sampah eh pahn mimiehte.\n\n22 Eri, mepwukat pahn kohwei sang nan ehu dih kolahng ehu dih erein sampah eh pahn mimiehte; oh re pahn kohkohwei nin duwen kupwur oh koasondi en Koht; oh wehi kan me pahn kolokol pahn pakadeingki nin duwen mahsen akan me ntingdi.\n\n23 Pwe se kin loaloapwoationg [aht] doadoahk en nting, pwe se en koangoangehki nait seri kan, oh pil riat akan, re en kamehlele Krais, oh re en kompoakepahki Koht; pwe se ese me iei sang kalahngan [en Koht] me kitail komourkihla, mwurin [soahng kan] koaros me kitail kak wia.\n\n24 Oh, mendahte aht kamehlelehier Krais, se kin kapwaiada kosonned en Moseso, oh kasikasik Krais ni loalopwoat, lao kosonnedo pahn kaimwsekla.\n\n25 Pwehki kahrepe wet me kosonnedo wiawihkihda; eri ong kiht, kosonnedo sohralahr, oh se momourki Krais pwehki aht pwoson; ahpw se kin kapwaiadahte kosonnedo pwehki koasoandi kan.\n\n26 Oh se kin koasoaia Krais, se kin perenki Krais, se kin kalohngki Krais, se kin kohpada duwen Krais, oh se kin ntingihdi nin duwen aht kokohp akan, pwe nait seri kan en kak ese mehnia mehn sawas me re pahn alehki lapwepen diparail akan.\n\n27 Eri, se koasoaia duwen kosonnedo pwe nait seri kan en ese duwen sohralahn kosonnedo; oh irail en ese me sang sohralahn kosonnedo, [re] en kilenglahng mouro me sang rehn Krais, oh ese kahrepen kosonnedo eh wiawihda. Oh mwurin kosonnedo eh pahn pweida rehn Krais, re sohte pahn kakeptaikaiala mohngiongarail kan ong ih ahnsou me kosonnedo pahn sohrala.\n\n28 Oh met kilang, nei aramas akan, kumwail wia aramas tepinwar kekeluwak; I koasoiong kumwail ni sansal, pwe kumwail en sohte pwonopwonki. Oh mahsen akan me I koasoaiadahr pahn wia mehn kadehde ong kumwail; pwe re itarohng kaweid aramas sohte lipilipil nan ahl pwungo; pwe ahl pwungo iei en kamehlele Krais oh dehr kahmahmkihla; pwe ma kumwail kahmahmki a kumwail pil kahmahmkihla soukohp ko oh kosonnedo.\n\n29 Oh met kilang, I ndaiong kumwail me ahl pwungo iei en kamehlele Krais, oh dehr kahmahmkihla ih; oh Krais iei me Keieu Sarawi en Israel; eri kumwail anahne poaridi mwowe, oh pwongih sang nan amwail kehl unsek, madamadau, oh roson, oh palingenemwail usek; oh ma kumwail pahn wia met kumwail sohte pahn lekidekla.\n\n30 Oh, erein eh pahn konehng, kumwail pahn kolokolete sapwellimen Koht doadoahk kan oh tiahk sarawi kan lao kosonnedo me kohieng Moses pahn pweida.\n\n", "2-ne 26": "[center][font_size=26]Iralaud 26[/font_size][/center]\n\n[i]Krais pahn wia doadoahk en papah ong mehn Nihpai kan—Nihpai kilangada kamwomwomwlahn nah aramas akan—Irail pahn lokaia sang nan pwelpar—Mehn Likih kan pahn wiahda mwomwohdiso likamw akan oh pwihn suwed rir kan—Kauno ketin irehdi aramas akan en wia doadoahk en prihskrap. Ele Sounpar 559–545 Mwohn Krais.[/i]\n\n1 Oh mwurin Krais e pahn iasadahsang mehla e pahn ketin pwarodohng kumwail, nei seri kan, oh riei ohl kesempwalakan; oh mahsen akan me e pahn ketin mahsanihong kumwail pahn wiahla kosonned me kumwail pahn kapwaiada.\n\n2 Pwe kilang, I ndaiong kumwail me I kilangadahr dih tohto pahn mehla, oh e pahn mie mahwen laud oh moromor kei nanpwungen nei aramas akan.\n\n3 Oh mwurin Mesaiao e pahn ketido e pahn mie kilel kei pahn sansalehng nei aramas akan duwen sapwellime ipwidio, oh pil duwen sapwellime pwoula oh iasadao; oh rahno pahn wia rahn lapalap oh kamasepwehk ong me suwed akan, pwe irail pahn mwomwala; oh re pahn mwomwala pwehki arail kausala soukohp akan, oh souleng kan, oh katehkin irail takai, oh kemeirailla; eri ngilen ntahn souleng kan pahn kohdahsang nan pwehl kohdahla rehn Koht pwe en kedipei irail.\n\n4 Eri, irail koaros me pohnmwahso, oh me kin wia me suwed, rahno me pahn kohdo pahn isikirailla, Kauno Wasa Lapalap me ketin mahsanih, pwe re pahn rasehng mwutin dihpw meng.\n\n5 Oh irail me kemehla soukohp akan, oh souleng kan, pahn suhrla wasa loal nan sampah, Kauno Wasa Lapalap me ketin mahsanih; oh nahna kan pahn pwainiraildi, oh elipip kan pahn wairailsang, oh ihmw kan pahn rehngkidi pohrail oh kamwuteirailpene oh idangirailpene lao re wiahla pehs.\n\n6 Oh posopos en nansapwe, oh lioal, oh rerrer en sahpw, oh soahngen kahpwal koaros pahn lellohng irail, pwehki kisiniei en engieng en Kauno pahn lellohng irail, irail pahn duwehte mwuten dihpw meng, oh rahn me pahn kohdo pahn isikirailla, Kauno Wasa Lapalap ketin mahsenih.\n\n7 Ia uwen ngeniet kin medek, oh pwunod pwehki kamakamalahn nei aramas akan! Pwe ngehi, Nihpai, kilangadahr, oh met katoutouwihielahr mwohn silangin Kauno; ahpw I patohwan likwerih ei Koht: Sapwellimwomwi koasoandi kan me pwung.\n\n8 Ahpw kilang, me pwung kan me pahn rong mwahu mahsen en soukohp akan, oh sohte kemeirailla, ahpw poadidi ong ar kasikasik Krais ong kilel kan me pahn sansalda, mendahte kalokeparail kan koaros—kilang, iei irail me sohte pahn lekidekla.\n\n9 Ahpw Iehros Pwungo pahn ketin pwarohng irail; oh e pahn kamwahuirailla, oh irail pahn ahneki popohl reh, lao dih siluh pahn mehla, oh tohtohn dih kapahieu pahn mehla nan arail mour pwung.\n\n10 Oh mwurin ahnsou me mepwukat pahn imwisekla, nei aramas akan pahn mwadangete kamwomwomwla; I kilangadahr, mendahte lokolok en palingeniet; met, I ese me e uhdahn pahn wiawi; oh re kin pangala pein irail; eriar pahn kamwomwomwala me pahn wia katingpen arail pohnmwahso oh arail pweipwei; pwehki arail dukiong tepilo oh pilada wiewiatiahk en rotorotlaudsang [tiahk en] marain, eri irail uhdahn pahn kohdihla nan ehl.\n\n11 Pwe Ngehn en Kauno sohte pahn ketin ieiang aramas ahnsou koaros. Oh ahnsou me Ngehno solahr pahn ketin ieiang aramas a kamwomwomwla pahn mwadangetewiawi, oh met kansensuwedihada palingeniet.\n\n12 Oh ni ei koasoia duwen mehn Suhs akan ahr anahne kamehlele, me Sises iei ih me Krais mehlelo, e pil konehng Mehn Liki kan en kamehlele me Sises iei ih me Krais, Koht Soutuko;\n\n13 Oh e kin ketin kasalehda pein ih ong irail koaros me kin kamehlele ih, sang ni manaman en Ngehn Sarawi; ei, ong wehi kan, keinek kan, lokaia kan, oh aramas akan, [oh] ketin wiewia doadoahk me kapwuriamwei kan, kilel kan, oh manaman kan, nanpwungen aramas nin duwen arail pwoson.\n\n14 Ahpw kilang, I pahn kohpadahng kumwail duwen imwin rahn akan; duwen rahno ahnsou me Kauno Koht pahn ketikihdo mepwukat rehn aramas akan.\n\n15 Mwurin kadaudokei kan oh kadaudoken riei ohl akan arail pahn pwupwudi nan arail soupwoson, oh pahn kamakam rehn Mehn Liki kan; ei, mwurin Kauno Koht e pahn ketin kapilirailpene, oh pahn mahweniong irail, oh kauwada kehl en kaloweiraildi; oh mwurin arail pahn [kamakamala oh] wonohn nan pwelpar, mehnda ma irail sohrala, ahpw ngilen me pwung kan pahn ntingdi, oh kapakap en me loalopwoat kan pahn peipeido, oh irail koaros me pwupwudi nan arail soupwoson sohte pahn monokonokla.\n\n16 Pwe irail akan me pahn kamwomwala pahn koasoi ong irail sang pahn pwehl, oh ngilerail peipeido sang nan pwelpar, oh ngilarail pahn duwehte ngil en emen soun katieni; pwe Kauno Koht pahn ketkihong manaman, pwe en kak koasoaiduwen irail ni ngiletik, duwehte ngihl me peido sang nan pwehl; oh arail lokaia pahn peipeido sang nan pwelpar.\n\n17 Pwe Kauno Koht ketin mahsanih: Re pahn ntingihdi soahng kan me pahn wiawi nanpwungarail, oh re pahn ntingdi oh katengetengpene nan ehu pwuhk, oh irail akan me pwupwudi nan ar souwposon sohte pahn ale, pwe irail pahn rapahki en kawehla sapwellimen Koht koasoandi kan.\n\n18 Eri, duwen kamwomwalahn irail akan me kamwomwalahr, e wiawimwadang; oh neirail karihs kan pahn duwehte kilin wahn pilawa me mengila—ei, Kauno Koht me ketin mahsanih: E pahn mwadangete wiawi—\n\n19 Oh e pahn wiawi, me irail akan me pwupwidi nan arail peikasal pahn kamakam rehn Mehn Liki kan.\n\n20 Oh Mehn Liki kan direkilahr ar pohnmwahso nan masarail akan, oh dipekelekelier, pwehki lapalapen arail takain kadipekelekelo, kahrehda re wiahda mwomwohdiso tohto; ahpw, irail pwilikihdi sapwellimen Koht manaman oh doadoahk kapwuriamwei kan, oh kalohki pein arail eripit oh pein arail loalokong, pwe irail en kak kepwehpewhkihla oh korehdasang ahn me semwehmwe kan.\n\n21 Oh mwomwohdiso tohto me wiawihda me kahrehda noahrek, oh akupwung, oh lamalam oh ineng en kauwehla meteikan.\n\n22 Oh pil mie pwihn mwersuwed rir kan, duwehte nan mwein kawao, nin duwen en tepilo tiahk suwed kan, pwe ih me wiahda mepwukat koaros; ei, me tapiada kamaramas, oh doadoahk rotorot kan; ei, oh e kin kahrehkinirail kisin sahl me pirapiriong ni tepinwararail kan, lao e katengehkiniraildi sahl kehlail kohkohlahte.\n\n23 Pwe kilang, riei ohl kesempwal akan, I ndaiong kumwail me Kauno Koht sohte kin wia doadoahk rotorot kan.\n\n24 Soahng koaros me e kin ketin wia kin wiawi ong kamwahupen sampah; pwe e ketin poakohng sampah, kahrehda e ketin mweidala pein eh mour pwe aramas koaros en kak kohdo reh. Eri, sohte me e ketin irehdihsang re en alehda sapwellime komouro.\n\n25 Kilang, mie me e mahsanihong, ketihtihki: Kohkohweisang ie? Kilang, I ndaiong kumwail, Soh; ahpw e ketin mahsanih: Kohdo rehi kumwail koaros me mih pohn sampah, pwainda milik oh sukehn loangalap, ni sohte anahepen mwohni oh sohte isepe.\n\n26 Kilang, mie me e mahsanihong re en kohkohlahsang nan imwen kapakap akan, de wasahn kaudok kan? Kilang, I ndaiong kumwail, Soh.\n\n27 Mie ahnsou me e mahsanihong aramas en dehr alehda sapwellime komouro? Kilang I ndaiong kumwail, Soh; ahpw e ketikihong aramas koaros ni sohte pweipwei; oh e ketin mahsanihong sapwellime aramas akan re en koangoangehki aramas koaros en koluhla.\n\n28 Kilang, mie aramas me Kauno ketin mahsanihiong me re sohte pahn alehda sapwellimekupwuramwahu? Kilang I ndaiong kumwail, Soh; ahpw mie en aramas koaros ar pai me duwepenehte, oh sohte me irairdihsang.\n\n29 E ketin mahsanih me sohte me pahn wia doadoahk en prihskrap; pwe, kilang, prihskrap iei aramas me kin kalohk, oh wiahkinirail kamarainpen sampah, pwe irail en kepwehpwehla oh sampah en kepinga irail; ahpw re sohte kin nsenohki sawasepen Saion.\n\n30 Kilang, Kauno ketin irehdi soahng wet; eri, Kauno Koht ketikidahr kosonned ehu me aramas koaros anahne ahneki limpoak unsek, limpoak unseko iei limpoak. Oh ma re sohte pahn ahneki limpoak unsek sohte kateparail. Eri, ma re pahn ahneki limpoak unsek re sohte pahn mweidehng tohn doadoahk en Saion en mehla.\n\n31 Ahpw tohn doadoahk en Saion pahn doadoahk ong ni kamwahupen Saion; pwe ma mwohni me kin kahrehda ar doadoahk re pahn mehla.\n\n32 Oh pil, Kauno Koht ketin mahsaniher me aramas akan sohte pahn kam aramas; me re sohte pahn likamw; me re sohte pahn pirap; me re sohte pahn kasaminehla mwaren Kauno arail Koht; me re sohte pahn noahrok; me re sohte pahn ahneki lamalam de ineng en kauwehla meteikan; me re sohte pahn akamaipene; me re sohte pahn netiki paliwararail akan; oh me re sohte pahn wia mepwukat; pwe mehmen me pahn wia mepwukat pahn mehla.\n\n33 Pwe sohte ehu wiewia suwed pwukat kin kohsang rehn Kauno; pwe e kin ketin kupwur mwahu ong aramas akan; oh e sohte kin wia mehkot me sohte kin sansal ong aramas akan; oh e ketin lukehier irail koaros en kohdo reh oh alehda sapwellime kupwur mwahu; oh e sohte kin ketin soikala mehmen me kohdo reh, me toantoal oh pwetepwet, me sensel oh saledek, ohl oh lih; oh e kin ketin tamataman aramas rotorot akan; oh koaros duwepene rehn Koht, mehn Suhs oh Mehn Liki kan koaros.\n\n", "2-ne 27": "[center][font_size=26]Iralaud 27[/font_size][/center]\n\n[i]Rotorot oh salongala pahn kipehdi sampah ni imwin rahn akan—Pwuhk en Mormon pahn kohdo—Soun kadehde silimen pahn kadehdehki pwuhko—Ohl loalokong men pahn nda me e sohte kak wadek pwuhk katengetengo—Kauno pahn ketin wia doadoahk kapwuriamwei oh lingan—Karasahiong Aiseia 29. Ele Sounpar 559–545 Mwohn Krais.[/i]\n\n1 Ahpw, kilang, ni imwin rahn akan, de nan mwehin Mehn Liki kan—iei, wehi koaros en Mehn Liki kan oh pil mehn Suhs akan, irail koaros me pahn kohdo sahpwet oh pil irail me pahn mihmi nan sahpw teikan, iei, sahpw koaros pohn sampah, kilang, irail pahn sakaukihla wiewia suwed oh soangsoangen doadoahk suwed koaros.\n\n2 Oh ahnsou me rahno pahn lelledo Kauno Wasa Lapalap pahn ketidohng irail, posopos en nansapwe oh rerrer en sahpw, oh e pahn ngihl laud, oh kisinieng, oh melimel, oh kisiniei kehlail.\n\n3 Oh wehi kan koaros me pahn mahweniong Saion, oh kin kaloke, pahn [sohrala] rasehng ouraman en nihpwong ehu; ei, e pahn lelohng irail, duwehte aramas duhpeklahr men me ouramandahr me e wie mwongemwonge e ahpw pirida ni eh duhpek; de pil rasehng aramas emen me mehkilahr eh men nimpil, e ahpw ouramanda me e wie nimnimpil, e ahpw pirida nan kepinwere ngalangaladahr oh e men nimpil; iei, met me pahn wiawi ong karihs en wehi kan koaros me pahn mahweniong Nahnahn Saion.\n\n4 Pwe kilang, kumwail koaros me kin wiewia suwed, kumwail uhdi oh pwuriamweikihla, pwe kumwail pahn weriwer laud, oh peki sawas; ei, kumwail pahn sakaula ahpw kaidehn sang wain, kumwail pahn wasasseli ahpw kaidehn sang sakau kehlail.\n\n5 Pwe kilang, Kauno pahn ketin kupwuredahr kumwail en meirkelikla. Pwe kilang, kumwail meirpenehr, oh kumwail soikalahr soukohp akan; oh e ketin perehsangkumwailehr amwail kaun akan oh ohl sarawi kan pwehki amwail wiewia suwed.\n\n6 Oh e pahn wiawi me Kauno Koht pahn ketikihong kumwail mahsen akan en pwuhk ehu, oh re pahn wia mahsen akan en me memeir.\n\n7 Oh kilang pwuhko pahn katengetengpene; oh pwuhko audaudki kaudiahl sang rehn Koht, sangete ni tepin sampah lel ni imwi.\n\n8 Eri, pwehki soahng kan me katengetengpene, soahng kan me katengetengpene sohte pahn kohda ni ahnsou me aramas akan suwedlahr oh wiewia dihp akan. Eri pwuhk ko sohte pahnkohieng irail.\n\n9 Ahpw pwuhko pahn pekederlahng ohl emen, oh e pahn patowahnda mahsen akan en pwuhko, me wia mahsen en me memeir nan pwehl, oh e pahn kadaralahng emen [aramas] mahsen akan en pwuhko;\n\n10 Ahpw mahsen akan me katangetengpene sohte pahn pekederla, oh pil pwuhko sohte pahn pekederla. Pwehki pwuhko pahn katengetengkipene manaman en Koht, oh kaudiahl me katengetengpene kan pahn mihmihte nan pwuhk ko lao lel ahnsou me Kauno ketin kupwuriki, me re pahn kohda; pwe kilang, re kasalehda soahng kan koaros sangete ni tepin sampah lel ni imwin sampah.\n\n11 Oh rahno pahn kohdo me mahsen akan en pwuhko me katengetengpene pahn wadawada sang pohn ihmw koaros; oh re pahn kin wadawad sang ni manaman en Krais; oh soahng koaros me wiawihongehr aramas akan pahn kasansalohng aramas akan, oh me pahn pil wiawi lao lel imwin sampah.\n\n12 Eri, ni ahnsouo me pwuhko pahn pekederlahng ohl emen me I koasoaiahier, pwuhko pahn wie ekiek sang mwohn mesen sampah, pwe sohte pwoaren mas ehu pahn kilangidi ihte irail meh silimen soun kadehde kan me pahn kilang, sang ni manaman en Koht, likin ih me pwuhko pahn kohieng; oh irail pahn kadehdehki ni mehlel duwen pwuhko oh audepe kan.\n\n13 Oh sohte me pahn iang kilang, ihte ekei me Koht ketin kupwuriki, pwe re en kadehdehki duwen sapwellime mahsen ong aramas akan; pwe Kauno Koht ketin mahsaniher me kadehde kan en me pwoson kan pahn koasoaiwei duwehte sang rehn me melahr akan.\n\n14 Eri, Kauno Koht pahn ketin doula ketikihdo mahsen kan en pwuhko; oh nan ewen soun kadehde tohto me e ketin kupwuriki e pahn ketikihda sapwellime mahsen; oh meid suwediong me pahn kasohwe mahsen en Koht!\n\n15 Ahpw kilang, ahnsou pahn kohdo me Kauno Koht pahn ketin mahsanihong ih me e ketin kadarehng pwuhko: Ale mahsen pwukat me sohte katengetengpene oh kiheng emen, pwe en kasalehiong emen me kak wadek, [oh] ndahieng: Komw menlau wadekehng ie met. Oh me kak wadeko pahn nda: Wahdo pwuhko, I ahpw pahn wadek.\n\n16 Oh met, pwehki kalinganpen sampah oh kepwepwehla me re pahn nda ki met, ahpw kaidehn ong nikalinganpen Koht.\n\n17 Oh ohlo pahn nda: I sohte kak wahdo pwuhko, pwehki e katengetengpene.\n\n18 Eri me ese wadeko pahn nda: I sohte kak wadek.\n\n19 Eri ahnsouo pahn leledo, me Kauno Koht pahn ketin pwurehng ketikihong pwuhko oh mahsen ko ong ih me sehse wadawad; oh ohl me sehse wadawado pahn nda: I sehse wadawad.\n\n20 Kauno Koht ahpw pahn mahsanihong: Me ese wadek sohte pahn wadek, pwe re soikalahr, oh I kak pein wia ei doadoahk; eri ke pahn wadek mahsen akan me I pahn kihong uhk.\n\n21 Dehr doahke soahng kan me katengetengpene, pwe I pahn kapwarehdaahnsou ehu me I pahn koasoanehdi; pwe I pahn kasalehiong aramas akan me I kak pein wia ei doadoahk.\n\n22 Eri, ahnsou me ke pahn neksang wadek mahsen akan me I pahn ketkihong uhk, oh alehdi kadehdehn sounkadehdeh kan me I inoukihong uhk, ke ahpw pahn pwurehng katengepene pwuhko, oh nekidala rehi, pwe I pahn nekidala mahsen akan me ke saik wadek, lao lel ahnsou me I koasoanehdi sang ni ei eripit me e pahn kasansaliong aramas akan soahng kan koaros.\n\n23 Pwe kilang, Ngehi iei Koht; oh Ngehi iei Koht me kin wia doadoahk kapwuriamwei kan; oh I pahn kasalehiong sampah me I duduwehte aio, rahnwet, oh kohkohlahte; oh I sohte kin wia doadoahk ong aramas akan ihte sang ni arail pwoson.\n\n24 Oh pil ahnsouo pahn kohdo me Kauno pahn mahsanihiong ih me pahn wadek mahsen akan me pahn pekederlareh:\n\n25 Ma aramas pwukat pahn karanih ie sang ni arail koasoai, oh arail lokaia kan kin waunekinie ahpw mohngiongirail akan dohsang ie oh arail lemwikin ie kin sang padahk en aramas akan—\n\n26 Eri, I pahn doula oh wia doadoahk kapwuriamwei ehu rehn aramas pwukat, mehlel, doadoahk kapwuriamwei oh lingan ehu, pwe eripit en neirail aramas loalokong oh koahiek kan pahn mwomwala, oh marain en neirail aramas koahiek kan pahn ekiekla.\n\n27 Oh meid suwediong irail akan me kin soang en karirihala arail koasoandi kan sang Kauno! Oh arail doadoahk kan kin mih nan rotorot; oh irail kin nda: Ihs me kak kilang kiht, oh ihs me pahn esei kiht? Oh irail pahn pil nda: Mehlel, ahmw pahn wekidada soahng kan pahn rasohngete pwehl wiahda einpwoat? Ahpw kilang, Kauno Wasa Lapalap ketin mahsanih, I pahn kasalehiong irail me I ese arail doadoahk kan koaros. Pwe mie doadoahk ehu me kak ndahieng ih me wiahda, kaidehn kowe me wiaiehda? De dahme wiawihda kak ndahieng me wiahdao, ke sohte ese dahme ke wiewia?\n\n28 Ahpw kilang, Kauno Wasa Lapalap ketin mahsanih: I pahn kasalehieng aramas akan me mwurin ahnsou kis oh Lepenan pahn wiahla mwetuwel wahn ehu; oh mwetuwel wahno pahn kesempwal duwehte nanwel ehu?\n\n29 Oh ni ahnsouo irail me salengepon kan pahn rongada mahsen en pwuhko, oh pwoaren mesen me maskun kan pahn kilangada wasa sang nan wasa rotorot akan.\n\n30 Oh me mpai kan pahn keirda, oh arail peren pahn pwilisang Kauno, oh me semwehmwe rehn aramas akan pahn perenkihda me Sarawi en Israelo.\n\n31 Pwe nin duwen Kauno e ketin ieias irail pahn kilang me kamasepwehko e pahn sohla katepe, oh me kin kauwe e pahn isihsla, oh kasarehla koaros me kin tetehkete ahnsou en wiahda tiahk suwed;\n\n32 Oh irail me kin karaunlikamwih aramas pwehki ar koasoai, oh kaunopada lidip pwe en lidipiheki me kin kapwungirailla, oh sohte katapaniki mehkot pwung.\n\n33 Eri, Kauno me ketin doarehla Eipram, ketin mahsanih, duwen peneinei en Seikop: Seikop sohte pahn namenekla, de pohn mese ahnsou wet sohte pahn reidi.\n\n34 Ahpw ahnsou me e pahn kilangada nah seri kan, iei doadoahk en nin limei kat reh, re pahn sarawihkihla mwareiet, sarawihkihla Me Sarawi en Seikop, oh pahn masak Koht en Israel.\n\n35 Irail me pil kin salongala nan palingehn pahn esehla wehwehki, oh irail me kin akupwungkan pahn esehla padahk mehlel.\n\n", "2-ne 28": "[center][font_size=26]Iralaud 28[/font_size][/center]\n\n[i]Mwomwohdiso likamw tohto pahn wiawihda ni imwin rahn akan—Re pahn padahk ki padahk sapwung, padahk mwahl, oh padahk likamw akan—Pwupwila [tohto] pahn wiawi pwehki sounpadahk likamw kan—Tepilo pahn kawehla nan mohngiong en aramas akan—E pahn padahk ki soangsoangen padahk likamw koaros. Ele Sounpar 559–545 Mwohn Krais.[/i]\n\n1 Oh met, riei ohlakan, kilang, I koasoi ong kumwail, nin duwen Ngehno e ketin koangoahngehkin ie; eri, I ese me re udahn pahn wiawi.\n\n2 Oh soahng kan me pahn ntingda sang nan pwuhko pahn kesempwal mehlel ong aramas akan, ahpw mehlel ong kadaudokatail akan, me ieikisehn luhwen peneinei en Israel.\n\n3 Pwe ahnsouo pahn leledo me mwomwohdiso kan me wiawihda, ahpw kaidehn ong Kauno, ahnsou me emen pahn kin ndahieng ekei: Kilang, ngehi, ngehi me sapwellimen Kauno; oh mehtei kan pahn kin nda: ngehi, ngehi me sapwellimen Kauno; oh ih met me mwomwohdiso koaros me wiawihda pahn kin ndinda, ahpw kaidehn ong Kauno—\n\n4 Oh irail pahn kin akamaipene nan pwungarail; oh neirail samworo kan pahn kin akamaipene; oh irail pahn kin padahk ki pein arail loalokong, oh soikala Ngehn Sarawio, me kin ketikihla kaweid.\n\n5 Oh irail soikala manaman en Koht, Me Sarawi en Israelo; oh irail ndahieng aramas akan: Kumwail rong kiht, oh rong aht padahk; pwe kilang sohte Koht rahnwet, pwe Kauno oh Soundoaro ketin kaimwsekalahr sapwellime doadoahk, oh e ketikihongehr sapwellime manaman ong aramas akan;\n\n6 Kilang, kumwail rong [aht] padahk; ma re pahn nda me mie manaman kapwuriamwei ehu wiawi sang ni limen Kauno, dehr kamehlele; pwe rahnwet Koht solahr wia manaman kapwuriamwei; e ketin kaimwsekalahr sapwellime doadoahk.\n\n7 Ei, oh me tohto pahn kin nda: [Kitail] kamadipw, sakau, oh pereperen, pwe lakapw pali kitail pahn mehla; oh e pahn mwahu ong kitail.\n\n8 Oh me tohto pil pahn nda: Kitail kamadipw, sakau, oh pereperen; ahpw, kitail anahne masak Koht—e pahn ketin mahkohng kisin dihpatail kan; ei, kitail kak ekis likamw, kulih mehteikan pwehki arail koasoi kan, weirada pwoar en lidip ong mehn mpomw; pwe sohte kasuwedpe; oh kitail wia mepwukat koaros, pwe lakapw kitail pahn mehla; oh ma mehlel kitail sapwung, Koht pahn ekiste kemeikitail, oh mwuri kitail pahn komourla nan wein Koht.\n\n9 Ei, oh me tohto pahn kin wiewia padahk ni mwomw wet, padahk sapwung, mwahl, oh likamw, oh pahn pohnmwahso nan mohngiongarail kan, oh pahn kin song en kaririala arail koasoandi kan sang Kauno; oh arail doadoahk kan pahn mihmi nan rot.\n\n10 Oh ntahn souleng kan pahn likwer sang nan pwehl pwehn kedipa irail.\n\n11 Ei, irail koaros salongasangehr ahlo; irail wialahr aramas sapwung.\n\n12 Pwehki pohnmwahso, oh pwehki sounpadahk likamw kan, oh padahk likamw, arail mwomwohdiso kan sapwungalahr, oh arail mwomwohdiso kan aklapalapalahr; pwehki arail pohnmwahso irail aklapalap mehlel.\n\n13 Irail kin pirapa me semwehmwe kan pwehki arail wasahn sarawi kaselel kan; irail kin pirapa me semwehmwe kan pwehki arail likou kaselel kan; oh irail kin kaloke me mpai kan oh me nan mohngiong karakarak kan, pwehki arail pohnmwahso re kin aklapalap.\n\n14 Re keptakai oh re mas ile; mehlel, pwehki pohnmwahso, oh dihp, oh wiewia suwed kan, oh tiahken netiki paliwar, irail koaros salongala ihte me malaulau, me kin karakarahk ideidawehn Krais; ahpw, pwehki kaweid me re kin alehsang padahk en aramas, kahrehda re kin kalapw sapwung.\n\n15 Kumwail me erpitlahr, oh me loalokonglahr, oh me kepwepwelahr, me aklapalapalahr nan amwail mohngiong kan, oh koaros me kalohngki padahk likamw kan, oh koaros me kin netiki paliwararail kan, oh wekidalahr koasoandi pwung en Kauno, meid suwed, meid suwed, meid suwed ong kumwail, Kauno Koht Wasa Lapalap me ketin mahsanih, pwe kumwail pahn lekdekla nan ehl!\n\n16 Meid suwediong irail me pahn sohpeisang me pwung kolahng me sohte katepe oh uhwong me mwahu, oh nda me [mwahuo] sohte katepe! Pwe rahno pahn leledo me Kauno Koht pahn ketin mwadangete pwaredohng aramas en sampah; oh rahno me re pahn dipanla mehlel, re pahn kamakamala.\n\n17 Ahpw kilang, ma aramas en sampah pahn kohluhkihla diparail kan oh arail wiewia suwed kan irail sohte pahn kamwomwala, Kauno Wasa Lapalap ketin mahsanih.\n\n18 Ahpw kilang, mwomwohdiso kehlail oh suwedo, lih me kin netiki paliwar en sampah pwon, pahn pwupwudinin sampah, oh lapalahn pwupwudi ieu pahn wiawi.\n\n19 Pwe wehin tepilo pahn itikekda, oh irail akan me kin patehng pahn anahne kamwakidada pwe re en koluhla, pwe tepilo de katengehkiniraildi nah selmete poatoapoat kan, oh kamwakidadaren lingeringer, oh mehla;\n\n20 Pwe kilang, ni ahnsouo e pahn kawehla nan mohngiong en aramas akan, oh kamwakidadaren lingeringerda pahn me mawahu.\n\n21 Oh e pahn kaperenih ekei, oh kahluwairaillahng nan onepek en momour en sampah, pwe irail pahn nda: Soahng koaros mwahu nan Saion; ei, Saion kekeirda, soahng koaros mwahu—oh iei duwen tepilo eh pitihiraildier, oh kakahluwairaildilahng nan ehl ni keneinei.\n\n22 Oh kilang, e kahluwahsang ekei sang ni eh koasoi en lidipih irail, oh ndaiong irail me sohte ehl; oh e kin ndaiong irail: Kaidehn ngehi tepil, pwe sohte tepil—oh iei met me e kin mwengininginkihong nan salengerail kan, lao e kolkinirailpene nah selmete kamasepwek kan, wasa me sohte me kak pitisang.\n\n23 Ei, irail katengetengidi nan mehla, oh ehl; oh mehla, oh ehl, oh tepilo, oh koaros me kolkoldi wasao anahnepato mwohn mwoalen Koht, oh pakadeingkihda arail wiewia kan, sang mwo irail pahn kohla nan wasa me kaunopadahngirailehr, iei nan lehn kisiniei oh suwepel, me iei lokolok poatoapoat.\n\n24 Eri, meid suwediong aramas me kin komkommoal nan Saion!\n\n25 Meid suwediong aramas me kin ndinda: Soahng koaros mwahu!\n\n26 Ei, meid suwediong aramas me kin rongala ehn aramas padahk kan, oh soikala manaman en Koht, oh kisakis en Ngehn Sarawio!\n\n27 Ei, meid suwediong aramas me kin nda: Se alehdier, oh se sohlahr anahne kapatahieng!\n\n28 Oh ni mehlel, meid suwed ong koaros me rerrer, oh lingeringerki mehlel en Koht! Pwe kilang, mehmen me kokouda pohn paipo e pahn alehdi [mehlelo] ni peren; oh mehmen me kokouda pohn poahsoan en pihk pahn rerrer pwe e de pwupwidi.\n\n29 Meid suwediong ih me pahn nda: Se alehdier mahsen en Koht, oh se sohlahr anahen ekei mahsen en Koht, pwe se itarikier!\n\n30 Pwe kilang, Kauno Koht ketin mahsaniher: I pahn kihong aramas akan ehu ehu ire, ehu ehu padahk, ekis wasaht oh ekis wasahu; oh meid pai irail me pahn rong mwahu ei padahk kan, oh kin rong ei kaweid, pwe irail pahn marainkihla erpit; pwe mehmen me pahn alehda I pahn kapatahieng ekei; oh me pahn kin nda, Se solahr anahne, soahng kan me mih rehrail pahn kopwurupwursang.\n\n31 Mehmen me kinlikiala kehl en aramas e kin riahkihla, de kehliki pein ah kehlail, de pahn rongala padahk en aramas akan, ihte ma arail padahk kan kohsang ni manaman en Ngehn Sarawio.\n\n32 Kauno Koht Wasa Lapalap ketin mahsanih, meid suwediong Mehn Liki kan! Pwe mendahte ei kin kapahwei pehikat ong irail rahn koaros, irail kin soikiehla; ahpw, I pahn mahkohng irail, Kauno Koht mahsanih, ma irail pahn koluhla oh kohdo rehi; pwehki ei kapkapahweite pehikat rahn ehu pwon, Kauno Koht Wasa Lapalap me mahmahsen.\n\n", "2-ne 29": "[center][font_size=26]Iralaud 29[/font_size][/center]\n\n[i]Mehn Liki tohto pahn soikala Pwuhk en Mormon—Irail pahn nda, Se sohte anahne pil ehu Paipel—Kauno ketin mahseniong wehi tohto—E pahn kadeikada sampah sang nan ehu ehu pwuhk kan me ntingidier. Ele Sounpar 559–545 Mwohn Krais.[/i]\n\n1 Ahpw kilang, aramas tohto—ni rahno me I pahn usehla wia doadoahk kapwuriamwei nanpwungarail, me I pahn tamanda ei inou kan me I wiahiongehr aramas akan, pwe I pahn pwurehng kihwei pehi kan keriapak pwe en kihpene nei aramas akan, me iei peneinei en Israel;\n\n2 Oh pil, me I pahn tamataman inou kan me I wiahiong kowe, Nihpai, oh pil ong ahmw pahpa, me I pahn tamataman kadaudokomw kan; oh me mahsen en kadaudokomw kan pahn kohwei sang nan aweiet ong kadaudokomw akan; oh ngilen ei mahsen akan pahn kohwei ni imwin sampah, pwe en wia kilel ehu ong nei aramas akan, me iei peneinei en Israel kan;\n\n3 Oh pwehki ngihlen ei mahsen akan pahn kohwei—Mehn Liki tohto pahn nda: Paipel! Paipel! Miehier nait Paipel, oh sohte kak en mie pil ehu Paipel tohrohr.\n\n4 Ahpw Kauno Koht ketin mahsanih: Irail pweipwei kei, e pahn mie neirail Paipel; oh e kohsang rehn mehn Suhs akan, nei aramas en inou en mahso. Oh ia mwomwen arail kalahngan ong mehn Suhs akan pwehki Paipel me re alehdier sang rehrail? Ei, dahme mih nan ehn Mehn Liki kan arail madamadau? Irail kin tamataman kahpwal akan, oh doahdoahk kan, oh medek en mehn Suhs akan, oh arail loaloapwoatohng ie, wewahdo komour ong Mehn Liki kan?\n\n5 Kumwail Mehn Liki kan, kumwail tamataman mehn Suhs oko, nei aramas en inou en mahso? Soh; ahpw kumwail keriairailla, oh kailongkin irail, oh sohte men kapwureirailpene. Ahpw kilang, I pahn kapwukoahkin kumwailmepwukat koaros; pwe ngehi Kauno sohte pahn moanokehla nei aramas akan.\n\n6 Kumwail pweipwei, me kin nda: Paipel, miehier nait Paipel, oh se sohte anahne pil ehu Paipel. Mie ehu Paipel kumwail alehdi likin me kohsang rehn mehn Suhs akan?\n\n7 Kumwail sehse me mie wehi tohto akaidehn ehute? Kumwail sehse me ngehi, Kauno amwail Koht, me ketin kapikada aramas koaros, oh me I tamataman irail akan me kin mihmi pohn dekehn kan nansed; oh I kin kakaun nanleng oh sampah; oh I kin kihwei ei mahsen ong aramas koaros, mehlel, wehi kan koaros pohn sampah?\n\n8 Dahme kumwail kaulim ki amwail pahn alehdi ekei ei mahsen? Kumwail sehse me kadehdehn wehi riau e kasalehiong kumwail me ngehi iei Koht, me I tamataman ehu wehi duwehte mehteio? Eri, I kihwei ei mahsen akan ong ehu wehi duwehte mehteio. Oh ni ahnsou me wehi riau pwukat pahn ehupene ara kadehde kan pahn pil ehupene.\n\n9 Oh I wia met pwe I en kak kasalehiong aramas tohto me I duduwehte aio, rahnwet, oh kohkohlahte; oh I kihwei ei koasoai sang ni pein nsenei. Oh pwehki ei nda ehu mahsen a kumwail sohte anahne medemedewe me I sohte kak pil ehu mahsen tohrohr; pwe ei doadoahk saikinte imwsekla; oh e sohte pahn [imwisekla] lao lel imwilahn aramas, de pil sang ahnsouo kohkohlahte.\n\n10 Eri, pwehki eh mie Paipel rehmwail kumwail sohte anahne medewe me e audaudkidahr ei mahsen kan koaros; de pil medewe me I sohte pahn ketikihwei ekei me pahn ntingdi.\n\n11 Pwe I mahsanihong aramas koaros, ni palimese oh ni palikapi, oh ni paliepeng, oh ni palieir, oh pohn dekehn nan sed akan, me irail pahn ntingihdi mahsen akan me I pahn mahsanihong irail; pwe sang nan pwuhk kan me pahn ntingihda I pahn kadeik ki sampah, emen emen aramas nin duwen ah wiewia kan, nin duwen dahme ntingdi.\n\n12 Pwe kilang, I pahn mahsanihong mehn Suhs akan oh irail pahn ntingihdi; oh I pahn pil mahsanihong mehn Nihpai kan oh irail pahn pil ntingihdi; oh I pahn pil mahsaniong ekei keinek en peneinei en Israel, me I pil kahluwahla, oh irail pahn ntingihdi; oh I pahn pil mahsanihong wehi kan koaros pohn sampah oh irail pahn ntingihdi.\n\n13 Oh kedekedeo mehn Suhs akan pahn alehdi mahsen en mehn Nihpai kan, oh mehn Nihpai kan pahn alehdi mahsen en mehn Suhs akan; oh mehn Nihpai kan oh mehn Suhs akan pahn alehdi mahsen en ekei keinek en Israel me salongalahr kan; oh keinek en Israel me salongalahr kan pahn alehdi mahsen en mehn Nihpai oh mehn Suhs akan.\n\n14 Oh kedekedeo nei aramas akan, me iei kisehn peneinei en Israel, pahn kopwurupwurpene nanuhdakarail nan sapwarail sahpw en sohso kan; oh ei mahsen akan pahn kohpene wiahla [mahsen] ehute. Oh I pahn kasalehiong irail akan me kin uhwong ei mahsen oh uhwong nei aramas akan, me wia peneinei en Israel, me ngehi iei Koht, oh I inoukihong Eipraam me I pahn tamatamante kadaudoke kan kohkohlahte.\n\n", "2-ne 30": "[center][font_size=26]Iralaud 30[/font_size][/center]\n\n[i]Mehn Liki kan me weliakapw mehlel pahn iangala aramas en inouo—Tohto mehn Leimen kan oh mehn Suhs akan pahn kamehlele mahseno oh wiahla aramas mwahu—Israel pahn kopwurupwurdo oh me suwed kan pahn kamwomwala. Ele Sounpar 559–545 Mwohn Krais.[/i]\n\n1 Oh met kilang, riei ohl kesempwal akan, I pahn koasoai ong kumwail; pwe ngehi, Nihpai, sohte pahn mweidehng kumwail en medewe me kumwail mwahusang Mehn Liki kan. Pwe kilang, ma kumwail sohte pahn kapwaiada sapwellimen Koht kosonned akan a kumwail pahn pil mehla duwehte irail; oh pwehki mahsen akan me kapwilewei kumwail sohte anahne medewe me Mehn Liki kan koaros kamwomwala.\n\n2 Pwe kilang, I pahn ndaiong kumwail me Mehn Liki kan koaros me pahn koluhla, pahn wia sapwellimen Kauno aramas en inouo; oh mehn Suhs koaros me sohte pahn koluhla pahn lekidekla; pwe Kauno sohte kin ketin wiahda inouong aramas, ihte irail akan me kin koluhla oh kamehlele Sapwellimeo, me iei me Sarawi en Israelo.\n\n3 Oh met, I pahn kohpada ekis duwen mehn Suhs akan oh Mehn Liki kan. Pwe mwurin pwuhko me I koasoiadahro eh pahn kohda, oh pahn ntingda ong Mehn Liki kan, oh pwurehng katengtengidi ong Kauno, tohto me pahn kamehlele mahsen kan me ntingdi; oh irail pahn walahng kadaudokatail akan me luwehdi.\n\n4 Oh kadaudokatail me luwehdi kan ahpw pahn esehda duwen kitail, me kitail kohsang nan Serusalem, oh me irail wia kisehn kadaudoken mehn Suhs.\n\n5 Oh rongamwahu en Sises Krais ahpw pahn kalohki ong irail; eri, irail pahn wehwehkihda duwen arail pahpa kahlapako, oh pil wehwehkihda duwen Sises Krais, me arail pahpa kahlapako wehwehki.\n\n6 Oh irail ahpw pahn perenda; pwe irail pahn ese me e wia kapai ehu ong irail sang nin limen Koht; oh rotorot me perehla meserail akan pahn tepda sohrala; oh dih tohto sohte pahn mehla, lao irail pahn wiahla aramas mwakelekel oh mwahu.\n\n7 Oh kedekedeo mehn Suhs akan me mwerpeseng kan pahn tepida kamehlele Krais; oh irail pahn tepida pwurpene pohn sahpwo; oh koaros me pahn kamehlele Krais pahn pil wiahla aramas mwahu kei.\n\n8 Oh kedekedeo Kauno Koht ahpw pahn tapiada sapwellime doadoahk ong wehi kan koaros, keinek kan, lokaia kan, oh aramas akan, pwe en kapwurehdo sapwellime aramas akan pohn sampah.\n\n9 Oh Kauno Koht pahn kadeik me semwemwe kan ni pwung, oh kapwung pahrek ong me mpai en sampah. Oh e pahn woakieki sampah angin mahsen en dawaseo; oh angin dawaseo pahn kemehla me suwed akan.\n\n10 Pwe ahnsou pahn mwadang lelledo me Kauno Koht pahn ketin katohrepeseng sapwellime aramas akan, oh me suwed akan e pahn ketin kamwomwala; oh e pahn ketin kamaurala sapwellime aramas akan, ei, oh ma e pahn anahne kemehkihla me suwed akan kisiniei e pahn wiawi.\n\n11 Oh e pahn katengehki lukepe pwung, oh loaloapwoat pahn wia katengpen sapwellime manaman en kaunda wasa.\n\n12 Oh kidi en wel pahn kousoan rehn sihmpwul; oh lepard pahn wendi rehn kisin kuht, oh koupwul, oh laion pwulopwul kan, oh mahn mand akan pahn kak kousoanpene; oh seri men me pahn kahluwa irail.\n\n13 Oh kou oh pehr kan pahn mwengepene; neirail me tikitik kan pahn kin wendipene; oh laion kan pahn kin kang dihpw duwehte kou kan.\n\n14 Oh seri pwelel men pahn mwadong limwahn sinek pwoisin men [e sohte pahn ohla], oh seri men pahn kiheng peh nan pesen sinek [oh e sohte pahn ohla].\n\n15 Irail sohte pahn medekila de mehla nan ei nahna sarawi kan koaros; pwe sampah pwon pahn direkihla marain en Kauno duwehte nan sehd eh kin direkihla pihl.\n\n16 Eri, audepen wehi kan koaros pahn sansalada; ei, soahng koaros pahn kasansalohng aramas akan.\n\n17 Sohte mehkot me pahn rir pwe e pahn sansalada; sohte doadoahk en rotorot pahn wiawi pwe e pahn kadierekda nan marain; oh sohte mehkot pahn katengetengidi pohn sampah pwe e pahn mwerada.\n\n18 Eri, soahng koaros me kasansalohngehr aramas akan pahn sansalohng irail ni rahno; oh Sehdan sohla pahn ahneki manaman nan mohgiong en aramas akan, ereinahnsou reirei. Oh met riei ohl kesempwal oko, I pahn kaimwsekalahr ei koasoai kan.\n\n", "2-ne 31": "[center][font_size=26]Iralaud 31[/font_size][/center]\n\n[i]Nihpai koasoiahda kahrepen Krais eh pepdaisla—Aramas anahne idawehn Krais, pepdaisla, alehdi Ngehn Sarawi, oh dadaurete lel ni imwi pwe re en komourla—Koluhla oh papidais iei wenihmw en kehl en kohlahng nan ahl inen oh tehtiko—Mour soutuk pahn kohieng irail akan me kapwaiada kosonned akan mwurin ar papidaisla. Ele Sounpar 559–545 Mwohn Krais.[/i]\n\n1 Oh met ngehi, Nihpai, kaimwsekalahr ei kokohp ong kumwail, riei ohl kesempwal akan. Oh kisin soahng keite me I pahn ntingih, me I ese me udahn pahn pweida; a I pahn ntingi ekeite kaweid kan me sang riei pwutak Seikop.\n\n2 Eri, I itarki soahng kan me I ntingihediehr I itariki, ihte ekei mahsen me I pahn koasoia duwen padahk mehlel en Krais; eri, I pahn koasoi ong kumwail ni sansal, nin duwen ei kokohp sansal akan.\n\n3 Pwe palingeniet kin pereniki [padahk] sansal akan; pwe ih mwomwen Kauno Koht kin wia sapwellime doadoahk rehn aramas akan. Pwe Kauno Koht kin ketikihdo marain pwe [aramas] en kak wehwehki; pwe e kin ketin mahsaniong aramas nin duwen arail lokaia, pwe irail en kak wehwehki.\n\n4 Eri, I men kumwail en tamataman me I koasoiahiong kumwailehr duwen soukohpo me Kauno ketin kasalehiong ie, me pahn papidaisihla Simpwul en Koht, me pahn ketikihsang dihp en sampah.\n\n5 Oh met, ma Sihmpwul en Koht, me ketin sarawi, anahne en papidaiskihla pihl, pwe en kapwaiada me pwung koaros, Eri ia duwe, e sou pahn konehng kitail, me sohte sarawi, en papidaisla, iei, papidaiskihla pihl!\n\n6 Oh met, I pahn kalelapak rehmwail, riei ohl kesempwal oko, ia mwomwen Sihmpwul en Koht e ketin kapwaiada pwung koaros ni eh ketin papidaiskihla pihl?\n\n7 Kumwail sohte ese me e ketin sarawi? Ahpw mehndahte e wia aramas sarawi men, e ketin kasalehong aramas akan me, ni pali uduk e karakarahkala mwohn Sahmo, oh kadehdehiong Sahmo me e pahn peikiong ih ni e pahn kapwaiada sapwellime kosonned akan.\n\n8 Eri, mwurin e papidaiskilahr pihl Ngehn Sarawi ketididohng poweni mwomwen muroi men.\n\n9 Oh met, e kasalehiong aramas akan uwen ahlo eh inen, oh tehtik en wenihmw en kehlo, wasa me re pahn pidelong ie, ih me ketin wiadahr karasaraso mwohrail.\n\n10 Oh e ketin mahsanih ong aramas akan: Kumwail idawehn ie. Eri, riei ohl kesempwal oko, kitail kak idawehn Sises ma kitail sohte pahn inangih kapwaiadasapwellimen Sahmo kosonned akan?\n\n11 Oh Sahmo ketin mahsanih: Kumwail koluhla, kumwail koluhla, oh papidaisla ni mwaren nei Pwutak Kesempwalo.\n\n12 Oh pil, kepitien Iehroso peidohng ie, mahsanih: Mehmen me pahn papidaisla ni mwarei, Sahmo pahn ketikihong Ngehn Sarawi, duweiehte; eri, idawehn ie, oh wia soahng kan me kumwail kilangehr I wia.\n\n13 Eri, riei ohl kesempwal akan, I ese me ma kumwail pahn idawehn Sapwellimeo, sang nan mohngiong unsek, sohte wiewia liksansalamwahu oh sohte widing mwohn Koht, ahpw sang ni ineng mehlel, kolkoluhkihla dipamwail kan, kadkadehdehiong Sahmo me kumwail inengieng alehda mwaren Krais, sang ni papidais—iei, sang ni amwail idawehnla amwail Kaun oh amwail Sounkomour kohdihla nan pihlo, nin duwen sapwellime mahseno, eri, kumwail ahpw pahn alehdi Ngehn Sarawi; iei, papidais en kisiniei oh Ngehn Sarawi; oh kumwail ahpw pahn kak koasoi rasohng tohnleng kan, oh weriweriki kaping ong Me Sarawi en Israelo.\n\n14 Ahpw, kilang, riei ohl kesempwal akan, kepitien Iehroso pil peidohng ie, mahsanih: Mwurin amwail pahn koluhkihla dipamwail akan, oh kadehdehiong Sahmo me kumwail inahngih mehlel kapwaiada ei kosonned akan, sang ni amwail papidaiskihla pihl, oh alehdi papidais en kisiniei oh Ngehn Sarawi, oh kak lokaiahki lokaia kapw, ei, duwehte lokaiahn tohnleng kan, oh mwurin met kumwail ahpw sohpeisang ie, e pahn mwahute ma kumwail sohte esei ie.\n\n15 Oh I ahpw rongadahr kepitien Sahmo, mahmahsanih: Ei, mahsen akan en nei [Pwutak] Kesempwale me mehlel oh pwung. Mehmen me pahn dadaurete lel ni imwi, e pahn komourla.\n\n16 Oh met, riei ohl kesempwal akan, I ese me sang met ma aramas emen sohte pahn dadaurete lel ni imwi, ideidawehn karasaras en Iehros en Koht ieiaso, e sohte kak komourla.\n\n17 Eri, [kumwail] wia soahng kan me I padahkihong kumwail me I kilangehr amwail Kaun oh amwail Soundoar pahn ketin wia; pwe, kahrepe wet me soahng pwukat kasansalohngiehier, pwe kumwail en kak ese wenihmw en kehl me kumwail pahn pidelong loale. Pwe ewen kehl me kumwail pahn pidelong loale iei koluhla oh papidaiski pihl; oh lapwapen dipamwail akan ahpw pahn wiawi sang kisiniei oh sang Ngehn Sarawi.\n\n18 Oh kumwail ahpw pahn mih nan ahl inen oh tehtik me kahluwalahng mour soutuk; iei, kumwail ahpw pidelongehr ni ewen kehlo; kumwail kapwaiadahr kosonned akan en Sahmo oh Sapwellimeo; oh kumwail alehdier Ngehn Sarawio, me kin kadehdehki Sahmo oh Sapwellimeo, ong pweidahn inouo me e ketin wiadahr, me ma kumwail pidelong nan ahlo kumwail pahn alehdi.\n\n19 Oh met, riei ohl kesempwal akan, mwurin amwail pidelong nan ahl inen oh tehtiko, I pahn kalelapak rehmwail ma soahng koaros mwahuer? Kilang, I ndaiong kumwail, Soh; pwe kumwail saikinte leledo wasao, ahpw e pahn sang ni mahsen en Krais iangahki amwail tengediong pwoson ih, oh koapwkoapworopworkihte kapai kan me kohsang wiewia pwung kan en ih me ketin sapwellimaniki manaman en kamourala.\n\n20 Eri, kumwail anahne wenlahte mwowe ni amwail pahn tengediong Krais, ahneki koapworopwor unsek, oh poakehng Koht oh aramas koaros. Eri, ma kumwail pahn wenlahte mwowe, kamakamadipwiki mahsen en Krais, oh dadaurete lel ni imwi, kilang, Sahmo mahsaniher: Kumwail pahn ahneki mour soutuk.\n\n21 Oh met, kilang, riei ohl kesempwal akan, iei met ahlo; oh sohte ehu ahl tohrohr de mwahr ehu me wiawihda pahn lahng me aramas kak komourkihla nan wein Koht. Oh met, kilang, iei met padahk mehlel en Krais, oh ihte oh udahn padahk mehlel en Sahmo, oh Sapwellimeo, oh Ngehn Sarawi, me wia Koht tehmen, kohkohlahte. Ahmen.\n\n", "2-ne 32": "[center][font_size=26]Iralaud 32[/font_size][/center]\n\n[i]Tohnleng kan kin mahsen sang ni manaman en Ngehn Sarawi—Aramas akan anahne kapakap oh pein alehdi marain sang Ngehn Sarawi. Ele Sounpar 559–545 Mwohn Krais.[/i]\n\n1 Oh met, kilang, riei ohl kesempwal akan, I kamehlele me kumwail wie medemedewe nan amwail mohngiong kan duwen dahme kumwail pahn wia mwurin amwail pidelong nan ahlo. Ahpw, kilang, dahme kumwail medemedewehki mepwukat nan amwail mohgngiong kan?\n\n2 Kumwail sohte tamataman me I ndaiong kumwail me mwurin amwail alehdi Ngehn Sarawi kumwail kak lokaiahki mahsen en tohnleng kan? Oh met, ia mwomwen amwail pahn kak lokaiahki mahsen en tohnleng kan ma e sohte kohsang Ngehn Sarawi?\n\n3 Tohnleng kan kin mahsen sang ni manaman en Ngehn Sarawi; eri, irail mahsenki mahsen en Krais. Eri, I ndaiong kumwail, kamadipwki mahsen en Krais; pwe kilang, mahsen en Krais kan pahn padahkihong kumwail soahng koaros me kumwail pahn wia.\n\n4 Eri, met mwurin ei koasoaiahier mahsen pwukat, ma kumwail sohte kak wehwehki [mahsen akan] a pwehki amwail sohte peki, depil sohte letelet; eri, [Koht] sohte pahn ketikihong kumwail nan marain, ahpw kumwail uhdahn pahn mehla nan rotorot.\n\n5 Pwe kilang, I pwurehng ndaiong kumwail me ma kumwail pahn pidelong ni wenihmwo, oh alehdi Ngehn Sarawi, e pahn kasalehiong kumwail soahng koaros me kumwail pahn wia.\n\n6 Kilang, met iei padahk mehlel en Krais, oh sohte pil ehu padahk likin met me pahn kohwei lao lel ahnsou me e pahn ketin kasalehiong kumwail pein ih ni paliwar. Oh ni ahnsou me e pahn ketin kasalehiong kumwail pein ih ni paliwar, soahng kan me e pahn mahsenihong kumwail me kumwail pahn nantihong kapwaiada.\n\n7 Oh met ngehi, Nihpai, solahr kak koasoia me I kak kapatahiong; Ngehno katokehdier ei koasoai, oh I kin sengiseng pwehki me soupwoson, oh pwehki me wiewia suwed kan, oh me pohnmwahso, oh keptakai en aramas akan; pwe re sohte men rapahki kamarain, de pil wehwehkihla kamarain kesempwal kan, ni ahnsou me mahsen kan kin kohieng irail ni sansal, nin duwen mahsen me kin sansal.\n\n8 Oh met, riei ohl kesempwal akan, I kamehlele me kumwail wie medemedewehte nan amwail mohngiong kan; oh I pahtoukihla me I pahn anahne koasoia duwen soahng wet. Pwe ma kumwail pahn rong Ngehno me kin padahkihong aramas en kapakap, kumwail pahn ese me kumwail uhdahn anahne kapakap; pwe ngehn suwedo kin padahkihong aramas en dehr kapakap.\n\n9 Ahpw kilang, I pahn ndaiong kumwail me kumwail anahne kapakap ahnsou koaros, oh sohte luwetala; mwohn amwail pahn wia mehkot ong Kauno kumwail pahn kapakap ong Sahmo ni mwaren Krais, pwe e pahn kasarawihong kumwail amwail doadoahk kan, pwe amwail doadoahk kan en kak wia kamwahupamwail.\n\n", "2-ne 33": "[center][font_size=26]Iralaud 33[/font_size][/center]\n\n[i]Ahn Nihpai koasoai kan mehlel—Re kadehdehki Krais—Irail akan me kamehlele Krais pahn kamehlele ahn Nihpai koasoai kan, me pahn wia mehn kadehde mwohn mwoalen kopwungo. Ele Sounpar 559–545 Mwohn Krais.[/i]\n\n1 Oh met ngehi, Nihpai, sohte kak ntingihdi soahng koaros me padahk ong nei aramas akan; I pil sohte koahiek ni nting, duwehte koasoakoasoi; pwe ahnsou me aramas kin koasoai sang ni manaman en Ngehn Sarawio, manaman en Ngehn Sarawio kin wahwei nan mohngiong en aramas akan.\n\n2 Ahpw kilang, me tohto kin kakeptakiala arail mwohngiong kan ong Ngehn Sarawio, ihme kin kahrehda eh sohte dewe loalerail; eri, irail kin kesehla soahng tohto me ntingdi oh kin wiahki mehkot mwahl.\n\n3 Ahpw ngehi, Nihpai, ntingihdi dahme I ntingihdi, oh I kin kesempwaliki mehlel, ahpw ni mehlel ong nei aramas akan. Pwe I kin kapakapkin irail ahnsou koaros ni rahn, oh ulungei pil kin wisekesengkihla pilen mesei nihpwong koaros; oh I kin likwerih ei Koht sang ni pwoson, oh I ese me e pahn ketin karonge ei likwer.\n\n4 Oh I ese me Kauno Koht pahn kasarawihala ei kapakap kan pwe en wia kamwahupen nei aramas akan. Oh mahsen akan me I ntingihdi sang ni ei soakoahiek e pahn wiahla mehn kakehlail ong irail; pwe e pahn kamantikih irail en wia me mwahu; e pahn kasalehiong irail duwen arail pahpa kahlap ko; oh e kin koasoakoasoaia duwen Sises, oh kamantikihong irail en kamehlele ih, oh dadaurete lel imwi, me iei mour soutuk.\n\n5 Oh e kin ketin kalahdiki dihp, nin duwen padahk mehlel me sansal; eri, sohte aramas pahn lingeringerki mahsen kan me I ntingihdi ihte ma irail audaudki ngehn en tepil.\n\n6 I kin pereniki [padahk] sansal kan; I kin pereniki padahk mehlel; I kin pereniki Sises, pwehki eh ketin doarehsang palingeniet sang ehl.\n\n7 I ahneki limpoak unsek ong nei aramas akan, oh pwoson laud Krais me I pahn tuhwongdi aramas mwakelekel tohto ni mwoahl en kopwungo.\n\n8 I ahneki limpoak unsek ong mehn Suhs akan—I nda mehn Suhs, me wehwehki irail akan me mihwasa me I kohsang ie.\n\n9 I pil ahneki limpoak unsek ong Mehn Liki kan. Ahpw kilang, ei koapworopwor sohte pahn mie ong irail ma irail sohte pahn ehuong Krais, oh pidelong nan ewen kehl tehtiko, oh keid nan ahl ineno me kahluwahlahng mour, oh kekeidlahte nan ahlo lao lel imwin ahnsou en songosongo.\n\n10 Oh met, riei ohl kesempwal akan, oh pil mehn Suhs kan, oh kumwail koaros me mih ni keimw en sampah, [kumwail] rong mahsen pwukat oh kamehlel Krais; oh ma kumwail sohte kamehlel mahsen pwukat [a kumwail] kahmehlele Krais. Oh ma kumwail pahn kamehlele Krais a kumwail pahn kamehlele mahsen pwukat, pwe re wia mahsen en Krais, oh e ketikihong ie mahsen pwukat; oh re kin padahkihong aramas me re pahn wia me mwahu.\n\n11 Oh ma mahsen pwukat kaidehn mahsen en Krais, a kumwail tenekih—pwe Krais pahn kasalehiong kumwail, sang ni manaman oh lingan lapalap, me e wia sapwellime mahsen, ni imwin rahn; oh kumwail oh ngehi pahn kesihnen oh kilengpene mwohn mwoaleo; oh kumwail pahn ese me e ketin mahsenihong ie I en ntingihdi mepwukat, mehndahte ei soakoahiek.\n\n12 Oh I kapakapiong Sahmo ni mwaren Krais maaramas tohto nanpwungatail, ma kaiden koaros, en kak komourla nan sapwellime wehi ni imwilahn rahn kesempwalo.\n\n13 Oh met, riei ohl kesempwal akan, kumwail koaros me wia kisehn peneinei en Israel, oh kumwail koaros me mih ni imwin sampah, I koasoiong kumwail duwehte ngihlehu me peido sang nan pwelpar: Kaselel [ong kumwail] lao lel ni rahn kesempwalo.\n\n14 Oh ong kumwail me sohte pahn alehda sapwellimen Koht kalahngan, oh wauniki mahsen kan en mehn Suhs akan, oh pil ei mahsen akan, oh pil mahsen akan me pahn pwilipwilsang nindauwasen Sihmpwul en Koht, kilang, I rahnmwahuihkin kumwail rahn mwahu poatoapoat, pwe mahsen pwukat pahn kadeik kumwailda ni imwilahn rahno.\n\n15 Pwe dahme I pahn katengehdi pohn sampah wet, pahn kadeik kumwail ni mwoahl en kopwungo; pwe ih met me Kauno ketin mahsanih, oh I pahn kapwaiada. Ahmen.\n\n", "jacob 1": "[center][font_size=26]Pwuhk en Seikop Rien Nihpai Ohl[/font_size][/center]\n\nMahsen kan me e kalkalohkihong riehkan. E kasarewehdi ohl emen me kin songosong en kauwehla padahk mehlel en Krais. Ekei iren mahsen me pid duwen poadoapoad en aramas en Nihpai kan.\n\n[center][font_size=26]Iralaud 1[/font_size][/center]\n\n[i]Seikop oh Sosep nantihong kamahntikih aramas akan en kamehlele Krais oh kapwaiada Sapwellime kosonned akan—Nihpai kepelsalehdala—Wiewia suwed wie lalaudlahr rehn mehn Nihpai kan. Ele Sounpar 544–420 Mwohn Krais.[/i]\n\n1 Pwe kilang, kedekedeo sounpar limeisek limau mwurin ahnsou me Lihai mwesel sang Serusalem; eri, Nihpai kihong ngehi, Seikop, kosonned ehu me pid duwen pileit tikitik kan, me mepwukat ntingdier powe.\n\n2 Oh e kihong ngehi, Seikop, kosonned ehu me I pahn ntingihdi pohn pileit pwukat duwen ire kan me I medewe me keieu kesempwal; a I sohte pahnnohn sair, ihte ekiste, duwen poadoapoad en aramas pwukat me kahdaniki aramas en Nihpai.\n\n3 Pwe e ndaiong ie me poadoapoad en nah aramas akan pahn ntingedi pohn nah pileit teiko, oh me I pahn kanaiehng pileit pwukat oh kihong kadaudokei kan, sang nan ehu dih kohlahng nan ehu dih.\n\n4 Oh ma mie padahk me sarawi, de kaudiahl me kesempwal, de kokohp, a I pahn ntingihdi pohn pileit pwukat soahng kan me keieu kesempwal, oh ntingihdi uwen me kak koaros, me pid duwen Krais, oh pwe en wia kamwahupen aramas akan.\n\n5 Pwehki [aht] pwoson oh pwunod laud, ni mehlel e kasansalongkiht duwen nait aramas akan, soahng kan me pahn wiawi ong irail.\n\n6 Oh se pil alehdier kaudiahl tohto, oh ngehn en kokohp laud; eri, se esehier duwen Krais oh sapwellime wehi, me pahn kohdo.\n\n7 Eri se kin pwerisekiong doadoahk rehn nait aramas akan, pwe sen kak kangoangehkin irail en kohdo rehn Krais, oh alehda sapwellimen Koht kalahngan, pwe irail en kak pidelong oh kommoaldi reh, pwe e en dehr kahukihla nan sapwellime engieng me irail sohte pahn pidelong, duwehte seri en Israel ko arail pelianda [Koht] nan sapwtehno oh kasongosonge.\n\n8 Eri, se men Koht en ketin seweseikiht se en kak kangoangehki aramas koaros en dehr kahngohdiong Koht, pwe e de pahnengiengda, ahpw aramas koaros en kamehlele Krais, oh medemedewe sapwellime pwoulao, oh iang lokolongki sapwellime lohpwuo oh kanamenek en sampah; eri, ngehi, Seikop, koasonehdi me I pahn kapwaiada koasondi en riei ohl Nihpai.\n\n9 Met Nihpai mahlahr, oh pwehki e esehier me e kereniongehr pahn mehla, ih eri kasarawiala ohl men en wia arail nahnmwarki oh kaun en nah aramas akan ahnsouo, nin duwen mwehin nanmwarki kan.\n\n10 Pwehki aramas akan ar kin inenen poakpoake Nihpai, pwehki e wia soun silepe mwahu men ong irail, pwehki e kin kolokol nein Leipen kedlahso pwe en wiedoandoare irail, oh pwehki e kin pwerisek en doadoahk rahn koaros nan ah mour ong epwelparail—\n\n11 Kahrehda, aramas akan mwahuki katakataman mwareo. Oh mehmen me kin wiahla arail kaun mwuri, aramas akan kin kahdankin irail, keriau en Nihpai, kesiluh en Nihpai, oh kadakadaur kohla, nin duwen mwehin nanmwarki kan; oh ih mwohmw wet me aramas akan kin ekerkinirail, sohte lipilipil ia udahn mwararail akan.\n\n12 Kedekedeo Nihpai ahpw kepelsalehdala.\n\n13 Met, aramas akan me sohte wia Mehn Leimen, re wia Mehn Nihpai; ahpw, irail kin kahdaniki Mehn Nihpai, Mehn Seikop, Mehn Sosep, Mehn Soram, Mehn Leimen, Mehn Lemuel, oh Mehn Ismael.\n\n14 Ahpw ngehi, Seikop, sohte pahn kapisetikiedi ni adarail akan, ahpw I pahn ekerkinirailte Mehn Leimen kan me kin songosong en kawehla aramas en Nihpai kan, oh irail akan me kempoakepahki Nihpai, I pahn ekerkinirail Mehn Nihpai kan, de aramas en Nihpai, nin duwen mwehin nanmwarki kan.\n\n15 Oh met kedekedeo aramas en Nihpai kan apw tepida keptakaila nan mohngiongarail kan, pahn keriau en arail nanmwarki, oh re tepida pereniki wiewia tiahk kan me suwed, me duwehte Depit en kawao me kin inengieng pwoudiki lih tohto oh pekehi tohto, oh pil sapwellime pwutak Solomon.\n\n16 Ei, oh irail pil tepida rapahki kohl oh silper oh tepida aklapalapala.\n\n17 Eri ngehi, Seikop, patohwan ong irail mahsen pwukat ni ahnsou me I padahk ong irail nan tehnpas sarawio, mwurinte ei alehdi pwukoah sang rehn Kauno.\n\n18 Pwe ngehi, Seikop, oh riei pwutak Sosep kasarawihongehr samworo oh sounpadahk en aramas pwukat, sang ni pehn Nihpai.\n\n19 Oh se kapwaiada aht pwukoah doadoahk ong Kauno, ni aht alehda pwukoah, me se pahn dipaniki dihp en aramas akan ma se sohte pahn padahkihong irail mahsen en Koht sang ni uwen aht kak koaros; eri, se kin pwerisek en doadoahk pwe ntahrail de kasaminehla aht likou kan; pwe ma soh, ntahrail pahn kasaminehla aht likou kan, oh se pahn sohte kak mwakelekel ni imwin rahno.\n\n", "jacob 2": "[center][font_size=26]Iralaud 2[/font_size][/center]\n\n[i]Seikop koasoaia uwen suwed en noahroke mwohni, pohnmwahso, oh sohte mour mwakelekel—Aramas akan kak nantiengkepwehpwehla pwe re en sewese kempoakeparail—Kauno mahsanih ong Mehn Nihpai kan me sohte ohl emen me pahn pwoudiki lih tohto ahpw lih tehmen—Kauno kin kupwur pereniki mour mwakelekel en lih akan. Ele Sounpar 544–422 Mwohn Krais.[/i]\n\n1 Mahsen kan me Seikop, rien Nihpai pwutak, padahkihong aramas en Nihpai kan, mwurin mehlahn Nihpai:\n\n2 Riei kesempwal oko, met ngehi, Seikop, nin duwen pwukoa me I ahneki ong Koht, en kapwaiada ei pwukoah doadoahk ni mehlel, oh pwe I en kak kamwakelehsang dipamwail akan sang ei likou kan, I kohdo nan tehnpas sarawi rahn wet pwe I en kak kalohkihong kumwail mahsen en Koht.\n\n3 Oh kumwail pein esehier me I kin loaloapwoat nan malipilip en ei pwukoa doadoahk; ahpw rahn wet I toutouki mehlel ei kin nsenohki oh pwunodiki epwelpen palingenamwail kan laud sang mwoweo.\n\n4 Pwe kilang, lel met, kumwail kin peikiong mahsen en Kauno, me I padahkihong kumwail.\n\n5 Ahpw kilang, kumwail rong ie mwahu, oh ese me sang ni sawas en Sounkepikipik en nanleng oh sampah me ketin manaman en wia mehkoaros, I kak ndaiong kumwail duwen amwail madamadau kan, duwen amwail tepidahr wiewia dihp, iei dihp ehu me I suwedki mehlelie, iei, oh Koht kin kupwursuwedkihla.\n\n6 Ei, e kansensuwediala palingeniet oh kahrehda ei roingkipene ei namenek mwohn silangin Sounwiepeio, me I anahne kadehdehiong kumwail duwen suwedlahn amwail mohngiong kan.\n\n7 Oh e pil kansensuwed ong ie, me I anahne doadoahngki koasoai en eimah ong kumwail, mwohn amwail pwoud kan oh noumwail seri kan, pali tohtohn irail me arail pepehm kan mwuterek oh mwakelekel oh keneinei mwohn Koht, me wia mehkot kesempwal ong Koht;\n\n8 Oh I medewe me irail kohdahdo pwe irail en rong mahsen kesempwal en Koht, ei, mahsen me kin kamwahuwiala palingehn me kin ohla.\n\n9 Eri, e katoutouialahr palingeneiet dahme I idihdiong en wiapwehki kosonned kehlailme I alehdi sang rehn Koht, ien padahkihong kumwail duwen amwail wiewia suwed kan, e pahn kalaudehla ohlahn mehteikan me olahr, kaidehn kakehlaka oh kamwauiala arail ohla kan; oh irail akan me saikinte ohla, [e pahn] doakoahki kisin naip palingenerail kan oh kawehla arail madamadau keneinei kan ahpw kaidehn kamakamadipwki mahsen kesemwpwal en Koht.\n\n10 Ahpw, mendahte apwal en pwukoa wet, I pahn wia nin duwen kosonned kehlail inen en Koht, oh ndaiong kumwail duwen amwail suwed oh sakanakan kan, mwohn mesen irail me mohngiong mwakelekel, oh mohngiong karakarahk, oh mwohn silangin Koht Wasa Lapalap.\n\n11 Eri, I anahne ndaiong kumwail ni mehlel nin duwen mahsen sansal en Koht. Pwe kilang, ni ahnsou me I wie kapakapohng Kauno, e ngihl ehu ahpw mahsaniong ie: Seikop, kohdahla nan tehnpas sarawio lakapw, oh kalohkihmahsen me I pahn kihong aramas pwukkat.\n\n12 Oh met kilang, riei ko, met iei mahsen me I pahn kalohngki ong kumwail, me tohto kumwail tepdahier rapahki kohl, oh silper, oh soahngen mete kesempwal koaros, me rek nan sahpwet, me iei sahpw en inou ong kumwail oh kadaudokemwail kan.\n\n13 Oh limen kupwurokong kin poloulikin kumwail mehlel, me kahrehda amwailkepwehpwelahr; oh pwehki ekei kumwail amwail paiamwahu sang ekei riemwail kan, a kumwail pohnmwahsolahr nan mohngiongomwail kan, oh kumwail keptakailahr oh masilehda pwehki amwail likou pweilaud kan, oh kumwail kin kaloke riomwailkan pwehki kumwail kin medewe me kumwail mwahu sang irail.\n\n14 Oh met, riei ko, kumwail lemeleme me Koht ketin kupwurki soahng wet me kumwail kin wiewia? Kilang, I ndaiong kumwail me, Soh. Ahpw e pahn ketin kerieikumwailla, oh ma kumwail pahn wenlahte nan soahng pwukat, sapwellime kadeik kan pahn madangete kohdohng kumwail.\n\n15 Oh e pahn ketin kasalehiong kumwail me e kak ketin kaweikumwailla, oh sihlangi pahn kadarlangih kumwailte, a kumwail pahn wiepwella!\n\n16 E pahn mwahu ma E pahnketin soikeweisang rehmwail wiewia suwed oh wiewia sapwung wet. Oh, e pahn mwahu makumwail pahn rong mahsen en sapwellime kosonned kan, oh dehr mweidohng pohnmwahsohn nan kapehdomwail kan en kawehla palingenamwail kan!\n\n17 Kumwail medewe riomwail akan duwehte pein kumwail, oh eseirailla koaros oh mweidehng irail amwail dipwsou kan, pwe irail en kak kepwehpwehla duwehte kumwail.\n\n18 Ahpw mwohn amwail pahn rapahki kepwehpwe kan en sampa, kumwail rapahki mahs wein Koht.\n\n19 Oh mwurin amwail pahn koapworopworkihla Krais kumwail pahn alehdi dipwsou en kepwehpwe kan, ma kumwail pahn rapahki; oh kumwail pahn rapahki pwe kumwail en doadoahkihong wiewia mwahu—kalikawime kilisou kan, oh kamwenge me semwehmwe kan, oh kasaledekihala me sensel kan, oh sewesehda me soumwahu oh lokolok kan.\n\n20 Oh met, riei ko, I koasoaiahiong kumwailehr duwen pohnmwahso; oh kumwail me kin kahpwalehla mehn mpamwail kan, oh kalokeirail pwehki amwail pohnmwahsohla nan kapehdamwail kan, soahng kan me Koht ketkihong kumwail, dahme kumwail kak koasoia duwe?\n\n21 Kumwail sohte medemedewe me ih me ketin kapikada mour koaros kin kupwursuwedkihla soahng pwukat? Oh uwen kesempwal en aramas men mwohn silangi pahrekiongmehteio. Oh mour koaros wiawihda sang pwehl; a ih kahrepehute me e ketin kapikinirailda, pwe irail en kapwaiada sapwellime kosonned akan oh kalinganahla ih kohkohlahte.\n\n22 Oh met I pahn kaimwsekala ei koasoai ong kumwail duwen pohnmwahso. Oh ma I sohte pahn anahne koasoaiahiong kumwail duwen wiewia sapwung laud ehu, mohngiongi pahn perenda mehlel pwehki kumwail.\n\n23 Ahpw mahsen en Koht katoutowihiehla pwehki amwail wiadahr sapwung laud kan. Pwe kilang, Kauno ketin mahsanih: Aramas pwukat tepidahr kalaudehla arail wiewia susuwed kan; irail sohte kin wehwehki pwuhk sarawi kan, pwe re kin songisong en peikidki arail wiewia tiahk en kamwahl akan, pwehki soahng kan me ntingihedi duwen Depit, oh sapwellime pwutak Solomon.\n\n24 Kilang, Depit oh Solomon pwoudiki lih tohto oh pekehi kei, a I kupwursuwedkihla mwekid wet, Kauno me mahmahsen.\n\n25 Eri, Kauno ketin mahsanih, I kahluwahsang aramas pwukat nan sahpw en Serusalem, sang ni manaman en pehi kat, pwe I en kak kakairada kadaudok pwung ehu sang ni wahn kadaudok en Sosep.\n\n26 Eri, ngehi Kauno Koht sohte pahn mweidohng aramas pwukat en duwehte aramas en mahsoko.\n\n27 Eri, riei ohl oko, rong ie, oh rong mwahu mahsen en Kauno: Sohte ohl nan pwungamwail me pahn pwoudiki lih tohto, ahpw e pahn pwoudki lih tehmen; oh e sohte pahn ahneki pekehi men;\n\n28 Pwe ngehi, Kauno Koht, kin pereniki mwakelekel en lih akan. Oh I kin kupwursuwedkihla tiahk en kamwahl; Kauno Wasa Lapalap ketin mahsanih.\n\n29 Eri, aramas pwukat pahn anahne kapwaiada ei kosonned akan, Kauno ketin mahsanih, ma soh a sahpw wet pahn keriahla pwehki irail.\n\n30 Kauno ketin mahsanih, ma I pahn kupwurki katohtohwehla kadaudoken nei aramas akan, I pahn kin pahngokiong nei aramas akan; ma soh, irail pahn kin rong oh kapwaiada mepwukat.\n\n31 Pwe kilang, ngehi, Kauno, kilangadahr pahtou, oh rongehr mwahiei en serepein kan en nei aramas akan nan sahpw en Serusalem, ei, oh sahpw en nei aramas akan koaros, pwehki wiewia suwed oh sapwung kan en ar pwoud kan.\n\n32 Oh Kauno Wasa Lapalap ketin mahsanih, I sohte pahn mweidohng nein aramas pwukat serepein kan, me I kahluwaieisang nan sahpw en Serusalem, en wie sengiseng, oh ngilarail akan kedikedipanein nei aramas akan ohl akan, Kauno Wasa Lapalap ketin mahsanih.\n\n33 Pwe irail sohte pahn kahluwahlang nein nei aramas akan serepein kan en lohdi pwehki ar mpai, ma iei, I pahn pwarek kin irail keria kalok ehu, iei lao irail kamwomwla; pwehki irail sohte pahn kin wia mwekid en tiahk en nenek, duwehte mehn mahs ako, Kauno Wasa Lapalap ketin mahsanih.\n\n34 Oh met kilang, riei ko, kumwail ese me kosonned pwukat kohiengehr atail pahpao, Lihai; eri, kumwail esehier mwoweo; oh kumwail lelohngehr kalokolok laud; pwe kumwail wiadahr mepwukat me kumwail sohte konehng en wia.\n\n35 Kilang, kumwail wiadahr dihp laudsang riatailMehn Leimen ko. Kumwail kamedekalahr mohngiongen amwail pwoud mpai kan, noumwail seri kan solahr koapworopworkin kumwail, pwehki amwail karasaras suwed akan mwohrail; oh nsensuwed en mohngiongarail kan kin leldahla rehn Koht pwe en uhwong kumwail. Oh pwehki sapwellimen Koht mahsen kehlail, me lelohng kumwail, mohngiong tohto melahr, nan ar ohkihla ohla loal akan.\n\n", "jacob 3": "[center][font_size=26]Iralaud 3[/font_size][/center]\n\n[i]Me Nan kapehd mwakelekel kin alehdi sapwellimen Koht mahsen kaselel—Wiewia mwahu en Mehn Leimen kan daulialahr en Mehn Nihpai kan. Seikop kaparkin irail nenek, tiahk en ineng suwed, oh dihp koaros. Ele Sounpar 544–421 Mwohn Krais.[/i]\n\n1 Ahpw kilang, ngehi, Seikop, pahn koasoai ong kumwail akan me nan kapehd mwakelekel. [Kumwail] en tengeteng rehn Koht nan amwail madamadau, oh kapakap ong ih sang ni pwoson kehlail, oh e pahn ketikihong kumwail popohl nan amwail kahpwal kan, oh e pahn ketin karonge amwail anahn, oh kadaridihdo kalokopen irail akan me pahn song en kaweikumwailla.\n\n2 Kumwail koaros me nan kapehd mwakelekel, kumwail sarada oh alehdi mahsen kaselel en Koht, oh kamadipwiki sapwellime limpoak; pwe ma amwail madamadau kan tengeteng, kumwail kak kohkohlahte.\n\n3 Ahpw, meid suwed, meid suwed, ong kumwail me sohte nan kapehd mwakelekel, me samin mwohn silangin Koht rahn wet; pwe ma kumwail sohte pahn koluhla sahpwet pahn keriahla pwehki kumwail; oh Mehn Leimen kan, me sohte samin duwehte kumwail, mendahte arail riahkihla keria kalok ehu, irail pahn kalokeikumwail lao kumwail kamwomwomwla.\n\n4 Oh ahnsou pahn lelledo mwadang, ma kumwail sohte pahn koluhla irail pahn sapwenikihla sapwamwail sahpw en sohso, oh Kauno Koht pahn kahluwahsang kumwail me mwahu kan.\n\n5 Kilang, riamwail Mehn Leimen kan, me kumwail kin kailongki pwehki arail samin oh keria me kohdohng pohn kilirail kan, irail mwahu sang kumwail; pwe re saikinte monokehla kosonned en Kauno, me kohieng atail pahpao—me re pahn pwoudikihte lihtehmen, oh sohte pahn pekehikihda emen lih tohrohr, oh sohte tiahk en kamwahl pahn wiawi nanpwungarail.\n\n6 Oh met, irail nantihong kapwaiada kosonned wet; eri, pwehki arail momouriki met, ni arail kin kapwaiada kosonned wet, Kauno Koht sohte pahn kamwomwirailla, ahpw pahn ketin kupwurmahk ong irail; oh ehu rahn irail pahn wiahla aramas meid pai kei.\n\n7 Kilang, ohl pwopwoud kan poakohng arail werek kan, oh lih pwopwoud kan poakohng arail werek kan; ohl oh lih pwopwoud kan poakohng neirail seri kan; oh kahrepen arail soupwoson oh arail kailongkin kumwail pwehki sang wiewia suwed en arail pahpa kahlap ako; eri, ia uwen amwail mwahu sang irail, mwohn silangin Soun Kepikipik lapalapo?\n\n8 Kumwail riei ko, I perki ma kumwail sohte pahn koluhkihla dipamwail kan, pohn kilirail ko pahn pwetepwet sang kilimwail kan, ni ahnsou me kumwail pahn kahluwahla mwohn mwoahl en Koht.\n\n9 Eri, kosonned ehu I pahn kihong kumwail, me iei mahsen en Koht, me kumwail en dehr kauwe irail pwehki pohn kilirail toantoal; de pil kauwe irail pwehki arail samin, ahpw kumwail en tamataman pein amwail samin, oh tamataman me arail samino kohieng irail pwehki arail pahpa kahlap ako.\n\n10 Eri, kumwail pahn tamataman noumwail seri kan, mwomwen amwail kansensuwediala mohngiongarail kan pwehki karasaras me kumwail kasalehiong irail; oh pil, tamataman me pwehki amwail samin, kumwail kakete kahrehiong noumwail seri kan ar pahn mehla, oh diparail akan pahn kohdahng pohmwail ni imwin rahno.\n\n11 Kumwail riei ohl oko, kumwail rong mwahu ei kaweid kan; kapirada pepehm en palingenamwail akan; itik kumwail pwe kumwail en kak pwourda sang nan amwail meir kelik en mehla; oh kumwail sapwadada sang lokolok en ehl pwe kumwail de wiahla tohnleng kan en tepilo, oh lekideklahng nan lehn kisiniei oh suwepwel me iei mehla keriau.\n\n12 Oh met ngehi, Seikop, ndahiongehr aramas en Nihpai kan soahng tohto, kaparkinirail nenek oh tiahk en ineng suwed kan, oh soahngen dihp teikan koaros, ndindahiong irail duwen kalokepen suwed pwukat.\n\n13 Oh epwiki kis ehu en kemwekid enaramas pwukat, me tepidahr ngederla, sohte kak ntingdi pohn pileit pwukat; ahpw arail kemwekid tohto me ntingidi pohn pileit laud ko, oh arail mahwen kan, oh arail pingiping kan, oh mwehi en arail nanmwarki kan.\n\n14 Pileit pwukat kahdaniki pileit kan en Seikop, oh re wiawihda sang pehn Nihpai. Oh I kaimwisekalahr koasoakoasoia duwen mahsen pwukat.\n\n", "jacob 4": "[center][font_size=26]Iralaud 4[/font_size][/center]\n\n[i]Soukohp akan koaros pwongih Sahmo ni mwaren Krais—Sapwellimen Eipraam meirong en Aiseko e wia karasaras en Koht oh Sapwellime Iehroso—Aramas akan anahne ehuong Koht sang ni Tomwo—Mehn Suhs akan pahn kasohwe takai poahsoano. Ele Sounpar 544–421 Mwohn Krais.[/i]\n\n1 Met kilang, kedekedeo ngehi, Seikop, kalohk kehlail ong nei aramas akan, (ohekeite ei mahsen kan me I kak ntingihdi, pwehki doahk laud en ntingihdi aht lokaia kan pohn pileit) ahpw se ese me soahng kan me se ntingihdi pohn pileit kan pahn mihmihte;\n\n2 Ahpw ma se sohte pahn kin ntingihdi soahng kan pohn pileit kan re uhdahn pahn ohla oh sohrala; ahpw se kin ntingihdi ekeite mahsen kan pohn pileit kan, me pahn kamarainih nait seri kan, oh pil riat me kesempwal akan, duwen kiht, de duwen arail pahpa kahlap ko—\n\n3 Met soahng wet me se pereniki; oh se kin loaloapwoatohng aht doadoahk en ntingihdi mahsen pwukat pohn pileit kan, ni aht koapworopworki me riat kesempwal akan oh nait seri kan pahn alehdi ni kaping nan mohngiongarail kan, oh wadek pwe re en en kak esehla sang ni peren, duwen tepin arail nohno oh pahpa kan, a kaidehn nsensuwedki de mwamwahliki.\n\n4 Pwe, iei kahrepe wet me se ntingihkihdi soahng pwukat, pwe irail en kak ese me se ese Krais, oh se kin koapworopworiki sapwellime lingan sounpar epwiki kei mwohn eh pahn ketido; oh kaidehn kiht kelehpw me koapworopworkihte sapwellime lingano, ahpw pil soukohp sarawi koaros me kohdo mwoht.\n\n5 Kilang, irail kin kamehlele Krais oh pwongih Sahmo ni mware, oh se pil kin pwongih Sahmo ni mware. Oh ih kahrepe wet me se kin kolokolete kosonned en Moses, me kin kainenehiongpalingenaht reh; oh iei kahrepe wet me [kosonnedo] kasarawihlahr ong aht pahn mour pwung, duwehte me wiawihong Eipraam nan sahpwtehno en peikiong poahngok en Koht pwe en meirongkihla nah pwutak Aisek, me iei karasepen Koht oh sapwellime Iehroso.\n\n6 Eri, se kin rapahki [mahsen en] soukohp akan, oh se kin alehdi kaudiahl tohto oh ngehn en kokohp; oh pwehki kadehde pwukat koaros, se ahneki koapworopwor, oh aht pwoson ahpw inenen kehlailla, lao se kak lokaiahte ni mwaren Sises ah tuhke kan pahn peikiong kiht, de nahna kan, de iloak en nansed akan.\n\n7 Ahpw, Kauno Koht ketin kasalehiongehr kiht aht luwet akan pwe sen kak ese me sang ni sapwellime kalahngan, oh sang ni e ketikihdi pein ih rehn aramas akan, me kahrehda se kak ale manaman en wia soahng pwukat.\n\n8 Kilang, sapwellimen Kauno doadoahk kan me lapalap oh kapwuriamwei. Ia uwen apwal en diar wasa loal en sapwellime rir kan; oh e pahn apwal ong aramas en diarada sapwellime koasoandi kan koaros. Oh sohte aramas emen kak ese sapwellime koasoandi kan e lao pahn ketin kasalehiong ih; eri, riei ko, kumwail dehr soikala kaudiahl kan en Koht.\n\n9 Pwe kilang, sang ni manaman en sapwellime mahsen, aramas pwarada pohn sampah, iei sampah me pil kepikipikda sang ni manaman en sapwellime mahsen. Eri, ma Koht kak mahsente oh sampah ahpw miehda, oh mahsente oh aramas miehda, Eri, dahme e sohte pahn kak mahsenkihongete sampah, de pil soahng kan me wipen nin lime kan nin [sampah], nin duwen kupwure?\n\n10 Eri, riei ko, kumwail dehr song en kaweid Kauno, ahpw ale kaweid sang reh. Pwe kilang, kumwail pein esehier me e kin ketin kaweid sang ni eripit, oh pwuhng, oh kalahngan lapalap, ong wiepen nin lime kan koaros.\n\n11 Eri, riei ohl kesempwal akan, kumwail ehuong ih sang ni tomwpen Krais, sapwellime Iehroso, oh kumwail ahpw pahn iang iasada, nin duwen manaman en iasadao me sang rehn Krais, oh wiahla tepin wahn Krais ong Koht, ahneki pwoson, oh alehdi koapworopwor nan sapwellime lingan mwohn eh pahn ketin kasalehda pein ih ni paliwar.\n\n12 Oh met, kempoakepai ko, kumwail dehr pwuriamweiki soahng pwukat me I ndaiong kumwail; pwe dahme kitail sohte pahn koasoaiahki tomwpen Krais, oh nantihong esehla mehlel duwen ih, oh pil nantihong esehla duwen iasadao oh sampah me pahn kohdo mwuhr?\n\n13 Kilang, riei ko, mehmen me pahn kokohp, en kohpkihdadahme aramas akan kak wehwehki; pwe Ngehno kin ketin mahsen mehlel oh sohte likamw. Eri, e kin mahsanih soahng kan me uhdahn mie, oh soahng kan me uhdahn pahn mie; eri, soahng pwukat kin kasansal ong kitail ni sansal, ong komourpen palingenatail kan. Ahpw kilang, kitail sohte wia soun kadehde kelepw nan soahng pwukat; pwe Koht ketin mahseniongehr soukohp en kawa kan.\n\n14 Ahpw kilang, mehn Suhs akan wia aramas keptakai kei; oh re kailongki mahsen sansal kan, oh kemehla soukohp akan, oh rapahki soahng kan me re sohte kak wehwehki. Eri, pwehki arail maskun, oh re maskunkilahr arail kilikilengla daulih kilello, re uhdahn pahnpwupwudi; pwe Koht ketikihsang irail me sansal akan, oh ketkihong irail soahng tohto me re sohte kak wehwehki, pwehki ihme irail inangih. Oh Koht ketin wia met pwehki arail inangih, pwe irail en dipekelekel.\n\n15 Oh met ngehi, Seikop, alehdier kaweid sang Ngehno I en wia kokohp; pwe I kasawihada sang doadoahk kan en Ngehno me kin mih loaleiet, pwehki mehn Suhs akan arail pahn pwupwudi, irail pahn kasohwe takaio me re kak poahsoanki oh kokouda powe.\n\n16 Ahpw kilang, nin duwen me ntingdi nan pwuhk sarawi kan, me takai wet pahn wiahla poahsoan keieu lapalap, oh kaimwseklahn poahsoan, oh poahsoan keieu mehlel, me mehn Suhs akan kak kokouda powe.\n\n17 Oh met, kempoakepai ko, ia mwomwen soahng wet eh kak pweida, me mwurin arail kasohwe poahsoan mehlelo, arail pahn kak kokouda powe, pwe en kak wiahla arail takaien pwukakeimw?\n\n18 Kilang, riei kempoakepahi ko, I pahn kasalehiong kumwail me rir wet; masohte mehkot me pahn kahrehiong ie Ien luwetala sang ei kin miniminiong Ngehno, oh dipekelekel pwehki sang ni ei pwunodikin kumwail mehlel.\n\n", "jacob 5": "[center][font_size=26]Iralaud 5[/font_size][/center]\n\n[i]Seikop koasoaiahda ehn Sihnos karasaras en tuhkehn olip me epwel mwahu kan oh [tuhkehn olip] en nanwel kan—Re rasohng Israel oh Mehn Liki kan—Kamweremwerpeseng oh kopwurupwurpenehn Israel kasansalada—Koasoaiepen Mehn Nihpai kan oh Mehn Leimen kan oh peneinei en Israel koaros—Mehn Liki kan pahn kapatapatehng Israel—E ahpw pahn lel ahnsou me mwahto pahn isihsla. Ele Sounpar 544–521 Mwohn Krais.[/i]\n\n1 Kilang, riei ko, kumwail sohte tamataman wadek mahsen akan en soukohp Sihnos, me e mahsanihong peneinei en Israel, ketihtihki:\n\n2 Rong mwahu, kumwail peneinei en Israel, oh rong ei lokaia kan, [ngehi] soukohp en Kauno.\n\n3 Pwe kilang, Kauno ketin mahsanih, Kumwail peneinei en Israel, I pahn karasahiong kumwail tuhkehn olip pwoat me epwel mwahu, me aramas emen ale oh apwaliada nan eh mwaht; e ahpw osada, oh mahla, oh tepida mengila.\n\n4 Kedekedeo soumas en nan mwahto ahpw kohla, ih ahpw diarada me nah tuhkehn olipo tepier mengila; e ahpw mahsanih: I pahn kamwakele, oh uhpwelih, oh apwalih mwahu, ma e sou pahn kawosehda kisin rah pwulopwul oh kahpw kan, oh sohte mehla.\n\n5 Kedekedeo e ahpw kamwakele, oh uhpwelih, oh apwalih mwahu nin duwen sapwellime mahsen.\n\n6 Kedekedeo mwurin rahn kei e ahpw tepida kadarala ekei kisin rah pwulopwul oh kahpw kan; ahpw kilang, paliweren tuhkeo tepida mengila.\n\n7 Kedekedeo soumas en nan mwahto ahpw ketin kilangada, oh mahsanihong sapwellime ladu: E kansensuwed ong ie me tuhke pwoatet pahn mehsang ie; eri, kohwei oh parasang ekei rahn tuhkehn olip en nanwel, oh wahdohng ie; oh kita pahn parasang uhdahn rah kan me tepidahr mengila, oh kita pahn kesehlong nan kisiniei pwe re en isihsla.\n\n8 Oh kilang, Kaun en mwahto ketin mahsanih, I pahn kihsang tohto kisin rah pwulopwul oh kapw pwukat, oh I pahn kapatairailla wasa sohte lipilipil me I mwahuki; oh e sohte katepe ma kalewen tuhke pwoatet pahn mehla, ihte I en kak kamourala wahn tuhke ko ong pein ngehi; eri, I pahn ale kisin rah pwulopwul oh kapw pwukat, oh I pahn kapatairailla wasa sohte lipilipil me I mwahuki.\n\n9 Ke pahn ale rahn tuhkehn olip en nanwel kan, oh kapatahiehng ni uhdahn [tuhkehn olipo] pwehn wiliandi rah teiko; oh rah kan me I parasang I pahn kesehla nan kisiniei oh isikirailla, pwe re en dehr kawehla mwahl pwehl en ei mwetuwel.\n\n10 Kedekedeo ladu en Kaun en mwahto ahpw wia nin duwen mahsen en Kaun en mwahto, oh kapatahieng rahn tuhkehn olip en nanwel ko.\n\n11 Oh Kaun en mwahto mahsanih me e pahn anahne uhpwelih, kamwakele, oh apwali mwahu, [e ketin] mahsanih ong sapwellime laduo: E kansensuwed ong ie me tuhke pwoatet pahn mehsang ie; eri, I wia met pwe I en kak kamourala kalewe kan pwe re en dehr mengila, oh pwe I en kak nekidohng pein ngehi.\n\n12 Eri, kohwei; tetehk tuhkehn, oh apwalih mwahu, nin duwen ei mahsen akan.\n\n13 Oh [rah] pwukat I pahn kihla wasa doh kan nan ei mwetuwel, wasa sohte lipilipil me I men kihla ie, e sohte katepe ong uhk; oh I pahn wia met pwe I en kak kamourala uhdahn rahn tuhke ko; oh pil, pwe I en kak nekidohng pein ngehi wah kan ahnsou en rahk; pwe e kansensuwed ong ie me I pahn luhs sang tuhke pwoatet oh wah kan.\n\n14 Kedekedeo Kaun en mwahto ahpw kohla, oh padokedi rahn tuhke mehlel en olipo wasa me doh kan nan mwahto, ekei nan ehu wasa oh ekei nan ekei wasa tohrohr, nin duwen nsene oh wasa me e kupwurki.\n\n15 Kedekedeo mwurin ahnsou reirei eh douer powe, oh Kaun en mwahto ahpw mahsanih ong sapwellime laduo: Kohdo, kita pahn kohdihla nan mwahto, pwe kita en kak doadoahk nan mwahto.\n\n16 Kedekedeo Kaun en mwahto, oh pil laduo, kohdilahng doadoahk nan mwahto. Kedekedeo laduo ahpw patohwanohng eh soumaso: Maing, komw ketin k wasaht; kilang tuhkeo.\n\n17 Kedekedeo Kaun en mwahto ahpw mahsaniada tuhkehn olipo me rahn tuhkehn nanwel ko kapatapatehng; oh e wosadahr oh tepier kadarala wah. Oh e mahsaniada me e mwahu; oh wah kan duwehte udahn wah ko me kin wah ni tuhkeo.\n\n18 E ahpw mahsanihong sapwellime laduo: Kilang, rahn tuhkehn nanwel kan koledier lemwulemwur en kalewe kan, oh kalewen tuhkeo kehlaildahr; oh pwehki kalowehu eh kehlaildahr, rahn tuhkehn nanwel kan wiahda wah mwahu. Eri met, ma kita sohte kapatahieng rah pwukat, tuhkeo pahn mehla. Oh met, kilang, wahn tuhkeht I pahn kak nekidala ong pein ngehi nan ahnsou en rahk.\n\n19 Kedekedeo Kaun en nan mwahto ahpw mahsanihong laduo: Kohdo, kita pahn kohla nan wasa doh kan nan mwahto, oh kilang ma rahn tuhke mehlel ko sou pil kadarala wah tohto, pwe I en kak nekidala wah kan ong pein ngehi nan ahnsou en rahk.\n\n20 Kedekedeo ira ahpw kohla wasa kan me soumaso ekihla ie rahn tuhke mehlel ko, oh e mahsanihong laduo: Kilang mehkan; e ahpw kilangada me keieuo eh kadarala wah tohto; oh e pil kilang me e mwahu. Oh e ahpw mahsanihong laduo: Dolungasang wah kan, oh kaunopada ong ahnsou en rahk, pwe I en kak nekidala ong pein ngehi; e ketin mahsanih, pwe kilang ahnsou werei me I apwalih mwahu, oh e kadarala wah tohto.\n\n21 Kedekedeo laduo ahpw patohwanohng soumaso: Dahme komw ketikido oh padokedi tuhke pwoatet, de rahn tuhkeht wasaht? Pwe kilang, ih wasa me keieu sakanakan nan mwahte pwon.\n\n22 Oh Kaun en nan mwetuwelo ahpw mahsanihong ih: Ke dehr kaweid ie; I eseier me wasaopwel sakanakan; eri, I pahn ndaiong uhk, me I apwalih mwahu ahnsou werei, oh ke kilang me e kadaralahr wah tohto.\n\n23 Kedekedeo Kaun en mwahto ahpw mahsanihong sapwellime laduo: Kilang wasaht; kilang I pil poadokedi apwoat rahn tuhkeo; oh ke esehier me pwehl en wasah sakanakan sang me tepo. Ahpw, kilang tuhkeo. I apwalih mwahu ahnsou werei, oh e kadaralahr wah tohto; eri, dolungedi, oh kaunopada ong ahnsou en rahk, pwe I en kak nekidala ong pein ngehi.\n\n24 Kedekedeo Kaun en mwahto ahpw mahsanihong sapwellime laduo: Kilang wasaht, oh pil kilang apwoat rah, me I poadokedier; kilang pwe I pil apwaliher, oh e pil kadaralahr wah tohto.\n\n25 Oh e ahpw mahsanih ong laduo: Kilang wasaht oh kilang me kaimwseklahn poad. Kilang, met I poadokedi nan pwehl mwahu; oh I apwalih mwahu ahnsou werei, oh ekeite wasa nan tuhkeo me kadarala wah mwahu, oh ekei wasa nan tuhkeo kadarala wah suwed; kilang, I apwalih mwahu tuhkeht duwehte metei ko.\n\n26 Kedekedeo Kaun en mwahto ahpw mahsanihong laduo: Parasang rah kan me sohte kadarala wah mwahu, oh kesehlong nan kisiniei.\n\n27 Ahpw kilang, laduo patohwanohng ih: Kita sou kamwakele, oh uhpwelih, oh apwalih mwahu ekis werei sang met, ma e sou pahn kadarala wah mwahu ong komwi, pwe komwi en kak kaunopada ong ahnsou en rahk.\n\n28 Kedekedeo Kaun en mwahto oh sapwellime laduo doula apwalih mwahu wahn mwahto pwon.\n\n29 Kedekedeo mwurin ahnsou reirei, oh Kaun en mwahto mahsanihong sapwellime laduo: Kohdo, kita en kohdihla nan mwahto, pwe kita en kak doadoahk nan mwahto. Pwe kilang, imwin ahnsou kerendohr me nektehn leledo; eri, I pahn anahne kaunopadahng rahko, ong pein ngehi.\n\n30 Kedekedeo Kaun en mwahto oh laduo ahpw kohdihla nan mwahto; oh ira kohlahng tuhkehn olip me rahn tuhke mehlel kan tipwasangehr, oh rahn tuhkehn nanwel kan kapatapatehngehr; oh kilang soangsoangen wah kei katauridier tuhkeo.\n\n31 Kedekedeo Kaun en mwahto ahpw song wahn tuhkeo, ehu ehu soangen wah kan nin duwen ar tohto. Oh Kaun en mwahto ahpw mahsanih: Kilang, ahnsou werei kita apwalih mwahu tuhke pwoatet, oh I nekid ong pein ngehi wah tohto ahnsou en rahk.\n\n32 Ahpw kilang, ahnsou wet e kadarala wah tohto, oh sohte me mwahu. Oh kilang, mie soangoasoangen wah suwed; oh sohte mwahn katep ehu pahn kohieng ie, mehndahte doadoahk koaros me kitail wiahiongehr; oh met e kansensuwed ong ie me I pahn luhsang tuhke pwoatet.\n\n33 Oh Kaun en mwahto ahpw mahsanih ong laduo: Dahme kita pahn wiahiong tuhke pwoatet, pwe en kak pwurehng wah mwahu me I kak nekidohng pein ngehi?\n\n34 Oh laduo ahpw patohwanohng soumaso: Kilang, pwehki omwi kapatahiong rahn tuhkehn olip en nanwelo re ahpw kakehlailihala kalowe kan, kahrehda re momour oh re saikinte mehla; eri komw mahsaniher me re mwamwahute.\n\n35 Kedekedeo Kaun en mwahto ahpw mahsanihong sapwellime laduo: Tuhke pwoatet sohte mwahn katepe ong ie, oh kalowe kan sohte katepe ong ie ma e pahn kin kadarala wah suwed.\n\n36 Ahpw, I ese me kalowe kan mwahu, oh kahrepe wet me I kin apwapwalihkinirailte; oh pwehki arail kehlail mehlel me kahrehda arail kak kadarala wah mwahu sang ni rahn tuhkehn nanwel kan.\n\n37 Ahpw kilang, rahn tuhkehn nanwel kan keirda oh kehlail sang kalowe kan; oh pwehki rahn tuhkehn nanwel kan arail kehlail sang kalowe kan, ihme kahreda e kadaralahr wah suwed tohto; oh pwehki e kadaralahr wah suwed tohto ke kilangehr me e tepidahr pahn mehla; oh e pahn kereniongehr mahla, kahrehda e pahn lekdekiong nan kisiniei, ihte ma kita kak wia mehkot me pahn kamourala.\n\n38 Kedekedeo Kaun en mwahto ahpw mahsanihong sapwellime laduo: Kita kohdihla wasa doh kan nan mwahto, oh kilang ma rah kan me wia rahn tuhke mehlel ko pil kadaralahr wah suwed.\n\n39 Kedekedeo ira ahpw kohdihla wasa doh kan nan mwahto. Kedekedeo ira ahpw pil kilangada wahn rahn tuhke mehlel ko pil sakanakanlahr; ei, me keieuo oh keriauo oh me pil mehn mwuhr; oh irail koaros pil sakanakanla.\n\n40 Oh wah suwed en mehn mwuhro powehdi wasa mwahu en nan tuhkeo me kin kadarala wah mwahu, lao raho mengila oh mehla.\n\n41 Kedekedeo Kaun en mwahto ahpw tentenihr, oh mahsanihong laduo: Dahme I anahne wiahiong ei mwetuwele?\n\n42 Kilang, I ese wahn mwetuwelet pwon sakanakanla, ahpw kaidehn mehkan. Oh met mehkan me kin kadarala wah mwahu pil iangehr sakanakanla; oh met tuhke kan koaros nan ei mwetuwel sohte katepe ihte ar pahn palapaldi oh lekdekiong nan kisiniei.\n\n43 Oh kilang mehn mwuhre, me raho mengilahr, I poadokedi nan pwel mwahu; ei, mehlel wasa me I kesempwalki sang wasa koaros nan sahpw en ei mwetuwel.\n\n44 Oh ke kilangehr me I lupukidihsang [tuhke] me kapwekapwe wasakiset, pwe I en kak wiliankihdi tuhke pwoatet nan dewe.\n\n45 Oh ke kilangehr me mie wasa kis me kadaralahr wah mwahu, oh pil ekis wasa me kadaralahr wahu suwed; oh pwehki ei sohte katipwasang rah kan [me suwed] oh keseirailla nan kisiniei, kilang, re tohto sang me mwahuo kahrehiong e mengilahr.\n\n46 Oh met, kilang, mendahte epwel mwahu koaros me kita wiahiongehr ei mwetuwel, tuhke kan koaros sakanakanlahr, kahrehda re sohte wah mwahu; oh mepwukat I koapworopworkihla me I pahn nekidala mwurin ahnsou en rahk, ong pein ngehi. Ahpw, kilang, re pil duwehlahr tuhkehn olip en nanwel, oh re sohlahr katepe ihte re konehng paldihsang oh lekidekilong nan kisiniei; oh e kansensuwed ong ie me I pahn luhsang irail.\n\n47 Ahpw dahme I kak wiahiong ei mwetuwel me I sohte wia? E sohte itar doadoahk enpehi kat me kahrehiong ie en sohte apwalih mwahu? Soh, I apwalih mwahu, oh I uhpwelih, oh I kamwakele, oh I koiasih; oh I kapakapahwei pehi kat kereniong rahno pwon, oh imwio kerendohr. Oh e kansensuwed ong ie me I pahn lupukidihsang tuhkehn ei mwetuwel pwon, oh lekdekiong nan kisiniei pwe re en isihsala. Ihs me kasapwungehla ei mwetuwele?\n\n48 Kedekedeo laduo ahpw patohwanohng eh soumaso: Kaidehn pwehki [tuhke kan] en omw mwetuwel eh reireila—rah kan sou kehlail sang kalowe kan me mwahu? Oh pwehki rah kan ar kehlail sang kalowe kan, kilang re keirada mwadang sang kehlail en kalowe kan, oh wie kehkehlaila. Kilang, I nda, kaidehn ih kahrepe wet me kahrehda tuhkehn nan sapwellimwomwi mwetuwel sapwungkilahr?\n\n49 Kedekedeo Kaun en mwahto ahpw mahsanihong laduo: Kita kohla oh pelehdihsang tuhke kan en mwahto oh kesehlong nan kisiniei, pwe irail dehr kawehla mwahl pwehl en ei mwaht, pwe I wiahier soahng koaros. Dahme I kak wiahiong ei mwetuwel me I sohte wia?\n\n50 Ahpw, kilang, laduo ahpw patohwanohng Kaun en mwetuwelo: [Komwi] mweidehng ekis ahnsou.\n\n51 Oh Kauno ketin mahsanih: Ei, I pahn mweidehng ekis ahnsou, pwe e kansensuwed ong ie ma I pahn luhs sang tuhkehn ei mwetuwel.\n\n52 Eri, kita ale rah kat me kita poadokedi wasa doh kan nan ei mwaht, oh kita kapwurehiong ni tuhke me re kohsang ie; oh kita parasang rah kan me wah keieu suwed ni tuhkeo, oh kapatahieng rahn tuhke mehlel ko pwe en weliandi.\n\n53 Oh I pahn wia met pwe tuhkeo en dehr mehla, pwe I en kak kamourala kalowe kan ong pein ei koasondi.\n\n54 Oh, kilang, kalowen rahn tuhke mehlel ko, me I poadokseli wasa kan me I men poadok ie, re momourte; eri, pwe I en kak kamourirailla ong pein ei koasondi, I pahn ale rah kan en tuhke pwoatet, oh I pahn kapatahieng ni tuhke ko. Ei, I pahn kapatahieng rah kan en tuhkeo me re tepin wosasang ie, pwe I enkak kamourala kalowe kan ong pein ngehi, pwe ahnsou me re pahn kehlailla re pahn kak kadarala wah mwahu ong ie, oh I pahn pereperenkihte wahn ei mwetuwel.\n\n55 Kedekedeo ira kihsang ni uhdahn tuhkeo [rah kan] me sakanakanla, oh kapatapatehng ni tuhke kan [me kohsang uhdahn tuhkeo], me pil sakanakanla.\n\n56 Oh irail pil ale [rahn kan en] tuhke kan me sakanakanlahr, oh kapatapatehng ni tuhkeo me re tepin wosasang ie.\n\n57 Oh Kaun en nan mwahto mahsanihong laduo: Ke dehr parasang rah sakanakan kan ni tuhke kan, ihte rah kan me keieu suwed; oh ke pahn kapatahieng irail nin duwen dahme I pahn ndaionguhk.\n\n58 Oh kita pahn pwurehng apwalih mwahu tuhkehn nan mwetuwelet, oh kita kamwakele rah kan; oh kita pahn parasang ni tuhke kan rah me mahlahr kan, me uhdahn pahn mehla, oh kesehlahng nan kisiniei.\n\n59 Oh met I pahn wia, pwe kalowe kan en kak kehlailla pwehki arail mwahu; oh pwehki wekideklahn rah kan, pwe me mwahu en kak powehdi me suwed.\n\n60 Oh pwehki ei kamourala rahn tuhke mehlel ko oh kalowe kan, oh rahn tuhke mehlel kan me I kapatahieng ni tuhke me re tepin wosasang ie, oh kamourala kalowen tuhkeo me re tepin wosasang ie, pwe tuhke kan en ei mwetuwelet en kak pwurehng kadar wah mwahu; oh pwe I en kak ahniki peren pwehki wahn ei mwetuwel, oh pwe I en kak pereniki mehlel ei kamourala kalowe kan oh tepin wah en rah kan—\n\n61 Eri, kohwei, oh likwerih ekei ladu, pwe kitail en doadoahk loalloapwoat nan mwahtet, pwe kitail en kak kaunopada ahlo, pwe I en kak pwurehng kapwurehdo uhdahn wahn tuhkeo, me wia wahn tuhke mwahu oh keieu kesempwal sang wah koaros.\n\n62 Eri, kitail kohla oh kaimwisengkihla atail doadoahk kehlail, pwe kilang imwilah kerendohr, oh iei met kaimwiseklahn ei pahn kamwakele ei mwetuwel.\n\n63 Kapatahieng rah kan; tepkihda me ikmwurio pwe re en kak tihengala, oh me tihengalao pahn ikmwurihla, oh uhpwelih tuhke kan, me mah oh me pwulopwul, me tihengo oh ikmwurio; oh me ikmwurio oh me tihengo, pwe koaros en kak kaimwisengkihla ar pahn pwurehng epwel mwahu.\n\n64 Eri, kaimwisengkihla uhpwelih irail, kamwakele irail, koiasih irail, pwe imwilah kerendohr. Oh ma kaimwiseklahn doadoahk en kapatapat pwukat pahn keirda, oh kadareiei uhdahn wahn tuhkeo, eri kumwail pahn kaunopada mwohrail, pwe re en kak keirda.\n\n65 Oh ni arail pahn tepida keirda kumwail pahn kamwakelehsang rah kan me kin kadarala wah suwed, nin duwen kehlail en rah mwahuo oh ia uwe; oh kumwail sohte pahn wiahkinteieu kamwakelehsang koaros me sakanakan, pwe kalowe kan de nohn kelail sang me kapatapatehngo, oh me kapatapatehng pahn mehkihla, oh I ahpw luhsang tuhke kan en ei mwetuwel.\n\n66 Pwe e kansensuwed ong ie me I pahn luhs sang tuhkehn ei mwaht; eri kumwail pahn kamwakelehsang [rah] sakanakan kan nin duwen [rah] mwahu eh pahn kekeirida, pwe kalowe oh powe en kak ahneki soahngen kehlailteieu, lao [rah] mwahu kan pahn powehdi [rah] sakanakan kan, oh me sakankan kan pahn palidi oh lekidekiong nan kisiniei, pwe re en dehr kawehla mwahl pwehl en ei mwetuwel; oh I pahn koakoahkehsang me suwed kan sang nan ei mwetuwel.\n\n67 Oh rahn tuhke mehlel ko pahn pwurehng kapwurehiong nan tuhke mehlelo;\n\n68 Oh I pahn ale rahn tuhke mehlel ko oh kapatahieng ni rahn tuhke kan ni tuhke mehlelo; oh met iei wiepe me I pahn pwurehng kapwurehkinirailpene, pwe irail en kak pwurehng kadareiei uhdahn wahn tuhkeo, oh re pahn wiahla ehu.\n\n69 Oh [rah] sakanakan pahn lekidekla, ei, sang wasa koaros nan sahpw en ei mwetuwel; pwe kilang, ih kaimseklahn ei pahn kamwakele ei mwetuwel.\n\n70 Kedekedeo Kaun en mwetuwelo ahpw kadarala sapwellime laduo; oh laduo ahpw kohla oh wia nin duwen dahme Kauno mahsanihong, oh wahdo ekei ladu; oh irail malaulau.\n\n71 Oh Kaun en mwetuwelo mahsanihong irail: [Kumwail] kohwei, oh doadoahk nan mwetuwelo uwen amwail kak. Pwe kilang, met iei kaimwiseklahn ei pahn apwalih mwahu ei mwetuwel; pwe imwilah kerendohr, oh ahnsou en rahk pahn nektehn leledo; oh ma kumwail pahn iang ie doadoahk uwen amwail kak kumwail pahn perenki wah kan me I pahn nekidohng pein ngehi nan ahnsou keren.\n\n72 Kedekedeo ladu kan ahpw kohla oh wia doadoahk uwen arail kak; oh Kaun en mwetuwelo iang irail doadoahk; oh irail peikiong kosonned akan en Kaun en mwetuwelo ni soahng koaros.\n\n73 Oh e pwurehng tepida mie uhdahn wahn tuhke kan en nan mwahto; oh rah tuhke mehlel kan tepida keirada oh pweida mehlel; oh rah sakanakan kan tepida perpersang oh lekidekla; oh re kin apwalih pwe kalowe kan oh rah kan en pahrek, nin duwen kehlailih koaros.\n\n74 Oh irail ahpw pwerisekiong doadoahk nin duwen mahsen akan en Kaun en mwetuwelo, lao [rah] sakanakan akan lekidekiei sang nan mwetuwelo, oh Kauno ahpw kamourala tuhkeo ong pein ih oh wah kan pwuralahng uhdahn wahn tuhkeo; oh re wiahla warteieu; oh wah kan duwepenehte; oh Kaun en mwahto nekidohng pein ih wah ko, met iei me keieu kesempwal ong ih sangete ni tapio.\n\n75 Kedekedeo ahnsou me Kaun en mwahto kilangada me sapwellime wahn tuhke ko mwahu, oh sapwellime mwetuwelo solahr sakanakan, e ahpw ekerpene sapwellime ladu ko, oh mahsanihong irail: Kilang, ni kaimwiseklahn atail apwalih mwahu ei mwetuwel; oh kumwail dehdehkier me I wiahiong nin duwen nsenei; oh I kamouralahr uhdahn wahn tuhkeo, me mwahuo, duwehte nin tapio. Oh meid pai kumwail; pwehki amwail iang ie wia doadoahk pwerisek nan ei mwaht, oh kapwaiada ei kosonned akan, oh pwurehng wadohng ie uhdahn wahn tuhke ko, oh ei mwetuwel solahr sakanakan, oh me suwed lekideklahr, kilang kumwail pahn iang ie pereperen pwehki wahn ei mwetuwel.\n\n76 Pwe kilang, ahnsou reirei I pahn nekidohng pein ngehi wahn ei mwetuwelmwurin ahnsou en rahk, me pahn mwadang lelledo; oh pwehki kaimwseklahn ahnsou me I pahn apwalih mwahu ei mwetuwel, oh kamwakele, oh uhpwelih, oh kesehiong koiasi loale; Eri I pahn nekidohng pein ngehi wahn tuhke ko, erein ahnsou werei, nin duwen dahme I koasoaiahier.\n\n77 Oh ni ahnsou me wah suwed ko pahn pwurehng pwarada nan ei mwetuwel, I ahpw pahn kihpene me mwahu oh me suwed; oh me mwahu kan I pahn nekidohng pein ngehi, oh me suwed kan I pahn kesehlahng nan dewe. Oh ahnsou en rahko oh imwio pahn lelledo; oh I pahn isikalla ei mwetuwel.\n\n", "jacob 6": "[center][font_size=26]Iralaud 6[/font_size][/center]\n\n[i]Kauno pahn ketin kapwurehdo Israel ni imwin rahn akan—Sampah pahn mwasingkihla kisiniei—Aramas akan pahn anahne idawehn Krais pwe re en kak pitsang lehn kisiniei oh suwepel. Ele Sounpar 544–421 Mwohn Krais.[/i]\n\n1 Oh met, kilang, rieiko, nin duwen ei ndaiong kumwail me I pahn kohpada, kilang, iet ei kokohpen—me soahng kan me soukohp Sihnos mahsanih uhdahn pahn pweida, ninduwen peneinei en Israel, e karasahiong irail tuhkehn olip me epwel mwahu.\n\n2 Oh rahno me e pahn pwurehng ketikihdo lime kan, keriapak en ahnsou, pwe en kapwurehdo sapwellime aramas, ieiih rahno me wia kaimiseklahnahnsou, me sapwellimen Kauno ladu kan pahn kohwei sang ni sapwellime manaman, pwe re en apwalih mwahu oh kamwakele sapwellime mwetuwelo; oh mwuri imwilao ahpw pahn leledo.\n\n3 Oh ia uwen kapai ong irail akan me pahn pwerisekiong doadoahk nan sapwellime mwetuwelo; oh ia uwen keriah ong irail akan me pahn lekidekila sang nan pein dewerail! Oh sampah pahn mwasingkihla kisiniei.\n\n4 Oh ia uwen kupwur kalahngan en atail Koht ong kitail, pwe e kin ketin tamataman peneinei en Israel, kalowe kan oh rah kan koaros; oh e kin ketin kapahwei nin lime kan ong irail koaros rahno pwon; oh irail kin keptakai oh wia aramas aklapalap; ahpw irail akan me pahn sohte ahneki mohngiong keptakai pahn komourla nan wein Koht.\n\n5 Eri, riei kesempwal ko, I peki rehmwail ni ngidingid sang ni lokaia mehlel, me kumwail pahn koluhla, oh kohdo sang nimohngiong unsek, oh mehlelong Koht duwehte e pahn ketin mehleliong kumwail. Ohsang nisapwellime kalahngan e ketin kapkapahweite lime ong kumwail ni marain en rahn, kumwail dehr kakeptakaila amwail mohngiong kan.\n\n6 Ei, rahn wet, ma kumwail pahn rong kepitiehu, dehr kakeptakaila amwail mohngiong kan; pwe dahme kumwail pahn mehkihla?\n\n7 Pwe kilang, mwurin amwail pahn momourki mahsen en Koht ahnsou koaros, dah, kumwail pahn kin wah suwed, pwe kumwail en palidi oh lekidekiong nan kisiniei?\n\n8 Kilang, dah, kumwail pahn soikalahte mahsen pwukat? Kumwail pahn soikalahte mahsen en soukohp akan; kumwail pahn soikalahte mahsen kan koaros me pid duwen Krais, mwurin mwurin aramas tohto ar kalohngkier duwen ih; oh soikala mahsen mwahu en Krais, oh manaman en Koht, oh kisakis en Ngehn Sarawi, oh kawehla pepehm en Ngehn Sarawi, oh lahlahwe koasoandi lap en poadoandoarlao, me kasansaldahr mwohmwail?\n\n9 Kumwail sohte ese me ma kumwail pahn wia mepwukat, manaman en poadoandoarlao oh iasadao, me kohsang rehn Krais, pahn kapwureikumwaildo en kesihnenda mwohn mwoalen kopwung en Koht ni amwail pahn namenek oh pwukoahkidi amwail sapwung kan?\n\n10 Oh nin duwen manaman en pwuhng pahrek, pwehki kopwung pahrek sohte kak en sohte pweida, kumwail uhdahn pahn kohla nan lehn kisiniei oh suwepel, me lullulih sekehkun, oh me edinieih kin kohkohda kohkohlahte, lehn kisiniei oh suwepel me iei lokolok soutuk.\n\n11 Eri, riei kempoakepai ko, kumwail koluhla, oh pidelong nan ewen kehl ineno, oh douluhlahte nan ahl tehtiko, lao kumwail pahn alehdi mour soutuk.\n\n12 Eri kumwail loalokongla; dahme I pahn pil kak koasoia?\n\n13 Eri, I pahn kamwurkumwailla, lao I pahn tuhwong kumwail ni mwoalen kopwung mwahu en Koht me wia wasa kamasepwehk oh kasaloh ong aramas suwed kan. Ahmen.\n\n", "jacob 7": "[center][font_size=26]Iralaud 7[/font_size][/center]\n\n[i]Serem kahmahmki Krais, akamaiong Seikop, oh men kilangmanaman kapwuriamwei, oh Koht ahpw kaloke—Soukohp akan koaros kadehdehdahr duwen Krais oh Sapwellime Tomwo—Mehn Nihpai kan kin sansaruwarusel erein arail mour, ipwidi nan apwal, oh mehn Leimen kan kailongkin irail. Ele Sounpar 544–421 Mwohn Krais.[/i]\n\n1 Oh met kedekedeo mwurin sounpar kei douwehr powe, mie ohl emen kohdo rehn aramas en Nihpai kan, me adaniki Serem.\n\n2 Kedekedeo e ahpw tepida kalohkehng aramas akan, oh padapadahngkihong irail me sohte Krais. Oh e kalohngki soahng tohto me pitihedi aramas akan; oh met e wia pwe en kak kawehla padahk mehlel en Krais.\n\n3 Oh e pwerisekiong doadoahk pwe en kak kahluwahsang mohngiong en aramas akan, lao e ahpw kahluwahsang mohngiong [en aramas] tohto; oh e ese me ngehi, Seikop, kin pwoson Krais me pahn ketido, eri e kin nantihong rapahki ahnsou mwahu me e pahn kak kohdo rehi.\n\n4 Oh e wia aramas loalokong men, pwehki e marainiki unsek wiepen koasoakoasoi en aramas akan; eri, e kin doadoahngki koasoi en lidip kan, oh kadek lokaia, nin duwen manaman en tepilo.\n\n5 Oh e kaskasik me e pahn kawehla ei pwoson, mehndahte kaudiahl tohto oh soahng tohto me I kilangehr me pid duwen mepwukat; pwe ni mehlel I kilangehr tohnleng kei, oh irail sewese ie. Oh I pil rongehr kepitien Kauno mahsanihong ie mahsen pwukat, ekeiahnsou; eri, I sohte kak itikekda.\n\n6 Oh kedekedeo e ahpw kohdo rehi, oh iet mwomwen eh koasoi ong ie, ndinda: Riei ohl Seikop, I pwangalahr rapahki ahnsou mwahu me I pahn kak koasoi ong komwi; pwe I kin rong oh ese me komw kin kokohseli, kalakalohngkiseli dahme komw kin kahdaniki rongamwahu, de padahk mehlel en Krais.\n\n7 Oh ke kahluwahsangehr aramas tohto me kahrehda arail sapwungala katiasang nan sapwellimen Koht ahlo, oh solahr kin kapwaiada kosonned en Moses kan me iei ahl pwungo; oh wekidalahr kosonned en Moses ong pwongih aramas emen me komw nda me pahn kohdo sounpar epwiki kei mwuhr. Oh met kilang, ngehi, Serem, ndaiong komwi me met iei [padahk] lahlahwe; pwe sohte aramas emen kak ese soahng pwukat; pwe komwi sohte kak esehda soahng kan me pahn kohdo. Oh ih mwomwen koasoi me Serem peliankin ie.\n\n8 Ahpw kilang, Kauno Koht ketikihongehr loaleiet sapwellime Ngehno, I ahpw kasarowehdi nan ah lokaia koaros.\n\n9 Oh ngehi kalelapak reh: Ke kahmahmiki Krais me pahn ketido? E ahpw sapengki: Ma e pahn mie Krais I sohte pahn kahmahmiki; ahpw I ese me sohte Krais, oh saikinte mie, oh sohte douluhl pahn mie.\n\n10 I ahpw kalelapak reh: Ke kamehlele pwuhk sarawi kan? E ahpw sapengki, Ei.\n\n11 Oh I ndaiong ih: Eri ke sohte wehwehki; pwe re kadehdehki mehlel duwen Krais. Kilang, I ndaiong uhk me sohte soukohp men me wiahda nting, de kokohp, ihte irailkin koasoakoasoia duwen Krais.\n\n12 Oh kaidehn ihte met—e pil kasansaldahr ong ie, pwe I rongehr oh kilangehr; oh e kasansaldahr ong ie sang ni manaman en Ngehn Sarawi; eri, I ese ma tomw sohte wiawihda, aramas koaros pahn salongala.\n\n13 Kedekedeo e ahpw ndaiong ie: Kasalehiong ie ehu manaman kapwuriamwei sang ni manaman en Ngehn Sarawi, duwen me ke kin inenen wehwehki.\n\n14 Oh I ahpw kalelapak reh: Ihs ngehi pwe I en kasongosonge Koht en ketin kasalehiong uhk ehukilel pid duwen mehkot me esehier me mehlel? Ahpw ke pahn kahmahmki, pwehki kowe nein tepilo. Eri, kaidehn nsenei en pweida; ahpw ma Koht pahn kalokeiuk, a en wia ehu kilel ong kowe me e ketin sapwellimaniki manaman, nanleng oh ni sampah; oh pil, Krais pahn ketido. Oh kupwuromwihte en pweida, Maing Kaun, kaidehn insenei.\n\n15 Kedekedeo ni ahnsou me ngehi, Seikop, koasoaiahier koasoai pwukat, manaman en Kauno ketidihdo powe, e ahpw pwupwidiong nan pwehlo. Kedekedeo mie meapwapwalihki erein rahn kei.\n\n16 Kedekedeo e ahpw ndaiong aramas akan: Kumwail kohpene lakapw, pwe I pahn mehlahr; eri, I men koasoi ong aramas akan koaros mwohn ei pahn mehla.\n\n17 Kedekedeo mandahn rahno pokono ahpw pokonpene; e ahpw koasoi sansal ong irail oh kapwungala soahng kan me e padahkihong irail, oh kadehdehki Krais, oh manaman en Ngehn Sarawi, oh doadoahk en tohnleng kan.\n\n18 Oh e ndaiong irail ni sansal, me e lohdi pahn manaman en tepilo. Oh e koasoia duwen ehl, oh mour soutuk, oh lokolok soutuk.\n\n19 Oh e nda: I masepwehk pwe mwein I wiadahr dihpo me sohte mahkpe, pwe I wiahda likamw ong Koht; pwe I kahmahmiki Krais, oh nda me I kamehlele pwuhk sarawi kan; ahpw re kadehdehki mehlel duwen ih. Oh pwehki ei likamw ong Koht I masepwehngkihda kowahlap me ei repenpwung pahn apwal; ahpw I wehkada ong Koht.\n\n20 Kedekedeo mwurin eh ndahier koasoai pwukat e ahpw solahr kak koasoai, oh e kadarala ngene.\n\n21 Oh ahnsou me pokono kadehdehier mepwukat me e koasoiadahr mwohn e pahn mweidalahr ngeneo, irail pwuriamweikihla mehlel; lao manaman en Koht ketidihdo pohrail, oh tiada pohrail kahrehda arail pwupwidi nan pwehlo.\n\n22 Eri, soahng wet kaperen ong ie, Seikop, pwe I peki rehn Semeio me ketiket nanleng; pwe e ketin karonge ei pekipek oh sapengala ei kapakap.\n\n23 Kedekedeo popohl oh limpoak en Koht pwurehng kopwurupwurdo rehn aramas akan; oh irail onopki pwuhk sarawi kan, oh solahr rong padahk kan en ohl suwed menet.\n\n24 Kedekedeo soahngen wiepe tohto wiawi pwe en sewese mehn Leimen kan en alehdi oh kapwurehdohng mehn Leimen kan kamarain en padahk mehlelo; ahpw e sohte katepe, pwe irail pereniki mahwin oh kakerehdi nta, oh irail ahneki kailok poatoapoat ong kiht riarail akan. Oh irail kin nantiheng uwen arail kak koaros en kaweikitala ahnsou koaros.\n\n25 Eri, aramas en Nihpai kan kin sinsilehkin irail neirail dipwisou en mahwin kan, oh arail kehlail koaros, koapwkoapworopworki Koht oh paip en komourparail; eri, irail kin doudoulahte, powehdi arail imwintihti kan.\n\n26 Kedekedeo ngehi, Seikop, ahpw mahlahr; oh poadoapoad en aramas pwukat kin ntingdi nan pileit en Nihpai teiko, eri, I pahn kaimwisekalahr poadoapoad wet, oh kadehdehki me I ntingihdier nin duwen marain koaros me I ese, sang ni ei koaskoasoia me ahtahnsou pil sohralahr, oh aht mour pil sohrala rasehng ouraman ehu, pwehki aht wia aramas me kelehpwlahr oh mehlel kei, sansaruwaruseli, pekeus sang nan Serusalem, ipwidi nan apwal, nan sapwtehn, oh riat akan kailongkinkiht, me kin kahrehda mahwin oh pingiping; eri, se kin mwahmwahiei erein aht ahnsou.\n\n27 Oh ngehi, Seikop, kilangada me I nektehn kohdihlahng nan ei sousou; eri, I ndaiong nei pwutak Inos: Ale pileit pwukat. Ngehi eri padahkihong soahng kan me riei pwutako, Nihpai, kehkehlingkihong ie, oh e inoukihong ie me e pahn peikiong kehkehlik wet. Oh I kaimwseklahr ei nting pohn pileit pwukat, me iei nting mwotomwot; oh ei rahn mwahu ong mehmen me pahn wadek, a I koapworopworki me riei tohto pahn wadek ei koasoai kat. Riei ko, kaselehlia.\n\n", "enos 1": "[center][font_size=26]Pwuhk en Inos[/font_size][/center]\n\n[center][font_size=26]Iralaud 1[/font_size][/center]\n\n[i]Inos kapakap ni ngidingid oh alehdi mahkpen dipe kan—Kepitien Kauno kohdohng nan ah madamadau, inoukihong me ehu rahn mehn Leimen kan pahn komourla—Mehn Nihpai kan nantihong kapwurehdo mehn Leimen kan—Inos pereniki ah Soundoar. Ele Sounpar 420 Mwohn Krais.[/i]\n\n1 Kilang, kedekedeo ngehi, Inos, sang ni ei ese me ei pahpa wia ohl pwung men—pwehki e padahkihong ie ni pein ah lokaia, oh pil duwen kaiahn mwahu oh kaweid en Kauno—oh meid pai mwaren ei Koht pwehki kahrepe wet—\n\n2 Oh I pahn ndaiong kumwail duwen poadoar me I wia mwohn Koht, mwohn ei alehdi mahkpen dipei kan.\n\n3 Kilang, I kolahng kesik mahn nanwelo; oh mahsen akan me I kin rong sang rehn ei pahpa me e kin koasoia duwen mour soutuk, oh peren en souleng kan, kihpehdi nan ei mohngiongi.\n\n4 Oh palingeniet duhpeklahr; oh I kelipwikihdi mwohn silangin Sounwiepeio, oh I ahpw likweriong ni kapakap ngidingid oh kehlail pwehki palingeniet; oh rahno pwon I wie kapakapiki; ei, oh ni eh wasapwongidier I pil ngihl laudida lao ngiliet leldahla nanleng.\n\n5 A ngihl ehu apw peido rehi, ketihtihki: Inos, dipwomw kan lapwadahr, oh meid pai kowe.\n\n6 Oh ngehi, Inos, ese me Koht sohte kin likamw; eri, nan kapehd toutou me I ahniki apw sohrasangieier.\n\n7 Oh I nda: Maing Kaun, ia mwomwen met kak wiawi?\n\n8 Oh e ahpw mahsanihong ie: Pwehki ahmw pwoson Krais, me ke saikinte rong de kilang. Oh sounpar tohto mwohn eh pahn ketin kasalehda pein ih ni paliwar; eri, kohkohwei, pwe ahmw pwoson kaunsekeiukalahr.\n\n9 Eri, mwurin ei rongehr mahsen pwukat I tepida kehn ei inengieng en sewese riei, mehn Nihpai kan; ngehi eri tepida kapakapkin irail ong Koht ni ngidingid sang loaleiet pwon.\n\n10 Oh ni ahnsou me I wie nannanti ni palingehn, kilang, kepitien Kauno ahpw pwurehng peidohng ie nan ei madamadau, mahsanih: I pahn pwarek riomw kan nin duwen arail pahn loalopwoatohng kapwaiada ei kosonned akan. I kihong irailehr sahpw wet, oh sahpw sarawi ieu met; oh I pahn keriahla ma wiewia suwed pahn wiawi; eri, I pahn pwarek irail nin duwen dahme I kosoiahier; oh arail wiewia sapwung kan me I pahn kalokekinirail pahtou.\n\n11 Oh ngehi, Inos, mwurin ei rongehr mahsen pwukat, ei pwoson Kauno tepida kehlaila; oh I ahpw nantihlahte ahnsou reirei wie kapakapkihong riei, mehn Leimen kan.\n\n12 Kedekedeo mwurin ei kapakapehr oh wia uwen ei kak koaros, Kauno mahsanihong ie: Pwehki omw pwoson, I pahn kapwaiong uhk nin duwen me komw kin inengieng.\n\n13 Oh met kilang, iet dahme I inengieng sang reh—Ma e peien wiawi, me nei aramas akan, Mehn Nihpai kan, pahn pwupwudiong nan diparail akan, oh ma irail pahn kamwomwomwla, ah Mehn Leimen kan en deh kamwomwomwla, pwe Kauno Koht en ketin nekidala poadoapoad en nei aramas akan, Mehn Nihpai kan; sang ni manaman en nin lime sarawi kan, pwe [poadoapoado] en kak kohieng Mehn Leimen kan ehu rahn, pwe re en kak alehdi mour soutuk—\n\n14 Pwehki ahnsou wet aht nannantiheng kapwureiraildohng pwoson mehlelo sohte katepe. Oh ni arail lingeringer, re kahukihlahr, me re pahn song, re en kaweikitala oh kauwehla aht poadoapoad akan, oh pil tiahk koaros en aht pahpa kahlap ako.\n\n15 Eri, Pwehki ei esehier me Kauno Koht pahn kak ketin nekidala aht poadoapoad akan, eri I doulahte ngidingidki ei kapakapohng ih, pwe e mahsanihongiehier: Soahng koaros me ke pahn peki ni pwoson, ni ahmw kamehlele me ke pahn alehdi ni mwaren Krais, ke ahpw pahn alehdi.\n\n16 Oh I ahneki pwoson, oh I kapakapohng Koht pwe en kak nekidala poadoapoad akan; oh e ketin inoukihong ie me e pahn ketikiheng Mehn Leimen kan ni ahnsou me e pahn kupwurki.\n\n17 Oh ngehi, Inos, ese me e pahn pweida nin duwen inou me e ketin wiadahr; eri loaleiet meleileidier.\n\n18 Oh Kauno ketin mahsanihong ie: Ahmw pahpa ko pil pekiher rehi soahng wet; oh e pahn pweida nin duwen arail pwoson; pwe arail pwoson duwehte ahmw pwoson.\n\n19 Oh met e wiawiher me ngehi, Inos, kohla rehn aramas en Nihpai kan, kohkohpada soahng kan me pahn wiawi, oh kadkadehdehki duwen soahng kan me I rongehr oh kilangehr.\n\n20 Oh I kadehde me aramas en Nihpai kan wia uwen arail kak pwe re en kapwurehdo Mehn Leimen kan ong pwoson mehlel en Koht. Ahpw aht doadoahk kan sohte katepe; irail koasoanehdi me re pahn kailongkin kiht, oh re weweidiki arail mwekid suwed kan me kahrehda irail wiahla aramas lawalo kei, oh keper, oh mwahuki kakerehdi nta, mour en pwongih dikadik en eni oh tiahk samin; kangkang mahn lawalo kan; koukousoan nan impwal, oh kokohseli nanwel, pirehki lukoperail lepin likou me wiawikihda kilin mahn oh moangerail akan moang koikoi; oh irail semen nan doadoahngki kesik ketieu, oh naipokos kan, oh sile. Oh me tohtohn irail kin kangete uduk amas; oh re kinnannantihongeteren kemeikitala.\n\n21 Kedekedeo aramas en Nihpai kan ahpw deipwelihada sahpwo, oh padokedi soangsoangen weren tuhke, oh wahn tuhke, oh apwaliada soangen mahn kei, oh soangsoangen pelin kou, oh kuht, oh kuht lawalo, oh pil oahs tohto.\n\n22 Oh mie soukohp tohto reht. Oh aramas pwukat me keptakai, kin apwalki wehwehkihla.\n\n23 Oh ihte me re wia, ngihl kehlail, padapadahk oh kokohpki duwen mahwen, oh pingiping, oh kamwomwala, oh katakatamankiongirailte duwen mehla, oh uwen werei en mour kohkohlahte, oh Sapwellimen Koht kadeik oh manaman, oh soahng pwukat koaros—kin kamwakamwakid irail ahnsou koaros pwe re en kin lemmwiki Kauno. Ihte me I kak koasoiat, oh padahk me uhdahn sansal mehlel, pwe re en dehr mwadang en kamwomwomwla. Oh ihmwomwen me I ntingihedi duwen irail.\n\n24 Oh I kilang mahwen kan nanpwungen Mehn Nihpai kan oh Mehn Leimen kan nan ei rahn akan.\n\n25 Kedekedeo I tepida mahlahr, oh sounpar epwiki isihsek duwau dauliher ahnsou me aht pahpa Lihai mweselsang Serusalem.\n\n26 Oh I kilang, kereniongehr I pahn mehla, oh I alehdier pepehm sang ni manaman en Koht me I pahn anahne padahki oh kokohp ong aramas pwukat, oh kalohngki mahseno nin duwen me mehlelo me mih rehn Krais. Oh I kalohngki nan ei rahn akan, oh pereniki laudsang soahng kan en sampah.\n\n27 Oh kereniongehr I pahn kohla wasahn ei kommoal, me iei rehn ei Soundoar; pwe I ese me I pahn kommoal reh. Oh I pahn perenda ni ahnsou me ei mour en sampah pahn uhd wekideklahng mour poatoapoat, oh I pahn uh mwowe; I ahpw pahn perenda ni ei pahn kilang silangi, oh e pahn mahsanihong ie: Kohdo rehi, kowe me meid pai, mieier wasa me kaunopdahnguhkehr nan tehnpas en Semeio. Ahmen.\n\n", "jarom 1": "[center][font_size=26]Pwuhk en Serom[/font_size][/center]\n\n[center][font_size=26]Iralaud 1[/font_size][/center]\n\n[i]Mehn Nihpai kan kolokol kosonned en Moses, kasikasik ketidohn Krais, oh pweida nan sahpwo—Soukohp tohto doadoahk pwe re en sewese aramas akan en weweidkiahl pwungo. Ele Sounpar 399–361 Mwohn Krais.[/i]\n\n1 Eri kilang, ngehi, Serom, ntingihdilepin mahsen kei nin duwen kosonned en ei pahpa, Inos, pwe sen kak kolokolete kodoudoupen aht peneinei.\n\n2 Oh pwehki pileit pwukat eh tikitik, oh pwehki soahng pwukat ar ntingdi pwe en sewese riat akan Mehn Leimen kan, eri, e konehng me ei nting pahn mwotomwot; ahpw I sohte pahn ntingih duwen soahng kan me I kohpadahr, de pil ei kaudiahl kan. Pwe dahme I pahn kak ntingih me pahn kak laudsang dahme ei pahpa ko ntingihdier? Pwe re soh kasalehdahier duwen koasoandi en komouro? I ndaiong kumwail, Ei; oh met I itarkiher.\n\n3 Kilang, e konehng me [doadoahk] laud anahne wiawi ong aramas pwukat, pwehki kekeluwak en mohngiongarail kan, salengerail kan ponlahr, oharail madamadau kan rotala, oh irail keptakailahr; ahpw, Koht kin ketin kuwpurkalahngan kowalahpie ong irail, oh saikintekoakoairailsangnan sahpwo.\n\n4 Oh mie aramas tohtoreht me kin alehdi kaudiahl tohto, pwe kaidehn irail koaros me keptakai. Oh irail akan me sohte keptakai oh ahneki pwoson, kaminimin en Ngehn Sarawi kin ieiang irail, me kin kasalehda ni sansal ong aramas akan, nin duwen arail pwoson.\n\n5 Oh met, kilang, sounpar riepwiki lao imwiseklahr, oh aramas en Nihpai kan kehlailla nan sahpwo. Irail nantihong kapwaiada kosonned en Moses oh rahn en sapad kasarawihong Kauno. Oh re sohte kin koasoai mwahl; de pil lahlahwe. Oh kosonned en sahpwo me kehlail mehlel.\n\n6 Oh irail mihseli pohn sahpwo pwon, oh pil Mehn Leimen kan. Oh irail tohto sang Mehn Nihpai kan; oh irail pereniki kamaramas oh kin nim ntahn mahn akan.\n\n7 Kedekedeo irail kin kohdohng mahweniong kiht, mehn Nihpai kan, pak tohto. Ahpw aht nanmwarki kan oh aht kaun akan wia aramas kehlail kei ni arail pwoson Kauno; oh irail kin padahkihong aramas akan sapwellimen Kauno koasoandi kan; eri, se kin pelianda Mehn Leimen kan oh koakoairailsang nan sahpwat akan, oh tepida wiahda kelen mahwen ong aht kahnihmw kan, de wasahkan me se sohsohki.\n\n8 Oh se kaparaparala mehlel, oh kohpeseng nan sahpwo, oh re kepwehpwekihla mehlel kohl, oh silper, oh soahng kesempwal kei, oh arail koahiek en doadoahngki tuhke, kauwada ihmw, ohmisihn, oh pilmete oh kapa, oh prahs oh sdihl, [se kin] wiahda soangsoangen dipwisou en doadoahk en deipwel, oh dipwisou en mahwen—ei, kengkeng en arep, oh doupe, oh arep en kos, oh ketieu, oh mehn kaunop en mahwen koaros.\n\n9 Oh pwehki aht kaunopadahr pwe se en tuhwong Mehn Leimen kan, arail pelian kiht sohte pweida. Ahpw mahsen en Kauno pweidahr, me e ketin mahsanihong aht pahpa ko, me ketihtihki: Nin duwen amwail pahn kapwaiada ei kosonned akan kumwail pahn pweida nan sahpwo.\n\n10 Kedekedeo soukohp en Kauno kapariki aramas en Nihpai kan, nin duwen mahsen en Koht, ma irail sohte pahn kolokol kosonned akan, ahpw pwupwidiong nan dihp, irail pahn kamwomwala sang pohn sahpwo.\n\n11 Eri, soukohp akan, oh samworo kan, oh sounpadahk kan, pwerisekiongdoadoahk, panapanawih aramas akan ni kanengemah re en kin nannanti; padapadahngki kosonned en Moses, oh kahrepen eh wiawihda; kangoangehkiong irail re en kasikasik Mesaiao, oh kamehlele ih ni eh pahn ketido duwehte me e ketidohier. Ohni mwohmw wet me re padapadahkihong irail.\n\n12 Kedekedeo nin duwen arail wia met irail koliraildihsang kamwomwasang pohn sahpwo; pwe irail doakoahki mohngiongarail kan mahseno, katakatamankin irail en koluhla.\n\n13 Kedekedeo sounpar riepwuki silihsek waluh daulih—mwurin mahwen kan, oh pingiping kan, oh kahngohdikan, erein ahnsou werei.\n\n14 Oh ngehi, Serom, sohlahr pahn nting pwe pileit pwukat me tikitik. Ahpw kilang, riei ko, kumwail kak kilang nan pileit en Nihpai teiko; pwe kilang, mie poadopen aht mahwen kan ntingdi loale, nin duwen nting en nanmwarki kan, de soahng kan me irail mahsanih en ntingidi.\n\n15 Oh I pahn kihong pileit pwukat nan pehn nei pwutak Omnai, pwe re en kak nekinekila nin duwen koasoandi kan me sang ei pahpah ko.\n\n", "omni 1": "[center][font_size=26]Pwuhk en Omnai[/font_size][/center]\n\n[center][font_size=26]Iralaud 1[/font_size][/center]\n\n[i]Omnai, Amaron, Kemis, Apinadom, oh Amalekai, emen emen alehdi ahnsou en nekid poadoapoad ko—Mosaia diarada aramas en Saraemla, me kohsang Serusalem nan mwehi en Sedekaia—Mosaia wiahla arail nanmwarki—Kadaudoken Miulek kan nan Saraemla diarada Koriandomer, me wia kaimwiseklahn mehn Sared kan—Nahnmwariki Pensamin wiliandi nanmwarki Mosaia—Aramas akan anahne meirongkiheng Krais palingenarail akan. Ele Sounpar 323–131 Mwohn Krais.[/i]\n\n1 Kilang, kedekedeo ngehi, Omnai, alehdi kehkehlik sang ei pahpa, Sarom, me I pahn anahne ntingihedi ekei padahk pohn pileit pwukat, pwe en kak kolokolete kodoudoupen aht peneinei—\n\n2 Eri, nan ei ahnsou, I men kumwail en ese me I kalapw iang mahwenki kedlahs pwe en kak doarehla nei aramas akan, Mehn Nihpai kan, pwe re en dehr lohdieng nan pehn arail imwintihti kan, Mehn Leimen kan. Ahpw kilang, ngehi aramas suwed men, oh I sohte kin kalapw kolokol koasoandi kan oh kosonned akan en Kauno nin duwen me I konehng en kin wia.\n\n3 Kedekedeo sounpar riepwiki isihsek wenou douwer powe, oh se ahnekipopohl erein irair en ahnsou tohto; oh se pil ahneki irair en ahnsou tohto mehlel en mahwen oh kakerehdi nta. Ei, oh ni oaralap, sounpar riepwiki welihsek riau douwer powe, oh I nekinekid pileit pwukat nin duwen kosonned en ei pahpa ko; oh I pahn kihong nei pwutak Amaron. Oh I kaeralahr.\n\n4 Oh met ngehi, Amaron, ntingihedi soahng kei me I pahn ntingih, a audepen [ei nting] me malaulau, nan nein ei pahpa pwuhk.\n\n5 Kilang, kedekedeo sounpar silipwiki rieisek douwer powe, oh pali laud en Mehn Nihpai kan me suwed, kamakamalahr.\n\n6 Pwe Kauno sohte mweidehng, mwurin eh kahluwaieisang irail nan sahpw en Serusalem oh sinsile oh doandoare irail pwe re en dehr lohdiong pahn arail imwintihti kan, ei, e sohte pahn mweidehng mahsen akan en sohte pweida, me e ketin mahsanihong aht pahpa ko, me ketihtihki: Nin duwen amwail sohte pahn kapwaiada ei kosonned akan kumwail sohte pahn pweida nan sahpwo.\n\n7 Eri, Kauno kin ketin kalokeirail; ahpw, e kin ketin doarehla me mwahu kan sang mehla, oh doareirailsang nan pehn arail imwintihti kan.\n\n8 Kedekedeo ngehi eri wahlahng pileit ko rehn riei pwutak Kemis.\n\n9 Met ngehi, Kemis, ntingihedi ekei kisin nting, nan pwuhkohte me riei pwutako nting loale; pwe kilang, I kilang kaimwiseklahnah nting, me pein peh me ntingihedi; oh e ntingihdi rahnohte me e kiheng ie. Oh ih mwomwen aht nekinekidpoadoapoad kan, pwehki met duwen kosonned en aht pahpa ko. Oh met I kaeralahr.\n\n10 Kilang, ngehi, Apinadom, nein Kemis pwutak. Kilang, kedekedeo I kilahngehr mahwen oh pingiping tohto nanpwungen nei aramas akan, mehn Nihpai oh mehn Leimen; oh ngehi, kemehkilahr Mehn Leimen tohto nei kedlahs pwe I en doarehla riei kan.\n\n11 Oh kilang, poadoapoad en aramas pwukat ntingdier pohn pileit kan me nannmwarki kan kin kolokol, nin duwen koasoandien dih kan; oh I ihte kaudiahl kan me I ese me ntingdier [powe], de pil kokohp; eri, soahng kan me kesempwal ntingdier. Oh I kaeralahr.\n\n12 Kilang, ngehi Amalekai, nein Apinadom pwutak. Kilang, I pahn koasoiong kumwail ekis duwen Mosaiah, me wiahla nanmwarki nan sahpw en Saraemla; pwe kilang, Kauno ketin kaparkiong en sopohsang nan sahpw en Nihpai, oh aramas koaros me pahn rong kapitien Kauno pahn anahne iang ih kohkohsang nan sahpwo, kohlahng nan sapwtehno—\n\n13 Kedekedeo e ahpw kapwaiada nin duwen Kauno e ketin mahsanihong. Oh irail mweselsang nan sahpwo kohlang nan sapwtehn, iangahki irail koaros me rong kapitien Kauno; oh re kin weweidki padahk oh kokohp tohto. Oh re kin aliale kaweid sang ni mahsen en Koht ahnsou koaros; ohmanaman en nin lime kan me kahluwa irail nan sapwtehno lao irail kohdihdo nan sahpw me kahdaniki sahpw en Saraemla.\n\n14 Oh irail diarada aramas akan, me kahdaniki aramas en Saraemla. Eri met, aramas en Saraemla kan perenda mehlel; oh pil Saraemla perenda kouwahlap, pwehki Kauno kadaredohr sapwellimen Mosaia aramas akan iangahki pileit prahs kan me audaudikida poadoapoad en mehn Suhs akan.\n\n15 Kilang, kedekedeo Mosaia diarada me aramas en Saraemla kohieisang Serusalem ni ahnsou me Sedekaia, nahnmwariki en Suda, sellahng nan Papilon.\n\n16 Oh irail seiloak nan sapwtehn, ohsang nin limen Kauno re kotehla madau kan, kohdohng nan sahpw me Mosaia ketin diarirailda; oh irail kin koukousoan wasao sang ahnsouo kohdo.\n\n17 Oh ni ahnsou me Mosaia ketin diarirailda, irail inenen ngederlamehlel. Ahpw, re pil wiaier mahwen tohto oh pingping laud, oh mie me kamakamkihla kedlahs ekei ahnsou; oh arail lokaia wekilahr; oh irail sohte wahdo neirail poadoapoad; oh irail kahmahmkihla ieias en arail Sounkipikipiko; oh Mosaia, oh sapwellime aramas akan, sohte kak wehwehki arail lokaia.\n\n18 Ahpw kedekedeo Mosaia koasoanehdi me irail anahne ale padahkpen sapwellime mahsen. Oh kedekedeo mwurin arail padahngkier sapwellimen Mosaia mahsen, Saraemla padokada wadawad en peneinei en ah pahpa ko, nin duwen eh tamataman; oh re ntingdi, ahpw kaidehn pohn pileit pwukat.\n\n19 Kedekedeo aramas akan en Saraemla, oh Mosaia, ehupene; oh Mosaia kileldi en wiahla arail nanmwarki.\n\n20 Kedekedeo nan mwehin Mosaia, mie lapalahn pelien takai me mie nting powe wisikdohng reh; oh e kawehwehda nting kan sang ni kisakis oh manaman en Koht.\n\n21 Oh e kasalehda duwen ohl emen ede Koriandamer, oh duwen kamakamalahn nah aramas akan. Oh aramas en Saraemla kan diaradahr Koriandamer; oh e koukousoan rehrail erein wadepen maram duwau.\n\n22 E pil kasalahdahr ekis duwen koasoiepen ah pahpa ko. Oh tepin ah pahpa oh nohno me kohdo sang ni imwen doulik [nan Papilon], ahnsou me Kauno ketin kapingada en aramas arail lokaia; oh kalokolok me Kauno ketikihong irail nin duwen sapwellime kadeik, me pwung; oh tihn paliwararail kan mihseli ni paliepeng en nan sahpwo.\n\n23 Kilang, ngehi, Amalekai, ipwidi nan mwehin Mosaia; oh I momour oh kilangidi sapwellime pwoula; oh sapwellime pwutak, Pensamin, weliandi wiahla nahnmwarki.\n\n24 Oh kilang, I kadehdehier, nan ahnsou en nahnmwariki Pensamin, mahwen kehlail oh kakerehdi nta laud wiawi nanpwungen Mehn Nihpai kan oh Mehn Leimen kan. Ahpw kilang, Mehn Nihpai kan kaloweiraildi; mehlel, kahrehda nahnmwariki Pensamin kasareirailsang nan sahpw en Saraemla.\n\n25 Kedekedeo I tepida mahlahr; oh, sohte wahwahi seri, oh pwehki ei ese me nahnmwariki Pensamin wia ohl pwung men mwohn Kauno, eri, I pahn wahla reh pileit pwukat, [I] koangoangehki aramas koaros re en kohdo rehn Koht, me Sarawi en Israel-o, oh kamehlele kokohp, oh kaudiahl akan, oh doadoahk en tohnleng kan, oh kisakis en lokaiaki mahsen kapwonopwon, oh kisakis en kawehwehda mahsen kan, oh soahng koaros me mwahu; pwehki soahng koaros me mwahu kin pwilisang rehn Kauno; oh me suwed kan kin pwilisang rehn tepilo.\n\n26 Oh met, riei kesempwal ko, I men kumwail en kohdo rehn Krais, me Sarawi en Israelo, oh alehda sapwallime komouro, oh sapwellime manaman en doarehlao. Ei, kohdo reh, oh meirongkihong ih palingenemwail ni unsek, oh nantihong kasihsol oh kapakap, oh daudaurete lel ni imwi; oh nin duwen Kauno e ketin ieias kumwail pahn komourla.\n\n27 Oh met I men koasoia ekis duwen ekei [aramas] me kohdahla nan sapwtehn oh pwurala nan sahpw en Nihpai; pwehki aramas ngeder men pwurala oh sapwasapw nan sapwarail sahpw en sohso.\n\n28 Eri, irail kohdahla nan sapwtehno. Oh arail kauno emen ohl kehlail oh kommwad, oh ohl keptakai men, eri e kahrehda pingiping nanpwungarail; oh irail koaros kamakamala, ihte meh limehk me luhwehdi, nan sapwtehno, oh irail pwurehng pwurodo nan sahpw en Saraemla.\n\n29 Kedekedeo irail ahpw kahluwahla aramas ngeder, oh pwurehng seiloaklahng nan sapwtehno.\n\n30 Oh ngehi, Amalekai, rianiki pwutak emen, me pil iangirailda; oh lel met I saikinte ese dahme wiawi ong irail. Oh kereniongehr I pahn seridi nan ei sousou; oh pileit pwukat diralahr. Oh I pahn kaimwiseklahr ei koasoi.\n\n", "w-of-m 1": "[center][font_size=26]Mahsen kan en Mormon[/font_size][/center]\n\n[center][font_size=26]Iralaud 1[/font_size][/center]\n\n[i]Mormon oaralapihada pileit en Nihpai me laud ko—E kapatahieng pileit tikitingko pileit tei kan—Nahnmwariki Pensamin kauwada popohl nan sahpwo. Ele Sounpar 385 Mwurin Krais.[/i]\n\n1 Oh met ngehi, Mormon, kereniongehr I pahn kihong nei pwutak Moronai poadoapoad pwukat me I wiwiahda, kilang I wia sounkadehdepen nei aramas akan en Mehn Nihpai ar kereniongehr kamwomwala.\n\n2 Oh sounpar epwiki kei mwurin Krais e ketido me I kihong poadoapoad pwukat rehn nei pwutak; oh I medemedewe me ih me pahn wia sounkadehde en kamwomwomwla unsek en nei aramas akan. Ahpw Koht en ketin mweidohng ih en pitsang irail, pwe en kak ntingihedi ekis duwen irail, oh duwen Krais, pwe en kak wia kamwahuparail ehu rahn.\n\n3 Oh met, I pahn koasoia duwen me I ntingihedier; pwe mwurin ei pahn oaralapihada sang nan pileit en Nihpai kan, lao lel nan mwehin nanmwarki Pensamin, me Amalekai koasoiaier, I rapahki nan poadoapoad akan me kodohr rehi, oh I diarada pileit pwukat, me audaudkihda lepin nting en soukohp akan, sang Seikop kohdo lel nan mwehin nanmwarki Pensamin, oh pil mahsen tohto en Nihpai.\n\n4 Oh audepen pileit pwukat kapereniehda mehlel, pwehki kokohp akan me pid duwen ketidohn Krais; oh ei pahpa kan eseier me [kokohp] tohto pweidahr; ei, oh I pil ese me soahng tohto me kokohpdahr duwen kiht lelledo rahn wet pil pweidahr, oh koaros me pahn wiawi mwurin rahn wet uhdahn pahn pweida—\n\n5 Eri, I piladamehpwukat, pwe I en kanekehla poadoapoad me I ntingihedi powe, a luhwen poadopoad me I ntintingih me I pahn kihsang nan pileit en Nihpai; oh I sohte kak ntingihedi epwiki kis ehu en irair kan me wiawiong nei aramas akan.\n\n6 Ahpw kilang, I pahn ale pileit pwukat, me audaudkihda kokohp akan oh kaudiahl akan, oh kapatahieng luhwen poadpoapoad me I ntintingih, pwe re kesempwal ong ie; oh I ese me re pahn kesempwal ong riei kan.\n\n7 Oh I pahn wia met pwehki kahrepe kesempwal ehu; eri, nin duwen kamwekid en Ngehn en Kauno me kin doadoahk rehi, e mwenginingin ong ie. Oh met, I sohte ese soahng koaros; ahpw Kauno me ketin mwahngih soahng koaros me pahn kohdo; eri, e kin ketin doadoangkinie nin duwen kupwure.\n\n8 Oh ei kapakap ong Koht kin doke riei kan, pwe irail en kak pwurehng pwurodohng marain en Koht, mehlel, komour en Krais; pwe irail en kak pwurehng wiahla aramas mwahu kei.\n\n9 Oh met ngehi, Mormon, pahn kanekehla poadoapoad me I ntintingih, me I kihsang nan pileit en Nihpai; oh I pahn wiahda nin duwen kupwurokong oh erpit me Koht ketikihong ie.\n\n10 Eri, kedekedeo mwurin Amalekai eh kihongehr nanmwarki Pensamin pileit pwukat, e alehda oh kapatahieng pileit teikan, me audaudkihda poadoapoad kan me kadakadaur kohdosang nanmwarki kan, sang ehu dih lel ehu dih lao lel mwehin nanmwarki Pensamin.\n\n11 Oh re kadakadaurete sang nanmwarki Pensamin, sang ehu dih lel ehu dih lao ar lelledo rehi. Oh ngehi, Mormon, kapakap ong Koht pwe re en kak nekinekla sang met kohla. Oh I ese me re pahn nekinekla; pwehki mie soahng kesempwal kei ntingdi loale, sang mepwukat nei aramas akan oh riarail kan pahn pakadeingkihda ni imwilahn rahn kesempwalo, nin duwen mahsen en Koht me ntingdier.\n\n12 Oh met, duwen nanmwarki Pensamin—mie kisin pingiping wiewiawi nanpwungen sapwellime aramas akan.\n\n13 Kedekedeo sounpei en Mehn Leimen kan ahpw kohdihdohsang nan sahpw en Nihpai, pwe rehn mahweniong sapwellime aramas akan. Ahpw kilang, nanmwarki Pensamin ketin kapokonepene sapwellime sounpei kan, oh e ahpw pelianirailda; oh e peiki nein Leipen kedlahso sang ni pein eh kehl.\n\n14 Oh sang ni roson en Kauno irail pelianda arail imwintihtih kan, lao irail kemehla kidalap en Mehn Leimen ko. Kedekedeo irail ahpw mahweniong Mehn Leimen ko lao re kasarehsang nan sapwarail sapwen sohso.\n\n15 Kedekedeo mwurin Krais likamw kei pwarada, oh ewerail akan kuhpene, oh irail ahpw ale kalokepen diparail kan;\n\n16 Oh mwuri mie soukohp likamw kei, oh sounkalohk oh sounpadahk likamw akan nanpwungen aramas akan, oh irail koaros ale kalokepen diparail kan; oh mwuri, mie pingiping laud oh aramas tohto iangala Mehn Leimen kan, kilang, kedekedeo nanmwarki Pensamin, sang ni sawas en soukohp sarawi kan me kin mihmi nanpwungen sapwellime aramas akan—\n\n17 Pwe kilang, nanmwarki Pensamin wia ohl sarawi men, oh e ketin kaunkihda sapwellime aramas akan mour pwung; oh mie ohl sarawi tohto nan sahpwo, oh irail padahngki mahsen en Koht sang ni manaman oh mweimwei; oh irail kin koasoi inen pwehki keptakai en aramas akan—\n\n18 Eri, sang ni sawas pwukat, nanmwarki Pensamin, sang ni e kin ketin doadoahngki sapwellime kehl en paliwar oh palingen unsek, oh pil soukohp akan, e ahpw pwurehng kauwada popohl nan sahpwo.\n\n", "mosiah 1": "[center][font_size=26]Pwuhk en Mosaia[/font_size][/center]\n\n[center][font_size=26]Iralaud 1[/font_size][/center]\n\n[i]Nanmwarki Pensamin padahkihong sapwellime pwutak kan duwen en ah pahpa kahlap ako arail lokaia oh kokohp kan—Mour en arail pelien lamalam oh mwekid en mour marain sohte salongala pwehki poadoapoad kan me re ntingihedi nan pileit kan—Mosaia pilipilda pwe en wiahla nanmwarki oh e kileldi en pwukoahki poadoapoad kan oh soahng teikan. Ele Sounpar 130–124 Mwohn Krais.[/i]\n\n1 Oh met solahr pingiping wiawi nanpwungen Sapwellimen Pensamin aramas akan nan sahpw en Saraemla pwon, eri iei me mie popohl pahn nanmwarki Pensamin erein eh wie ieias.\n\n2 Kedekedeo e sapwellimaniki pwutak silimen; oh e kahdanikin irail Mosaia, oh Ilorum, oh Ilemen. Oh e ahpw kupwurehda pwe irail en kin esehla lokaiahn arail pahpa kahlap ako, pwe irail en kak wiahla aramas kupwurokong kei; oh pwe irail en kak esehla duwen kokohp akan me arail pahpa kahlap ako kohpadahr, me kohieng irailehr sang nin limen Kauno.\n\n3 Oh e pil ketin padahkiong irail duwen poadopoad akan me ntingdier pohn pileit prahs kan, ni eh mahsanih: Samwa ko, I men kumwail en tamataman pwe ma sohte pileit pwukat, me audaudkihda poadopoad pwukat oh kosonned pwukat, kitail pahn mihmihte nan rotorot, iei lel nan ahnsou wet, kitail pahn sohte wewehki sapwellimen Koht rir kan.\n\n4 Pwe e pahn apwal ohng atail pahpa Lihai, en kak tamatamante mepwukat koaros, pwehn kak padahkihong nah seri kan, ma sohte sawas en pileit pwukat; pwehki eh kaskuhlkihdahier lokaiahn Isip ihme e kak wadengki nting pwukat, oh padahkihong nah seri kan, pwe irail en kak padahkihong neirail seri kan, oh kapwaiada sapwellimen Koht kosonned akan, iei me doudoulahte lel ahnsou wet.\n\n5 Samwa ko, I ndaiong kumwail, me ma sohte mepwukat, me kin wie nekinek kohdo sang nin limen Koht, pwe kitail en kak wadek oh wehwehki sapwellime, me rir kan, oh sapwellime kosonned akan me kin sansal mwohn mesetail ahnsou koaros, iei atail pahpa kahlap ako kakete pil pwupwukihdi nan soupwoson, oh kitail pahn kakete duwehte riatail kan, Mehn Leimen kan, me sohte ese duwen soahng pwukat, de pil sohte kamehlele ma e pahn padahk ong irail, pwehki tiahk en arail pahpah kahlap ako, me sohte pwung.\n\n6 Samwa ko, I men kumwail en tamataman me mahsen pwukat me mehlel, oh pil nting pwukat mehlel. Oh kilang, pil pileit en Nihpai kan, me audaudkihda poadopoad kan oh mahsen kan en atail pahpa kahlap ako sangete ahnsou me re mweselsang Serusalem lao lel rahnwet, oh audepe kan mehlel; oh kitail ese me audepe kan mehlel pwehki e mihte mwohn masatail kan.\n\n7 Oh met, samwa ko, I men kumwail en tamataman en kin wadek ni loalopwoat, pwe kumwail en kak paieki; oh I men kumwail en kapwaiada sapwellimen Koht kosonned akan, pwe kumwail en kak pweida nan sahpwo nin duwen inou kan me Kauno ketin inoukihongehr atail pahpa kahlap ako.\n\n8 Oh soahng tohto me nanmwarki Pensamin padahkihong sapwellime pwutak ko me sohte ntingdi nan pwuhk wet.\n\n9 Kedekedeo mwurin nanmwarki Pensamin kaeralahr padahk ong sapwellime pwutak ko, nan e likeilapalahr, oh e esehier me eh ahnsou kerendohr ni eh pahn wiapwella; iei me, e medewe me e konehngehr en kasapwilada emen sapwellime pwutak ko en wiahla kaunen wehio.\n\n10 Eri, e ahpw ketin malipehdo Mosaia mwowe; oh iet mahsen kan me e ketin mahsanihong ih, ketihtihki: Samwa, I men ke en wiahda pakair pwoat me pahn lelpeseng nan sahpwet pwon rehn aramas akan koaros, de nein Saraemla aramas akan, oh nein Mosaia aramas akan me kin koukousoan nan sahpw wet, pwe irail en pokonpene; pwe lakapw I en pakairkihong nei aramas akan sang pein ewei, me ke wialahr nanmwarki oh kaun en aramas pwukat, me Kauno atail Koht ketikihong kitailehr.\n\n11 Oh I pil pahn kiong ahd pwoat ehu ong aramas pwukat, pwe irail en kak wekisang aramas koaros me Kauno Koht kahluwaieisang nan sahpw en Serusalem; oh I wia met pwehki arail wia aramas loalopwoat nan arail kin kapwaiada kosonned kan en Kauno.\n\n12 Oh I kihong irail ahd ehu me sohte pahn manoknokla, ihte ma re pahn wiahda dihp.\n\n13 Ei, oh I pahn pil ndaiong uhk, ma aramas pwukat me keniken mehlel rehn Kauno pahn pwupwidi nan dihp, oh wiahla aramas suwed oh aramas en kamwal, Kauno pahn likidmelieirailla, oh re pahn luwetala duwehte rierail akan; oh e sohla pahn ketin doarehkinirail sapwellime manaman me sohte pelie oh kapwuriamwei, nin duwen eh kin ketin doarehla atail pahpah kahlap ako.\n\n14 Iei me I ndahkiong uhk, ma e sohte ketikihwei lime kan pwe en doarehla atail pahpa kahlap ako, irail uhdahn pahn lohdiong pahn manaman en Mehn Leimen kan, oh mihla pahn lokolok en arail kailok.\n\n15 Kedekedeo mwurin nanmwarki Pensamin eh kaimwsekalahr eh mahsen ong sapwellime pwutako, e ahpw ketikihong pwukoa koaros en apwalih doadoahk kan en wehio.\n\n16 Oh e pil ketikihong pwukoah en apwalih poadoapoad akan me ntingdi pohn pileit prahs kan; oh pil pileit en Nihpai kan; oh pil, nein Leipen kedlahso, oh mpweio de mehn kaweido, me kin kakahluwa atail pahpa kahlap ako nan sapwtehno, me wiawihda sang nin limen Kauno pwe en kahluwa irail koaros, nin duwen arail pahn kin peikiong oh loalopwoatohng ih.\n\n17 Eri, pwehki arail saloalopwoat irail sohte pweida de doula nan arail seiloak, ahpw rekin wie pwurupwurla mwuri, oh kahrehiong Koht eh ketin engiengda pahrail; oh iei me irail lokolongki ar duhpek oh apwal laud, pwehn kamwekidihkinirail en tamanda dahme arail pwukoah.\n\n18 Kedekedeo Mosaia ahpw patohla oh wia dahme ah pahpa poahngokiong, oh lohkihong aramas koaros me kin kousoan nan sahpw en Saraemla pwe irail en pokonpene, oh kohdahla ni tehnpas sarawio pwe irail en rong mahsen kan me seme pahn ketin mahsanih ong irail.\n\n", "mosiah 2": "[center][font_size=26]Iralaud 2[/font_size][/center]\n\n[i]Nanmwarki Pensamin wia sapwellime sakarada ong sapwellime aramas akan—E ketin kawehwehda duwen sapwellime mwehi eh pahrek, pwung oh deila ni palingehn—E ketin kaweidkinirail re en papah arail Nanmwarki Nanleng—Irail akan me pahn kahngohdiong Koht pahn lokolongki medek en pwunod rasehngete kisiniei sekehkun. Ele Sounpar 124 Mwohn Krais.[/i]\n\n1 Kedekedeo mwurin Mosaia eh wiahierdahme seme padahkiengo, oh lohkiseli nan sahpwo pwon, aramas akan ahpw pokonpenehr sang nan sahpwo pwon, pwe irail en kak kohdahla ni tehnpas sarawio oh rong mahsen kan me nanmwarki Pensamin pahn mahsanih ong irail.\n\n2 Oh mie pokon kalaimwun ehu, iei uwen arail tohto irail sohte wadekedi; pwe irail kaparaparala mehlel oh kehlailla nan sahpwo.\n\n3 Oh irail pil wahdo mesenih en neirail mahn akan, pwe irail en kak meirongki arail mehn meirong isihs kan oh soahngen meirong teikan nin duwen kosonned en Moses;\n\n4 Oh pwe irail en pil kak wia arail kalahngan ong Kauno arail Koht, me ketin kahreiraildo sang nan sahpw en Serusalem, oh me kin ketin doareirail sang pahn manamana en arail imwintihti kan, oh koasonehdier ohl pwung kan en wia arail sounpadahk, oh pil ohl pwung men en wiahla arail nanmwarki, me ketin wiadahr meleilei nan sahpw en Saraemla, oh me padahkihong irail en kapwaiada sapwellimen Koht kosonned akan, pwe irail en kak perenda oh direkihla limpoak ong Koht oh aramas koaros.\n\n5 Kedekedeo mwurin arail kodahdo ni tehnpas sarawio, irail ahpw kauwada imwarail impwal akan kapilpene wasao, emen emen ohl nin duwen eh peneinei, me iei eh pwoud, oh nah pwutak kan, oh nah serepein kan, oh neirail pwutak kan, oh neirail serepein kan, sang me keieu laud kohdi lel me keieu tikitik, ehu ehu peneinei tohrohr sang meteikan.\n\n6 Oh re kauwada imwarail impwal akan kapilpene tehnpas sarawio, ohl koaros kin kasohpeilahng arail wenihmw kan ni tehnpas sarawio, pwe irail en kak mihte nan imwarail impwal akan oh rong mahsen akan me nanmwarki Pensamin pahn mahsanihong irail;\n\n7 Pwehki uwen kalaimwun en pokono, nanmwarki Pensamin sohte kak padahk ong koaros sang ni masloalen kelen tehnpas sarawio, eri e ahpw kupwurehda re en kauwada wasahn doulik ehu, pwe sapwellime aramas akan en kak rong mahsen akan me e pahn mahsanihong irail.\n\n8 Kedekedeo e ahpw tepida mahseniong sapwellime aramas akan sang pohn douliko; oh ekei sohte kak rong sapwellime mahsen kan pwehki uwen pokono laud; eri e ketin kupwurehda pwe irail en ntingihedi mahsen akan me e pahn mahsanih oh kadarohng irail akan me sohte kak rong kapitieo, pwe irail en pil kak alehdi sapwellime mahsen akan.\n\n9 Oh iet akan me e mahsanih oh kupwurehda en ntingdi, me ketihtihki: Riei ko, kumwail koaros me pokonpenehier met, kumwail me kak rong ei pato kan me I pahn patohwanohng kumwail rahnwet; pwe I sohte patohwan ong kumwail en patohdahdo met pwe kumwail en soukautihong dahme I pahn patohwanohng kumwail, ahpw kumwail en rong ie mwahu, oh rongki salengamwail kan pwe kumwail en kak rong mwahu, oh langahda mohngiongamwail kan pwe kumwail en kak wehwehki, oh ritingada amwail madamadau kan pwe sapwellimen Koht me rir kan en kak sansalda ong kumwail.\n\n10 I sohte patohwanohng kumwail en patohdahdo pwe kumwail en masak ie, de kumwail en wiahkinie me I lapalapasang aramas en sampah.\n\n11 Ahpw I duwehte kumwail, me kak soumwahuki soangen soumwahu kan koaros en paliwar oh madamadau; ahpw I pilipildahr rehn aramas pwukat, oh semeio kasarawiehlahr, oh I mweimweidahr pahn kupwur en Kauno pwe I en kak wia amwail kaun oh nanmwarki; oh E ketin sinsile ie oh nekinekid ie sang ni sapwellime manaman kowahlap, pwe I en kak papah kumwail sang ni kehl unsek, lamalam unsek oh roson unsek me Kauno ketikihong ie.\n\n12 I ndaiong kumwail me I mweidala ei mour pwe I en kin papah kumwail, lao lel ahnsou wet, oh I sohte kin song en adihasang kumwail noumwail kohl de silper de amwail pai kan;\n\n13 I pil sohte mweidohng kumwail en selidi nan kalapwus, de kumwail en kaliduwih emen, de kumwail en kamaramas, de widenge aramas, de pirap, de kamwahl; I pil sohte mweidohng kumwail en wiahda soahng suwed teikan, ahpw I kin padahkihong kumwail en kapwaiada kosonned akan en Kauno, ni mehkoaros me e ketin mahsanihong kumwail—\n\n14 Oh pein ngehi, kin doadoahngki pehi kat pwe I en kak papah kumwail, oh pwe kumwail en dehr toutouki pwain daksis, oh sohte wisik toutou me pahn kohieng kumwail—oh soahng pwukat koaros me I ndaiong kumwail, pein kumwail kadehdehier rahnwet.\n\n15 Ahpw, riei ko, I sohte wia soahng pwukat pwe I en aksuweiki, de I pil sohte patohwan mepwukat pwe I en kedipeikumwailda; ahpw I patohwanohng kumwail soahng pwukat pwe kumwail en ese me I kak pato ni kapehd oh lamalam mwakelekel mwohn silangihn Koht rahnwet.\n\n16 Kilang, I men kumwail en ese me pwehki I ndaiong kumwailehr me I papahier kumwail erein ei mour, I sohte ndahki pwe ien aksuweiki, pwe I wie papah Koht.\n\n17 Oh kilang, I ndaiong kumwail soahng pwukat pwe kumwail en esehla erpit; pwe kumwail en esehla me ahnsou me kumwail kin papah meteikan kumwail kin wie papah amwail Koht.\n\n18 Kilang, kumwail kin wiahkinieamwail nanmwarki; oh ma ngehi, me kumwail kin wiahki amwail nanmwarki, kin doadoahk pwe ien papah kumwail, e sou pahn konehng kumwail en kin doadoahk pwehn uhpahpene nanpwungamwail?\n\n19 Oh pil kilang, ma ngehi, me kumwail kin wiahki amwail nanmarki, me papahkin kumwail erein ei mour, oh pil wie papahte Koht, ma I warohng ale kaping sang rehmwail, Ia uwen amwail anahne kapingkalahngan ong Nanmwarki en nanleng!\n\n20 I ndaiong kumwail, riei ko, ma kumwail pahn wia amwail kaping kalahngan oh kepinga sang ni palingenemwail unsek, Kohto me ketin wieikumwailda, oh kin sinsile oh nekinekid kumwail, oh ketin kupwurehda pwe kumwail en perenda, oh ketikihong kumwail en mourpene ni meleilei—\n\n21 I ndaiong kumwail ma kumwail pahn kin papah ih me ketin wieikumwailda sangete nin tapio, oh me kin ketin nekinekid kumwail rahn koaros, sang ni eh ketin sewesehkin kumwail angin amwail esingek, pwe kumwail en kak momour oh mwokid oh wia mehkan nin duwen pein nsenamwail, oh pil kin utung kumwail ahnsou koaros—I nda, mehnda ma kumwail pahn papah ih sang ngehnomwail unsek, kumwail pahn pil wiewiahte sounpapah soh katepe kei.\n\n22 Oh kilang, ihte me e ketin kupwurki sang rehmwail iei kumwail en kapwaiada sapwellime kosonned akan; oh e ketin inoukihong kumwail ma kumwail pahn kapwaiada sapwellime kosonned akan kumwail pahn pweida nan sahpwo; oh dahme e ketin mahsaniher sohte kin wekidekla; eri, ma kumwail pahn kapwaiada sapwellime kosonned akan e pahn ketin kupwuramwahwih kumwail oh pahn kapaiada kumwail.\n\n23 Oh kilang, keieu, e ketin wiaikumwailda, oh ketikihong kumwail mour, me kumwail pweipwandkihong.\n\n24 Oh keriau, e ketin kupwurki kumwail en kin kapwaiada dahme e ketin mahsanihong kumwail; apw ni amwail kin wia, e kin mwadangete kapaiada kumwail; eri e pil pwainkumwaildahr. Oh kumwail pweipwandohngete, oh pahn wie pweipwandte ereinkohkohlahte; eri, dahme kumwail pahn aksuweiki?\n\n25 Oh met I pahn kalelapak mahs rehmwail mie mehkot me kumwail kak koasoia duwen pein kumwail? I sapengkin kumwail, sohte. Kumwail sohte kak ndahte me kumwail pahrekiong pwehl; ahpw kumwail wiawihda sang pwehl; pwe kilang, Ih me sapwellimaniki pwehl me ketin wieikumwailda.\n\n26 Oh ngehiet, me kumwail kin wiahkin ie amwail nanmwarki, sohte weksang kumwail; pwe I pil wiawidahsang pwehl. Oh kumwail dehdehkier me I mahlahr, oh kereniongehr paliwareiet pahn kommoaldi oh pwurehng wiepwella.\n\n27 Eri, I ndaiong kumwailehr me ni ei kin papah kumwail, I kin weweidki madamadau mwakelekel mwohn Koht, ih kahrepe wet me I kapokoneikumwailpene, pwe en dehr pwukoahki (amwail sapung kan), oh ntahmwail sohte pahn kohdo pohi, ni ahnsou me I pahn kesihnen mwohn Koht pwe I en pakadeingkihda soahng kan me e ketin mahsanihong ie duwen kumwail.\n\n28 I ndaiong kumwail me I kapokoneikumwailpene pwe I en kak kamwakelehsang ntahmwail pohn ei likou, ahnsou wet me I nektehn kohdihla nan ei sousou, pwe I en kak mehla ni popohl, oh ngeniet me poatopoat en kak patehng pwihn en koul powe wie kokoulki koul en kapikapinga Koht pwung men.\n\n29 OhI pil ndaiong kumwail me Ikapokoneikumwailpene pwe I en kak pakairkihong kumwail me I solahr pahn wia amwail sounpadahk, de amwail nanmwarki;\n\n30 Pwe ahnsou wet, paliwereiet pwon kin wie rerrer mehlel ni ei songosong en koasoi ong kumwail; ahpw Kauno Koht ketin utung ie, oh mweidohng ie I en koasoi ong kumwail, oh mahsanihong ie I en pakairkihong kumwail rahn wet, me nei pwutak Mosaia iei amwail nanmwarki oh amwail kaun.\n\n31 Oh met, riei ko, I men kumwail en peusehla wiewiahte dahme kumwail kin wia. Nin duwen amwail kin kapwaiada ei kosonned akan, oh pil ehn ei pahpao kosonned akan, oh kumwail pweidahr, oh sohte lohdi pahn manaman en amwail imwintihti kan, oh e pahn pil duwehte ma kumwail pahn kapwaiada ehn nei pwutako kosonned akan, de sapwellimen Koht kosonned akan me e pahn ketikihong kumwail sang ih, kumwail pahn pweida nan sahpwo, oh amwail imwintihti kan sohte pahn ahneki manaman pohmwail.\n\n32 Ahpw kumwail, nei aramas akan, kumwail kalekeikumwailsang akamai kan nanpwungamwail, oh kalekeikumwailsang pilada peikiong ngehn suwedo, me ei pahpao Mosaia koasoaiadahro.\n\n33 Pwe kilang, mie keriah ehu ong mehmen me pahn pilada peikiong ngehno; pwe ma e pahn peikiong ih, oh kin wiewiahte dihp lao mehla nan dipe kan, e duwehte e nimala kadeik en lekideklahn palingene; pwe e alehdier pweine me iei lokolok soutuk, sang ni kasapwungehla kosonned en Koht me e marainikier.\n\n34 I ndaiong kumwail, me sohte emen nanpwungamwail me sohte padahngki duwen soahng pwukat, ihte me soh, noumwail seri tikitik kan, ahpw dahme kumwail ese me kumwail pweipwandkiong Samamwail nanleng kohkohlahte, kumwail en meirongkihong ih mehkoaros me amwail oh pein kumwail; oh pil amwail padahngkier duwen poadopoad kan me audaudki kokohp kan me soukohp sarawi kan mahsaniher sang mahs kohdo lel ahnsou me atail pahpa, Lihai, mweselsang Serusalem;\n\n35 Oh pil, mehkoaros me atail pahpa kahlap ako koasoiadahr lao lel ahnsou wet. Oh kilang, irail pil koasoia dahme Kauno ketin poahngokihong irail; eri, re pwung oh mehlel.\n\n36 Oh met, I ndaiong kumwail, riei ko, mwurin amwail esehier oh padangkiher soahng pwukat, ma kumwail pahn kasapwungehla oh uhwongada dahme koasoiadahr, ma kumwail pahn sohpeisang Ngehn en Kauno, me pahn kahrehda sohte dowe rehmwail pwe en kaweidkin kumwail ahl en erpit kan pwe en kak kupwuramwahwih kumwail, kapaiakumwailda, oh nekinekid kumwail—\n\n37 I ndaiong kumwail, mehmen me pahn wia met, kin kahngohdiong Koht; eri e piladahr en peikiong ngehn suwedo, oh wiahla imwintihti en pwung koaros; eri, Kauno sohte kak ketiket reh, pwe e sohte kin ketiket nan tehnpas me sohte sarawi kan.\n\n38 Eri ma aramas menet sohte pahn koluhla, oh wiewiahte dihp oh mehla ni eh wialahr imwintihti ong Koht, pwunglahn kopwung en Koht pahn kapirada palingene me poatopoato pwe en kehn ni sansal pein eh sapwung kan, me pahn kahrehda eh pahn rungkipene mwohn silangin Kauno, oh nan mwarmware pahn toutoukihla soansuwed, oh medek, oh pwunod, me pahn rasehng kisiniei sekehkun, me kin lulluldahla kohkohlahte.\n\n39 Oh met I ndaiong kumwail, me mahk sohte kak sewese aramaso; eri imwilahn eh lokolok e pahn lokolongki kalokolok kohkohlahte.\n\n40 Kumwail, koaros ohl mah kan, oh pil me pwulopwul kan, oh kumwail seri kan me kak wehwehki ei koasoi kan, pwe I koasoiong kumwail ni sansal pwe kumwail en kak wehwehki, I kapakapki pwe kumwail en tamanda kahpwal kamasepwehk en irail akan me pahn pwupwudiong nan dihp.\n\n41 Oh I pil men kumwail en medemedewe uwen pai oh peren en irail akan me kin kapwaiada sapwellimen Koht kosonned akan. Pwe kilang, re inenen paiamwahu ni mehkoaros, ni paliwar oh palingehn; oh ma irail pahn loalopwoate lel ni imwio irail pahn kasamwolong nanleng, pwe irail en kak kousoanla rehn Koht nan mour peren kohkohlahte. Kumwail tamataman, tamataman me soahng pwukat me mehlel; pwe Kauno Koht me mahmahsen.\n\n", "mosiah 3": "[center][font_size=26]Iralaud 3[/font_size][/center]\n\n[i]Nanmwarki Pensamin ketin usehla sapwellime sakarada—Kauno Wasa Lapalahpie pahn ketin wia sapwellime doadoahk rehn aramas akan ni paliwar en sampah—Nta pahn keredihsang ni pwoahr en kili pwon ni Eh pahn tomwki dipen aramas koaros—Mwareo iei ihte mwahr me komourla pahn kak pweikihda—Aramas akan kak pwilikihdi ahneperail oh wiahla Souleng kei sang ni Tomwo—Lokolok en me suwed kan pahn rasehngete lehn kisiniei oh suwepel. Ele Sounpar 124 Mwohn Krais.[/i]\n\n1 Oh pil ehu, kilang rie ko, I peki rehmwail kumwail en rong mwahu, pwe miehte mehkot me I men patohwanohng kumwail; pwe kilang, mie soahngkei me I men patohwanohng kumwail duwen dahme pahn kohdo.\n\n2 Oh duwen mehkan me I pahn patohwanohng kumwail, tohnleng men sang rehn Koht me kasalehiong ie. Oh e mahsanihong ie: Pirida; oh I ahpw pwourda, oh kilangada e kesikesihnen mwohi.\n\n3 Oh e mahsanihong ie: Pirida, oh rong mahsen kan me I pahn padahkihong komwi; pwe kilang, I pwarodo pwe I en pakairkihong komwi rohng kaperen mehlel pwoat.\n\n4 Pwe Kauno ketin karongehier omwi kapakap akan, oh ketin tenekiher omwi wiewia mwahu, oh ketin poaroneiehdo pwe I en kairehkin komwi en perenda; oh komw kak pakairkihong sapwellimomwi aramas akan, pwe irail en pil kak iang direkihla peren.\n\n5 Pwe kilang, ahnsou me pahn nektehn leledo, me sang ni manaman, Kauno Wasa Lapalahpie me ketin kakaun oh ketiketier sang mwohn tepin kawa oh pil kohkohlahte, pahn ketidihdohng rehn aramas akan sang nanleng, oh pahn ketin kousoan nan paliwar en sampah, oh pahn ketiketseli rehn aramas akan, oh ketin wiewia manaman kapwuriamwei kan, duwehte kakehlahda me soumwahu kan, kamaurada me mehlahr akan, kamwahwihala me nehtuk kan pwe re en alu, me masukun re en kilangada wasa, oh me salengepon kan en rongada wasa, oh kamwahwihala soangen soumwahu tohto.\n\n6 Oh e pahn ketin kausasang tepil kan, de ngehn suwed kan me kin mie nan mohngiong en aramas akan.\n\n7 Oh kilang, e ahpw pahn lokolongki kasongosong, oh medek en paliwar, duhpek, men nimpil, oh e pahn pwangada, iei lokolok laudsang dahme aramas kak lokolongki, pwe e pahn mehkihla; pwe kilang, nta keresang nan pwoar en kilio pwon, e pahn ketin ihrmwell kowahlappwehki wiewia suwed oh tiahk suwed en sapwellime aramas akan.\n\n8 Oh e pahn mwareniki Sises Krais, Sapwellimen Kohto, Sahm en nanleng oh sampah, Sounkepikipik mehkoaros sangete nin tapio; oh ine pahn mwareniki Mery.\n\n9 Oh kilang, e pahn ketidohng rehn sapwellime kan, pwe komour en kak lelohng aramas akan sang ni ar pwoson mwareo; oh mwurin soahng pwukat koaros irail pahn wiahkihte me ih aramas emen, oh nda me tepil tiada powe, oh re pahn kaloke, oh pahn kalohpwuwehla.\n\n10 Oh e pahn ketin iasada sang mehla ni kesiluh en rahn; oh kilang, e pahn ketin kadeikada sampah; oh kilang, soahng pwukat koaros wiawi pwe kadeik pwung en kak wiawihong aramas akan.\n\n11 Pwe kilang, oh sapwellime nta pahn wia meirong en tomwki dipen irail akan me pwupwukihdi dipen Adamo, me mehla ahpw sohte wehwehki kupwur en Koht ong irail, de me sawehwe oh wiahda sapwung kan.\n\n12 Ahpw meid suwed, meid suwediong aramaso me wehwehki me e kahngohdiong Koht! Ihte ma e pahn koluhla oh pwoson Kauno Sises Krais, me e pahn komourkihla.\n\n13 Oh Kauno Koht ketin poaronehdo sapwellime soukohp sarawi kan rehn aramas akan koaros, pwe re en kairehki soahng pwukat rehn keinek koaros, wehi koaros, oh lokaia koaros, pwe irail akan me pahn kamehlele me Krais pahn ketido, re pahn alehdi mahkpen diparail akan, oh pereperenikiperen kowahlap, duwehte me e ketidohr rehrail.\n\n14 Ahpw Kauno Koht ketin mahsaniadahr me sapwellime aramas akan arail keptakai, oh e ketikihong irail kosonned ehu, iei kosonned en Moseso.\n\n15 Oh e ketin kasalehiong irail kilel tohto oh manaman kapwuriamwei kan, oh soahng kei me kin wia karasaras, oh duwen mehkan me kin kasalehda me e pahn ketido; oh pil soukohp sarawi kan arail kin kokohpkiong irail duwen eh pahn ketido; ahpw re kin kakeptaikaialahte nan kapehdarail kan, oh re sohte wehwehki me kosonned en Moseso sohte katepe ihte sang ni tomw en sapwellime ntao.\n\n16 Mendahte ma kisin seri kan kak wiahda dihp irail sohte kak komourla; ahpw I ndaiong kumwail me irail meid pai; pwe kilang, sang Adam, de sang uhdahn ahnepen mour, irail pwupwudier, ahpw ntahn Krais tomwkilahr diparail akan.\n\n17 Oh I pil ndaiong kumwail, me sohte mwar ehu de ehu ahl tohrohr de ehu wiepe me komour pahn kak lelohng aramas akan, ihte sang reh oh ni mwaren Krais, Kauno Wasa Lapalahpie.\n\n18 Pwe kilang e pahn ketin kadeik, oh sapwellime kadeik me pwung; oh kisin seri me mehla ni arail pwelel sohte pahn lekidekla; ahpw aramas akan kin nimala kadeik en lekidekla ong pein irail ma re sohte pahn karakarahkala oh duwehla kisin seri kan, oh kamehlele me sangete mahs, leledo ahnsou wet, oh pil ahnsou kohkohdo komouro kin kohsangete ni meirong en tomw en ntahn Krais, Kauno Wasa Lapalahpie.\n\n19 Pwe ahnepen aramas e wia imwintihti ong Koht, oh ih duwen sangete ni pwupwudi en Adamo, oh e pahn wia met, kohkohlahte, e lao pahn peikiong kaweid en Ngehn Sarawio, oh pwilikihdi ahnepen aramaso oh wiahla souleng men sang ni tomw en Krais Kauno, oh duwehla seri men, me kin mweidala nsene, mpai, karakarahk, kanengamah, direkihla limpoak, inangih idawehn soahng koaros me Kauno mwahngih pahn konehng en ketikihong, duwehte seri men e kin idawehn eh pahpa.\n\n20 Oh I pil ndaiong kumwail, me ahnsouo pahn leledo me marain en Sounkomouro pahn kipehdi wehi koaros, rehn keinek koaros, ni lokaia koaros, oh rehn aramas koaros.\n\n21 Oh kilang, ni ahnsouo e pahn leledo, sohte aramas me pahn dierekda me sohte dipe mwohn silangin Koht, ihte kisin seri kan, oh ihte sang ni koluhla oh pwoson mwaren Kauno Koht Wasa Lapalahpie.\n\n22 Oh mehlel ahnsou wet, ni amwail pahn padahkihong noumwail aramas akan soahng kan me Kauno amwail Koht mahsanih ong kumwail, iei ahnsouo irail pahn dierekda me sohte diparail mwohn silangin Koht, nin duwen mahsen kan me I padahkihongkumwailehr.\n\n23 Oh met I padahkihongkumwailehr mahsen kan me Kauno Koht ketin mahsanih ong ie.\n\n24 Oh Kauno ketin mahsanih: e pahn wia kadehde sansal ong aramas pwukat, ni rahn en kadeiko; eri aramas koaros pahn pakadeikda, nin duwen ar wiewia kan, ma wiewia mwahu desuwed.\n\n25 Oh ma wiewia suwed re pahn dehdehki uwen laud en diparail kan oh arail wiewia suwed kan, me pahn kahrehda arail pahn runkusang mwohn silangin Kauno kohlahng nan mour apwal oh lokolok soutuk, wasa me re sohte pahn kak pwurasang ie; eri irail nimalahr pilen kadeik ong pein irail.\n\n26 Eri, irail nimasangehr nan delen engieng en Koht, me wia kopwung me uhdahn pahn wiawi ong irail duwehte eh wiawi ong Adam ni ahnsou me e pwupwudio pwehki e tungoale wahntuhke sohte mweimweio; eri, mahk sohte kak sewesei irail kohkohlahte.\n\n27 Oh arail lokolok pahn duwehte lehn kisiniei oh suwepel, me kin sekehkun, oh me kin ediedida erein kohkohlahte. Iei me Kauno ketin mahsaniong ie. Ahmen.\n\n", "mosiah 4": "[center][font_size=26]Iralaud 4[/font_size][/center]\n\n[i]Nanmwarki Pensamin ketin usehla sapwellime sakarada—Komourla miehda pwehki Tomwo—Kamehlele Koht pwe ke en kak komourla—Kolokolete lapwepen dipamwail akan sang ni loalopwoat—Sowesehki me semwehmwe kan amwail dipwisou kan—Wia soahng koaros ni erpit oh nin duwen koasoandi. Ele Sounpar 124 Mwohn Krais.[/i]\n\n1 Oh met, mwurin ahnsou me nanmwarki Pensamin mahsaniher mehkan me tohnleng en Kauno kairehkiong, e ahpw ketin mahsenseli pohn pokono, oh mahsaniada arail pwupwudiong nanpwel, pwehki ar lemmwikidahr Kauno.\n\n2 Re kasawiadahr pein irail nan arail mour dihp, me suwedsang pwelipar en sampah. Oh irail koaros ehupene oh ndinda ni ngihl laud: Maing komw kupwurkalahngan, oh doadoahngki tomw en ntahn Krais pwe sen kak alehdi mahkpen dipat akan, oh mohngiongat kan en kak mwakelekelda; pwe se kamehlele Sises Krais, Sapwellimen Kohto, me kapikada nanleng oh sampah, oh audapara koaros; me pahn ketidihdo rehn aramas akan.\n\n3 Kedekedeo mwurin arail ndahla koasoi pwukat Ngehn en Kauno ahpw tiahda pohrail, oh irail ahpw direkihla peren, oh alehdi mahkpen diparail akan, oh alehdi popohl nan arail madamadau, pwehki arail pwoson Sises Krais me pahn ketido, nin duwen mahsen akan me nanmwarki Pensamin mahsanihong irailehr.\n\n4 Oh nanmwarki Pensamin apw pwurehng mahsanihong irail, ketihtihki: Kempoakepahi ko oh riei ohl ako, ei peneinei kan oh nei aramas akan, I men pwurehng peki rehmwail en rong ie, pwe kumwail en rong oh wehwehki mwahu kaimwiseklahn ei tungoal sakarada me I pahn patohwanohng kumwail.\n\n5 Pwe kilang, ahnsou wet ma amwail marainiki kupwurmwahu en Koht panginkin kumwail en ese duwen amwail sohte mehkot, oh amwail sohte katepe oh amwail mour en aramas pwupwudi kei—\n\n6 I ndaiong kumwail, ma kumwail marainikidahr kupwurmwahu en Koht, oh sapwellime manaman me sohte pelie, oh sapwellime erpit, oh sapwellime kanengamah, oh duwen eh kin ketin dadaurete sapwellime kanangamah ong aramas akan; oh pil, tomwo me kaunopadahr sangete ni poahsondahn sampah, pwe aramas en kak komourla ma e pahn koapworopworiki Kauno, oh pahn nantihong kapwaiada sapwellime kosonned akan, oh loalopwoatohngete eh pwosono lao lel imwin eh mour, met wehwehki mour en paliwar—\n\n7 I patohwan, me iei ih aramas menet me pahn alehdi komour, sang ni tomwo me kaunopdahr sangete nin tepin sampah eh wiawihda ong aramas koaros, sangete pwupwulahn Adamo, de aramas me momour ahnsou wet, de me pahn ipwidi mwuhr, lao lel ni imwilahn sampah.\n\n8 Oh iei met wiepen elen komour. Oh sohte ehu soangen komour likin dahme koasoiadahr; oh sohte ehu koasoandi me aramas kak komourkihla likin koasoandi me I patohwan ong kumwail.\n\n9 Kumwail kamehlele Koht; kumwail kamehlele me ih me Koht, oh me e ketin kapikada soahng koaros, nanleng oh nin sampah; kumwail kamehlele me e ketin sapwellimaniki eripit koaros, oh manaman koaros, nanleng oh nin sampah; kumwail kamehlele me aramas sohte kak wehwehki soahng kan koaros me Kauno ketin mwahngih.\n\n10 Oh kumwail en pil kamehlele me kumwail anahne koluhkihla dipamwail kan oh pwilikihdi, oh karakarahkala mwohn Koht; oh peki ni mohngiong mehlel pwe en ketin mahkohng kumwail; oh met, ma kumwail kamehlele mepwukat koaros ah kumwail nsenohki kapwaiada.\n\n11 Oh I pil pahn kapwurehieng dahme I patohwanohng kumwailehr mwoweo, pwe ni amwail pahn marainkihda lingan en Koht, de ma kumwail esehier sapwellime kupwuramwahu oh kehnehr sapwellime limpoak oh alehdier mahkpen dipamwail akan, me kin kahrehda peren laud mehlel nan amwail mour, I pil men kumwail en tamataman, oh ahnsou koaros katengehdi nan amwail mehn kataman akan, me Koht me lapalap, oh kumwail sohte mehkot, oh sapwellime kupwuramwahu oh kanangamah ong kumwail, aramas souwar akan, oh kumwail en aktikitikla mehlel, likilikweriong mwaren Kauno rahn kaoros, oh uh tengeteng ni amwail pwoson dahme pahn kohdo, me tohnlengo mahsaniher.\n\n12 Oh kilang, I ndaiong kumwail me ma kumwail pahn wia met kumwail pahn pereperen ahnsou koaros, oh kin direkihla limpoak en Koht, oh ahnsou koaros kumwail pahn kin ale lapwepen dipamwail akan; oh amwail pahn marainkihla lingaling en ih me ketin wieikumwailda pahn lalaudla, de marainkihla dahme pwung oh mehlel.\n\n13 Oh kumwail sohte pahn ahneki madamadau en kamedekehla emen, ahpw momour ni popohl, oh kihong emen emen aramas uhdahn pwaise.\n\n14 Oh kumwail sohte pahn mweidehng noumwail seri kan re en duhpekla, de kilisouda; de kumwail sohte pahn mweidehng irail en kawehla kosonned akan en Koht, oh pei oh akamaipene nanpwungarail, oh papah tepilo, me iei soumas en dihp, de iei ngehn suwedo me atail pahpa kahlap ako koasoiahier, me wia imwintihtien soahng koaros me mwahu.\n\n15 Ahpw kumwail pahn padahkihong irail en weweidki mour mehlel oh maledek; kumwail pahn padahkihong irail en limpoakpene, oh uhpahpene nanpwungarail.\n\n16 Oh pil, pein kumwail me pahn sewese irail akan me kin anahne amwail sawas; kumwail pahn apwalihkihong amwail dipwisou kan ong me anahne sawas; oh kumwail dehr pohnsehse pekpek en me kin peksawas, oh dehr kadarala pwe en mwomwla.\n\n17 Ele mwein kumwail pahn nda: Aramaso me kahpwalihala pein ih; eri I pahn nennenlahte, oh sohte pahn kisekisehkiong kenei mwonge, de pil kihong ei dipwisou pwe en deh lokolok, pwe eh kalokolok kan me pwung—\n\n18 Ahpw I pahn ndaiong kumwail, oh ni mehlel, mehmen me pahn wia met e pahn anahne koluhla; oh ma e sohte pahn koluhkihla dahme e wiadahr e pahn lekdekla kohkohlahte, oh sohte dewe nan wehin Koht.\n\n19 Pwe kilang, kaidehn kitail koaros sou wia soun lipekipek kei? Kaidehn kitail koaros sou kin koapworopworki Kohtohte, ong ni mehkoaros me kitail ahneki, kanatail mwenge oh atail likou, oh neitail kohl, oh silper, oh pai kan koaros me kitail ahneki?\n\n20 Oh kilang, ahnsou wet, kumwail pil kin wie likilikwerih mwareo, oh pekipeki lapwepen dipamwail akan. Ah dah, e ketin mweidohng amwail pekipek kan en sohte pweida? Soh; ahpw e ketikihong sapwellime Ngehn pohmwail, oh kahrehda mohngiongimwail kan en direkihla peren, oh kahrehieng awemwail kan eh nennenla oh sohte kak koasoi pwehki amwail peren mwuledek.\n\n21 Oh met, ma Koht, me ketin wieikumwailda, me kumwail kin kehlikihong amwail mour oh soahng koaros me kumwail ahneki oh wia, me ketikihong kumwail mehkoaros me kumwail kin peki me pwung, sang ni pwoson, ni amwail kamehlele me kumwail pahn alehdi, eri, ia uwen amwail anahne kisekisehki mehteikan amwail dipwisou kan.\n\n22 Oh ma kumwail kadeik aramas men me peki amwail dipwisou kan pwe e de mehla, oh kumwail wiakauwe, ia uwen pwung en amwail pahn pakadeingkihda amwail kahng kisekisehki amwail dipwisou kan, me kaidehn amwail ahpw sapwellimen Koht, me pil ketin sapwellimaniki amwail mour kan; oh kumwail sohte wie amwail pekipek, de koluhkihla dahme kumwail wiadahr.\n\n23 I ndaiong kumwail, meid suwediong aramaso, pwehki ih oh eh dipwisou kan pahn mwomwala; oh met, I koasoia mehpwukat ong irail akan me kepwehpwehkihla dipwisoun sampah kan.\n\n24 Oh met, I ndaiong kumwail me semwehmwe kan, kumwail akan me sohte amwail dipwisou ahpw itarete dahme mie pwe kumwail en momour ehu ehu rahn; I koasoakoasoiaiong kumwail akan me kin soikala me wie pekipeko, pwehki sohte amwail dipwisou; I men kumwail en kin nda nan mohngiongimwail kan: I sohte kisekise pwehki sohte ei dipwisou, ah ma mie I uhdahn pahn kihla.\n\n25 Oh met, ma kumwail pahn nda met nan mohngiongimwail kan kumwail pahn mwakelekelte, ma soh a kumwail pahn pakadeikda; oh amwail pakadeik pahn pwung pwehki amwail noahreke dahme sohte amwail.\n\n26 Oh met, pwehki soahng pwukat me I koasoiaiong kumwail—me iei, kumwail en kin ale lapwepen dipamwail akan nan rahn koaros, pwe kumwail en kak mour mwakelekel mwohn Koht—I men kumwail en kin kisekisehki me semwehmwe kan amwail dipwisou kan, aramas koaros nin duwen dahme wia uhdahn arail, iei kamwenge irail akan me duhpeklahr, kalikawihada me sohte ar likou kan, pwarek me soumwahu oh apwalih arail anahn akan, ni pali ngehn oh paliwar, nin duwen dahme re mwahuki.\n\n27 Oh kilang me soahng pwukat koaros wiawi ni eripit oh nin duwen koasoandi; pwe e sohte konehng aramas emen en tang marahrahsang uwen eh kak. Oh pil ehu, e konehng me e pahn pwersek, pwe en kak ale kisakis; eri, soahng koaros anahne wiawi nin duwen koasoandi.\n\n28 Oh I men kumwail en tamataman, mehmen nanpwungamwail me pekihsang rehn mehn mpe mehkot e pahn anahne kapwurehla dahme e pekio, nin duwen dahme e koasoanehdi, ma soh e pahn dipikihda; oh ke pil kakete kahrehda mehn mpemomwo e pahn pil dipikihda.\n\n29 Eri, I sohte kak ndaiong kumwail soahng koaros me kumwail kak dipikihda; pwe mie soangen wiepe oh mwohmw kei, iei me I sohte kak wadekedi pwehki ar nohn tohto.\n\n30 Ahpw iei met me I kak ndaiong kumwail, ma kumwail sohte pahn kanaiehng pein kumwail, oh amwail madamadau kan, oh amwail koasoi kan, oh amwail wiewia kan, oh kapwaiada sapwellimen Koht kosonned akan, oh nantihong ni pwoson dahme kumwail rongehr duwen ketidohn Kauno, iei lao lel imwin amwail mour, kumwail uhdahn pahn mehla. Oh met, kumwail, tamataman, oh dehr mehla.\n\n", "mosiah 5": "[center][font_size=26]Iralaud 5[/font_size][/center]\n\n[i]Souleng kan wiahla sapwellimen Krais pwutak oh serepein kei sang ni arail pwoson—Irail ahpw pahn kahdanekihla mwaren Krais—Nanmwarki Pensamin ketin koangoangehkin irail en loalopwoat oh tengediong nan doadoahk mwahu kan. Ele Sounpar 124 Mwohn Krais.[/i]\n\n1 Oh met, kedekedeo ni ahnsou me nanmwarki Pensamin mahseniongehr sapwellime aramas akan, e ahpw ileklahng nan pwungerail pwe e men mwahngih sang sapwellime aramas akan ma irail kamehlele mahsen kan me e mahsanihong irailehr.\n\n2 Oh irail koaros wiahkinteieu werda, ndinda; Ei, se kamehlele mahsen koaros me komwi ketin mahsanihong kiht; oh se pil ese me dahme komw kasaledahr me uhdahn mehlel, pwehki Ngehn en Kauno Wasa Lapalahpie, me ketin kawiliakapwala mehlel loalat, de nan mohngiongat kan, me kahrehda se sohlar inengieng wia me suwed, ahpw pahn wiwiahte me mwahu ahnsou koaros.\n\n3 Oh pein kiht, pil, sang ni kupwuramwahu poatopoat en Koht, oh wiewia kapwuriamwei en sapwellime Ngehno, se wehwehkiehr duwen dahme pahn kohdo; oh ma e konehng, se pahn kak en kohpada duwen soahng koaros.\n\n4 Oh iei sang ni aht pwoson mahsen kan me aht nanmwarki mahsanihong kihtehr me karehieng aht marainkidahr, iei me se inenen pereniki mehlel ni peren mwuledek.\n\n5 Oh se inengieng wiahda inou ong aht Koht me se pahn kapwaiada kupwure, oh peikiong sapwellime kosonned akan ni mehkoaros me e pahn ketin mahsanihong kiht, erein aht mour, pwe se en dehr kihong kiht kalokolok me sohte imwi, nin duwen me tohnlengo mahsaniher, pwe se en dehr nimasang nan kepen sapwellimen Koht engieng.\n\n6 Oh met, iet mahsen akan me namwariki Pensamin ketin kupwurki sang irail; eri e mahsanihong irail: Kumwail ndahier dahme I perenki rong; a inou me kumwail wiadahr iei inou pwung ehu.\n\n7 Oh met, pwehki inou me kumwail wiadahr kumwail pahn kahdaniki sapwellimen Krais seri kei, sapwellime pwutak kei oh sapwellime serepein kei; pwe kilang, rahnwet e sapwellimankin kumwaillahr ni palingehn; pwe kumwail nda me amwail mohngiong kan wiliakapwala sang amwail pwoson mwareo; eri, kumwail ipwisangehr ih oh wialahr sapwellime pwutak kei oh sapwellime serepein kei.\n\n8 Oh sang ni lengileng wet me pahn kasaledengkumwailla, oh sohte ehu lengileng me pahn kak kasaledengkumwailla. Sohte ehu mwar me wiawihda me komour pahn kokihdo; eri, I men kumwail en alehda mwaren Krais, kumwail koaros me wiadahr inou ehu ong Koht pwe kumwail en peikiong lao lel ni imwin amwail mour.\n\n9 Oh ahnsowo pahn leledo me mehmen me kin kapwaiada met e pahn iang mih ni pali maun en Koht, pwehki e esehier mwaro me e kahdanekihlahr; pwe e pahn kahdaneki mwaren Kraiso.\n\n10 Eri ni ahnsowo eh pahn leledo mehmen me sohte pahn alehda mwaren Krais pahn kahdaneki ni ehu soangen mwar tohrohr; eri, e pahn dierek ni palimeing en Koht.\n\n11 Oh I men kumwail en pil tamataman, me iei mwar wet me I ndaiong kumwail me I pahn kihong kumwail me sohte mwahn pahn koakoahsang kumwail, ihte ma kumwail dipada; eri, kumwail rong pwe kumwail dehr dipada, pwe mwaro en dehr koakoahsang nan mohngiongimwail kan.\n\n12 I ndaiong kumwail, I men kumwail en tamataman kolokolte mwareo en kin wie ntintingte nan mohngiongamwail kan ahnsou koaros, pwe kumwail en dehr uhd mihla ni palimeing en Koht, ahpw kumwail en kin kak rongada oh ese kepitieo me pahn ketin malipeikumwail, oh pil, mwaro me e pahn ketin eker kin kumwail.\n\n13 Pwe ia mwomwen aramas emen eh pahn ese soumas emen me e sohte kin papah, oh me soumaso pahn wiahkihla aramas en liki men, oh e dohsang lamalam oh ineng en nan kapehde?\n\n14 Oh pil, mie me kin doadoahngki nein mehn mpe nah ahs, oh nainekihla? I ndaiong kumwail, Soh; e sohte pahn mweidohng en iang nah mahn akan mwonge, ahpw e pahn karawansang, oh pwakihala. I ndaiong kumwail, me iei met me pahn wiawihong kumwail ma kumwail sohte pahn ese mwaro me kumwail mwarasang.\n\n15 Eri, I men kumwail en loalopwoat oh tengeteng, oh kin wia doadoahk mwahu ahnsou koaros, pwe Krais, Kauno Koht Wasa Lapalahpie, en kak sapwellimanikinkumwailla, pwe kumwail en kak kopwurupwurdo nanleng, pwe kumwail en kak sosohki mour poatoapoat oh mour soutuk, sang ni kupwurokong, oh manaman, oh pwuhng, oh kalahngan en ih me ketin kapikada soahng koaros, nanleng oh pohn sampah, me iei Koht me lapalapasang koaros. Ahmen.\n\n", "mosiah 6": "[center][font_size=26]Iralaud 6[/font_size][/center]\n\n[i]Nanmwarki Pensamin ketin ntingihdi eden aramas akan oh idihadahr samworo kei re en kin padahki irail—Mosaia wia nanmwarki mwahu men nan eh mwehi. Ele Sounpar 124–121 Mwohn Krais.[/i]\n\n1 Eri, mwurin nanmwarki Pensamin eh kaimwisekalahr sapwellime mahsen ong sapwellime aramas akan, e ahpw kupwurehda me e konehng en alehdi mwaren aramas koaros me wiadahr inou ong Koht me re pahn kapwaiada sapwellime kosonned akan.\n\n2 Kedekedeo irail koaros wiahda inou oh alehda mwaren Krais, ihte kisin seri tikitik kan me soh.\n\n3 Oh kedekedeo ahnsou me nanmwarki Pensamin kaimwisekala mepwukat koaros, oh kasarawialahr sapwellime pwutak Mosaia en wiahla kaun oh nanmwarki en aramas akan, oh ketikihong pwukoa en apwalih wehio, oh pil idihada samworo kei pwe re en kin padahki aramas akan, pwe irail en kak rong oh esehla sapwellimen Koht kosonned akan, oh kin katakatamankin irail kahula me re wiadahr, e ahpw ketin kadarpeseng pokono, oh irail koaruhsie, wad peneinei, pwuralang ni imwarail kan.\n\n4 Oh Mosaia ahpw wiliandi seme oh uhd wiahla nanmwarki. Oh e sounpar silihsek ni ahnsou me e wiahla nanmwarki, ele sounpar pahpwiki isihsek weneu sang ni ahnsou me Lihai mweselsang Serusalem.\n\n5 Oh nanmwarki Pensamin momourki sounpar siluh oh e ahpw pwoula.\n\n6 Kedekedeo nanmwarki Mosaia ahpw kin weweidki sapwellimen Kauno ahl akan, oh kin peikiong sapwellime kosonned akan oh koasoandi kan, oh kin kapwaiada sapwellime mahsen kan koaros me e kin ketin mahsanihong.\n\n7 Oh nanmwarki Mosaia kupwurehda sapwellime aramas akan en koadoahke pwehl en sampah. Oh e pil pein koadoahke pwehl en sahpw, pwe e dehr katoutouwih sapwellime aramas akan, pwe en kak kalemengih karasepe mwahu koaros en seme. Oh sapwellime aramas akan sohte nanpwungsuwedpene erein soupar siluh.\n\n", "mosiah 7": "[center][font_size=26]Iralaud 7[/font_size][/center]\n\n[i]Amon diarada sahpw en Lihai-Nihpai, wasa me Limahi wia nanmwarki men—Sapwellimen Limahi aramas akan kaliduhla pahn mehn Leimen kan—Limahi padokada duwen poadeparail—Soukohp men (Apinadai) kadehdehki me Krais iei Koht oh Sahm en soahng koaros—Irail akan me pahn padok samin pahn dolung melimel, oh irail akan me pahn koapworopworki Kauno pahn mourla. Ele Sounpar 121 Mwohn Krais.[/i]\n\n1 Oh met, kedekedeo mwurin nanmwarki Mosaia, e sapwellimankier popohl erein sounpar siluh, e ahpw kupwurehda en ese duwen aramas ako me kohdalahn kousoanla nan sahpw en Lihai-Nihpai, de kahnihmw en Lihai-Nihpai; pwehki sapwellime aramas akan saikinte rongasang irail sangete mwurin arail mweselsang nan sahpw en Saraemla; eri, sapwellime aramas akan katoutouwihalahr nan kupwure pwehki ar kin kalapw patohwan kalelapak reh duwen irail.\n\n2 Kedekedeo nanmwarki Mosaia ahpw pilada neirail ohl kehlail meh ehk wenemen re en kohdahla nan sahpw en Lihai-Nihpai, pwe re en diarada duwen rierailko.\n\n3 Kedekedeo mandahn rahno irail ahpw mwesel kohdahla, emen irail adaniki Ammon, me wia ohl kehlail oh komwad men, oh e wia kadaudok en Saraemla; oh ih me pil kaun arail pwihno.\n\n4 Oh met, irail sohte ese ahl me irail pahn keidla ie nan sapwtehno pwe re en leldalahng nan sahpw en Lihai-Nihpai; eri erein rahn tohto irail kokohseli nan sapwtehno, iei rahn pahisek me irail wie kokohseli.\n\n5 Oh mwurin arail kokohkiseli erein rahn pahisek irail ahpw lel pohn dohl ehu, me mihte paliepeng en sahpw en Sailom, oh irail ahpw kauwada imwarail impwal kan wasao.\n\n6 Oh Amon kahrehda rie ohl silimen, oh adarail akan iei Amalekai, Ilem, oh Em, oh irail ahpw kohdihla nan sahpw en Nihpai.\n\n7 Oh kilang, irail tuhwongidi nanmwarki en aramas akan me kin kousoan nan sahpw en Nihpai, oh nan sahpw en Sailom; oh sapwellimen nanmwarikio soun silasil kan kol iraildier, oh irail wisiksangehr, oh pirapirdier, oh selidi nan imweteng.\n\n8 Kedekedeo ahnsou me irail mihmihkier nan imweteng rahn riau, re ahpw pwurehng wisikdohng mwohn nanmwarkio, oh sahl akan me pireirail penehr ahpw sapwadekdahr; irail ahpw uh mwohn nanmwarkio, oh mweimweiongehr, de nanmwarki mahsanihong irail en sapeng kalelapak kan me e pahn ketin keinemwe rehrail.\n\n9 E ahpw mahsanihong irail: Kilang, Ngehi iei Limahi, nein Noha pwutak, me wia nein Sihnep, me kohdahdosang nan sahpw en Saraemla pwe en kak sapwankihla sahpwet, me wia sahpw en arail pahpa kahlap ako, me wiahla nanmwarki sang ni pilipil en aramas pwukat.\n\n10 Oh met, I men ese dahme kahrehda kumwail nohn kommwadki en keido limwahn kehl en aht kahnihmw, ni ahnsou me ngehi oh silepei kan wie patpatoseli maslikin kehlo?\n\n11 Oh met, ih kahrepen ei mweidehng kumwail en mourla, pwe I en kak kalelapak rehmwail, pwe ma soh I ndahiongehr silepei ko re en kemeikumwaila. Kumwail mweimweiongehrkoasoi.\n\n12 Oh met, ni ahnsou me Amon kilangadahr me e mweimweiohngehr pato, e patohla oh poaridi mwohn nanmwarkio; oh patohda oh patohwan: Maing nanmwarki, I inenen kapingkihong Koht rahnwet pwehki ei momourte, oh ei mweimweidahr I en pato; oh I pahn song pato ni eimah;\n\n13 Pwe I kamehlele ma komwi mwahngih ie komw sohte pahn mweidohng I en pirapirkihdi sahl pwukat. Pwe ngehi iei Amon, oh ngehi emen kadaudok en Saraemla, oh I patohdahdo sang nan sahpw en Saraemla pwe se en kak diarada duwen riat akan, me Sihnep kahluwa sang nan sahpwo.\n\n14 Oh met, kedekedeo mwurin Limahi e karongehier en Amon koasoi kan, e uhdahn perenda, oh ketihtihki: Met, I esehier ni mehlel me riei kan me mihmi nan sahpw en Saraemla wie momourte. Oh met, I pahn pereperen; oh lakapw I pahn kupwurehda nei aramas akan re en pil iang pereperen.\n\n15 Pwe kilang, se wialahr lidu kei pahn mehn Leimen kan, oh kin wie pwapwain uwen daksis me udahnkansensuwed mehlel. Oh met, kilang, riatail ohl akat pahn kapitkitailla sang nan mour en kalidu, de sang nan pehn Mehn Leimen kan, oh kitail pahn wiahla neirail lidu; pwe e pahn mwahu ma kitial liduhla rehn Mehn Nihpai kan sang atail pahn nohnohpweieng nanmwarki en Mehn Leimen kan.\n\n16 Oh met, nanmwarki Limahi padahkiong sapwellime sounpei kan me re pahn sapwadada Amon oh rie ko, ahpw e ketin kupwurehda irail en kohla ni dohl me mih paliepeng en Sailom, oh kahrehdo iengarail ohl akan nan kahnihmwo, pwe irail en kak mwenge, oh nimpil, oh kommoal sang doadoahk en arail seiloako; pwe irail lokolongkier soahng tohto; irail lokolongki ar men mwenge, ar mennimpil, oh ar pwangadahr.\n\n17 Oh met, kedekedeo mandahn rahno nanmwarki Limahi ahpw kadarpeseng pakair ehu ong sapwellime aramas koaros, irail en pokonpene ni tehnpas sarawio, pwe irail en karonge dahme e pahn ketin mahsanihong irail.\n\n18 Kedekedeo ahnsou me irail pokonpenehr e ahpw mahsanihong irail, ketihtihki: Kumwail, nei aramas akan, kumwail sarada oh ahneki koapworopwor; pwe kilang, ahnsowo leledohr, de e sohte pahn pwand ni ahnsou me kitail sohla pahn mih pahn manaman en atail imwintihti kan, mendahte lokolok laud me kitail ahnekier, me sohte katepe; ahpw I kamehlele me miehte doadoahk apwal me kitail anahne wia.\n\n19 Eri, kumwail sarada, oh perenda, oh kumwail koapworopworki Koht, iei Koht en Eipraam, oh Aisek, oh Seikop; oh pil, Kohto me ketin kahluwa mehn Israel kan sang nan Isip, oh ketin kupwurehda irail en kotehla Sehd Weitahtao pohn ngalangal, oh kamwengehkin irail mana pwe irail en dehr mehla nan sahpwtehno; oh pil soahng tohto me e ketin wia ong irail.\n\n20 Oh pil, Kohtohte me ketin kahluwa atail pahpa kahlap ako sang nan sahpw en Serusalem, oh ketin kolokol oh doandoare sapwellime aramas akan lao lel rahnwet; oh kilang, met iei pwehki atail wiewia suwed kan oh tiahk suwed kan me kahreda e ketin mweidohng kitail en mihla pahn apwal en mour en lidu.\n\n21 Oh kumwail koaros wiahier sounkadehde rahnwet, me Sihnep, me wiahla nanmwarki en aramas pwukat, pwehki e nohn loalenohng sohsoki sahpw en eh pahpa kahlap ako, kahrehda e lohdi pahn widing oh mwersuwed en nanmwarki Leimen, me wiahdainou ehu ong nanmwarki Sihnep, oh mweidohng en sapwanikihla wasa kei nan sahpwe, de iei kahnihmw en Lihai-Nihpai, oh kahnihmw en Sailom; iangahki sahpw me kapilpene—\n\n22 Oh e ketin wia mepwukat koaros pwe aramas pwukat en mihla pahn sapwellime manaman de mihla pahn mour en lidu. Oh kilang, ahnsou wet se kin nohpweikihong nanmwarik en Mehn Leimen kan, ni uwen elep en aht kohn, oh aht parli, oh pil iangahki aht wahn soangsoangen werentuhke kan koaros, elep en tohtohlahn nait pelinmen kan; nanmwarki en Mehn Leimen kan pil kin pehdsang kiht elep en mehkoaros me se ahneki, de aht mour kan.\n\n23 Oh kilang, met sou udahn kansensuwed mehlel? Oh kaidehn mehkot laud ieu met, atail kahpwal kan? Met kilang, ia uwen atail ahneki kahrepe laud en mwahiei.\n\n24 Ei, I ndaiong kumwail, me lapalahn kahrepe kei me kitail en sengisengki; pwe kilangriatail depehier me kamakamalahr, oh kakerehdien ntarail kan wiawi mwahl, oh mepwukat wiawi pwehki wiewia suwed.\n\n25 Pwe ma aramas pwukat sohte pwupwudi nan dihp Kauno sohte pahn mweidohng suwed laud wet en wiawihong irail. Ahpw kilang, irail sohte men rong sapwellime mahsen kan; pingiping ahpw wiawi nanpwungerail, iei uwen laud irail kakerehdi nta nanpwungarail.\n\n26 Oh irail kemehla soukohp en Kauno men; ei, ohl en Koht pilipilda men, me patohwanohng irail duwen arail wiewia suwed oh tiak suwed kan, oh kohpadahr soahng tohto me pahn kohdo, ei, iei pil ketidohn Kraiso.\n\n27 Oh pwehki e patohwanohng irail me Krais iei Koht, Sahm en soahng koaros, oh patohwan me e pahn ketin pwaredo ni mwohmw en aramas, oh e pahn mih ni mwohmw en aramas me kepikipikda nin tapio; me pil wehwehki, e patohwan me aramas wiawihda rasehng Koht, oh me Koht pahn ketidihdo rehn aramas akan, oh ketin alehda paliwar uduk oh nta, oh ketket pohn sampah—\n\n28 Oh met, pwehki e patohwanohng irail mehpwukat, irail kemehla ohlo; oh soahng tohto me irail wiahda me kahrehdahr engieng en Koht lelong irail. Eri, e soh sansal kahrepen arail mihla nan mour apwal en kalidu, oh kin wie lokolongki kahpwal laud akan?\n\n29 Pwe kilang, Kauno ketin mahsanih: I sohte pahn sewese nei aramas akan ahnsou me irail wiewia suwed; ahpw I pahn karompwahsang irail pwe irail en dehr pweida; oh arail wiewia kan pahn duwehte takain dipekelekel mwohrail.\n\n30 Oh e pil ketin mahsanih: Ma nei aramas akan pahn wiewia me suwed irail pahn dolung wahn melimelo; oh kasuwedpe kan me pwoisin.\n\n31 Oh e pil mahsanih: Ma nei aramas akan pahn wiewia me suwed irail pahn dolung kisinieng en palimese, me kin mwadangete kamwomwala wasa.\n\n32 Oh met, kitail kilangehr, sapwellimen Kauno inou pweidahr, oh kumwail lelohng nan apwal oh lokolok.\n\n33 Ahpw ma kumwail pahn sohpeiong Kauno sang ni mohngiong unsek, oh koapworopworki ih, oh papah ih sang ni loalopwoat mehlel, ma kumwail pahn wia met, e pahn ketin kapitkumwailsang nan mour en lidu nin duwen kupwure.\n\n", "mosiah 8": "[center][font_size=26]Iralaud 8[/font_size][/center]\n\n[i]Amon padahkih sapwellimen Limai aramas akan—E esehda duwen pileit rieisek pahieu en Mehn Sared kan—ohl sarawi kan kak kawehwehdi poadopoad en kawa kan—Sohte kisakis me lapalapasang kohwa doadoahk en ohl sarawi men. Ele Sounpar 121 Mwohn Krais.[/i]\n\n1 Kedekedeo mwurin nanmwarki Limai, eh mahseniong sapwellime aramas akan, pwe soahng tohto me e mahsanihong irail oh ekeite me I ntingihdi nan pwuhk wet, e mahsaniong sapwellime aramas akan soahng kan koaros duwen riarail kan me mih nan sahpw en Saraemla.\n\n2 Oh e mahsaniong Amon en pahtohda mwohn pokono, oh pwurehng koasoiahda soahng koaros me wiawihongehr riarail kan sang ni ahnsou me Sihnep kohdahdo sang nan sahpwo lao lel ahnsou me pein ih kohdahdo sang nan sahpwo.\n\n3 Oh e pil pwurehng koasoiahda keimseklahn mahsen en nanmwarki Pensamin me e ketin mahsanihong irail, oh kawehwehiong sapwellimen nanmwarki Limai aramas akan, pwe irail en kak wehwehki mahsen kan koaros me e ketin mahsaniher.\n\n4 Kedekedeo mwurin eh wiahier soahng pwukat koaros, namwariki Limai ahpw ketin kadarpeseng pokono, oh mahsaniong irail en pwuralahng pein imwarail kan.\n\n5 Kedekedeo e ahpw ketin kupwurehda me pileit kan me audaudki poadopoad en sapwellime aramas akan sangete ni ahnsou me irail mweselsang nan sahpw en Saraemla, en wisikdo rehn Amon pwe en kak wadek.\n\n6 Met, ni ahnsou me Amon wadekehr poadopoado, nanmwarkio ahpw kalelapak reh ma e kak kawehwe mahsen kan, ah Amon sapengki me e sohte kak.\n\n7 Nanmwarkio apw mahsanihong: Pwehki ei pahtoukihla lokolok kan me nei aramas akan mihla loale, I kadarala nei aramas pehk silimen en seiloakwei nan sapwtehno, pwe irail en kak diarada sahpw en Saraemla, pwe se en kak pekihda rehn riat akan en kohdo doareikitasangnan mouren lidu.\n\n8 Ahpw re salongala nan sahpwtehno erein rahn kei, ahpw re nannantihongete, oh re sohte diarada sahpw en Saraemla re ahpw pwurodo nan sahpwet a ni arail kotehla sahpw me diren pihl, irail ahpw diarada sahpw ehu me direkihla tihn aramas, oh tihn mahn kei, oh wasao pil direkihla mohn kahnimw kei, re diarada sahpw ehu me aramas ngeder koukousoan ie mwoweo me duwehte uwen tohtohn mehn Israel.\n\n9 Oh pwe en wia kadehdepen soahng kan me irail koasoia me e mehlel, irail wahdo pileit rieisek pahieu me audaudkihda nting kan, oh pileit pwukat uhdahn mehlel en kohl kei.\n\n10 Oh kilang, irail pil wahdo mehn sansar kei, oh re me lapala, oh re wiawihda sang mete prahs oh kapa, oh re kekehlailte.\n\n11 Oh kilang, irail pil wahdo kedlahs kei, mangile kan ohla, oh wasa me kin keng ie kan merila; oh sohte emen nan sahpwet me kak kawehwehda lokaia de nting kan me mih pohn pileit pwukat. Eri I men idek rehmw mehkot: Ke kak kawehwe?\n\n12 A pil ehu: Mie me ke ese me kak kawehwe? Pwe I men poadopoad pwukat en kawehwehdi ni atail lokaia; pwe mwein ele kitail pahn uhd wehwehki duwen luhwen aramas akan me kamwomwomwlahr, wasa me poadopoad pwukat kohsang ie; de, ele, e pahn kahrehiong kitail en wehwehki duwen aramas pwukat me kamwomwomwlahr; oh I men diarada dahme karehda arail kamwomwomwla.\n\n13 Eri Amon ahpw ndaiong ih: Ehi, I kak patowanohng komwi, Maing nanmwarki, duwen ohl emen me kak kawehwehda poadopoad kan; pwe e sapwellimaniki dipwisou ieu me e kak kilenglongte loale oh kawehwehda poadopoad kan koaros me sang mwein kawa; oh met iei kisakis ehu sang rehn Koht. Oh dipwisou wet kahdaniki mehn kawehwe kan, oh sohte aramas emen kak kilenglong loale ihte ma e ale mweimwei sang Koht, pwe e de pahn kilangada dahmesohte konehng oh mehkihla. Oh mehmen me kileldiong en kilenglong loale, iei aramas menet me kin adaneki ohl sarawi.\n\n14 Oh kilang, nanmwarki en tohn Saraemla iei ih ohl me kileldiongehr en wia mepwukat, me sapwellimaniki kisakis kesempwal wet sang rehn Koht.\n\n15 Oh nanmwarkio mahsanih me ohl sarawi men lapalapasang soukohp men.\n\n16 Oh Amon patohwan me ohl sarawi men iei sounkaudiahl oh pil soukohp; oh aramas sohte kak ale kisakis ehu me lapalap sang met, ihte ma e kolokol sapwellimen Koht manaman, asohte emen me kak kolokol sapwellime manaman; ahpw Koht kak ketkihong aramas manaman laud.\n\n17 Ahpw ohl sarawi men kak ese duwen soahng kan en ahnsou samwalahr ako, oh pil soahng kan me pahn kohdo, oh irail kak kasalehda soahng koaros, de, soahng rir kan pahn sansalada, oh soahng kan me ekiekla pahn sansalda nan marain, oh re pahn kawehwehda soahng kan me aramas sehse, oh pil mie soahng kei me re pahn kasalehda, pwe ma soh, soahng kosohte pahn sansal.\n\n18 Koht kin ketin kaunopada wiepe kan me aramas, sang ni arail pwoson, re kak wiahda doadoahk kapwuriamwei kan; eri aramaso pahn doadoahk ong ni kamwahupen aramasteikan.\n\n19 Eri, mwurin Amon koasoiahda mepwukat, nanmwarkio kupwurperenda kowahlap, oh kapikapingkalahng on Koht, mahsanih: Pwe mehlel me audepen pileit pwukat audaudiki padahk rir kesempwal ehu, oh e sansal me mehn kawehwe kan kaunopadahr pwe en kasalehda me rir kan ong aramas akan.\n\n20 Ia uwen kapwuriamwei en sapwellimen Kauno wiewia kan, oh ia uwen werei en eh kin ketin kanekanengamahiong sapwellime aramas akan; ei, oh ia uwen maskun oh apwal en aramas akan en wehwehki; pwe irail sohte kin men rapahki marain, re pil sohte men momourki maraino me pahn kaunda nsenarail!\n\n21 Ei, irail rasehng pelin sihpw lawalo me kin tangasang silepeo, oh mwarahkpeseng, oh kasarepeseng wasah kan, oh mahn en nanwel kan ahpw kang irailla.\n\n", "mosiah 9": "Poadopoad En Sihnep—Koasoiepen sapwellime aramas akan, sang ni ahnsou me irail mweselsang nan sahpw en Saraemla lao lel ahnsou me irail saledeksang pahn manaman en mehn Leimen kan.\n\nAudaudki iralaud 9 lel 22.\n\n[center][font_size=26]Iralaud 9[/font_size][/center]\n\n[i]Sihnep kahluwahsang pwihn ehu nan Saraemla pwe irail en kohla oh kousoanla nan sahpw en Lihai-Nihpai—Nanmwarki en Mehn Leimen kan mweidehng irail en sapwankihla sahpwo—Mie mahwen nanpwungen Mehn Leimen ko oh nein Sihnep aramas akan. Ele Sounpar 200–187 Mwohn Krais.[/i]\n\n1 Ngehi Sihnep, sang ni ei kaskuhlkidahr lokaiahn Mehn Nihpai kan, oh ni ei wehwehkier duwen sahpw en Nihpai, de sahpw me aht pahpa kahlap ako tepin sapwasapw ie, oh sang ni ei pekederla rehn Mehn Leiman kan, nin duwen lipoahrok men, pwe I en kak lipoahroke neirail karis kan, pwe nait sounpei kan en kak kaloweiraildi oh kamwomwirailla—ahpw ni ahnsou me I kilangada soahng kan me mwahu rehrail I sohte mwahuki irail en kamakamala.\n\n2 Eri, ngehi oh iengei ohl ako ahpw akamaikihda nan sahpwtehno, pwehki I men aht kaun en pwihn en wiahda inou en miniminiongirail; ahpw pwehki eh wia ohl keptakai oh mwahuki kam aramas, e ahpw ruwese me I en kamakamala; ahpw I mourla oh pitkihla kakeredien nta laud; pwe pahpa kan peipene, oh pwutak kan peipene, lao pali laud en nait sounpei kan kamakamala nan sapwtehno; oh kiht akan me mourla ahpw pwuralahng nan sahpw en Saraemla, oh ehukiong arail pwoudkan oh neirail seri kan soi [me re wiahdao].\n\n3 Ahpw, pwehki ei loalenohng sohsohki sahpw en atail pahpa kahlap ako, I ahpw kihpene koaros me inengieng kohdahla sapwasapw nan sahpwo, oh se ahpw pwurehng tepida seiloak nan sapwtehno pwe se en kak kohdahla nan sahpwo; ahpw se lelohng nan apwal laud oh lokolok; pwehki at kin seukautihong taman Kauno at Koht.\n\n4 Ahpw, mwurin rahn tohto ni aht wie kakahnseli nan sapwtehno, se ahpw kauwada imwat impwal kan ni wasa me iangat ohl akan kamakamala ie, me kerenlahngete sahpw en aht pahpa kahlap ako.\n\n5 Kedekedeo I ahpw pwurehng pwurala nan kahnihmwo iangahki nei ohl pahmen, eri, se patohlongala rehn nanmwarkio, pwe I en kak esehda kupwur en nanmwarkio, oh pwe I en kak ese ma I kak patohla iangahki nei aramas akan oh sapwankihla sahpwo ni meleilei.\n\n6 Oh I patohlongala rehn nanmwarkio, oh e ketin inoukihong ie me I kak sapwasapw nan sahpw en Lihai-Nihpai oh nan sahpw en Sailom.\n\n7 Oh e pil mahsanihong sapwellime aramas akan re en pidohi sang nan sahpwo, oh ngehi oh nei aramas akan patohla nan sahpwo pwe se en kak sapwanikihla.\n\n8 Oh se ahpw tepida kawada ihmw kan, oh onehda sapahl kehl en kahnihmwo, iei, kehl en kahnihmw en Lihai-Nihpai, oh kahnihmw en Sailom.\n\n9 Oh se tepida deipwelihada sahpwo, ei, se padokedi soangsoangen weren tuhke, weren kohn, oh wihd, oh parli, oh iangahki nehas, oh iangahki seum, oh iangahki soangsoangen weren wahn tuhke kan; oh se tepida kaparaparala oh pweida nan sahpwo.\n\n10 Ahpw met iei widing oh koasoandi mwersuwed en nanmwarki Leimen, en kaliduwihala nei aramas akan, ihme e mweidkihong kiht se en sapwanikihla sahpwo.\n\n11 Eri kedekedeo, mwurin aht koukousoankier nan sahpwo erein sounpar eisek riau, nanmwarki Leimen perkidahr nei aramas akan arail pahn kehlailla nan sahpwo, oh irail pahn solahr kak kalohweiraildi oh kaliduwihirailla.\n\n12 Pwe irail aramas pohnkahke kei oh kin mwahuki pwongih dikedik en eni; pwe re men se en wiahla neirail lidu, pwe irail en kak kepwepwehkihla wahn aht doadoahk kan oh pwe irail en kak kamakamadipwki uduk en nait pelinmen akan en aht mohs kan.\n\n13 Eri kedekedeo nanmwarki Leimen tepida kamwakidada sapwellime aramas akan pwe irail en uhwong oh pelianda nei aramas akan; eri mahwen oh pingiping ahpw tepida wiawi nan sahpwo.\n\n14 Pwe, nan pahr kaeisek siluh en ei kakaun sahpw en Nihpai, ni palieir en sahpw en Sailom, ahnsou me nei aramas akan wie kanikanimpile oh kamwekamwenge neirail pelin mahn akan, oh deideipwelih sahpwarailo, karis kalaimwun en Mehn Leimen kan kohdo mahweniong irail oh tepida kemeirailla, oh neirail pelinmen kan, oh kohn en arail mwaht akan ahpw pehdsang irail.\n\n15 Ei, oh kedekedo irail koaros me sohte lohdi ahpw sopolahng nan kahnihmw en Nihpai, oh peki rehi I en doareirailla.\n\n16 Kedekedeo I ahpw kihong irail kesik ketieu kan, oh arep kan, iangahki kedlahs kan, ohnaipokos kan, oh mehn wowoki kan, oh pahi kan, oh iangahki soangsoangen dipwisoun mahwen me se kak wiahda, oh ngehi oh nei aramas akan kohla mahweniong Mehn Leimen kan.\n\n17 Ei, sang ni roson en Kauno se ahpw mahwenkihong Mehn Leimen ko; pwe ngehi oh nei aramas akan pekipeki ni ngidingid ong Kauno pwe en doareikitasang at imwintihti kan, pwe se pirkidahr aht tamanda kasaledeklahn at pahpa kahlap ako.\n\n18 Oh Koht ahpw ketin karonge aht pekipek kan oh ketin sapeng aht kapakap kan; oh se wonlahte mwowe ni sapwellime roson lapalap; ei, se kolahng peiong Mehn Leimen kan, oh ni rahnteieu oh pwohngteieu se kemehla aramas silikid pehk silimen; se kemekemeirailla lao se pwakirailieisang nan sapwato.\n\n19 Oh pein ngehi iang sarepedi arail mehla kan. Oh kilang, se inenen nsensuwed mehlel oh mwahmwahieiki kamakamalahn riat me riepwiki isiakan duwemen.\n\n", "mosiah 10": "[center][font_size=26]Iralaud 10[/font_size][/center]\n\n[i]Nanmwarki Leimen pwoula—Sapwellime aramas akan kin mour kamasepwehk oh keper oh kin kamehlele tiahk likamw kan—Sihnep oh sapwellime aramas akan poweiraildi. Ele Sounpar 187–160 Mwohn Krais.[/i]\n\n1 Kedekedeo se ahpw pwurehng tepida koasoanehdi wehio oh pwurehng kousoanla nan sahpwo ni popohl. Oh I koasoanehdi me soangsoangen dipwisoun mahwen kan en wiawihda, pwe en kak mie nein nei aramas akan dipwisoun mahwen mehn onopada ong Mehn Leimen kan ahnsou me irail pahn pwuredo oh mahweniong nei aramas akan.\n\n2 Oh I koasoanehdi sounsilasil kan en kapilpene sahpwo, pwe Mehn Leimen kan en dehr pwuredohng kiht ni aht pahn sasairiki oh kaweikitala; oh ih kahrepen ei silehdi nei aramas akan oh nei pelinmen kan, oh kasilehsang irail re en dehr lohdiong pahn aht imwintihti kan.\n\n3 Kedekedeo se ahpw sohsohkihla sahpw en aht pahpa kahlap ako erein sounpar tohto, ei, erein sounpar rieisek riau.\n\n4 Oh ngehi patohwanohng ohl akan re en deipwelihada sahpwo, oh padokedi soangsoangen werentuhke oh soangsoangen wahn tuhke kan.\n\n5 Oh I pil koasoanehieng lih akan irail en deidei, oh re en kin pwersekieng arail doadoahk, oh wiahda soangsoangen likou linen kaselel kan, ei, oh pil soangsoangen likou kei, pwe se en kak likawih oh dehr kilisou; oh se ahpw pweida nan sahpwo—se ahpw ahneki popohl nan sahpwo erein sounpar rieisek riau.\n\n6 Kedekedeo nanmwarki Leimen ahpw pwoula, oh sapwellime pwutak me uhd weliandi wiahla nanmwarki. E ahpw tepida kamwoarongehda sapwellime aramas akan en uhwong nei aramas akan; irail eri tepida kaunopadahng mahwen, oh pwe irail en kohdahdo oh peiong nei aramas akan.\n\n7 Ahpw I kadaralahr nei lipoahrok kei nan sahpw en Semlon, pwe I en kak diarada arail koasoandi kan oh pwe I en kak onopadahng irail, pwe irail en dehr kohdohng nei aramas akan oh kamwomwirailla.\n\n8 Kedekedeo irail ahpw kohdo ni paliepeng en sahpw en Sailom, iangahki neirail karis en sounpei kan, ohl wisik kesik ketieu iangahki arep kan, kedlahs kan, oh naipokos kan, oh takai kan, oh pahi kan; oh irail sihpihsang piten moangerail kan kahrehda irail moang koikoi; oh irail katengehdiong nin lukeperail kan kisin likoutei me wiawihkihda kilin mahn.\n\n9 Kedekedeo I ahpw patohwanohng lih akan oh seri kan irail en rukula nan sapwtehno; oh I pil patohwanohng ohl me mah kan koaros me kak wisik dipwisoun mahwen oh pil pwutak pwulopwul kan koaros me kak pil wisik dipwisoun mahwen kan, irail en ehupene oh mahweniong Mehn Leimen kan; oh I koasoaneiraildi nan pwihn kei, emen emen irail nin duwen arail sounpar.\n\n10 Kedekedeo se ahpw kohdahla oh mahweniong Mehn Leimen kan; oh ngehiet, nan ei malahret, I pil iang kohla oh mahweniong Mehn Leimen kan. Kedekedeo se ahpw mahwenki roson en Kauno.\n\n11 Ahpw kilang, Mehn Leimen kan sohte kin ese duwen Kauno, de pil sapwellimen Kauno roson, eri irail kin kehlkihte pein arail kehlail. A irail aramas kehlail kei, nin duwen kehlail en aramas.\n\n12 Irail wia aramas me mour kamasepwehk oh keper, oh kin pereniki kam aramas, re kin kamehlele tiahk en arail pahpa kahlap ako, nin duwe met—Re kamehlelehte me arail peukeussang nan sahpw en Serusalemo pwehki wiewia sapwung en arail pahpa kahlap ako, oh me riarail ohl ako wiahiong irail sapwung nan sahpwtehno, oh sapwung pil wiawihong irail ni ahnsou me irail kotehla sehdo;\n\n13 Oh irail pil sapwung ni ahnsou me irail mihmi nan tepin sahpw me irail sohsohkio, mwurin arail kotehdo sehdo, oh soahng pwukat koaros pwehki Nihpai kin loaloapwoationg kapwaiada kosonned akan en Kauno—kahrehda e kenikenla rehn Kauno, pwe Kauno karongehr eh kapakap akan oh sapengala ih, oh e kaunda arail seiloako nan sapwtehno.\n\n14 Oh rie ko lingeringerda pah pwehki arail sohte wehwehki sapwellimen Kauno wiewia kan; irail pil lingeringerda pah nan sehdo pwehki arail nohn keptakai ong Kauno.\n\n15 Oh irail pil lingeringerida pah ni ahnsou me irail lelledo nan sahpw en inouo, pwehki irail nda me e kihsang arail manaman en kaunda aramas akan; oh re pil song en kemehla.\n\n16 Oh irail pil lingeringerda pah pwehki e kohkohla nan sapwtehno nin duwen Kauno e ketin mahsanihong en wia, oh dene me e wahsang poadopoad kan me ntingdi pohn pileit prahs kan, oh me dene me e pirapahsang irail.\n\n17 Eri ihme irail kin padahkihong neirail seri kan me irail pahn kin kailongkin irail, oh me irail pahn kemeirailla, oh me irail pahn kulihasang ar dipwisou kan oh pirapahla, oh wia uwen arail kak koaros en kaweirailla; iei me irail kin ahneki kailok poatoapoat wet ong kadaudok en Nihpai kan.\n\n18 Ih kahrepe wet me nanmwarki Leimen, sang ni widing oh mwersuwed likamw, oh sapwellime inou likamw, pitihiehdi, eri I kahluwahdo nei aramas akat sahpwet pwe re en kak kaweirailla; oh se lokolongkier nan sahpwet erein sounpar tohto.\n\n19 Oh met ngehi, Sihnep, mwurinei koasoia mepwukat koaros ong nei aramas akan duwen Mehn Leimen kan, I koangngoangehkin irail en kohla mahwenkihong irail uwen arail kehlail koaros, ni ar koapworopworki Kauno; eri, se salpene oh pelianirailda.\n\n20 Kedekedeo se ahpw pwurehng kasareirailla sang nan sapwato; oh se kemehla me ngederrehrail, iei uwen tohto me se sohte kak wadekiraildi.\n\n21 Kedekedeo se ahpw pwurodo nan pein sapwat, oh nei aramas akan pwurala apwali neirail pelin mahn akan, oh koadoahki sapwarail kan.\n\n22 Oh met pwehki ei mahlahr, I kihong manaman en kaunda wehi ong emen nei pwutak ko; eri, erehr ei koasoi. Oh Kauno en ketin kupwuramwahwih nei aramas akan. Ahmen.\n\n", "mosiah 11": "[center][font_size=26]Iralaud 11[/font_size][/center]\n\n[i]Nanmwarki Noha kaunda ni suwed—E pereniki mour suwed oh tiahk suwed rehn eh pwoud kan oh eh pekehi kan—Apinadai kohpada me aramas akan pahn kaliduhla—Nanmwarki Noha song en kemehla. Ele Sounpar 160–150 Mwohn Krais.[/i]\n\n1 Oh met kedekedeo Sihnep ketikihongehr manaman en kaunda wehio ong Noha, emen sapwellime pwutak ko; eri Noha weliandi seme oh wiahla nanmwarki; oh e sohte kalemengih wiewiahn semeo.\n\n2 Pwe kilang, e sohte kin kapwaiada sapwallimen Koht kosonned akan, ahpw e kin idawehn ineng en nan kapehde. Oh e pwoudki oh pekehiki lih tohto. Oh e kin kupwurehda sapwellime aramas akan en wiahda dihp, oh wia dahme suwed mwohn silangin Kauno. Ei, oh irail wiadahr tiahk kanamenek kan oh soangen mour suwed kan koaros.\n\n3 Oh e koasoanehdi limakis ehu en daksis ong soahng koaros me irail ahneki, limakis ehu en neirail kohl oh neirail siliper, oh limakis ehu en neirail sip, oh neirail kapa, oh neirail prahs oh neirail airon; limakis ehu en neirail mahn akan; oh pil limakis ehu en arail weren tuhke koaros.\n\n4 Oh e ale mepwukat koaros pwe en kamouriki pein ih, oh sapwellime werek kan oh pekehi kan; oh pil sapwellime samworo kan, oh arail tungoal werek kan oh pekehi kan; eri e wekidalahr koasoandi en nan wehio.\n\n5 E kakommoalehdi samworo kan me semeo kasarawialahr, oh weliankiniraildi me kapw akan nan dewerail kan, irail akan me kin direki pohnmwahso nan kapehdirail.\n\n6 Ei, oh re kin aliale sawas nan arail mour pohnkahke, oh nan arail pwongih dikedik en eni, oh nan arail kamwahl kan, sang ni daksis me nanmwarki Noha ketikihong sapwellime aramas akan; eri, aramas akan kin wie doadoahk mwuledek ong ni epwelpen mour suwed.\n\n7 Ei, oh irail pil tepda pwongih dikediken eni, pwehki arail lohdiongehr pahn widing oh likamw en nanmwarkio oh samworo kan; pwe irail kin kadek koasoi ong irail.\n\n8 Kedekedeo nanmwarki Noha ahpw kauwada ihmw tohto me kaselel oh lapala; oh e kapwatahki tuhke kaselel, oh soangen dipwisou kesempwal kan koaros, kohl, oh siliper, oh mete, oh prahs, oh sip, oh kapa;\n\n9 Oh e pil kauwada tehnpese kalaimwun ehu, oh mwoahl ehu nan werenge, soahng koaros wiawihkihda tuhke kaselel oh kapwatki kohl oh siliper oh iangahki dipwisou kesempwal akan.\n\n10 Oh e pil ketin kupwurehda sapwellime tohn doadoahk kan en wiahda soangsoangen doadoahk kaselel kan nan masloalehn tehnpas sarawio, sang ni tuhke kaselel, oh kapa, oh prahs.\n\n11 Oh sehr kan me wiawihdahr ong samworo lapalap ako, ileilehdasang sehr teikan, oh kapwatki kohl tohr; oh e pil wiahda wasahn idengekwei mwowe, pwe irail en kak idengek oh pwil pehrail kan powe ni ahnsou me irail pahn kin koasoi likamw oh pitipitih sapwellime aramas akan.\n\n12 Kedekedeo e ahpw kauwada wasahn iroir ehu karanih tehnpas sarawio; ei, wasahn iroir ileile ehu, iei ileile mehlel me e kak ketida powe oh iroirlahng nan sahpw en Sailom, oh pil nan sahpw en Semlon, wasa Mehn Leimen kan sapwasapw ie; oh e kak kilang nan sahpwo pwon me kapilpene.\n\n13 Kedekedeo e ahpw ketin kupwurehda irail en kauwada ihmw tohto nan sahpw en Sailom; oh e kupwurehda me imwen iroir laud ehu en koukouda pohn dohl en paliepeng en sahpw en Sailom, wasa me mehn Nihpai ko kin kohpene ie nan ahnsou me irail sopohsang nan sahpwo; oh met iei ihme e wiahkihong dipwisou kan me e alehdi sang daksis en sapwellime aramas akan.\n\n14 Nan kupwure kin uhlahng sapwellime reken kepwe, oh e kin pereniki mour suwed oh tiahk suwed rehn eh pwoud kan oh eh pekehi kan; oh sapwellime samworo kan pil kin pereniki ieiang lihen netiki paliwararail kan.\n\n15 Kedekedeo e ahpw padokedi mwetin wain kei nan sahpwo; oh e wiahda wasahn tiak wain, oh wiahda reken wain; ih eri tepda kamam sakau, oh pil iangahki sapwellime aramas akan.\n\n16 Kedekedeo mehn Leimen kan ahpw tepida kokohlongodohng sapwellime aramas akan nan arail mwaht akan pwe re en pelian aramas malaulau kei oh kemeirailla nan arail mwaht akan ni ahnsou me irail wie apwapwalih neirail pelin mahn akan.\n\n17 Oh nanmwarki Noha ketin poaronehla soun silasil kei en kapilpene sahpwo pwe irail en deh kolongodo; ahpw uwen me e kadarala ko sohte itar, a Mehn Leimen kan kodohng irailte oh kemeirailla, oh katangapeseng neirail pelin mahn tohto sang nan sahpwo; eri mehn Leiman kan tepier kauweirailla, oh kasalehda arail kailok ong irail.\n\n18 Kedekedeo nanmwarki Noha ahpw ketin kadarala sapwellime sounpei kan, oh mehn Leimen ko pakasarala, de re kasarehsang irail nan sahpwo erein ahnsou kis; irail eri pwurodo oh wie perepereniki arail kaloweiraildi.\n\n19 Oh met, pwehki arail poweiraildio, irail pohnmwahsohkihda nan kapehdirail kan; oh suhsuweiki uwen arail kehlail, ndinda me neirail sounpei limehk kak powehdi kidalap en Mehn Leimen kan; oh iei met me irail kin suweiki, oh kin pereniki nta, oh kakerehdi ntahn riarail kan, oh mepwukat pwehki suwed en arail nanmwarki oh samworo kan.\n\n20 Kedekedeo mie ohl emen nanpwungerail me adaniki Apinadai; oh e kohla nanpwungerail, oh tepiada kokohp ong irail, patowahn: Kilang, Kauno ketin mahsanih, oh e ketin mahsanih ong ie, Kohwei, oh patohwanohng aramas pwukat, Kauno me mahmahsen—Meid suwediong aramas pwukat, pwe I kilangehr arail wiewia suwed akan, oh arail mour suwed akan, oh arail tiahk kanamenek kan; oh ma re sohte pahn koluhla I pahn kaloke irail nan ei engieng.\n\n21 Oh ma irail sohte pahn koluhla oh sohpeilahng Kauno arail Koht, kilang, I pahn mweidirailahng pahn manaman en arail imwintihti kan; ei, oh irail pahn kaliduhla; oh irail pahn lokolok pahn arail imwintihti kan.\n\n22 Oh ni ahnsouo, ih arail pahn esehki me ngehi iei Kauno arail Koht, oh ngehi iei Koht luwakahk emen, me kin kalokehki nei aramas akan diparail kan.\n\n23 Oh ni ahnsouo ma aramas pwukat sohte pahn koluhla oh sohpeilahng Kauno arail Koht, irail pahn kaliduhla; oh sohte me pahn kak doareirailla, ihte Kauno Koht Wasa Lapalap.\n\n24 Ei, oh ni ahnsouo me irail pahn kin likwerih ie I pahn pwand en karonge arail pekipek kan; ei, oh I pahn mweidohng irail en kamakam pahn arail imwintihti kan.\n\n25 Oh I sohte pahn karonge arail kapakap akan, de pil doareirailsang nan arail lokolok kan; ihte ma irail pahn pwuhrieng nan likoun nsensuwed oh pehs kan oh koluhla, oh pekpeki ni ngidingid ong Kauno arail Koht, oh iei met me e ketin poahngok ong ie.\n\n26 Eri ni en Apinadai patohwanohng irail mahsen pwukat, irail ahpw lingeringerda pah, oh song en kemehla; ahpw Kauno ketin kapitasang ih rehrail.\n\n27 Ni en nanmwarki Noha eh karongehda dahme Apinadai patohwanohng aramas akan, e pil engiengda; oh mahsanih: Pwe ihs me Apinadai, pwe en kadeikiehda oh nei aramas akan, de ihs Kauno, me pahn ketkihong nei aramas akan soahngen kalokolok wet?\n\n28 Kumwail pitipit karedohngie Apinadai ahnsou wet, pwe I en kemehla, pwe e koasoiaier soahng kan me pahn kamwoarongehda nei aramas akan irail en uhpene nanpwungarail, oh en kahrehda pingiping nanpwungen nei aramas akan; eri I pahn kemehla.\n\n29 Pwe kilang, mesen aramas pwukat maskunlahr; re keptakaila nan ar sohte men rong dahme Apinadai mahsanihong irail, oh sang ahnsouo kohla irail kin song en koledi ih. Oh nanmwarki Noha kakeptakailahr eh mohngiong nan eh uhwong mahsen en Kauno, oh e sohte koluhkihla eh wiewia suwed kan.\n\n", "mosiah 12": "[center][font_size=26]Iralaud 12[/font_size][/center]\n\n[i]Apinadai selkihdi eh kohpada duwen kamwomwalahn aramas akan oh kamakamlahn Nanmwarki Noha—Samworo likamw kan wadekada iren pwuhk sarawi kei oh mwomwehda me irail kin kapwaiada kosonned en Moses—Apinadai tepida padahkihong irail Kosonned Eiseko. Ele Sounpar 148 Mwohn Krais.[/i]\n\n1 Kedekedeo mwurin sounpar riau, Apinadai eri wekidala mwomwe oh pwurodo rehn aramas akan, ni ar sohte ese me ih, oh e tepida kokohpong irail, ketihtihki: Iei met me Kauno ketin mahsanih ong ie, ketihtihki—Apinadai, kohwei oh kokohp ong nei aramas akan, pwemohngiongirail kan kekeluwakalahr oh uhwong ei mahsen akan; irail sohte koluhkihla arail wiewia suwed kan; eri I pahn sohpeiong irail nan ei engieng, iei, nan ei engieng kowahlap I pahn kalokehkinirail arail wiewia suwed oh tiahk suwed kan.\n\n2 Mehlel, meid suwediong dih wet! Oh Kauno ketin mahsanihongie: Kapahwei pehmwen oh kokohp ong irail, nda: Kauno ketin mahsanih, ahnsouo pahn leledo me dih wet, pwehki arail wiewia suwed kan, re pahn kaliduhla, oh popohrdi ni mesarail kan; ei, oh aramas pahnkasareirailpeseng, oh irail pahn kamakamala; oh mahn pihr puldur kan, oh kidi kan, ei, oh mahn lawalo kan, pahn kangasang uduk en paliwararail kan.\n\n3 Oh ahnsouo pahn kohdo me mour en nanmwarki Noha pahn rasehngete likou nan kisiniei mwehl; pwe e pahn esehla me ngehi iei Kauno.\n\n4 Oh ahnsouo pahn leledo me I pahn kalokehki nei aramas pwukat kalokolok mwuledek, iei, sang ni lehk oh soumwahu lusulus; oh I pahn kahrehda arail pahn wie mwahmwahieiki rahno pwon.\n\n5 Ei, oh I pahn kihong irail wisik toutou pohn pwopwerail kan; oh irail pahn pakahrweiduwehte ahs lohteng men.\n\n6 Oh ni ahnsouo I pahn kadaridi keteu aihs takai pohrail, oh e pahn kaloke irail; oh I pil pahn kalokehkin irail kisinieng en palimese; oh pil menin kau kan pahn kawehla sapwarail, oh kangala arail weren tuhke kan.\n\n7 Oh irail pahn lokolongki soumwahu lusulus laud ehu—oh I pahn wia mepwukat koaros pwehki arail wiewia suwed kan oh tiahk suwed kan.\n\n8 Oh ahnsouo pahn kohdo ma irail sohte pahn koluhla I pahn kamwomwasang irail pohn sampah; ahpw irail pahn kihdi poadoparail, oh I pahn nekidala ong ekei wehi me pahn sapwankihla sahpw wet; mehlel, met I pahn wia pwe I en kak kasalehiong ekei wehi kan duwen wiewia suwed en aramas pwukat. Oh soahng tohto me Apinadai kohpada ong aramas pwukat.\n\n9 Kedekedeo irail ahpw lingeringerda pah; oh irail koledi oh salihedi oh wahlahng rehn nanmwarkio, oh patowanohng nanmwarkio: Kilang, se patowahn wahdohng komwi ohl emen me kin kokohpada duwen sapwellimomwi aramas akan, oh patohwan me Koht pahn ketin kamwomwirailla.\n\n10 Oh e pil patohwan kohpadahr mehkot suwed duwen omwi mour, oh patohwan me omwi mour pahn duwehte likou ehu me mih nan kisiniei mwehl.\n\n11 Oh e pil patohwan me komwi pahn rasehng ahlek pwoat, iei duwehte ahlek meng en nan mohs, me mahn lapala kan pahn tiakedi oh kamwutepene.\n\n12 Oh pil, e patohwan me komw pahn rasehng masal en dihpw tekatek kan, me, ni ahnsou e kin mengila, ma kisinieng kin ipirete, e kin pihpirseli pohn sampah. Oh e kin kinehda me Kauno me mahmahsen. Oh e patohwan me soahng pwukat koaros pahn wiawi ma komwi sohte koluhla, oh met pwehki sapwellimomwi wiewia suwed kan.\n\n13 Oh met, Maing nanmwarki, soangen suwed laud dah me komwi wiadahr, de soangen dihp laud dah me sapwellimomwi aramas akan wiadahr, me kitail pahn pakadeingkihda rehn Koht de ale kadeik rehn ohl menet?\n\n14 Oh met, Maing nanmwarki, kilang, sohte dipatail, oh komwi, Maing nanmwarki, sohte wiahda dihp; eri, ohl menet karaunlikamwohng komwi, oh e wiadahr kokohp likamw.\n\n15 Oh kilang, kitail kehlail, kitail sohte pahn kaliduhla, de lohdiong pahn atail imwintihti kan; ei, oh komwi pweidahr nan sahpw wet, oh komwi pahn pil pweida.\n\n16 Kilang, iet ih ohlo, se patohwandohng ih nin limwomwi kan; komwi kak wiahiong ih dahme komw kupwurki.\n\n17 Kedekedeo nanmwarki Noha ahpw ketin kupwurehda Apinadai en lekdekiong nan imweteng; oh e ketin pahngok samworo kan en pokondohng reh pwe re en kak wie kupwuriong dahme e pahn ketin wiahiong ih.\n\n18 Kedekedeo irail ahpw patohwanohng nanmwarkio: Komw kupwure pwe en pakahrdo mwohtail pwe kitail en kalelapak reh; oh nanmwarkio ahpw mahsanih en pakahrdo mwohrail.\n\n19 Oh irail tepda kalelapak reh, pwe re en song en lidipihedi, pwe en kak mie kahrepen ar pahn kedipahki; ahpw e sapeng irail ni eimah, oh sapengala arail kalelapak koaros, mehlel, irail pwuriamweikihla; pwe e sapengala arail kalelapak kan koaros, oh kapingirailda nan arail koasoi kan koaros.\n\n20 Kedekedeo emen irail ahpw kalelapak reh: Ia wehwehn mahsen kan me ntingdi, oh me atail pahpa kahlap ako kin padapadahng ki, me ketihtihki:\n\n21 Meid lingan oh kaselel patenehn meninkedero pohn nahna kan me weuwa rongamwahu; me kin pakairki popohl; me kin wahdo rohng mwahu; me kin pakairki duwen komourla; oh ndaiong Saion, Omwi Koht me ketin kakaun;\n\n22 Sapwellimomwi silepen kahnimwo kan pahn werda; re pahn wiahkinteieu ngihl laudidakoul; pwe irail pahn kilangki masarail kan ahnsou me Kauno pahn kasapahldo Saion;\n\n23 Ngisingiski amwail peren; wasa ohla kan en Serusalem kumwail ehupene kokoul; pwe Kauno ketin kaloalamwahwihalahr sapwellime aramas akan, e ketin doarehlahr Serusalem.\n\n24 Kauno pahn ketin kasalehiong wehi koaros wiepen nin lime sarawi kan, oh sampah pokon pahn dehdehkihla sapwellimen Koht manaman en komour?\n\n25 Apinadai ahpw patohwan ong irail: Kumwail samworo kei, a kumwail kin mwomwehda padahki aramas pwukat, oh kinehda me kumwail wehwehki ngehn en kokohp, oh met kumwail inengieng esehla sang rehi wehwehn mepwukat?\n\n26 I ndaiong kumwail, meid suwediong kumwail pwehki amwail kin kasapwungehla koasoandi kan en Kauno! Pwe ma kumwail wehwehkier mepwukat ahpw kumwail sohte mwahn kin padahngki; eri, kumwail kasapwungelahr koasoandi kan en Kauno.\n\n27 Kumwail sohte koasoanehdi nan kapehdomwail kan pwe kumwail en kak wehwehki; eri, kumwail sohte kin marain. Eri, dahme kumwail kin padahkihong aramas pwukat?\n\n28 Oh irail sapeng patohwan: Se kin padahngki kosonned en Moses.\n\n29 Oh e ahpw kalelapak rehrail: Ma kumwail padahngki kosonned en Moses dahme kumwail sohte kin peikikihong? Dahme kahrehda kumwail kin kesempwaliki kepwe kan? Dahme kumwail kin wiewiahki tiahk en nenek kan oh perenki ieiang lihen netiki paliwere kan, ei, oh kahrehda aramas pwukat arail kin wiahda dihp, ih kahrepe wet me Kauno ketin kadariehdo pwe I en wia kokohp me uhwong aramas pwukat, iei, kohpada duwen suwed laud me pahn uhwong aramas pwukat?\n\n30 Kumwail sohte ese me I kin koasoi mehlel? Ei, kumwail ese me I koasoi mehlel; oh kumwail anahne rerrer mwohn silangin Koht.\n\n31 Oh ahnsouo pahn kohdo me kumwail pahn lokolongki amwail wiewia suwed kan, pwe kumwail nda me kumwail padahngki kosonned en Moseso. Oh dahme kumwail ese duwen kosonned en Moseso? Dah, komour kin pwilisang ni kosonned en Moseso? Dahme kumwail pahn nda?\n\n32 Oh irail patohwan sapeng me komour kin pwilisang ni kosonned en Moseso.\n\n33 Ahpw met Apinadai ndaiong irail: I ese ma kumwail pahn kapwaiada sapwellimen Koht kosonned akan kumwail pahn komourla; ei, ma kumwail pahn kapwaiada kosonned akan me Kauno ketikihong Moses pohn nahna en Sainai, me ketihtihki:\n\n34 Ngehi me Kauno amwail Koht, me kahluwaikumwailsang nan sahpw en Isip, wasa me kumwail kaliduhla ie.\n\n35 Kumwail sohte pahn ahneki emen Koht tohrohr mwohi.\n\n36 Kumwail sohte pahn wiahiong kumwail dikedik en eni, de sansal en mehkot me mi pahnlahng, de nin sampah, de nan pihl kan pahn sampah.\n\n37 Apinadai ahpw kalelapak rehrail, Kumwail kapwaiadahr soahng pwukat koaros? I ndaiong kumwail, Soh, kumwail sohte kapwaiada. Oh kumwail padahkiongehr aramas pwukat me irail pahn kapwaiada mepwukat? I ndaiong kumwail, Soh, kumwail sohte padahkiong irail.\n\n", "mosiah 13": "[center][font_size=26]Iralaud 13[/font_size][/center]\n\n[i]Manaman en nanleng kin wie sinsile Apinadai—E padahngki Kosonned Eiseko—Komour sohte kin pwilisangete ni kosonned en Moses—Pein Koht pahn ketin wia tomw oh komourala Sapwellime aramas akan. Ele Sounpar 148 Mwohn Krais.[/i]\n\n1 Eri ahnsou me nanmwarkio karongehda mahsen pwukat, e ahpw mahsanihong sapwellime samworo ko: Mehmenen en pekeusweisang met oh kamakamala; pwe dahme kitail pahn wiahiong ih, pwe e iahkalahr.\n\n2 Oh irail kesihnenda oh song en koledi ih; ahpw e kauiraildi, oh patohwan ong irail:\n\n3 Dehr doahke ie, pwe Koht pahn ketin kaweikumwailla ma kumwail pahn doahke ie, pwe I saikinte ndaiong kumwail dahme Kauno kupwurki ien padahkiong kumwail; oh I pil saikinte sapengala kalelapak me kumwail peki rehi I en padahkihong kumwail; eri, Koht sohte pahn mweidohng ie en kamakamala ahnsou wet.\n\n4 Ahpw I pahn kapwaiada mahs dahme Koht kupwurki I en wia; oh pwehki ei padahkihong kumwail me mehlelo kumwail lingeringerda pahi. Oh pil, pwehki ei patohwan duwen mahsen en Koht, kumwail nda me I iahkalahr.\n\n5 Met kedekedeo, mwurin Apinadai patohwanda mahsen pwukat, karehiong sapwellimen nanmwarki Noha aramas ako masak koledi ih, pwe Ngehn en Kauno ketin tiadahr powe; oh pohn meseo lingaling kowahlap, iei duwehte Moses e patopato pohn nahna Sainai, ni ahnsou me e patopatohieng Kauno.\n\n6 Oh e pato sang ni manaman oh mweimwei en Koht; oh e ahpw usehla patohwan:\n\n7 Kumwail kilangehr me kumwail sohte ahneki manaman en kemeiehla, eri I pahn kanekehla ei padahk. Ei, oh I pehm me e kamedekehla mohngiongamwail kan pwehki ei kasalehiong kumwail duwen mehlel en amwail wiewia suwed akan.\n\n8 Ei, oh ei koasoi kat audehkin kumwail pwuriamwei oh wahpwon, oh pil lingernger.\n\n9 Ahpw I pahn kanekehla mahs ei padahk; oh mwuri, I sohte katapaniki wasa me I pahn kohla ie, ma I pahn komourla.\n\n10 Ahpw iet me I pahn kaselehiong kumwail mahs, dahme kumwail pahn wiahiong ie mwurin met, e pahn wia kamwomwada kei en mehkan me pahn wiawi.\n\n11 Oh met I pahn kanekehla ei wadekong kumwail sapwellimen Koht kosonned akan, pwe I kak kasawiada me e sohte ntingdiong nan mohngiongimwail kan; I kasawiadahr me pali laud en amwail mour kumwail kin onohnopkihte oh padapadangki wiewia suwed.\n\n12 Eri, kumwail taman dahme I pahn ndaiong kumwail: Kumwail sohte pahn wiahiong kumwail dikedik en eni, de sansal en mehkot me mi pahnlahng, de nin sampah, de pahn pihl nan madau.\n\n13 Oh Kumwail pil sohte pahn poaridiong dikedik en enimen, de pwongih; pwe iei ngehi me Kauno amwail Koht, ngehi Koht luwakahk emen. Aramas akan me kin kailongkin ie, I kin kaloke nair seri kan lel dih kesiluh oh kapahieu;\n\n14 Oh I kin kasalehda ei kalahngan rehn kidalap en aramas me kin poakohng ie oh kapwaiada ei kosonned akan.\n\n15 Kumwail sohte pahn kasaminehla mwaren Kauno amwail Koht; pwe mehmen me kasaminehla mware, e sohte pahn mwakelekel mwohn silangin Kauno.\n\n16 Kumwail tamataman rahnen sapad, oh wiahki rahn sarawi.\n\n17 Erein rahn weneu kumwail pahn kin doadoahk, oh wia amwail doadoahk koaros;\n\n18 Ahpw ni keisuhwen rahn, rahn en sapad en Kauno amwail Koht, kumwail sohte pahndoadoahk, kumwail, oh noumwail pwutak kan, oh noumwail serepein kan, oh noumwail lidu ohl oh lih kan, oh noumwail mahn akan, oh mehn keiru kan me koukousoan rehmwail;\n\n19 Pwe erein rahn weneu Kauno wiahda nanleng oh sampah, oh madau kan, oh audepahr koaros; eri Kauno ketin kasarawihala rahnen sapad, oh wiahkihla rahn sarawi.\n\n20 Kumwail wauneki samamwail oh inamwail kan, pwe kumwail en mour werei nan sahpw me Kauno amwail Koht pahn ketikihong kumwail.\n\n21 Kumwail sohte pahn kemehla aramas.\n\n22 Kumwail sohte pahn kamwahl. Kumwail sohte pahn pirap.\n\n23 Kumwail sohte pahn karaunlikamwohng aramas emen.\n\n24 Kumwail sohte pahn noahroke imwen emen, kumwail sohte pahn noahroke en emen eh pwoud, de eh lidu ohl de lidu lih, de nah kou, de nah ahs, de mehkot me uhdahn ah.\n\n25 Kedekedeo mwurin Apinadai e kaimwisekalahr koasoi pwukat e ahpw kalelepak rehrail: Kumwail padahkihongehr aramas pwukat me irail anahne tetehk mepwukat koaros pwe re en kapwaiada kosonned pwukat?\n\n26 I ndaiong kumwail, Soh; pwe ma kumwail wiahier met, Kauno sohte pahn kadariehdo pwe I en kohpada duwen suwed en aramas pwukat.\n\n27 Oh met kumwail nda me komour kin pwilisang ni kosonned en Moseso. I ndaiong kumwail me e konehng kumwail en kin kapwaiada kosonned en Moses ansou wet; ahpw I pahn ndaiong kumwail, me ahnsou pahn kohdo me e sohla pahn konehng kumwail en kapwaiada kosonned en Moseso.\n\n28 Oh pil ehu, I ndaiong kumwail, me komourla sohte kak pwilisang ni kosonnedohte; pwe ma sohte tomwo, me pein Koht pahn ketin tomwkihla ong dihp oh wiewia suwed en sapwellime aramas akan, irail uhdahn pahn mehla, mehndahte ma mie kosonned en Moseso.\n\n29 Oh met I ndaiong kumwail me e mwahu me e pahn mie kosonned kohieng kadaukok en Israel kan, mehlel, kosonned inen; pwehki irail aramas keptakai kei, mwadang en wia me suwed, oh seukautih en taman Kauno arail Koht.\n\n30 Eri mie kosonned me kohieng irail, ei, kosonned en doadoahk sarawi oh tiahk sarawi kan, iei kosonned ehu me irail pahn kin ngoangki kapwaiada rahn koaros, re en medemedewe duwen Koht oh arail pwukoa ong ih.\n\n31 Ahpw kilang, I ndaiong kumwail, me mepwukat koaros e wia kamwomwada kei en uhdahn mehkan me pahn wiawi.\n\n32 Eri, irail kin wehwehki audepen kosonnedo? I ndaiong kumwail, Soh, irail sohte wehwehki kosonnedo; oh met pwehki arail keptakailahr; pwe irail sohte wehwehki me sohte aramas emen kak komourla ihte sang ni poadoandoar en Koht.\n\n33 Pwe kilang, Moses soh kohpada duwen ketidohn Mesaiao, oh me Koht pahn ketin komourala sapwellime aramas akan? Ei, oh iei soukohp kan koaros me wiahier kokohp sangete tepin sampah—irail soh mahsaniher duwen mepwukat?\n\n34 Irail soh mahsaniher me pein Koht pahn ketidihdo rehn aramas akan, oh ketin wia-aramasala, oh ketketseli pohn sampah ni manaman kehlail?\n\n35 Ei, oh irail soh pil mahsanih me pwehki ih, me melahr akan pahn kakehr iasada, oh me pein ih, pahn ketin lokolok oh wiemwahlla pahn aramas?\n\n", "mosiah 14": "[center][font_size=26]Iralaud 14[/font_size][/center]\n\n[i]Aiseia karasaraski Mesaiao—Sapwellimen Mesaiao sarohdi oh lokolok sansalehr—E tounmeteikihla Sapwellime mour pwehki dihp oh e pahn ketin sewese me dipan akan—Karasahiong Aiseia 53. Ele Sounpar 148 Mwohn Krais.[/i]\n\n1 Ei, Aiseia sou mahsanih: Ihs me pahn kamehlele dahme kitail pakairki, oh ihs me pahn dehdehkihla wiepen nin limen Kauno?\n\n2 Pwe e pahn keirda mwohn [Kauno] rasehng kisin tuhke kis, oh kalewe kan wosadasang nan pwehl madekeng; sohte wahu ehu de lingan ehu me mie reh; oh ahnsou me kitail pahn kilang, sohte lingan me kitail pahn linganki reh.\n\n3 Aramas akan pahn mwamwahliki oh soikala; ih aramas en lokolok men, oh e ahnlahr soahngen medek koaros; oh kitail sohte kin men kilang; oh aramas kin mwamwahliki likamwete ih sohte mwahn katepe;\n\n4 Ahpw e ketin lokolongki atail lokolok, oh weuwa atail pahtou kan; ahpw kitail medemedewe me Koht me ketkihong kalokolok wet.\n\n5 Ahpw dipatail kan me e ketin ohkihla, atail wiewia suwed kan me e ketin lipwalipwkihda; lokolok me e ketin sapwellimaniki me kihong kitail popohl; oh lipwen ohla kan ni paliwere me kaunsekeikitailla.\n\n6 Kitail koaros, rasehng sihpw kei me salongalahr; emenemen kitail wiewia pein nsene; ahpw Kauno ketin pwukoakidier dipatail kan koaros.\n\n7 E kamwamwahla pahn aramas, oh lokolok, ahpw sohte mwahn kisin kaulim kis kohsang nan dawase; e rasehng sihmpwul men me pakahrlahng kamakamala, oh rasehng sihpw men ni ahnsou me wune kan pahn seiseisang ahpw e sohte mwahn mahsanih mehkot.\n\n8 E ketisang nan kalapwus oh pakadeikadahr; eri ihs me kak koasoia kadaudoke? Pwe e pahn kamakamala sang sapwen me momour kan; pwe e lokolongki dipen nei aramas akan.\n\n9 Oh e seridi rehn me dipan akan, oh e ahpw nekinekidi nan sousoun me kepwepwe; mehndahte e sohte wiahda mehkot sapwung, de likamw ehu kohsang nan ewe.\n\n10 Ahpw Kauno me ketin kupwurehda en kalipwelipwehda; ih me ketin kahrehda en lokolok; ni ahnsou me komwi pahn meirongkihla eh mour pwehki dihp e pahn kilangada kadaudoke kan, e pahn kareireila eh ahnsou, oh koasoandien kupwur en Kauno pahn pweida nin lime kan.\n\n11 Mwurin sapwellime lokolok, oh pahn kupwurperenki; sang ni eh kupwurokong nei ladu loaloapwoat menet pahn kapitala aramas tohto; pwe e pahn ale kalokpen diparail akan.\n\n12 Eri I pahn ketikihong nan dewe rehn me lapalap akan, oh e pahn patehng me kehlail kan nehkpeseng dipwsou kan; pwehki e ketin mweidala eh mour en mehla; oh e ketin wadawad ong me dipan akan; oh ale kalokpen dipen aramas ngeder, oh ketin sewese me dipan akan.\n\n", "mosiah 15": "[center][font_size=26]Iralaud 15[/font_size][/center]\n\n[i]Ia mwomwen Krais eh kak wia Sahmo oh Sapwellimeo—E pahn wilianla Sapwellime aramas dipan akan oh ketin kasakaskin irail rehn Koht—Irail oh soukohp sarawi koaros iei Sapwellime—E pahn ketikihda Iasadao—Kisin seri kan ahneki mour soutuk. Ele Sounpar 148 Mwohn Krais.[/i]\n\n1 Eri Apinadai mahsanih ong irail: I men kumwail en wehwehki me pein Koht pahn ketidihdo rehn aramas akan, oh pahn komourala sapwellime aramas akan.\n\n2 Oh pwehki e kousoan nan paliwar en uduk e pahn kahdaniki Sapwellimen Kohto, oh pwehki e powehdi paliwar ong kupwur en Sahmo, e ketin wia Sahmo oh Sapwellimeo—\n\n3 E wia Sahmo, pwehki E ipwikihdi manaman en Koht; oh e wia Sapwellimeo, pwehki paliwar; eri ihme e wiakilahr Sahmo oh Sapwellimeo—\n\n4 Oh re wia Koht tehmen, iei, Sahm Soutuk en nanleng oh sampah.\n\n5 Oh paliwar mihlahr pahn manaman en Ngehno, de Sapwellimeo ong Sahmo, me wia Koht tehmen, lokolongki kasongosong kan, oh sohte dukiong kasongosong kan, ahpw mweidohng pein ih en kamwamwahlla, oh kalokolok, oh lekdekla, oh sosoikla sang rehn kiseh kan.\n\n6 Oh mwurin mepwukat koaros eh pahn wiawi, mwurin eh doadoahk kapwuriamwei kan rehn aramas akan, e pahn pakahrla, iei, nin duwen me Aiseia mahsanih, e pahn rasehng sihpw men me nektehn seiseisang wune kan ahpw sohte mwahn nda mehkot.\n\n7 Ei, e pahn pakahrwei, kalohpwuwala, oh kamakamala, paliwaro ahpw pahn mehla, kupwur en Sapwellimeo pahn duhla pahn kupwur en Sahmo.\n\n8 Oh iei met me Koht pahn kamweidkipeseng selin mehla, pwehki eh ketin powehdi mehla; kahrehda Sapwellimeo eh sapwellimaniki manaman en ketin kasakaski aramas akan Reh—\n\n9 Oh e ketdalahr nanleng, oh e ketin sapwellimaniki kupwur kalahngan; ohe ketin sapwellimaniki limpoak ong aramas akan; oh e ketin uh nanpwungen irail oh kopwungo; oh kamweidpesengehr selin mehla, pein ih wilianla me dipan akan, ni eh ketin doareiraillahr, oh kapwungalahr anahn en kopwungo.\n\n10 Oh met I pahn ndaiong kumwail, eri ihs me kak koasoia kadaudoke? Kilang, I ndaiong kumwail, me ni ahnsou me e pahn ketin meirongkihla eh mour pwehki dihp, e pahn ketin mahsanihada sapwellime kan. Oh met dahme kumwail pahn nda? Oh ihs me pahn wiahla sapwellime?\n\n11 Kilang I ndaiong kumwail, me irail akan me rongehr mahsen en soukohp akan, ei, soukohp sarawi kan koaros me kohpadahr duwen ketidohn Kauno—I ndaiong kumwail, me irail akan koaros me rohngehr irailoh kin kamehlele me Kauno pahn ketin kamourala sapwellimearamas akan, oh kin kasikasik rahno ong lapwepen diparail akan, I ndaiong kumwail, iei ih irail akan me pahn wiahla sapwellime, de irail me pahn sohsohki wein Koht.\n\n12 Pwe iei ih irail pwukat me e ketin lokolongki diparail akan; iei irail pwukat me e ketin pwoukihla, pwe en kamaurirail sang diparail akan. Eri, kaidehn irail me wia sapwellime kan?\n\n13 Ei, oh kaidehn soukohp koaros me kihpesengehr ewerail kan pwehn kokohp, me sohte kin pwupwidiong nan dihp, ei soukohp sarawi ko koaros sangete ni tepin sampah? I ndaiong kumwail me iei irail me sapwellime kan.\n\n14 Oh ih irail pwukat me kin kalokalohki popohl, me kin wahdo rongamwahu, me kin kalohki duwen komourla; oh ndaiong Saion: Omwi Koht me ketin kakaun!\n\n15 Oh meid lingan oh kaselel pohn nahna kan en paten nehn irail akan!\n\n16 Oh pil, meid lingan oh kaselel pohn nahna kan en paten nehn irail akan me kin wie kalkalohkihte popohl!\n\n17 Oh pil, meid lingan oh kaselel pohn nahna kan en paten nehn irail akan me pahn kalohki popohl mwurin ahnsou wet, ei, sang met kohkohlahte!\n\n18 Oh kilang, I pahn ndaiong kumwail, kaidehn ih koaros met. Meid lingan oh kaselel pohn nahna en paten nehn ih me wahdo rongamwahuo, me ketin koasoanehdi popohl, iei, Kauno, me komouralahr sapwellime aramas akan; ei, ih me ketin kamanalahrkomour ong sapwellime aramas akan;\n\n19 Pwe ma sohte poadoandoar me e ketin wiadahro ong sapwellime aramas akan, me kaunopadahr sang ni tepin sampah, I ndaiong kumwail, ma sohte koasoandi wet, aramas koaros uhdahn pahn mehla.\n\n20 Ahpw kilang, selin mehla pahn kamweimweipeseng, oh Sapwellimeo pahn kaunda, oh e pahn sapwellimaniki manaman en powehdi mehla; eri, e ketikihda iasadahn me melahr akan.\n\n21 A mwuri iasadao apw pahn wiawi, iei tepin iasada; ehi, iasadahn irail akan me melahr, oh me momour met, oh me pahn ipwidi kan, lao ahnsou en iasadahn Kraiso—pwe ih me e pahn mwareniki.\n\n22 Oh met, iasadahn soukohp akan koaros, oh irail akan koaros me kin kamehlele mahsen en soukohp akan, de irail akan koaros me kin kapwaiada sapwellimen Koht kosonned akan, re pahn iasada nan keieu en iasadao; iei ih irail me pahn tepin iasada.\n\n23 Irail iasadahn kousoanla rehn Koht me ketin komourirailla; eri irail alehdi mour soutuk sang Krais, me kamweidpesengehr selin mehla.\n\n24 Oh ih irail pwukat me pahn iang tepin iasadao; oh irail pwukat me mehlahr Mwohn Krais eh ketido, nan arail sawehwe, sohte iang alehdi padahk en komourlao. Eri Kauno pahn ketin kapwureiraildo; oh irail pahn iang tepin iasadao, de alehdi mour soutuk oh komourla sang Kauno.\n\n25 Oh kisin seri kan pahn pil iang ahneki mour soutuk.\n\n26 Ahpw kilang, oh masak, oh lemwiki Koht, pwe uhdahn kumwail pahn rerrer; pwe Kauno sohte kin komourala me kin kahngohdiong ih oh mehla nan diparail kan; iei, irail koaros me melahr nan diparail akan sangete tepin sampah, me peliandahr Koht sang pein nsenrail, me kin ese sapwellimen Koht kosonned akan ahpw sohte men kapwaiada; ih irail pwukat me sohte pahn iang tepin iasadao.\n\n27 Eri kumwail soh pahn wie rerrerki? Pwe komourla sohte kin kohieng soangen aramas pwukat; pwe Kauno sohte kin komourala soangen aramas pwukat; ei, de pil kamwakeleirailda; pwe e sohte kak pein likamw; pwe e sohte kak kapweiekidirepenpwung en pwuhng pahrek.\n\n28 Oh met I ndaiong kumwail me ahnsouo pahn leledo me sapwellimen Kauno komour pahn kalohkseli wasa koaros en nan wehi kan, oh keinek kan koaros, oh lokaia koaros, oh sahpw koaros.\n\n29 Maing ei Kaun, sapwellimomwi soun silepen kahnimwo kan pahn werkihda; ni ngihl ehu te re pahn koul; pwe irail pahn kilangki pein meserail kan ahnsou me Kauno pahn kapwurehdo Saion.\n\n30 Ngisingiski amwail peren; oh koulkipene, wasa apwal kan en Serusalem; pwe Kauno ketin koaloalamwahwihala sapwellime aramas akan, e ketin doarehla Serusalem.\n\n31 Kauno pahn ketin doadoahngki lime kan mwohn mesen wehi kan koaros; oh wasa koaros nin sampah pahn kadehdehda komour en atail Koht.\n\n", "mosiah 16": "[center][font_size=26]Iralaud 16[/font_size][/center]\n\n[i]Koht ketin doarehla aramas akan sang arail mour salongala oh mour pwupwula—Irail akan me mouriki mour en sampah pahn duduwehte oh sohte pahn poadoandoarla—Krais me ketin kahrehda iasadahng mour kohkohlahte de lekdekla kohkohlahte. Ele Sounpar 148 Mwohn Krais.[/i]\n\n1 Oh met, kedekedeo mwurinte Apinadai eh koasoiahier mahsen pwukat e ahpw kapahwei peh oh patohwan: Ahnsouo pahn leledo me koaros pahn kilang sapwellimen Kauno manaman en komour; ahnsou me wehi koaros, keinek koaros, lokaia koaros, oh sahpw koaros pahn kilangki masarail Koht oh wehkada me sapwellime kadeik me pwung.\n\n2 Oh me suwed kan pahn lekdekla liki, oh irail pahn weriwerki ar nsensuwed, oh sengiseng, oh mwahiei, oh ngihrail kan tehtehrek; oh met pwehki irail sohte men rong kepitien Kauno; eri Kauno sohte pahn doareirailla.\n\n3 Pwehki irail kisehn sampah oh kisehn tepil, oh tepilo ahneki manaman pohrail; iei, serpent en kawao me pitihedi tepin atail nohno oh pahpao, me kahrehda ara pwupwudi; me kahrehda aramas koaros momourki mour en sampah, ineng en paliwar, re kisehn tepil, esehla me suwed sang me mwahu, oh mweidehng pein irail pahn manaman en tepilo.\n\n4 Kahreda aramas koaros salongalahr; oh kilang, irail uhdahn pahn salongala douluhl ma Koht sohte doarehla sapwellime aramas akan sang nan arail mour salongala oh mour pwupwula.\n\n5 Ahpw tamataman, mehmen me pahn wonlahte mwowe nan eh mour en sampah, oh uselahte nan eh wiewia dihp oh kahngohdiong Koht, e pahn mihmihte nan ah mour pwupwulao oh tepilo ahneki manaman koaros powe. Eri e pahn duwehte me sohte poadoandoarla wiawihong ih, oh e wia imwintihti ong Koht; oh pil duwehte tepilo me imwintihti ong Koht.\n\n6 Oh met ma Krais sohte ketido sampah, a [I] koasokoasoia soahng kan me pahn wiawi ni mwomwen me re wiawiher, poadoandoarla sohte pahn mie.\n\n7 Oh ma Krais sohte iasada sang mehla, de kamweidpeseng selin mehla pwe sousou en dehr powehdi, oh sohte en mehla tehtehn meninkau, eri sohte me pahn kak iasada.\n\n8 Ahpw mie iasada, eri sousou sohte kak powehdi, oh Krais powehdier tehtehn meninkau en mehla.\n\n9 Iei ih me marain oh ih me mour en sampah; ei, kamarain poatopoat, me sohte kak rotala; ei, oh pil mour poatopoat, me sohte pahn kak pwurehng mehla.\n\n10 Iei mour en sampah me pahn kieweklahng mour me sohte kak mehla, oh me kin mwerpeseng pahn kieweklahng me sohte kak mwerepeseng, oh aramas pahn kesihnen mwohn mwoalen kopwung en Koht, pwe en pakadeingkihda arail wiewia kan ma e mwahu de e suwed—\n\n11 Ma re mwahu, re pahn iasadahng mour kohkohlahte oh peren kohkohlahte; oh ma re suwed, re pahn iasadahng mour lekdekla kohkohlahte, kohlahng rehn tepilo, me me kakaun irail, me iei lekdekla—\n\n12 Irail idawehnlahr pein nsenarail kan nan mour oh ineng en sampah; irail sohte kin men likweri Kauno ni ahnsou me sapwellime kalahngan en nin lime kan kin kapahdo rehrail; pwe kalahngan en nin lime kan kapkapahieng irail, ahpw irail sohte men alehda; kaparpen diparail akan kohieng irail, ahpw irail sohte men uhdihsang; oh e koasoanediong irail en koluhla ahpw re sohte men kapwaiada.\n\n13 Eri, kumwail soh pahn anahne masapwekada oh koluhkihla dipamwail akan, oh tamataman me ihte rehn Krais oh sang Krais me kumwail pahn kak komourkihla?\n\n14 Eri, ma kumwail pahn padahngki kosonned en Moses, kumwail pil padahngki me e wia kamwomwada ehu en mehkan me uhdahn pahn wiawi—\n\n15 Padahkiong irail me komour kin pwilisang rehn Kauno Krais, me iei Sahm Soutuko. Ahmen.\n\n", "mosiah 17": "[center][font_size=26]Iralaud 17[/font_size][/center]\n\n[i]Alma kamehlele oh ntingihedi mahsen en Apinadai kan—Apinadai isihsla lao mehla—E kohpada me irail akan me kemehla pahn mehkihla kisiniei oh soumahu. Ele Sounpar 148 Mwohn Krais.[/i]\n\n1 Kedekedeo mwurin Apinadai kaimwseklahr pato pwukat, nanmwarkio ahpw ketin poaronehla sapwellime samworo ko en koledi ih eri pakahrlahng kamakamala.\n\n2 Ahpw mie emen nanpwungarail me adaniki Alma, e pil wia emen kadaudok en Nihpai. Oh e wia ohl pwulopwul men, oh e kamehlele mahsen akan me Apinadai mahsaniher, pwe e ese duwen wiewia suwed kan me Apinadai kadehdehdahr duwen irail; eri e tepida patohwan peki rehn nanmwarkio en dehr engiengda pahn Apinadai, ahpw en ketin mweidala en patopatohwei ni popohl.\n\n3 Ahpw nanmwarkio engiengda kouwahlap, oh kupwurehda Alma en lekdekiei sang rehrail, oh ketin kadarala sapwellime ladu kan mwuri pwe irail en kemehla.\n\n4 Ahpw e tangasang mwohrail oh rukila wasa me irail sohte kak diar. Oh ni eh rukurungki rahn tohto, e ahpw ntingihedi mahsen kan koaros me Apinadai mahsaniher.\n\n5 Kedekedeo nanmwarkio ahpw kupwurehda sapwellime soun silasil kan irail en kapilpene Apinadai oh koledi; oh irail pirehdi oh kesehlong nan imweteng.\n\n6 Oh mwurin rahn siluh, mwurin eh wiekupwurehngehr sapwellime samworo ko, e ahpw kupwurehda me e pahn pwurehng wisikdo mwowe.\n\n7 Oh e mahsanihiong ih: Apinadai, se diaradahr sapwung me ke wiadahr, oh ke warohng kamakamala.\n\n8 Pwe ke nda me pein Koht pahn ketidihdo rehn aramas akan; oh met, iei kahrepen ahmw pahn kamakamala ihte ma ke pahn kapwure koasoai kan koaros me ke koasoaiaki me suwed duwen ngehi oh nei aramas akan.\n\n9 Apinadai ahpw patohwanohng ih: I patohwanohng komwi, I sohte pahn kapwurehieng pato kat me I patohwaner duwen aramas pwukat, pwe pato mehlel; oh pwe komwi en kak ese me pato pwukat mehlel I mweidehng pein ngehi en lohdi nin limomwi kan.\n\n10 Ei, oh I pahn lokolok lao lel mehla, oh I sohte pahn kapwurehiong ei pato kat, oh re pahn wia mehn kadeikpomw. Oh ma komw pahn kemeiehla, komwi kemelahr aramas pwung, oh met pahn pil wia mehn kadehdehpen dipomw ni imwin rahno.\n\n11 Oh met nanmwarki Noha pahn kadaralahier, pwehki e masak eh koasoi kan; pwe e masak e de lohdiong pahn kadeik en Koht.\n\n12 Samworo ko ahpw ngihl laudida werikihda, oh tepida kedipa ih, ndinda: E kauwe nanmwarki. Eri nanmwarkio pwurehng engiengda pah, oh e ahpw ketkihong irail en kemehla.\n\n13 Kedekedeo irail ahpw koledi oh saliedi ih, oh wowokihki kilio tuhkehn isihs, ei, lao eh mehla.\n\n14 Oh met ni ahnsou me e tepda mwasingkihla kisinieio, e ahpw werikilahng irail, ndinda:\n\n15 Kilang, nin duwen amwail wiahiong ie, e pahn leledo ahnsou me kadaudokemwail kan pahn kalokehki aramas tohto soangen lokolok me I lokolongki, iei lokolok en mehkihla kisiniei; oh met pwehki arail kamehlele komour en Kauno arail Koht.\n\n16 Oh ahnsouo pahn leledo me kumwail pahn lokolongki soangsoangen soumwahu pwehki amwail wiewia suwed kan.\n\n17 Ei, oh kumwail pahn kamakam wasa koaros, oh pahn pakasarpeseng oh ikiparala wasa koaros, iei duwehte mahn lawalo oh kommwad eh kin pwakihpeseng pelinmen lawalo kan.\n\n18 Oh ni ahnsouo amwail imwintihtih kan pahn pwakih kumwail oh kolkumwaildi, oh kumwail pahn lokolok, duwehte ei lokolongki medek en mehkihla kisiniei.\n\n19 Iei met me Koht pahn ketin dupukong irail akan me pahn kemehla sapwellime aramas. Maing Koht, komw ketin ale ngeniet.\n\n20 Oh met, ni ahnsou me Apinadai patohwanehr mepwukat, e pwupwudi, ni eh mehkihlahrkisiniei; ei, kamakamala pwehki e sohte men kahmahmkihla sapwellimen Koht kosonned akan, e ahpw katengehkihdi mehlel en eh mahsen kan sang ni eh kamakamala.\n\n", "mosiah 18": "[center][font_size=26]Iralaud 18[/font_size][/center]\n\n[i]Alma kalkalohk ni rir—E kawehwehda inou en papidais oh wia papidais ni pihl en Mormon—E koasoanehdi Mwomwohdiso en Krais oh kasarawiala samworo kan—Irail pein apwalih arail anahn oh padahki aramas akan—Alma oh nah aramas akan tangasang Nanmwarki Noha kohla nan sapwtehno. Ele Sounpar 147–145 Mwohn Krais.[/i]\n\n1 Oh met, kedekedeo Alma, me tangasang sapwellimen nanmwarki Noha sounpapah ko, koluhkilahr dipe kan oh wiewia suwed kan, oh ahpw kohseli rehn aramas akan ni rir, oh tepida padahkihong irail mahsen kan en Apinadai—\n\n2 Ei, duwen dahme pahn kohdo, oh pil duwen iasadahn me mehlahr, oh komourlahn aramas akan, me pahn pwilisang ni manaman, oh lokolok kan, oh pwoulahn Krais, oh sapwellime iasada oh sapwellime ketdahla nanleng.\n\n3 Oh e padahkihong aramas koaros me men rong eh padahk. Oh e padahkih irail ni rir, pwe nanmwarkio de esehda. Oh aramas tohto me kamehlele eh padahk kan.\n\n4 Kedekedeo irail koaros me kamehlele ih, kohla wasa ieu me kahdaniki Mormon, me iei nanmwarkio ketikihong eden wasao, me mi ni keilen sahpw me kin direkihla mahn lawalo, ni ahnsawi.\n\n5 Met, mie utuhnpihl mwakelekel ehu mi wasa me adaniki Mormon, oh Alma kin kohla wasao, oh mie kahn tuhke tikitik kei limwahn wasao me e kin rukula ie nirahn ni ahnsou me nanmwarki kin rapahkiseli.\n\n6 Kedekedeo koaros me kamehlele ih kin pokonpene wasao oh rong eh padahk kan.\n\n7 Kedekedeo mwurin rahn kei pokon laud ehu kohpene wasa me adaniki Mormon, pwe re en rong en Alma eh padahk kan. Ei, irail koaros me kamehlele eh padahk kohpene pwehn rong ih. Oh e ahpw kin padahk ong irail, oh kalohkihong irail duwen koluhla, oh komourla, oh pwoson Kauno.\n\n8 Kedekedeo e ahpw ndaiong irail: Kilang, iet pihl en Mormon (pwe iei me re kin kahdaniki) oh met, nin duwen amwail inangih iangala sapwellimen Koht pwihn, oh kahdanikihla sapwellime aramas, oh inangih sawaskipene amwail wisik toutou kan, pwe en kak marahrahda;\n\n9 Ei, oh kumwail pahn men iang mwahiei rehn me kin mwahiei kan; ei, oh koaloalamwahwih irail akan me anahne koaloalamwahu, oh wia sounkadehdehn Koht ahnsou koaros oh nan soahng koaros, oh wasa koaros me kumwail pahn mi ie, lao lel mehla, pwe kumwail en kak komourla rehn Koht, oh iang wadawadedi rehn irail akan me pahn iang keieu en iasadao, pwe kumwail en kak alehdi mour soutuk—\n\n10 Met I ndaiong kumwail, ma iei met ineng en mohngiongimwail kan, dah, kumwail pahn uhwong papidaisla ni mwaren Kauno, me pahn wia mehn kadehde mwohn silangi me kumwail inoukihongehr ih me kumwail pahn papah ih oh kapwaiada sapwellime kosonned akan, pwe en ketin kapwilodohng pohmwail reken sapwellime Ngehno?\n\n11 Oh met ahnsou me aramas akan rongehr mahsen pwukat, re lopwolopwki ar peren, oh werkihla: Iei met ineng en at mohngiong kan.\n\n12 Kedekedeo Alma ahpw ale Ihlam, me iang sang ni tapi, oh kohla oh kesihnenda nan pihlo, oh nda ni ngihl laud: Maing Kaun, komw ketikihdo sapwellimahr Ngehno pohn sapwellimomwi sounpapah, pwe en kak wia doadoahk wet sang ni mohngiong mwakelekel.\n\n13 Oh ni ahnsou me e ndahier mepwukat, Ngehn en Kauno tiada powe, ih eri nda: Ihlem, I papidaisihuk, sang ni mweimwei en Koht Wasa Lapalap, pwehn wia kadehde me ke pahn wiahda inou en papah ih lao lel mehla; oh Ngehn en Kauno en ketiket rehmw; oh en ketikihonguhk mour soutuk, sang ni komour en Krais, me e ketin kaunopadahr sang ni tepin sampah eh wiawihda.\n\n14 Oh mwurin Alma e ndahier mepwukat, Alma oh Ihlem koaros koduhdihla nan pihl; oh ira pwurada oh kohda sang nan pihlo wie pereperen, pwehki ara direkihla Ngehno.\n\n15 Oh Alma ale emen oh pwuredihla keriapak nan pihlo, oh papidaisihla ih duwehte me keieuo, ihte e sohte pwurehng koduhdi nan pihlo.\n\n16 Oh ni mwohmw wet me e papidaisikihla emen emen me kohdo nan sahpw en Mormon; oh uwen irail me wadawadedi ele aramas meh riepwiki pahmen; ei, oh irail papidaisla ni pihl en Mormon, oh direkihla kalahngan en Koht.\n\n17 Oh irail kahdanekihla mwomwohdiso en Koht, de mwomwohdiso en Krais, sang ni anhsouo kohla. Kedekedeo koaros me papidaisla sang ni mweimwei oh manaman en Koht wiahla tohn sapwellime mwomwohdiso.\n\n18 Kedekedeo Alma, sang ni mweimwei en Koht me e tungoalenki, ahpw kasarawihla samworo kei; iei emen samworo kasarawihong en kalohkihong aramas meh limehk, oh en padahkihong irail soahng kan me pid duwen wein Koht.\n\n19 Oh e kihong irail kosonned me irail sohte pahn padahngki padahk tohrohr likin soahng kan me e padahngkier, oh me soukohp sarawi kan mahsaniher.\n\n20 Iei, e kihong irail kosonned me irail sohte pahn kalohki mehkot, ihte koluhla oh pwoson Kauno, me komourala sapwellime aramas akan.\n\n21 Oh e kihong irail kosonned me irail sohte pahn akamaipene, ahpw irail en ehukipene arail koapworopwor, ahneki pwosonteieu oh papidaisteieu, katengepene ar mohngiong kan oh limpoakpene.\n\n22 Oh ih me e koasoanehdi irail pahn kalohki. Oh irail wiahla seri en Koht.\n\n23 Oh e kihong irail kosonned me irail pahn wauneki rahn en sapad, oh wiahki rahn sarawi, oh pil rahn koaros irail pahn kapingkalahngan ong Kauno, arail Koht.\n\n24 Oh e pil padahkiong irail me samworo kan me e kasarawilahr pahn pein koadoahkihada epwelparail.\n\n25 Oh mie rahn ehu nan wihk koaros me koasoandier me irail pahn kin kohpene oh padahki aramas akan, oh pwongih Kauno, arail Koht, oh pil nindokon eh mie arail ahnsou, re kin pokonpene.\n\n26 Oh samworo kan sohte pahn kin momouriki sawas en aramas akan; ahpw sang nan arail doadoahk irail pahn kin alehdi kalahngan en Koht, pwe irail en kak kehlailla ni pali Ngehn, ni arail marainki kupwurokong en Koht, pwe irail en kak padahk sang ni manaman oh mweimwei en Koht.\n\n27 Oh Alma pil kihong irail kosonned me aramas en nan mwomwohdiso pahn kin sawaski arail dipwisou kan, emen emen irail nin duwen dahme e ahneki; mehmen me ahneki reken dipwisou pahn sawaskihda laud; oh mehmen me ahneki ekis, eri ekis me pahn anahnepe; oh mehmen me sohte ah ih me pahn alehdi.\n\n28 Oh re pahn kin kisekisehki arail dipwisou kan sang ni pein nsenarail oh ar lamalam mwahu ong Koht, oh ong samworo kan me kin anahne, ei, oh ong aramas koaros me semwehmwe oh sohte ar likou.\n\n29 Oh met e ndaiong irail, sang ni kosonned me Koht ketikihong; oh irail ahpw weweidkimour pwung mwohn Koht, kisekisehki mehtei kan nin duwen arail anahn oh ineng kan en paliwar oh palingehn.\n\n30 Kedekedeo soahng pwukat koaros wiawiher nan Mormon, ei, limwahn pihl en Mormon, nanwel me karanihte pihl en Mormon; ei, nan sahpw en Mormon, pihl en Mormon, nanwel en Mormon, ia uwen lingan en wasao mwohn masarail kan me wehwehkida arail Soundoaro; ei, oh meid pai irail, pwe irail pahn koulki koul en kaping ong ih kohkohlahte.\n\n31 Oh mepwukat koaros wiawi ni irepen sahpwo, pwe nanmwarkio de mwahngihada dahme irail wiewia.\n\n32 Ahpw kilang, kedekedeo nanmwarkio, mwahngihada mwekid en aramas oko, ih eri kadarala sapwellime sounpapah ko en mwasahn irail. Eri rahno me irail kohkohpene pwe irail en rong mahsen en Kauno, nanmwarikio ahpw ketin diarirailda.\n\n33 Oh met nanmwarkio mahsanih me Alma kamwoarongehda aramas oko irail en uhwong ih: ih eri kadaralahng sapwellime sounpei ko pwe re en kemeirailla.\n\n34 Kedekedeo Alma oh sapwellimen Kauno aramas akan esehda me sapwellimen nanmwarkio sounpei ko kohkohdo; eri irail ale imwarail impwal akan oh arail peneinei kan oh kohkohla nan sapwtehno.\n\n35 Oh uwen tohtohn irail aramas, meh pahpwiki limehk.\n\n", "mosiah 19": "[center][font_size=26]Iralaud 19[/font_size][/center]\n\n[i]Kidion song en kemehla Nanmwarki Noha—Mehn Leimen kan pedolong nan sahpwo—Nanmwarki Noha mehkihla kisiniei—Limai kaunda ni arail wialahr wehin nohpwei. Ele Sounpar 145–121 Mwohn Krais.[/i]\n\n1 Kedekedeo sapwellimen nanmwarkio sounpei ko pwurodo, ni arail raparapahki ahpw sohte kak diar sapwellimen Kauno aramas akan.\n\n2 Oh met kilang, sapwellimen nanmwarkio sounpei kan malaulaulahr, oh aramas me luhwehdi ko ahpw tohrohrpeseng oh uhpene nanpwungarail.\n\n3 Oh ekei irail ahpw tepida kamasak nanmwarkio, oh pingiping laud tepida mie nanpwungarail.\n\n4 Oh met mie ohl emen rehrail me adaniki Kidion, oh e wia ohl kehlail men oh imwintihti ong nanmwarkio, eri e ahpw usada nah kedlahso, oh kahukihla ni eh lingeringer me e pahn kemehla nanmwarkio.\n\n5 Kedekedeo e ahpw peieng nanmwarkio; oh ni ahnsou me nanmwarkio mwangiadahr me ohlo pahn kalowehdi ih, e ahpw ketin tangasang oh ketidahla pohn wasahn iroir ehu me karanih tehnpas sarawio.\n\n6 Oh Kidion pwakih oh pahn doudalahng pohn wasahn iroiro pwe en kemehla nanmwarkio, a nanmwarkio ahpw mahsenlahng ni sahpw en Semlon, oh mahsaniada sounpei en Leimen kan mihmiher ni irepen sahpwo.\n\n7 Eri met nanmwarkio ahpw ketin werikihla sang ni eh masepwehk, mahmahsanih: Kidion, komw dehr kemeiehla, pwe mehn Leimen kan kohkohdohng kitail, oh irail pahn kamwomwkitailla; ei, irail pahn kamwomwala nei aramas akan.\n\n8 Ahpw met nanmwarkio sohte mwahn katapaniki sapwellime aramas akan ihte pein eh mour; ahpw, Kidion mweidohng en mourla.\n\n9 Oh nanmwarkio ahpw poahngok aramas akan re en tangasang Mehn Leimen kan, oh pein ih ketiketla mwohrail, oh irail sopohla tangalahng nan sapwtehno, iangahki arail pwoud kan oh neirail seri kan.\n\n10 Kedekedeo Mehn Leimen kan pwakih irail, oh koliraildi oh tepida kemeirailla.\n\n11 Kedekedeo nanmwarkio ahpw mahsanih me ohl koaros pahn pwilikihdi arail pwoud kan oh neirail seri kan, oh sopohsang Mehn Leimen kan.\n\n12 Ahpw tohto me sohte men kohkohsang irail, ahpw irail itariki mihmi oh iang irail mehla. Oh luhwe ko koaros tangasang arail pwoud kan oh neirail seri kan oh tangdoaui.\n\n13 Kedekedeo irail akan me mihmihte rehn arail pwoud kan oh neirail seri kan ilakihala neirail serepein masamwahu kan en kesihnen mwohn Mehn Leimen kan oh peki ni ngidingid re en dehr kemeirailla.\n\n14 Kedekedeo Mehn Leimen kan ahpw poakeirailla, pwehki arail lelikihda lingan en neirail serepein kan.\n\n15 Eri Mehn Leimen kan sohte kemeirailla, oh koliraildi oh kapwureirailla nan sahpw en Nihpai, oh mweidohng irail en sapwasapw nan sahpwo, ma re pahn wahdo nanmwarki Noha nan pehn Mehn Leimen kan, oh kihong irail arail dipwisou kan, iei elepen soahng koaros me irail ahneki, elepen neirail kohl, oh silper, oh neirail dipwisou kesempwal akan koaros, oh irail pahn kin nohpweiong nanmwarki en Mehn Leimen kan nan ehu ehu pahr.\n\n16 Oh met mie emen sapwellimen nanmwarkio pwutak me iang irail kolkoldi, me adaniki Limai.\n\n17 Oh met Limai sohte men eh pahpa en kamakamala; ahpw, Limai wehwehki wiewia suwed me eh pahpa wia, pwe pein ih e wia aramas mwahu men.\n\n18 Kedekedeo Kidion kadarala ohl ekei nan sapwtehno ni rir, pwe irail en rapahki nanmwarkio oh irail ako me iang ih. Kedekedeo irail diar aramas oko koaros nan sapwtehno, ihte me soh, nanmwarkio oh sapwellime samworo ko.\n\n19 Met irail inoukidahr nan ar mohngiong kan, ma re pahn pwurala nan sahpw en Nihpai, oh ma arail pwoud kan oh neirail seri kan kamakamalahr, oh pil irail akan me mihmihte rehrail, irail pahn dupuk, oh pil iang irail mehla.\n\n20 Oh nanmwarkio ahpw mahsanih me irail sohte mwahn pahn pwurala; oh irail lingeringer pahn nanmwarkio, oh koasoanehdi me e pahn kalokolok, iei e pahn kamakamkihla kisiniei.\n\n21 Oh irail apwtehn pahn ale samworo ko oh kemeirialla, ahpw irail tangehrdoaui.\n\n22 Kedekedeo irail apwtehn pahn pwurala nan sahpw en Nihpai, oh irail tuhwong nein Kidion ohl oko. Oh nein Kidion ohl oko ndaiong irail soahng koaros me wiawihong arail pwoud kan oh neirail seri kan; oh me Mehn Leimen kan kamanahiong irail en mihmi nan sahpwo sang ni arail pahn kin nohpweiki elepin soahng koaros me irail ahneki ong Mehn Leimen kan.\n\n23 Oh aramas oko ahpw ndaiong nein Kidion ohl oko me irail kemelahr nanmwarkio, oh sapwellime samworo ko tangasang irail kokohla nan sapwtehno.\n\n24 Kedekedeo mwurin arail kaimwsekala tuhpeneo, irail pwuralahng nan sahpw en Nihpai, pereperen, pwehki arail pwoud kan oh neirail seri kan ar sohte kamakamala; oh irail ndaiong Kidion dahme irail wiahiong nanmwarkio.\n\n25 Kedekedeo nanmwarki en Mehn Leimen kan ahpw kahukihong irail, me sapwellime aramas akan sohte pahn kemeirailla.\n\n26 Oh pil Limai, pwehki eh wia sapwellimen nanmwarki seriso, e alehdier manaman en kaunda wehio sang aramas akan, oh kahukihong nanmwarki en Mehn Leimen kan me sapwellime aramas akan pahn kin nohpweiong, iei elepen soahng koaros me irail tungoaleniki.\n\n27 Kedekedeo Limai ahpw ketin koasoanehdi wehio oh popohl rehn sapwellime aramas akan.\n\n28 Oh nanmwarki en Mehn Leimen kan ahpw ketin koasoanehdi sounsilasil kan en kapilkipene sahpwo, pwe en ketin koledi sapwellimen Limai aramas akan nan sahpwo, pwe irail en dehr kohkohla nan sapwtehno; oh epwelpen sapwellime sounsilasil kan kin kohsang ninohpwei me e kin ale sang mehn Nihpai kan.\n\n29 Oh met nanmwarki Limai ahpw ahneki popohl nan sapwellime wehio erein sounpar riau, me Mehn Leimen kan sohte peiong irail de song en kemeirailla.\n\n", "mosiah 20": "[center][font_size=26]Iralaud 20[/font_size][/center]\n\n[i]Sapwellimen Noha Samworo ko kawaisang nein Mehn Leimen kan serepein kei—Mehn Leimen kan mahweniong Limhi oh sapwellime aramas akan—Sounpei en Mehn Leimen kan kapweiekdi oh meleileidi. Ele Sounpar 145–123 Mwohn Krais.[/i]\n\n1 Mie wasa ehu nan sahpw en Semlon, me nein Mehn Leimen serepein kan kin kohpene oh koul, oh kahlek, oh wie pereperen.\n\n2 Kedekedeo ehu rahno ekei irail kohpene pwe irail en koul oh kahlek.\n\n3 Oh met pwehki sapwellimen nanmwarki Noha samworo ko ar namenengki pwurodo nan kahnihmw en Nihpai, ei, oh pil masak aramas oko de kemeirailla, irail eri sohte men pwurala rehn arail pwoud kan oh neirail seri kan.\n\n4 Oh pwehki arail mihmi nan sapwtehno, oh ni arail diaradahr nein Mehn Leimen serepein kan, irail ahpw rukurukih oh mwasamwasahn irail;\n\n5 Oh ni ahnsou me ekeite irail me kohpene pwe re en kahlek, irail ahpw kohieisang wasahn arail rukula kan oh parokiraildi oh wairailahng nan sapwtehno; ei, serepein en Mehn Leimen meh riehk pahmen me irail wahlahng nan sapwtehno.\n\n6 Kedekedeo ni ahnsou me Mehn Leimen kan diaradahr me neirail serepein kan solahr mie, irail lingeringerda pahn sapwellimen Limai aramas akan, pwe irail leme me sapwellimen Limai aramas akan me wia met.\n\n7 Eri irail kadaralahng neirail sounpei kan; iei, pein nanmwarkio ketila mwohn sapwellime aramas akan; oh irail kohdahla nan sahpw en Nihpai pwe irail en kemehla sapwellimen Limai aramas akan.\n\n8 Oh met Limai ahpw mahsanihada irail sang pohn wasahn iroiro, iei e masanihada arail kaukaunop koaros en mahwen; ih eri kapokonepene sapwellime aramas akan, oh awihiraildi nan mohs kan oh nan tuhke kan.\n\n9 Kedekedeo ni ahnsou me Mehn Leimen kan kohdahdo, sapwellimen Limai aramas akan ahpw pwaradahsang wasa kan me re rukuruk ie, oh tepida kemeiralla.\n\n10 Kedekedeo mahweno ahpw uk mehlel, pwe irail pei rasehng laion ni eh poar pohn seike.\n\n11 Kedekedeo sapwellimen Limai aramas akan tepida pwakihsang Mehn Leimen kan; ahpw irail malaulausang Mehn Leimen kan. Ahpw irail mahwenki arail mour kan, oh arail pwoud kan, oh neirail seri kan; eri irail wia uwen arail kak oh pei duwehte drakon.\n\n12 Kedekedeo irail diarada nanmwarki en Mehn Leimen kan nanpwungen neirail aramas me melahr akan; ahpw e sohte mehla, pwehki e ohla oh pwupwudi nan pwehlo, sapwellime aramas akan pwururdahtetangdoaui.\n\n13 Oh irail koledi oh kidimala eh ohla kan, oh patohwanla mwohn Limai, oh patohwan: Kilang, iet nanmwarki en Mehn Leimen kan; pwehki e ohla laud e pwupwudi nanpwungen neirail me melahr akan, oh irail tangasang; oh kilang, se patohwando mwohmwi; oh met kitail en kemehla ih.\n\n14 Ahpw Limai mahsanih ong irail: Kumwail sohte pahn kemehla ih, ahpw kumwail patohwando pwe I en kak kilang ih. Irail ahpw patohwando. Oh Limai mahsanih ong ih: Ia kahrepen amwail kohdoh mahwen ong nei aramas akan? Kilang, nei aramas akan saikinte kauwehla inou me I wiahiong komwi; eri, dahme kahreda komw pahn kawehla inou me komw wiahiong nei aramas akan?\n\n15 Oh met nanmwarkio mahsanih: I kauwehla inouo pwehki sapwellimahr aramas akan wahsang nein nei aramas akan serepein kei; eri, sang nan ei lingeringer I ahpw kamwakidida nei aramas akan se en kohdo mahweniong sapwellimahr aramas akan.\n\n16 Oh met Limai sohte ese duwen kahpwal wet; ih eri mahsanih: I pahn rapahki nanpwungen nei aramas akan oh mehmen me wia met pahn kamakamala. Ih eri kupwurehda roporop en wiawi nanpwungen sapwellime aramas akan.\n\n17 Ni ahnsou me Kidion rongehr soahng pwukat, pwehki eh wia sapwellimen nanmwarkio kaun en sounpei, e patohla oh patohwanohng nanmwarkio: I peki rehmwi komwi en dehr rapahki nanpwungen aramas pwukat, oh dehr kapwukoakin irail.\n\n18 Pwe komwi sohte tamataman sapwellimen sememwi samworo ko, me aramas pwukat song en kemehla? Oh irail soh mihmi nan sapwtehno? Oh kaidehn irail me pirapahsangehr nein Mehn Leimen serepein ko.\n\n19 Oh met, kilang, oh mahsanihong nanmwarkien mepwukat, pwe en kak mahsanihong sapwellime aramas akan pwe irail en kak meleilei ong kitail; pwe kilang irail wie kaukaunop en kohdohng kitail; oh kilang kitail malaulaulahr.\n\n20 Oh kilang, irail pahn kohkihdo kidelap en neirail karihs en sounpei kan; oh ma nanmwarkien sohte pahn kameleileirialdi kitail uhdahn pahn mehla.\n\n21 Pwe mahsen en Apinadai kan soh pweidahr, me e kohpadahr duwen kitail—oh mepwukat koaros pwehki kitail sohte men rong mahsen kan en Kauno, oh kapweiekdi sang atail wiewia suwed kan?\n\n22 Oh met kitail anahne kameleileidi nanmwarkien, oh kapwaiada inou me kitail wiahiong ih; pwe e pahn mwahu ma kitail mour lidu sang atail pahn mehla; eri, kitail kauhdi kakerehdi nta laud.\n\n23 Oh met Limai mahsenihong nanmwarkio soahng koaros duwen semeo, oh samworo kan me tang kohla nan sapwtehno, oh kapwukoahnkin irail me wahsang neirail serepein ko.\n\n24 Kedekedeo nanmwarkio ahpw meleileidi oh kupwurehla sapwellime aramas ko; oh e mahsanihong irail: Kitail kohwei oh tuhwong nei aramas akan, sohte wa dipwisou pei; oh I kahukihong kumwail sang ni ehu inou me nei aramas akan sohte pahn kemehla sapwellimwomwi aramas akan.\n\n25 Kedekedeo irail idawehnla nanmwarkio, oh sohte wa dipwisou en mahwen kohla tuhwong Mehn Leimen kan. Kedekedeo irail ahpw tuhwongdi Mehn Leimen kan; oh nanmwarki en Mehn Leimen kan ahpw poaridi mwohrail, oh pekimahngki sapwellimen Limai aramas akan.\n\n26 Oh ni ahnsou me Mehn Leimen kan kilangadahr sapwellimen Limai aramas akan sohte wa dipwisou en mahwen, irail ahpw poakeirailla, oh iangih arail nanmwarkio pwuralahng nan pein sapwarail ni popohl.\n\n", "mosiah 21": "[center][font_size=26]Iralaud 21[/font_size][/center]\n\n[i]Mehn Leimen kan peiong oh kalowehdi sapwellimen Limai aramas akan—Sapwellimen Limai aramas akan tuhwongidi Amon oh weliakapwala—Irail ndaiong Amon duwen nein Mehn Sared pileit rieisek-pahieuo. Ele Sounpar 122–121 Mwohn Krais.[/i]\n\n1 Kedekedeo Limai oh sapwellime aramas akan ahpw pwurala nan kahnihmw en Nihpai, oh pwurehng tepida mihmi nan sahpwo ni popohl.\n\n2 Kedekedeo mwurin rahn kei a Mehn Leimen kan pil pwurehng lingeringerda pahn Mehn Nihpai kan, oh irail ahpw tepida karisdahdo ni irepen sahpwo pwon.\n\n3 Ahpw met irail sohte kak kemeirailla, pwehki kahula me arail nanmwarkio ketin wiahiongehr Limai; ahpw re kin pohr masarail kan, oh doadoahngki arail manaman pohrail; oh kin koadoadoahkih irail ong wisik toutou kan, oh ruweseseli irail duwehte me irail ahs me sehse lokaia—\n\n4 Ei, mepwukat koaros wiawi pwe mahsen en Kauno en kak pweida.\n\n5 Oh met ahn Mehn Nihpai kan lokolok kan me inenen laud mehlel, oh e apwal en pitsang pahrail, pwehki Mehn Leimen kan arail kapilirailpenehr wasa kaoros.\n\n6 Kedekedeo aramas akan tepida kaulimkiong arail nanmwarkio pwehki lokolok apwal me re mihmi loale; oh re tepier men mahweniong irail. Oh kin wie kapwkapwunodehki arail nanmwarkio duwen arail kaulim kan; ih eri ketin mweidohng irail dahme irail inengieng en wia.\n\n7 Oh irail pwurehng kapokonepene pein irail, oh pwuhrieng nan arail tehtehn mahwen kan, oh samwalah mahweniong Mehn Leimen kan pwe irail en kasareirailla sang nan sapwerail.\n\n8 Kedekedeo Mehn Leimen kan ahpw kaloweiraildi, oh pwakihiraillahng arail wasa, oh me tohto me irail kemehla.\n\n9 Oh met sapwellimen Limai aramas akan wie mwahmwahiei oh pahpahtou mehlel, lihodi mwahieiki eh pwoud, pwutak oh serepein mwahieiki arail pahpa, oh ohl akan mwahieiki riarail ohl akan.\n\n10 Eri lihodi tohto mehlel me mih nan sahpwo, oh re kin wie mwahmwahieiki erein rahn kei, pwehki ar inenen masepwehngkihda kowahlap Mehn Leimen kan.\n\n11 Kedekedeo pwehki arail kin wie sengisengkio uhd kamwakidada luhwen sapwellimen Limai aramas akan en lingeringerda pahn Mehn Leimen kan; oh irail pwurehng pwurala mahweniong, irail eri tangdoaui pwepweki pwuredo, ahpw lokolongki arail ohla laud kan.\n\n12 Ei, irail pwurehng pwurala kesilipak, oh lokolongki soahngohte; oh irail akan me sohte kamakamala pwurehng pwurala nan kahnimw en Nihpai.\n\n13 Oh irail ahpw karakarahkdiong nan pwehl oh mweidirailla pahn kalokolok en kalidu, mweidohng pein irail en kamakam, oh wiemwahlla, oh lokolongki wisik toutou kan, nin duwen dahme arail imwintihti kan inengieng.\n\n14 Oh irail akitiktikla mehlel; oh tepda kapakapohng Koht ni ngidingid; iei, pil nan rahn ehu pwon irail kin wie kapakapiong arail Koht en kapitirail sang nan arail lokolok apwal akan.\n\n15 Oh met Kauno pwand en karonge arail kapakap pwehki arail wiewia suwed kan me kahrehda; ahpw Kauno ketin karongehte arail kapakap akan, oh tepida kasohrehsang nan kapehd kekeluwak en Mehn Leimen kan kahrehda irail eri tepda kamarahrahda arail katoutou kan; ahpw Kauno saik mahsanih me e konehngehr en kapitirail sang nan mouren kalidu.\n\n16 Kedekedeo irail eri tepida ekis wie pwepweida nan sahpwo, oh arail werentuhkekan tepda wie rekla mehlel, oh neirail pelin sihpw akan, oh pelin kou kan pil tohtohla, oh irail sohte lokolongki duhpek.\n\n17 Oh met pwehki tohtolahn lih akan, tohtohsang ohl akan; nanmwarki Limai eri kupwurehda meohl akan koaros en sewesehda lihodi kan oh neirail seri kan, pwe irail en dehr mehkihla ar duhpek; oh re wia met pwehki kidalap en irailme kamakamalahr.\n\n18 Eri aramas en Limai kan kin mihpenehte ni minimin en pwihn ehute ahnsou koaros, oh silehdi mwahu arail werentuhke kan oh neirail pelinmen kan;\n\n19 Oh pein nanmwarkio sohte kin koapworopworiki kelehpw alu maslikin kelen kahnihmwo, ihme e kin kahreki sapwellime soun silasilko, pwe e kin perki Mehn Leimen kan de koledi ni soangen wiepe ieu.\n\n20 Oh e kupwurehda sapwellime aramas akan en tetehk nan sahpwo pwon, pwe ma mie soangen wiepe ieu me irail en kak koledi samworo ko me tangala nan sapwtehno, me kawaisang nein Mehn Leimen kan serepein ko, oh me kahrehiong irail nan lokolok apwal.\n\n21 Pwe re men koliraildi oh kaloke irail; pwe irail kin waido nihpwong nan sahpw en Nihpai kan, oh kawai werentuhke kan oh arail dipwisou kesempwal tohto; eri re kin wie rukrukih irail.\n\n22 Kedekedeo sohla pingiping wiawi nanpwungen Mehn Leimen kan oh sapwellimen Limai aramas akan, lao lel ni ahnsou me Amon oh ienge ko leledo nan sahpwo.\n\n23 Oh ni ahnsou me nanmarikio iang sapwellime soun silasil kan ketiketseli likin kahnihmwo, e ahpw diarada Amon oh riehkan; oh e ketin medewehiong me irail samworohn Noha ko, ih eri ketin pahngok me re en kolkoldi, oh pirapirdi, oh lekideklong nan imweteng. Oh ma irail iei samworohn Noha ko e pahn ruwese me irail pahn kamakamala.\n\n24 Ahpw ni e diarada me kaidehkin irail mwo, ahpw diarada mwuhr me kiseh ko, me patohdahdohr sang nan sahpw en Saraemla, e ahpw direkihla peren kowahlap.\n\n25 Ahpw mwohn Amon e leledo, nanmwarki Limai kadarala ohl ekei re en rapahkihla sahpw en Saraemla; ahpw re salongala nan sapwtehno oh sohte diaredi.\n\n26 Ahpw, irail diarada sahpw ehu me aramas kousoan loale mahs; ei, sahpw ehu me direkihla tihn aramas; ei, sahpw ehu me mie aramas oh irail ahpw kamwomwomwlahr; oh irail, lemehkiong me sahpw en Saraemla mwo, irail eri pwurodo nan sahpw en Nihpai, irail leledo nan sahpwo rahn kei mwohnte Amon eh leledo.\n\n27 Oh irail wahdo ntingen poadopoad kei, iei poadopoad en tohn wasao me tihrail dierek ie; oh nting kan nting pohn pleit mete kei.\n\n28 Oh Limai pwurehng direkilahr peren ni ahnsou me e esehda sang Amon me nanmwarki Mosaia sapwellimaniki kisakis sang rehn Koht, en kak kawehwe soangen nting kan; ei, oh Amon pil iang perenda.\n\n29 Ahpw Amon oh ienge ko pil pahtoula mehlel pwehki tohtohn rierail akan me kamakamala.\n\n30 Oh pil pahtoukihla duwen nanmwarki Noha oh sapwellime samworo kan kahrehiong aramas akan en wiahda dihp tohto oh wiewia suwed kan ong Koht; oh irail pil mwahieiki mehlahn Apinadai; oh pil Alma oh aramas ako me iangih sopohla sang wasao, me wiahda mwomwohdiso en Koht sang ni arail kehlail oh manaman en Koht, oh pwoson mahsen akan me Apinadai mahsaniher.\n\n31 Ei, irail mwahieiki arail kohkohlao, pwehki arail sehse wasa irail sopohla ie. Pwe met irail mentehnoh patehng irail, pwe irail pein aledahr inou ong Koht en papah ih oh kapwaiada sapwellime kosonned akan.\n\n32 Oh met sang ni ahnsou me Amon leledo, nanmwarki Limai pil iangehr alehda inou ong Koht, oh pil iangahki sapwellime aramas tohto, re en papah ih oh kapwaiada sapwellime kosonned akan.\n\n33 Kedekedeo nanmwarki Limai oh sapwellime aramas tohto inengieng papidaisla; ahpw sohte emen nan sahpwo me kolokol mweimwei sang Koht. Oh Amon soikala wia doadoahk wet, pwehki e medewe me e wia ladu sohte warohng.\n\n34 Eri, ahnsouo irail sohte wiahda ehu mwomwohdiso, ihte awiawihte Ngehn en Kauno. Oh met irail inangih duwehla Alma oh rie ko, me sopohla nan sapwtehno.\n\n35 Irail inengieng papidaisla pwe en wia ehu kadehde me irail inangih papah Koht sang nan mohngiongarail unsek; ahpw irail kanekanengamahiong; oh soipen arail papidaislao pahn kasansalda mwuhr.\n\n36 Oh met onop koaros me Amon oh ienge aramas akan, oh nanmwarki Limai oh sapwellime aramas kaukaunopohng, iei wiepen arail pahn kapitirail sang pahn manaman en Mehn Leimen kan oh sang nan kalidu.\n\n", "mosiah 22": "[center][font_size=26]Iralaud 22[/font_size][/center]\n\n[i]Koasoandi kei wiawihda ong aramas ako pwe irail en pitsang mouren kalidu pahn Mehn Leimen kan—Irail kasakauwiala Mehn Leimen kan—Aramas akan pitila, pwurala nan Saraemla, oh mihla pahn manaman en Nanmwarki Mosaia. Ele Sounpar 121–120 Mwohn Krais.[/i]\n\n1 Eri kedekedeo Amon oh nanmwarki Limai tepida wehwehkihong aramas ako duwen arail pahn kapitirailsang nan mouren kalidu; oh re kapokonepene aramas koaros; oh re wia met pwe irail en tuhkipene oh rongehn aramas pwukat pilipilong duwen koasoandi wet.\n\n2 Kedekedeo irail sohte kak diar wiepe ehu me irail en kak kapitirailsang nan kalidu, pwe irail men wahda arail pwoud kan oh neirail seri kan, oh neirail pelin sihpw kan, oh neirail pelin kou kan, oh imwarail impwal akan kolahng nan sapwtehno; oh Mehn Leimen kan me nohn tohto, oh e pahn inenen apwal ong aramas en Limai kan re en pelian irail nan madamadau en peiki kedlahs pwe irail en kak pitsang nan mour en kalidu.\n\n3 Eri Kidion ahpw patohla oh uh mwohn nanmwarkio, oh patohwanohng: Maing nanmwarki, pak tohto komwi kin ketin karonge ei kaweid ni ahnsou me kitail kin mahweniong riatail kan, Mehn Leimen kan.\n\n4 Oh maing nanmwarki, ma komwi sohte wiakinie ladu sohkatepe men, de ma komw kin ketin karongehte ekis ei iren kaweid, oh ma emwahu ong komwi, iei ahnsou wet me I men peki komwi en ketin karonge ie ahnsou kiset, oh I pahn wia sapwellimwomwi ladu oh I pahn kapitala sapwellimwomwi aramas akan sang nan mour en kalidu.\n\n5 Oh nanmwarkio ahpw mweidohng en kak pato. Oh Kidion ahpw patohwanohng:\n\n6 Kilang ahl en pedolong oh pedoi, me mih ni kehl en mwurio, me mih nan tihsewenkahnimw wet. Mehn Leimen kan, de neirail sounsilasil kan kin sakaula nihpwong; eri kitail pakairkipeseng rehn neitail aramas akan koaros irail en kihpene neirail pelin sihpw kan oh pelin kou kan, pwe irail en kak kahluwairaillahng nan sapwtehno nihpwong.\n\n7 Oh I pahn kohla nin duwen sapwellimahr poahngok oh wahla kaimwiseklahn nohpwei en wain ong Mehn Leimen kan, oh irail pahn sakaukihla; oh kitail ahpw pahn waieila nan ahl rir me mih pali meing en arail kahnimpwal ko ni ahnsou me re pahn sakaula oh memeir.\n\n8 Kitailpahn kahrehdaatail pwoud kan oh neitail seri kan, oh neitail pelin sihpw kan, oh neitail pelin kou kan; kohieila nan sahpwtehno oh kitail pahn keidla pidakih sahpw en Sailom.\n\n9 Kedekedeo nanmwarikio ahpw karongehla kaweid en Kidion.\n\n10 Oh nanmwarki Limai ahpw kupwurehda spawellime aramas akan en kihpene neirail pelnmen akan; oh e ahpw kadarala nohpwei en wain ong Mehn Leimen kan; oh e ahpw pil kadarala ekei wain, nin duwen kisakis ehu ong irail; oh re ioukihda oh sakaukihlawain me nanmwarki Limai kadaralahng irail ko.\n\n11 Kedekedeo sapwellimen nanmwarki Limai aramas akan ahpw mweselda nihpwongo kohla nan sapwtehno iangahki neirail pelinmen kan, oh irail keidla pidakih sahpw en Sailom kohla nan sapwtehno, oh kaineneiraillahng sahpw en Saraemla, pahn kaweid en Amon oh ienge kan.\n\n12 Oh irail wahda neirail kohl koaros, oh silper koaros, oh arail dipwisou kesempwal koaros, me irail kak wahda, oh pil iangahki kenerail mwenge kan, kohlahng nan sapwtehno; oh irail wenlahte nan arail seiloako.\n\n13 Oh mwurin arail seiloakier rahn tohto nan sapwtehno, irail ahpw lella nan sahpw en Saraemla, oh ehuong sapwellimen Mosaia aramas akan, oh mihla pahn sapwellime manaman.\n\n14 Kedekedeo Mosaia ahpw kasamwo irail ni peren; oh e pil alehdi arail poadopoad kan, oh pil poadopoad kan me sapwellimen Limai aramas akan diarada.\n\n15 Oh met ni ahnsou me Mehn Leimen kan diaradahr me sapwellimen Limai aramas akan mweselsang nan sahpwo nihpwongo, irail ahpw kadarala sounpei kei nan sapwtehno pwe re en pwakihiraildi;\n\n16 Oh mwurin arail pwakpwakih irail rahn riau, irail sohla kak kilang lipwarail; irail eri salongala nan sapwtehno.\n\n", "mosiah 23": "Duwen Alma oh sapwellimen Kauno aramas akan, me sapwellimen nanmwarki Noha aramas akan pwakiala nan sapwtehno.\n\nAudaudki iralaud 23 oh 24.\n\n[center][font_size=26]Iralaud 23[/font_size][/center]\n\n[i]Alma kasohwe eh pahn wiahla nanmwarki men—E papah nin duwen samworo lapalap men—Kauno ketin kaloke Sapwellime aramas akan, oh Mehn Leimen kan kalowehdi sahpw en Helam—Amulon, me wia kaun en sapwellimen Nanmwarki Noha samworo suwed ko, kaunda pahn manaman en nanmwarki en Mehn Leimen kan. Ele Sounpar 145–121 Mwohn Krais.[/i]\n\n1 Met Kauno ketin kaparki Alma me sapwellimen nanmwarki Noha sounpei ko kohkohdohng irail, oh e ahpw padahkihong nah aramas akan, eri irail kihpene neirail pelin mahn akan, oh wahda arail werentuhke kan, oh mwesellahng nan sapwtehno mwohn sapwellimen nanmwarki Noha sounpei kan ar pahn koanoairaildi.\n\n2 Oh Kauno ahpw kakehlakairailda, pwe sapwellimen nanmwarki Noha aramas akan sohte pahn koliraildi oh kemeirailla.\n\n3 Oh irail sopohla seiseilongki erein rahn waluh nan sapwtehno.\n\n4 Oh irail lel nan sahpw ehu, iei, sahpw lingan oh kansenamwahu ehu, sahpw en pihl mwakelekel.\n\n5 Oh irail kauwada imwerail impwal akan, oh tepida deipwelihada pwehlo, oh tepida kauwada ihmw kan; mehlel, irail me koahiek nan doadoahk, oh kin pwerisek.\n\n6 Oh aramas ako men Alma en wiahla arail nanmwarki, pwe nah aramas ako kinpoakepoake.\n\n7 Ahpw e patohwan ong irail: Kilang, e sohte mwahu ong kitail en ahneki nanmwarki; pwe Kauno ketin mahsanih: Kumwail sohte pahn medewe emen aramas kesempwal sang emen, de aramas men sohte pahn medewe me e mwahusang emen; eri I pahn ndaiong kumwail me e sohte mwahu ong kumwail en mie amwail nanmwarki.\n\n8 Ahpw, ma e kak wiawi ma ohl emen me pahn kin mehlel ahnsou koaros en wia amwail nanmwarki, eri e pahn mwahu en mie amwail nanmwarki.\n\n9 Ahpw tamataman wiewia suwed en nanmwarki Noha oh sapwellime samworo ko; oh pein ngehi iang lohdi nan lidip, oh wia soahng tohto me suwed mwohn silangin Kauno, me kiohng ie kalokepen ei kolukihla dipei kan;\n\n10 Ahpw, mwurin ei lokolok laud, Kauno karonge ei pekipek, oh sapeng ei kapakap kan, oh wiahiong ie I en wia wiliepen nin lime pwe en kak wahdo tohtohn kumwail pwe kumwail en marainkihda sapwellime mehlelo.\n\n11 Ahpw, met I sohte pohliki, pwe ngehi I sohte warohng pohliki pein ngehi.\n\n12 Oh met I ndaiong kumwail, kumwail lokolokehr pahn nanmwarki Noha, oh iangehrkaliduhla pahn ih oh sapwellime samworo kan, oh irail karehieng kumwail nan wiewia suwed; kumwail eri selikihdi sahl en wiewia suwed.\n\n13 Oh met pwehki amwail saledeksangehr sahl pwukat sang ni manaman en Koht; iei, sang nin limen nanmwarki Noha oh sapwellime aramas akan, oh pil sang ni sahl en wiewia suwed kan, iei I pil men kumwail en tengeteng nan amwail saledek me kumwail alehdier, oh kumwail dehr koapworopworiki emen aramas en wiahla amwail nanmwarki.\n\n14 Oh pil dehr likih emen en wia amwail sounpadahk de soun kaweid, ihte ma e wia aramas en Koht emen, weweidki sapwellime koasoandi kan oh kapwaiada sapwellime kosonned akan.\n\n15 Eri iet me Alma padahkihong nah aramas akan, me emen emen aramas pahn poakohng mehn impe kan duwehte pein ih, oh sohte pingiping pahn mie nanpwungarail.\n\n16 Oh met, Alma wia arail samworo lapalap, pwehki ih me wiahda arail mwomwohdiso.\n\n17 Kedekedeo sohte me kin mweimweiong en kalohk de padahk ihte ma e alehdi mweimwei sang rehn Koht. Eri e kasarawiala arail samworo koaros oh arail sounpadahk koaros; oh sohte me kin kasarawihla ihte ma e wia aramas pwung men.\n\n18 Eri irail kin wie sinsile neirail aramas akan, oh apwalihkin irail ni mehkoaros me pwung.\n\n19 Kedekedeo irail eri tepida inenen pweida nan sahpwo; oh irail kihong edensahpwo Ihlem.\n\n20 Kedekedeo irail kaparaparala oh inenen pweida nan sahpw en Ihlem; oh irail kauwada kahnimw ehu, me irail kihong eden kahnihmwo, kahnimw en Ihlem.\n\n21 Ahpw Kauno kin ketin mweidohng sapwellime aramas akan nan lokolok; ei, e kin ketin song arail kanengamah oh arail pwoson.\n\n22 Ahpw—mehmen me pahn likih ih e pahn kasapwilda ni imwin rahno. Ei, ohihme wiawi ong aramas pwukat.\n\n23 Pwe kilang, I kadehdehkiong kumwail me irail lohdiongehr nan kalidu, oh sohte me kak kapitirailla ihte Kauno arail Koht, iei, Koht en Eipraam oh Koht en Aisek oh Koht en Seikop.\n\n24 Kedekedeo e ahpw kapitirailla, oh e ketin kasalehiong irail sapwellime manaman lapalap, oh irail pereperenikihda kowahlap.\n\n25 Pwe kilang, ni ahnsou me irail mihmi nan sahpw en Ihlem, ei, nan kahnihmw en Ihlem, ni ahnsou me irail wie deideipwelih nan sahpwo, kilang sounpei en Mehn Leimen kan lelledohr oh kipehdi sahpwo pwon.\n\n26 Eri kedekedeo nein Alma aramas akan ahpw tangasang nan arail mwaht akan, oh kohpene nan kahnimw en Ihlem; oh irail uhdahn masepwehkada pwehki Mehn Leimen kan ar pwarada.\n\n27 Ahpw Alma kesihnenda nanpwungarail, oh koangoangoahkin irail me irail deh masepwehk, ahpw irail en tamataman Kauno arail Koht oh e pahn ketin doareirailla.\n\n28 Irail eri meleileidi nan arail masepwehk, oh tepida peki rehn Kauno en ketin wekidala mohngiong en Mehn Leimen kan, pwe irail en mahkohng kapitirailla, oh arail pwoud kan, oh neirail seri kan.\n\n29 Kedekedeo Kauno ahpw wekidalahr mohngiong en Mehn Leimen kan. Oh Alma oh sapwellime aramas akan kohla oh mweidohng irail pahn arail manaman; oh Mehn Leimen kan sapwankihla sahpw en Ihlem.\n\n30 Eri met sounpei en Mehn Leimen kan, me raparapahki sapwellimen nanmwarki Limai aramas ako, irail salsalongseli nan sapwtehno erein rahn kei.\n\n31 Oh kilang, irail diaradahr sapwellimen nanmwarki Noha samworo ko, nan sahpw ehu me re kahdaniki Amulon; oh irail tepida sapwasapw nan sahpw en Amulon oh tepida deipwelihada pwehlo.\n\n32 Eri eden kaun en samworo ko iei Amulon.\n\n33 Kedekedeo Amulon pekipeki rehn Mehn Leimen kan oh e pil kadaralahng irail arail pwoud kan, me nein Mehn Leimen serepein kan, re en peki ni ngidingid rehn riarail akan, pwe irail en dehr kemehla arail pwoud kan.\n\n34 Oh Mehn Leimen kan ahpw poakehla Amulon oh ienge kan, oh sohte kemeirailla, pwehki arail pwoud kan.\n\n35 Oh Amulon oh ienge ko iangala Mehn Leimen kan, oh irail seiseiloak nan sapwtehno raparapahki sahpw en Nihpai ni ahnsou me irail diarada sahpw en Ihlem, wasa Alma oh ienge kan wie sapwasapw ie.\n\n36 Kedekedeo Mehn Leimen kan inoukihong Alma oh ienge kan, ma irail pahn padahkihong irail ahl en kohla nan sahpw en Nihpai, irail pahn mweidala arail mour oh arail saledek.\n\n37 Ahpw mwurin Alma eh kasalehiong irail ahl en kohla nan sahpw en Nihpai, Mehn Leimen kan sohte kapwaiada arail inouo; ahpw irail koasoanehdi sounsilasil en kapilpene Alma oh ienge kan nan sahpw en Ihlem.\n\n38 Oh luhwedi ko en irail pwurala nan sahpw en Nihpai; oh ekei irail pwurodo nan sahpw en Ihlem, oh pil iangahki en sounsilasil me mihmi nan sahpwo arail pwoud kan oh neirail seri kan.\n\n39 Oh nanmwarki en Mehn Leimen kan kamanahieng Amulon en wia nanmwarki oh kaun en nah aramas akan, me mih nan sahpw en Ihlem; ahpw e sohte pahn ahneki manaman en wia mehkot me uhwong kupwur en nanmwarki en Mehn Leimen kan.\n\n", "mosiah 24": "[center][font_size=26]Iralaud 24[/font_size][/center]\n\n[i]Amulon kaloke Alma oh nah aramas akan—Irail pahn kamakamala ma irail pahn kapakap—Kauno ketin kamarahrahla arail wisik kan—E ketin doarehsang irail nan mouren kalidu, oh irail pwurala nan Saraemla. Ele Sounpar 145–120 Mwohn Krais.[/i]\n\n1 Kedekedeo Amulon ahpw masamasala mwohn silangin nanmwarki en Mehn Leimen kan; eri, nanmwarki en Mehn Leimen kan kamanahieng ih oh rieh kan me irail pahn wiahla sounpadahk ong sapwellime aramas akan, iei, aramas akan me mih nan sahpw en Semlon, oh nan sahpw en Sailom, oh nan sahpw en Amulon.\n\n2 Pwe Mehn Leimen kan sapwanikilahr sahpw pwukat koaros; eri, nanmwarki en Mehn Leimen kan ketin idihadahr nanmwarki kei nan sahpw pwukat koaros.\n\n3 Oh met mwaren nanmwarki en Mehn Leimen kan iei Leimen, me mwareniki mwaren semeo; eri e kin mwarenkihla nanmwarki Leimen. Oh e wia nanmwarki en aramas ngeder.\n\n4 Oh e ketin pilada iengen Amulon ko en wia sounpadahk nan sahpw koaros me sapwellime aramas akan koukousoan ie; eri ahnsouo me lokaiahn Mehn Nihpai kan kasukuhliong Mehn Leimen kan koaros.\n\n5 Oh irail wia aramas kadekpene nanpwungarail; ahpw irail sohte ese Koht; oh pil rien Amulon ko sohte padahkihong irail duwen Kauno arail Koht, de pil kosonned en Moses; de pil padahkihong irail mahsen en Apinadai kan;\n\n6 Ahpw irail padahkihong irail me re anahne ntingihedi ar poadopoad, oh me irail en kak ntingpene nanpwungarail.\n\n7 Oh met Mehn Leimen kan tepdahr kepwepwehla, oh tepida netinetpene nanpwungarail oh kehkehlailla, oh tepida wia aramas widing oh loalokong, nin duwen erpit en sampah, mehlel, aramas loalokong mwersuwed, me kin pereniki soangsoahngen wiewia suwed oh kulih aramas, ihte me soh, nanpwungarail.\n\n8 Oh met Amulon tepida song eh manaman en kaunda Alma oh rie kan, oh tepida kaloke, oh wiahiong nah seri kan re en kaloke neirail seri kan.\n\n9 Pwe Amulon kin ese Alma, me e wia emen sapwellimen nanmwarkio samworo, oh me iei ih me kamehlele mahsen en Apinadai ko oh pekeuss ang mwohn nanmwarkio, eri e kin lingeringer pah; pwe e mih pahn manaman en nanmwarki Leimen, ahpw e kin doadoahngki eh manaman kaun irail, oh itonehng irail nan doadoahk apwal, oh koasoanediong arail kaunen doadoahk kan.\n\n10 Kedekedeo arail lokolok kan doarala, kahrehda arail tepida kapakap kehlail ong Koht.\n\n11 Oh Amulon kihong irail kosonned me irail pahn uhdihsang arail kapakap kan; oh e koasoanehdi soun silasil me pahn sile irail, pwe mehmen me pahn dierek wie kapakapohng Koht e pahn kamakamala.\n\n12 Oh Alma oh nah aramas sohte kapakap ni ngihl laud ong Kauno arail Koht, ahpw irail kasalehiong ih sang nan mohngiongarail unsek; oh e ketin mwahngih audepen mohngiongarail kan.\n\n13 Kedekedeo kepitien Kauno ahpw peidohng irail nan arail kahpwal akan, ketihtihki: Kumwail sarada oh ahneki popohl, pwe I tamatante inou me kumwail wiahiong ie; oh I pahn wiahda inou ehu ong nei aramas akan oh kapitirailsang nan mouren lidu.\n\n14 Oh I pahn pil kamarahrahda wisik toutou kan me kin katoutouwih pohn pwopwomwail kan, pwe kumwail sohte pahn kehn pohn tihnsewemwail kan, ni ahnsou me kumwail kin wia lidu; oh met I pahn wia pwe kumwail en kak wia soun kadehdeh kei ong ie mwurin met, oh kumwail en kak ese ni mehlel me ngehi, Kauno Koht, kin pwarek nei aramas akan nan arail lokolok kan.\n\n15 Oh kedekedeo wisik toutou kan me kohiengehr Alma oh rie kan ahpw marahrahda; mehlel, Kauno ketin kakehlakahla irail kahrehda irail kak wahda arail wisik toutou kan ni ar marahrahda, oh irail ahpw mweidohng kupwur en Kauno sang ni arail peren oh kanengamah.\n\n16 Kedekedeo arail pwoson oh arail kanengamah kehlailla mehlel kahrehda kepitien Kauno ahpw pwurehng peidohng irail, ketihtihki: Kumwail ahneki popohl, pwe lakapw I pahn kapitkumwailsang nan kalidu.\n\n17 Oh e ahpw mahsanihong Alma: Ke pahn kahluwa aramas pwukat, oh I pahn ieianguhk oh kapitasang aramas pwukat nan mouren kalidu.\n\n18 Eri, kedekedeo Alma oh nah aramas akan ahpw kihpene neirail mahn akan nihpwongo, oh pil kenerail weren tuhke kan; iei, pwohngo pwon re kihkihpene neirail mahn akan.\n\n19 Oh ni mensengo Kauno ahpw ketin wiahda Mehn Leimen kan re en meirkelikla, ei, oh arail kaunen doadoahk kan koaros uhdahn memeirkelik.\n\n20 Oh Alma oh nah aramas akan mwesella nan sapwtehno; oh mwurin arail seiloangki rahn ehu pwon, irail ahpw kauwada arail impwal akan nan wahu ehu, oh irail kahdaniki wahuo Alma, pwehki eh kahluwa irail nan sapwtehno.\n\n21 Ei, oh nan wahu en Alma irail kapingkalahngankihong arail Koht pwehki sapwellime kupwur kalahngan ong irail, oh kamarahrahla arail wisik toutou kan, oh kapitirailsang nan mouren lidu; pwe irail mih nan mouren lidu, oh sohte me kak kapitirailla ihte Kauno arail Koht.\n\n22 Oh irail wia arail kapingkalahngan ong Koht, ei, neirail ohl koaros oh neirail lih koaros oh neirail seri kan koaros me ese lokaia ahpw ngihl laudida kapkapinga arail Koht.\n\n23 Oh met Kauno mahsanihong Alma: Nna, kowe oh aramas pwukat en mwadangete kohkohsang nan sahpwet, pwe Mehn Leimen kan piridahr oh pwakpwakih kumwail; eri kumwail kohkohla sang nan sahpwet, oh I pahn kauhdi Mehn Leimen kan nan wahu wet pwe irail sohte pahn daulih wasaht nan ar pwakih aramas pwukat.\n\n24 Kedekedeo irail ahpw mweselsang nan wahuo, oh seiloakla nan sapwtehno.\n\n25 Oh mwurin rahn eisek riau me irail kakahnseli nan sapwtehno irail ahpw lella nan sahpw en Saraemla; oh nanmwarki Mosaia pil kasamwo irail ni peren.\n\n", "mosiah 25": "[center][font_size=26]Iralaud 25[/font_size][/center]\n\n[i]Kadaudok en Miulek kan nan Saraemla wiahla Mehn Nihpai—Irail esehda duwen nein Alma oh Sihnep aramas akan—Alma papidaisihla Limai oh nah aramas akan—Mosaia kamanahieng Alma en wiahda Mwomwohdiso en Koht. Ele Sounpar 120 Mwohn Krais.[/i]\n\n1 Oh met nanmwarki Mosaia ahpw ketin kupwurehda me sapwellime aramas akan koaros en pokonpene.\n\n2 Met, seri en Nihpai kan sohte nohn tohto, de irail akan me wia kadaudok en Nihpai sohte dir, duwehte aramas en Saraemla kan, me wia kadaudok en Miulek, oh irail akan me iang ih kohdo nan sapwtehno.\n\n3 Oh aramas en Nihpai oh aramas en Saraemla kan sohte tohto duwehte aramas en Mehn Leimen kan; ei, re malaulausang elep en Mehn Leimen kan.\n\n4 Oh met aramas en Nihpai kan kohpene, oh pil aramas en Saraemla koaros, irail pokonpene wiahda pwihn riau.\n\n5 Kedekedeo Mosaia ahpw wadek, oh kupwurehda en wadawadada poapopoad en Sihnep kan ong sapwellime aramas akan; ei, e wadek poadopoad en aramas en Sihnep, sangete ahnsou me re mweselsang nan sahpw en Saraemla lao lel ahnsou me re pwurodo.\n\n6 Oh e pil wadekada soiepen Alma oh rie kan, oh arail lokolok kan koaros, sang ni ahnsou me irail mweselsang nan sahpw en Saraemla lao lel ahnsou me re pwurodo.\n\n7 Oh met, ni ahnsou me Mosaia kaimwseklahr wadwadek poadopoad kan, sapwellime aramas akan me mihmi nan sahpwo pwuriamweikihla oh wahpwonla.\n\n8 Pwe irail sohte ese dahme re pahn medewehki; pwe ni ahnsou me re kilang irail kan me pitsangehr nan mouren lidu, irail direkihla peren kouwahlap.\n\n9 Oh pil, ni ahnsou me irail medewehda rierail kan me kamakamala rehn Mehn Leimen kan, irail pil direkihla pahtou, oh pil sengisengki pwehki ar pahtou.\n\n10 Oh pil, ni ahnsou me irail medewehdo kupwur kalahngan en Koht e kin mwadangete lel irail, oh sapwellime manaman en kapitala Alma oh rie kan sang pahn manaman en Mehn Leimen kan oh sang nan mouren lidu, irail pil ngihl laudida wia arail kapingkalahngan ong Koht.\n\n11 Oh pil, ni ahnsou me irail medewehda Mehn Leimen kan, me wia kisehrail, nan arail momouriki mour dipan oh mour samin, re pil direkihla medek oh pwunod pwehkipalingenerail.\n\n12 Kedekedeo irail seri kan me nein Amulon oh rie ko, me pwoudkihda nein Mehn Leimen kan serepein kan, sohte pwungki en arail pahpa kan wiewia kan, oh irail sohla mehn adaneki eden arail pahpa kan, eri irail adanekilahr eden Nihpai, pwe irail en kak kahdaniki seri en Nihpai oh wadawadohng irail akan me kin kahdaniki Mehn Nihpai kan.\n\n13 Oh met aramas en Saraemla koaros iang wadawadohng Mehn Nihpai kan, oh met pwehki manaman en kaunda wehio kin kohiengete kadaudok en Nihpai kan.\n\n14 Oh met kedekedeo ni ahnsou me Mosaia kaimwisekalahr sapwellime mahsen oh wadawad ong aramas akan, e luke Alma en uhd koasoi ong aramas akan.\n\n15 Oh Alma ahpw koasoi ong irail, ahnsou me irail pokonpene wiahda pwihn kei, oh e kohsang ni ehu pwihn kolahng ehu, kalokalohkihong aramas akan duwen koluhla oh pwoson Kauno.\n\n16 Oh e koangoangehki aramas en Limai oh rie kan, irail koaros me kapitsang nan mouren lidu, me irail en tamataman me Kauno me ketin kapitirailla.\n\n17 Kedekedeo mwurin Alma e padahkihong aramas akan soahng tohto, oh kaimwiseklahr koasoakoasoiong irail, nanmwarki Limai inangihada en papidaisla; oh sapwellime aramas koaros pil inangih re en iang papidaisla.\n\n18 Eri, Alma kohla nan pihlo oh papidaisirailla; ei, e papidaisihla irail ni wiepe me e wiahieng rie kan ni pihl en Mormon; ei, oh koaros me papidaisla wiahla tohn mwomwohdiso en Koht; oh met pwehki irail kamehlele en Alma padahk kan.\n\n19 Kedekedeo nanmwarki Mosaia kamanahiong Alma en wiahda mwomwodiso kan nan sahpw en Saraemla koaros; oh kihong manaman en kasarawihla samworo kan oh sounpadahk kan nan mwomwohdiso koaros.\n\n20 Met e wiawi pwehki aramas tohtohlahr oh irail sohte kak ahneki sounpadahk metehmen; de irail koaros sohte kak rong mahsen en Koht nan ehute kapokon;\n\n21 Eri irail kin pokonpene nan pwihn kei, ni ar kahdaniki mwomwodiso kei; ehu ehu mwomwohdiso mie pein neirail samworo oh sounpadahk kan, oh emen emen samworo kalokalohki mahseno nin duwen eh rong sang ni ewen Alma.\n\n22 Oh met, mendahte mwomwohdiso tohto ahpw irail koaros wiamwomwohdiso teieu, iei, mwomwohdiso en Koht; pwe sohte ehusongen mehkot kin kalohkda nan mwomwodiso ko koaros ihte duwen koluhla oh pwoson Koht.\n\n23 Oh met mie mwomwohdiso isuhnan sahpw en Saraemla. Kedekedeo mehmen me kin inangih en alehda mwaren Krais, de Koht, irail kin iangala mwomwodiso en Koht;\n\n24 Oh irail wiahla aramas en Koht. Oh Kauno ketin kamwerediong pohrail sapwellime Ngehno, oh irail kapaidahr, oh pweidahr nan sahpwo.\n\n", "mosiah 26": "[center][font_size=26]Iralaud 26[/font_size][/center]\n\n[i]Tohn Mwomwohdiso tohto dipada sang ni ar idawehn aramas sohpwoson kan—Alma alehdi inou en mour soutuk—Irail akan me koluhla oh papidaisla ale mahkpen diparail kan—Tohn Mwomwohdiso me mih nan dihp ahpw koluhla oh wehkadahng Alma oh ong Kauno pahn ale mahkpen dipe; ma soh, irail sohte pahn iang wadawadohng aramas en nan Mwomwohdiso. Ele Sounpar 120–100 Mwohn Krais.[/i]\n\n1 Ahnsouo mie aramas tohto nan dih me kekeirada me sohte wehwehki sapwellimen nanmwarki Pensamin mahsen akan, pwehki ar wia kisin seri kei ni ahnsou me e ketin mahseniong sapwellime aramas akan; oh re sohte kamehlele en arail pahpa kahlap ako tiahk.\n\n2 Irail sohte kamehlele padahk kan me pid duwen iasadahn me melahr akan, oh pil sohte kamehlele duwen ketidohn Krais.\n\n3 Oh met pwehki arail sohte kamehlele, kahrehda arail sohte kak wehwehki mahsen en Koht; oh mohngiongarail kan kekeluwakalahr.\n\n4 Oh irail sohte men papidaisla; de pil men iangala mwomwohdiso. Oh irailtohrohrala nan arail pelien lamalam oh re tohrohr sang ahnsouo kohla, iei nan arail mour en sampah oh mour dipan; pwehki irail sohte men kapakap ong Kauno arail Koht.\n\n5 Oh met nan mwehin Mosaia irail inenen malaulausang aramas akan en Koht; ahpw pwehki akamaipene nanpwungen ekei tohn mwomwohdiso kan kahrehda irail wie tohtohla.\n\n6 Pwe kedekedeo irail kin ketewehdi aramas tohto me wia tohn mwomwohdiso sang ni ar lokaian widing, oh kahrehiong irail en wiahda dihp tohto; eri e konehng me irail akan me wiahda dihp, me wia tohn mwomwohdiso, pahn ale kapwungpe sang mwomwohdiso.\n\n7 Kedekedeo irail ahpw pakahrdo mwohn samworo kan, oh sounpadahk kan me kin kahreiraillahng samworo kan; oh samworo kan ahpw kahreiraillahng rehn Alma, me wia samworo lapalap.\n\n8 Met nanmwarki Mosaia ketikihongehr Alma mweimwei en apwalih mwomwohdiso.\n\n9 Kedekedeo Alma sohte ese duwen irail; ahpw mie soun kadehde tohto me uhwong irail; ei, aramas akan kesihnenda oh kadehdehda duwen arail wiewia suwed tohto.\n\n10 Soangen irair wet saikinte wiawi nan mwomwohdiso; eri e kapwunodehda palingenen Alma, eri, e ahpw kahluwa irail en pakahrlahng mwohn nanmwarkio.\n\n11 Oh e ahpw patohwanohng nanmwarkio: Kilang, iet irail akan me se patohwando rehmwi, me riarail akan kedipairaildahr; ei, oh irail wiahdahr soangsoangen dihp tohto. Oh irail sohte koluhkihla diparail kan; eri se patohwaniraildo mwohmwi, pwe komwi en kadeik irail nin duwen diparail akan.\n\n12 Ahpw nanmwarki Mosaia mahsanihong Alma: Kilang, I sohte pahn kadeik irail; ahpw I patohwanohng irail pahn omw manaman pwe ke en kadeikirailda.\n\n13 Oh met pwurehng kapwunodehda palingenen Alma; oh e patohla oh peki rehn Kauno dahme e pahn wiahiong kahpwal wet, pwe e perki e de wiahda me sapwung mwohn silangin Koht.\n\n14 Kedekedeo mwurin eh kasalehiong Koht sang ni palingeni unsek, kepitien Kauno ahpw peidohng ih, mahsanih:\n\n15 Meid pai kowe, Alma, oh meid pai irail akan me papidaislahr nan pihl en Mormon. Meid pai kowe pwehki omw pwoson mehlel mahsen akan en nei ladu Apinadai.\n\n16 Oh meid pai irail pwehki arail pwoson mehlel mahsen akan me ke padahkihong irail.\n\n17 Oh meid pai kowe pwehki omw koasoanehdi mwomwohdiso ehu rehn aramas pwukat; oh re pahn soandi, oh re pahn wiahla nei aramas.\n\n18 Ei, meid pai aramas pwukat me pein nsenki alehda mwarei; pwe irail pahn kin adanikihla mwareiet; oh ieiirail nei aramas.\n\n19 Oh pwehki omw peki rehi duwen me dipan akan, meid pai kowe.\n\n20 Ke wia nei ladu men; oh I inoukihong uhk me ke pahn alehdi mour soutuk; oh ke pahn papah ie oh kohwei ni mwarei, oh pahn kihpene nei sihpw kan.\n\n21 Oh mehmen me pahn rong ngileiet pahn wiahla nei sihpw; oh ih me ke pahn alehda nan ei mwomwohdiso, oh ih me I pahn pil alehda.\n\n22 Pwe kilang, ei mwomwohdiso met; mehmen me pahn papidaisla en papidaisla pwehn kasalehda eh koluhla. Oh mehmen me ke pahn alehda pahn kamehlele mwarei; oh ih me I pahn mahkohng ni saledek.\n\n23 Pwehki iei ngehi me pahn ale kalokepen dipen sampah; pwehki ngehi me kapikirailda; oh iei ngehi me pahn kamanahiong irail akan me kin kamehlele ie nan dewe ni pali mauni.\n\n24 Pwe kilang, aramas pahn ekerkin irail mwarei; oh ma irail pahn ese ihs ngehi irail pahn kohdo, oh pahn ale dewerail ni palimauni kohkohlahte.\n\n25 Kedekedeo ni ahnsou me ngihlen keriaun sowi pahn pepeuk, irail akan me sohte ese ie pahn kohdo oh kesihnenda mwohi.\n\n26 Oh irail ahpw pahn ese me ngehi iei Kauno arail Koht, me ngehi iei arail Soundoar; ahpw irail sohte pahn poadoandoarla.\n\n27 Oh ngehi ahpw pahn kasalehieng irail me I sohte ese irail; oh irail ahpw pahn kohkohla nan kisiniei soutuk me kaunopdahr ong tepilo oh nah tohnleng kan.\n\n28 Eri I pahn ndaionguhk, me mehmen me sohte pahn rong ngilei, kumwail sohte pahn alehda nan ei mwomwohdiso, pwe I sohte pahn alehda ih ni imwin rahno.\n\n29 Eri I pahn ndaionguhk, Kohwei; oh mehmen me pahn wiahda dihp ong ie, ih me ke pahn kadeingkihda dipe kan me e dipkidahr; oh ma e wehkada dipe kan mwohmw oh rehi, oh koluhla sang nan mohngiong mehlel, ih me ke pahn mahkohng, oh I pahn pil mahkohng ih.\n\n30 Ei, oh ahnsou koaros me nei aramas akan pahn koluhla, I pahn mahkohng diparail kan me re wiahdahr ong ie.\n\n31 Oh kumwail uhdahn pahn mahkpene nanpwungamwail; pwe kilang I pahn ndaiong kumwail, mehmen me sohte pahn mahkikihong mehn mpe sapwung kan me e wiahiong ahpw nda me e koluhla, e pahn pakadeingkihda dipe.\n\n32 Met I ndaionguhk, Kohwei; oh mehmen me sohte pahn koluhkihla dipe kan e sohte pahn iang wadawadohng nei aramas akan; oh met pahn tepida wiawi sang met kohla.\n\n33 Kedekedeo ni ahnsou me Alma rongehr mahsen pwukat e ahpw ntingihedi pwe en kak kolokol, oh pwe en kak kadeik aramas en mwomwohdiso nin duwen sapwellimen Koht kosonned akan.\n\n34 Kedekedeo Alma ahpw kohla oh kadeik irail akan me wiadahr wiewia suwed, nin duwen mahsen en Kauno.\n\n35 Oh mehmen me koluhkihla dipe kan oh kansenohkihla, irail me e kilelehdi en wadawadohng aramas en mwomwohdiso;\n\n36 Oh irail akan me sohte wehkada diparail akan oh koluhkihla arail wiewia suwed kan, iei irail me sohte kileldi en wadawadohng aramas en mwomwohdiso, oh adarail akan irihrsang wadawad en towe kan.\n\n37 Kedekedeo Alma ahpw koasoanehdi koasoandi kan koaros nan mwomwohdiso; oh irail pwurehng tepida ahneki popohl oh pweida kowahlap nan koasoandi kan en mwomwohdiso, oh re kanakanaiehng kohwei mwohn Koht, oh re kasamwo oh papidaisihala aramas tohto.\n\n38 Oh met, mepwukat koaros, Alma oh ienge tohn doadoahk kan me mih nan mwomwohdiso kin wia, weweid ni loalopwoat, padapadahngki mahsen en Koht nimekoaros, lokolongki soangsoangen kalokolok kan koaros, sang ni kailok en irail akan me sohte wia tohn mwomwohdiso en Koht.\n\n39 Oh re kin kaweid riarail kan; oh emenemen irail alehdi kaweid sang ni mahsen en Koht, nin duwen dipe kan, de pwehki dipe kan me e wiadahr, oh Koht ketin mahsanihong irail me re uhdahnpahn poaden kapakap, oh wia ar kapingkalahnganki mehkoaros.\n\n", "mosiah 27": "[center][font_size=26]Iralaud 27[/font_size][/center]\n\n[i]Mosaia ketin keinapwihdi kaloke aramas oh koasoanehdi mour pahrek—Alma me pwulopwulo oh sapwellimen Mosaia pwutak pahmen song en kauwehla Mwomwohdiso—Tohnleng men pwarada oh mahsanihong irail en uhdisang arail wiewia suwed kan—Alma sohla kak lokaia—Aramas koaros anahne ipwsapahl pwe re en kak komourla—Alma oh sapwellimen Mosaia pwutak kan kalohki rongamwahuo. Ele Sounpar 100–92 Mwohn Krais.[/i]\n\n1 Oh met, kedekedeo mwekid en kalokolok kan me kin wiawihong mwomwohdiso sang irail akan me sohpwoson tepdahr ukla mehlel me kahrehkihong mwomwohdiso tepida kaulim, oh kaulimakihong arail kaun akan duwen kahpwalo; oh irail kaulimaki Alma. Alma ahpw patohwanla iren kahpwal wet mwohn nanmwarki Mosaia. Mosaia eri tuhkihong sapwellime samworo kan.\n\n2 Kedekedeo nanmwarki Mosaia ahpw ketin kadarpeseng kalohk ehu nan sahpwo pwon duwen me sohpwoson kan en dehr kalokalokei irail akan me tohn mwomwohdiso en Koht.\n\n3 Oh mie kosonned kehlail ehu nan mwomwohdiso kan koaros me keinapwihdi en dehr mie kalokolok nanpwungarail, ahpw aramas koaros en pahrekpene;\n\n4 Irail sohte pahn mweidohng pohnmwahso de aklapalap en kauwehla arail popohl; koaros en kesempwaliki mehn mpe duwehte pein ih, koadoakoadoahke epwelpen pein ar anahn.\n\n5 Ei, oh neirail samworo kan oh sounpadahk kan koaros pahn pein koadoahkehda epwelpen ar anahn, ni mehkoaros ihte ahnsou en soumwahu, de nan anahn laud; oh sang ni ar pahn kapwaiada mepwukat, irail pahn direkihla kalahngan en Koht.\n\n6 Oh popohl laud ahpw pwurehng miehda nan sahpwo; oh aramas akan tepida tohtohla, oh tepida mwarahkpeseng pohn sampah, ei, paliepeng oh palieir, palimese oh palikapi, koukoudahn kahnimw laud kan oh kousapw akan nan sahpwo pwon.\n\n7 Eri Kauno kin ieiang irail oh kin kapaiairailda, oh re wie tohtohla oh kepwehpwehla.\n\n8 Oh met sapwellimen Mosaia pwutak kan kin patehng aramas sohpwoson kan; oh emen nein Alma pwutak pil kin patehng irail, e adaniki Alma, sang eden eh pahpao; ahpw, e wiahla emen aramas me kin pereniki wiewia suwed oh pwongih dikadiken eni. Oh kin kadek koasoi, oh kin wia koasoi en widinge aramas akan; ih eri kahluwa aramas tohto en idawehnla eh wiewia suwed kan.\n\n9 Oh e wia kapwal laud ong kekeirdahn mwomwohdiso en Koht; pitipitihedi mohngiong en aramas akan; kahrehda akupwung nanpwungen aramas akan; met kahrehda imwintihtien Koht en kak doadoahngki eh manaman pohrail.\n\n10 Oh met ni ahnsou me e kohkohseli pwe en kauwehla mwomwohdiso en Koht, pwe e kin kohseli ni rir, ih oh sapwellimen Mosaia pwutangko, kin songosong en kauwehla mwomwohdiso, oh kasalongehla sapwellimen Kauno aramas akan, ni mwohmw ehu me kin uhwong sapwellimen Koht kosonned akan, de pil nanmwarkio—\n\n11 Oh nin duwen ei ndaiong kumwailehr, ni arail wie kohkohseli pwehn kahngohdiong doadoahk en Koht, kilang, tohnleng en Kauno men pwarohng irail; oh e mwomwen ketidihdo sang nan depwek; oh eh mahsen duwehte ngihl en nansapwe, me kahrehiong nan pwehlo, wasa me re keskesihnen ie, rerada;\n\n12 Oh uwen arail pwuriamwei laud, irail pwupwudi nan pwehlo, oh sohte wehwehki mahsen kan me e mahsanih ong irail.\n\n13 Ahpw e pwurehng likwer, mahsanih: Alma, pwourda oh kesihnenda, dahme ke kalokalokehki mwomwohdisohn Koht? Pwe Kauno ketin mahsanih: Ei mwomwohdiso met, oh I pahn kauwada; oh sohte mehkot pahn kesehdi, ihte wiewia suwed en nei aramas akan.\n\n14 Oh tohnlengo ahpw pwurehng mahsanih: Kilang, Kauno ketin karongehier kapakap en sapwellime aramas akan, oh pil kapakap en sapwellime ladu, Alma, omw pahpa; pwe sang ni eh pwoson laud, e wie kapakapki pwe ke en kak esehda me mehlelo; eri, pwehki kahrepe wet me I kohkihdo pwe I en kasalehionguhk manaman oh mweimwei en Koht, pwe kapakap en sapwellime ladu kanen pweida pwehki arail pwoson.\n\n15 Oh met kilang, kumwail kak pelian manaman en Koht? Pwe kilang, ngileiet soh itikada sampah? Oh pil kumwail soh kak kilang ie mwohmwail? Oh I pekederdo sang rehn Koht.\n\n16 Met I ndaiong uhk: Kohwei, oh tamataman kaliduhlahn ahmw pahpa ko nan sahpw en Ihlem, oh nan sahpw en Nihpai; oh tamataman sapwellime kalahngan lap akan me e ketin wiahiong irailehr; pwe irail wie sensel, oh e ketin kapitirailla. Oh met I ndaiong uhk, Alma, kohkohweisang met, oh dehr rapahki ke en kauwehla mwomwohdiso, pwe arail kapakap akan en pasapengla, oh met iei ma ke sohte men omw mour en lekidekila.\n\n17 Eri, kedekedeo ih kaimwseklahn dahme tohnlengo mahsanihong Alma, ih ahpw ketin mweselda.\n\n18 Oh met Alma oh me ienge ko ahpw pwurehng pwupwudiong nan pwel, pwehki arail pwuriamwei kowahlap; pwehki arail kilangkihda tohnleng en Kauno pein meserail kan; oh kepitie duwehte ngilen nansapwe, me itikada nan pwehl; oh irail ese me sohte ehu mehkot likin manaman en Koht me kak itikada pwehl oh wiahiong en rerrer ni mwomwen me e pahn pwalpeseng.\n\n19 Oh met uwen en Alma eh pwuriamweila e lohtengala kowahlap e aupwonkihla, kahrehda e sohte kak kihpeseng ewe; iei, oh e luwetkihla, kahrehda e sohte kak kamwakid peh kan; eri irail akan me iangih ale ih, oh wahda ni eh sohte kak wia mehkot, lao e lella mwohn eh pahpa.\n\n20 Ienge ko eri koasoaiahiong eh pahpao mehkoaros dahme wiawihong irail; oh eh pahpao perenda, pwehki e ese me iei manaman en Koht met.\n\n21 Oh e ahpw kapokonepene pokon ehu pwe irail en kak kadehde dahme Kauno ketin wiahiongehr nah pwutako, oh ienge ko me mih reh ahnsouo.\n\n22 Oh e kupwurehda samworo kan irail en patohpene; oh eri irail tepida kaisihsol, oh kapakap ong Kauno arail Koht en lapwahda ewen Alma, pwe en kak koasoi, oh pwe peh oh neh kan en kak kehlailda—pwe aramas akan en kak kilang oh ese kalahngan oh lingan en Koht.\n\n23 Kedekedeo mwurin arail kaisihsol oh kapakapki erein rahn riau oh pwohng riapwohng, pehn Alma oh nehkan ahpw kehlailda, oh e kesihnenda oh tepida koasoi ong irail, ndindahiong irail en ahneki popohl:\n\n24 Pwe, e nda, I koluhkilahr dipei kan, oh pitikilahr komour en Kauno; kilang I ipwikiher Ngehno.\n\n25 Oh Kauno ketin mahsanihong ie: Ke dehr pwuriamweiki me aramas koaros, ei, ohl oh lih akan, wehi koaros, keinek koaros, lokaia koaros oh sahpw koaros, pahn anahne pwurehng ipwsapahl; ei, ipwisang rehn Koht, wekideksang arail mour en sampah oh mour pwupwula, kolahng mour pwung, poadoandoarkihla Koht, wiahla sapwellime pwutak oh serepein kei;\n\n26 Oh irail wialahr aramas kapw kei; oh ma re sohte pahn wia met, irail sohte kak sohsohki wehin Koht.\n\n27 Oh I ndaiong uhk, ma met sohte pahn wiawi, irail pahn lekdekila; oh met I ese, pwe kereniong I pahn lekdekila.\n\n28 Ahpw, mwurin lokolok laud me lelohng ie, I koluhla ni ei kereniong mehla, Kauno sang ni sapwellime kalahngan, ketin mahsanihada me konehng en kapitiesang nan kisiniei me kin kamwakamwasik wasa kohkohlahte, oh ngehi ipwisangehr rehn Koht.\n\n29 Palingeniet komourlahr sang nan kalokolok en pahtou mehlel oh selidi en dihp. I mih nan wasa keieu rotorot; ahpw met I kilangehr marain en Koht kapwuriamwei. Palingeniet lokolongki kalokolok soutuk; ahpw I pitila, oh palingeni sohla medek.\n\n30 I kasohwe ei Sounkomouro, oh pohnsese dahme atail pahpa ko koasoiadahr; ahpw met pwe irail en kak kilang me e pahn kohdo, oh me e ketin tamataman soahng koaros me e ketin kapikadahr, e pahn ketin kasalehiong aramas koaros pein ih.\n\n31 Ei, aramas koaros pahn kelepwikihdi, oh loh koaros pahn kadehdehda mwowe. Iei, ni imwin rahno, ahnsou me aramas koaros pahn kesihnen pwe re en pakadeikda reh, irail ahpw pahn kadehdehda me iei ih Koht; eri irail me sohte kin momouriki ieias en Koht nan sampah, ahpw pahn kadehdehda me kopwung en kalokolok soutuko e pwungohng irail; oh irail pahn mwekidada, oh rerrer, oh roingkipene mwohn sihlangihr me kin ireirong-wasa koaros.\n\n32 Oh met sangete ni ahnsouo kohla Alma tapiada kin wie padapadahki aramas akan, oh irail akan me iangih Alma ni ahnsou me tohnlengo pwarohng irail, seiseiloakseli nan sahpwo pwon, kalkalohkihong aramas koaros soahng kan me irail rongehr oh kilangehr, oh kalkalohngki mahsen en Koht nan kahpwal laud, pwehki arail kalokolok laud sang rehn me sohpwoson kan, oh pwehki tohto me sohpwoson kan kin kamedekeirailla.\n\n33 Ahpw mehndahte mepwukat koaros, irail kin koaloalamwahuih mwomwohdiso, kakehlaka arail pwoson, oh koangkoangoangehkin irail kanengamah nan lokolok oh nannanti kapwaiada kosonned en Koht.\n\n34 Oh pahmen irail iei sapwellimen Mosaia pwutak; oh adarail akan iei Amon, oh Aron, oh Omner, oh Imnai; ih eden sapwellimen Mosaia pwutak kan.\n\n35 Oh irail kohseli wasa koaros nan sahpw en Saraemla, oh rehn aramas koaros me mih pahn manaman en nanmwarki Mosaia, kin loalenohng ar nanantihong kamwahuiala sapwung kan koaros me irail wiahdahr ong mwomwohdiso, wehkada diparail akan koaros, oh kapakapahrengki soahng koaros me irail kilangehr, oh kawekawehwehda kokohp akan oh pwuhk sarawi kan ong irail koaros me men rong.\n\n36 Oh met irail wia wiliepen nin limen Koht pwehn wadohng [aramas] tohto nan marain en me mehlelo, ei, marain en arail Soundoaro.\n\n37 Oh meid pai irail! Pwe irail kalohki popohl; irail wahdo rongamwahu; oh irail kalohkihongehr aramas akan me Kauno me iei nanmwarki.\n\n", "mosiah 28": "[center][font_size=26]Iralaud 28[/font_size][/center]\n\n[i]Sapwellimen Mosaia pwutak ko kohla kalohk ong Mehn Leimen kan—Mosaia ketin doahdoahngki takai sarawi riau oh kawehwehdi pileit en Mehn Sared kan. Ele Sounpar 92 Mwohn Krais.[/i]\n\n1 Met kedekedeo mwurin sapwellimen Mosaia pwutak ko ar wiahier mepwukat koaros, irail kahrehda ekei oh pwurala rehn samarail nanmwarkio, oh peki reh ma e kak kamanahieng irail, iangahki me re pilada kan, en kak kohdahla nan sahpw en Nihpai pwe re en kak kalohki soahng kan me re rongehr, oh pwe re en kak padahkihong riarail Mehn Leimen kan, mahsen en Koht—\n\n2 Pwe re en kak wahlahng irail marain en Kauno arail Koht, oh kawekirailla duwen dipen arail pahpa ko; oh ele mwein re pahn kak kamwahuiala arail kin kailongki Mehn Nihpai kan, pwe irail en pil kak iang pereperenki Kauno arail Koht, pwe re en kak kadekpene nanpwungarail, oh pwe en kak sohla mie pingiping nan sahpwo me Kauno arail Koht ketikihong irail.\n\n3 Met irail inangih me padahk en komourla pahn kalohkohng aramas koaros, pwe irail sohte kak medewehiong mweidala ngenen aramas emen en mehla; iei, medemedewe me ngehn emen pahn wie lokolongki kalokolok kohkohlahte kahrehda arail mwekidida oh rerada.\n\n4 Iei met me Ngehn en Kauno kapehmihkin irail, pwe irail wia uhdahn aramas dipan ekei. Oh Kauno sang ni sapwellime kupwurkalahngan poatopoat e ketin mwahngih me e konehng doareirailla; ahpw irail lokolongki pwunod kowahlap pwehki diparail kan, lokolok laud oh masak pwe irail de lekdekla kohkohlahte.\n\n5 Kedekedeo irail ahpw pekipeki rehn arail pahpa erein rahn ekei pwe irail en kak kohdahla nan sahpw en Nihpai.\n\n6 Oh nanmwarki Mosaia ahpw ketla oh peki rehn Kauno ma e pahn konehng en mweidohng sapwellime pwutak kan en kohdahla rehn Mehn Leimen kan oh kalohki mahseno.\n\n7 Oh Kauno ahpw ketin mahsanihong Mosaia: Mweidohng irail en kohdahla, pwe tohto me pahn kamehlele arail padahk kan, oh irail pahn alehdi mour soutuk; oh I pahn doarehsang noumw pwutak kan sang pahn manaman en Mehn Leimen kan.\n\n8 Kedekedeo Mosaia ahpw kapwaiong nsenarail en kohla oh wia nin duwen dahme irail peki.\n\n9 Oh irail ahpw doula nan arail seiloak kohla nan sapwtehno pwe re en kohdala kalohki mahseno rehn Mehn Leimen kan; oh I pahn wiahda poadoapen arail wiewia kan mwurin met.\n\n10 Eri met solahr me nanmwarki Mosaia pahn ketikihong manaman en kaunda wehio, pwe sohte emen sapwellime pwutak ko men ale pwukoa en kaunda wehio.\n\n11 Eri e ale poadopoad kan me ntingdi pohn pileit en prahs kan, oh pil pileit en Nihpai kan, oh mehkoaros me e kolokol oh nekinekid nin duwen sapwellimen Koht kosonned akan, mwurin eh ketin kawehwehdi oh kupwurehda en ntingihedi poadopoad akan me ntingdi pohn pileit en kohl me sapwellimen Limai aramas akan diarada, me pein Limai wahdohng reh;\n\n12 Oh met e ketin wia pwehki ineng laud me sapwellime aramas tungoalenki; pwe irail inangih kehlail en esehda duwen aramas akan me kamakamalahr.\n\n13 Oh met e kawehwehdi sang ni eh doadoahngki takai riau me katengepene ni dipwisou en iroir ehu.\n\n14 Met mepwukat kaunopdahr sangete ni tapio, oh kadakadaur kohdo sang ehu dih lel ehu dih, pwe en doadoahk ong kawehwehdi lokaia kan;\n\n15 Oh mepwukat wie nekinek oh kadakadaur kohdo sang nin limen Kauno, pwe en kak kadierekada ong aramas koaros me pahn sapwaniki sahpwet duwen wiewia suwed oh mour suwed en sapwellime aramas akan;\n\n16 Oh mehmen me kolokol mepwukat e kin kahdaniki ohl sarawi, nin duwen koasoandi en mahs oko.\n\n17 Met mwurinte Mosaia e kawehwehdier poadopoad pwukat, kilang, e kasalehda soiepen aramas akan me kamwomwalahr, sang ni ahnsou me irail kamwomwala pwuralahng ahnsou me doulik lapalapo wie kokouda, ni ahnsou me Kauno ketin wekidala en aramas akan ar lokaia oh kamarakirailpeseng pohn sampah, iei, oh sang ni ahnsouo kohla lao lel ni kepikipikdahn Adam.\n\n18 Met, poadopoad wet kahrehda sapwellimen Mosaia aramas akan ar mwahieiki mehlel, ei, irail pahtoukihla; ahpw e pil kamarainihrailda laud, me kahrehda arail peren.\n\n19 Oh poadopoad wet pahn ntingdi mwuhr; pwe kilang, e konehng aramas koaros pahn ese duwen soahng kan me ntingdi nan poadopoad wet.\n\n20 Oh met, nin duwen ei ndaiong kumwail, me mwurin nanmwarki Mosaia e ketin wiahier mepwukat koaros, e ale pileit en prahs kan, oh mehkoaros me e wie nekinekid, oh ketikihong Alma, me wia nein Alma; ei, poadopoad koaros, oh e pil ketkihong mehn kawehwe ko, oh kehkehlingkihong me e pahn kolokol oh nekinekid dipwisou pwukat, oh pil ntintingih poadopoad en aramas akan, oh kadakadaur sang ehu dih kohlahng ehu dih, duwehte ar kadakadaur kohdo sang ni ahnsou me Lihai mwesel sang Serusalem.\n\n", "mosiah 29": "[center][font_size=26]Iralaud 29[/font_size][/center]\n\n[i]Mosaia kamwomwadahr sounkopwung kan en pilipilda oh wiliandi nanmwarki—Nanmwarki suwed kin kahluwahla sapwellime aramas nan dihp—Aramas akan pilada Alma me pwulopwulo en wiahla sounkopwung lapalap—E pil wia samworo lapalap nan mwomwohdiso—Alma me laudo oh Mosaia kepinsalehdala. Ele Sounpar 92–91 Mwohn Krais.[/i]\n\n1 Eri ahnsou me Mosaia ketin koasoanehdier koasandi wet, e ahpw ketin kadarpeseng [pakair ehu] wasa koaros nan sahpwo, ong aramas koaros, pwe en ketin mwahngihada duwen arail pepehm ong ihs me pahn wia arail nanmwarki.\n\n2 Kedekedeo aramas akan ahpw ehupene, patpatohwan: Se men sapwellimomwipwutak Aron en wiahla aht nanmwarki oh aht kaun.\n\n3 Ahpw Aron samwadalahr nan sahpw en Nihpai, eri nanmwarkio sohte kak ketikihong manaman en kaunda wehio; oh pil Aron sohte men ale pwukoahn kaunda wehi; oh pil emen emen sapwellimen Mosaia pwutak ko sohte inangih ale pwukoahn kaunda wehi.\n\n4 Eri nanmwarki Mosaia pwurehng ketin kadarpeseng kalohk ehu rehn aramas akan; iei, e kadarewei kisin likou ehu rehn aramas akan. Oh iet mahsen akan me ntingdi, ketihtihki:\n\n5 Kilang, kumwail nei aramas akan, de kempoakepahi kan, pwe I wiahkin kumwail riei, I inangih kumwail en medemedewe koasoandi wet me I men peki rehmwail—pwe kumwail men ahneki nanmwarki.\n\n6 Met I men pakairkihong kumwail me aramas meno me uhdahn ahneki pwung en kaunda wehiet soikalahr, oh e sohte men alehda pwukoahn wehio.\n\n7 Oh met ma mie emen tohrohr me pahn idihdida pwe en wiliandi, kilang, I periki pingiping de pwarada nanpwungamwail. Ele mwein nei pwutako, me ahneki pwuhng en kaunda wehiet, pahn nsensuwedkihla oh kahluwahsang apali aramas pwukat, me pahn uhd kahrehda mahwen oh pingiping nanpwungamwail, me pahn kahrehda kamaramas oh kasapwungehla koasoandi en Kauno, ei, oh kamwomwala palingenen aramas tohto.\n\n8 Met I ndaiong kumwail kitail en doadoahngki madamadau loalokong oh medemedewe mepwukat, pwe kitail sohte ahneki pwuhng en kauwehla nei pwutako, de pil ahneki pwuhng en kauwehla emen ma e pahn weliandi ih.\n\n9 Oh ma nei pwutako pahnpwuralahng eh mour pohnmwahso oh aklapalap e pahn kapwure dahme e ndahier, oh alehda eh repenpwung en kaunda wehiet, me pahn kahrehda ih oh pil nah aramas akan en wiahda dihp laud.\n\n10 Oh met kitail kiheng kitail en doadoahngki madamadau loalokong oh kasikasik mepwukat, oh wiahda koasoandi mwahume pahn kahrehiong aramas pwukat en soanamwahu.\n\n11 Eri I pahn wia amwail nanmwarki lao imwin ei mour; ahpw, kitail pilada sounkopwung kei, pwe re en kapwung aramas pwukat nin duwen atail kosonned; oh kitail pahn wiahda ehu koasoandi kapw ong aramas akan, pwe kitail pahn idihada ohl loalokong kan re en wia sounkopwung, me pahn kapwung aramas pwukat nin duwen sapwellimen Koht kosonned akan.\n\n12 Met, e kin mwahu ma aramas men pahn kin pakadeikda rehn Koht sang pakadeikda rehn aramas, pwe sapwellimen Koht kadeik kan me kin pwung ahnsou koaros, ahpw en aramas kadeik kan sohte kin pwung ahnsou koaros.\n\n13 Eri, ma ohl pwung kan kak wia amwail nanmwarki kan, me pahn kin padokada kosonned kan en Koht, oh kadeik aramas pwukat nin duwen sapwellime kosonned akan, ei, ma ohl me pahn wia amwail nanmwarki kak wia duwen me semei, Pensamin ketin wiahiong aramas pwukat—I pahn ndaiong kumwail, ma met kak wiawi ahnsou koaros, eri e pahn mwahu ong kumwail en mie amwail nanmwarki ahnsou koaros me pahn kakaun kumwail.\n\n14 Oh ngehi pil doadoahk sang ni pein ei manaman oh kehlail koaros, pwe I en padahkihong kumwail sapwellimen Koht kosonned akan, oh koasoanehdi popohl nan sahpwet pwon, pwe en dehr mie mahwen de pingiping, sohte pirap, de adihasang en aramas ar dipwisou, de kamaramas, de pil soangen wiewia suwed teikan;\n\n15 Oh mehmen me pahn wiahda dihp, ih me I kalokehki eh wiewia suwedo me e wiahdahr, nin duwen kosonned me kohieng kitail sang atail pahpa kahlap ako.\n\n16 Met I ndaiong kumwail, pwehki kaidehn aramas koaros kin pwung e sohte mwahu ong kumwail en ahneki emen nanmwarki de nanmwarki kei en kaunkumwailda.\n\n17 Pwe kilang, ia uwen wiewia suwed me emen nanmwarki suwed kak wiahda, ei, oh ia uwen laud en kamwomwomwla pahn wiawi!\n\n18 Ei, tamataman nanmwarki Noha, eh wiewia suwed oh eh mour suwed, oh pil weiwia suwed oh mour suwed en sapwellime aramas akan. Kilang ia uwen laud en kamwomwomwla me wiawihong irail; oh pil pwehki arail wiewia suwed kan kahrehiong irail en lohdiong nan mouren lidu.\n\n19 Oh ma sohte sawas en arail Sounkepikipik me kupwurokong-unseko, oh met pwehki arail koluhla mehlel, irail uhdahn pahn lohdihte nan mouren lidu lao lel ahnsou wet.\n\n20 Ahpw kilang, e ketin kapitirailla pwehki arail karakarahkala mwowe; oh pwehki arail pekipek kehlail reh en ketin kapitirailsang nan mouren lidu; eri Kauno kin ketin doadoahngki sapwellime manaman nan irair koaros rehn aramas akan, oh e kin ketin kupwurkalahngan ong irail akan me kin koapworopworki ih.\n\n21 Oh kilang, met I ndaiong kumwail, kumwail sohte kak kasapwildi nanmwarki suwed menihte sang ni uhpene laud, oh kakerehdi nta laud.\n\n22 Pwe kilang, e pahn mie kompoakepah me suwed kan, oh silepe kan pahn ieiang ih ahnsou koaros; oh e pahn kauwehla kosonned kan me koasoandier sang irail akan me kaun mwahu mwowe; oh e pahn tiakpeseng sapwellimen Koht kosonned akan;\n\n23 Oh e pahn kin wiahda kosonned kan, oh kadarohng aramas akan, ei, kosonned akan me pahrekiong eh wiewia suwed kan; oh mehmen me sohte pahn kin kapwaiada sapwellime kosonned akanpahn kamakamala; mehmen me pahn kahngohdiong ih e pahn kadarohng sapwellime sounpei kan re en mahweniong, oh ma ekak pweida e pahn kemeirailla; oh met ih duwen nanmwarki suwed kin kasapwungehla koasoandi pwung kan koaros.\n\n24 Oh met kilang I nadaiong kumwail, e sohte konehng soangen mour suwed wet en kohdohng kumwail.\n\n25 Eri, kumwail pilada sang ni pilipil en aramas pwukat, sounkopwung kan, pwe kumwail en kak pakadeikda nin duwen kosonned akan me kohieng kumwailehr sang atail pahpa kahlap ako, me pwung, oh me kohieng irail sang nin limen Kauno.\n\n26 Met e sohte kin kalapw wiawi me pali moron en aramas akan kin pilada mehkot me uhwong dahme mwahu; ahpw e kin kalapw wiawi me ekei aramas kin pilada me sapwung; eri met kumwail en kapwaiada oh wiahiong en wia amwail koasoandi—en koasoanehdi nin duwen pilipil en aramas akan.\n\n27 Oh ma ahnsou pahn leledo me aramas akan pahn pilada me suwed, eri iei ahnsou meKoht pahn ketin kadeingkumwailda; ei, eri iei ih ahnsou me e pahn ketin ahngiahngihkin kumwail kamwomwomwla laud ehu duwehte me eh ketin wiahier nan sahpwet.\n\n28 Oh met ma mie amwail sounkopwung kan, oh irail sohte kadeik kumwail nin duwen kosonned me kohieng kumwailehr, kumwail kak wiahiong re en pakadeikda rehn sounkopwung lapalap.\n\n29 Ma amwail sounkopwung lapalap akan sohte pahn wia kadeik pwung, kumwail pahn wiahda me ekei sounkopwung titikit kan pahn kohpene, oh irail pahn kadeik sounkopwung lapalap akan, nin duwen pilipil en aramas akan.\n\n30 Oh I kehkehlingkihong kumwail en wia mepwukat koaros ni amwail lemwiki Kauno; oh I kehkehlingkihong kumwail en wia mepwukat, oh en dehpa ahneki nanmwarki; pwe ma aramas pwukat pahn wiahda dihp oh wiewia suwed kan irail pahn pein pwukoaki diparail akan.\n\n31 Pwe kilang I ndaiong kumwail, dipen aramas tohto tepisang ni wiewia suwed en arail nanmwarki kan; eri arail nanmwarki kan pahnpwukoahkihdi arail wiewia suwed akan.\n\n32 Oh met I kin men koasoandi sapahrek wet en sohrasang nan sahpw wet, ahpw mehlel rehn nei aramas akan; ahpw I pwungki me sahpw wet en wia sahpw en mour saledek ehu, oh aramas koaros en kak perenki ar pwuhng kan oh kapai kan ni soangen pahrekteieu, ma Kauno ketin kupwuriki kitail en momour oh sohsohki sahpwet, iei, erein ahnsou me kadaudoketail kan pahn mihmihte sahpwet.\n\n33 Oh pil soahng tohto me nanmwarki Mosaia ntingihda ong irail, kaskasalehiong irail soangen kasongosong oh kahpwal akan koaros en nanmwarki pwung men, ei, lokolok koaros en palingehne pwehki neirail aramas akan, oh pil en aramas akan kaulim kan ong arail nanmwarki; oh e kawehwehiong irail mehkoaros.\n\n34 Oh e padahkihong irail me mepwukat sohte konehng; ahpw me aramas koaros pahn sawaskipene wisik toutou, pwe emen emen aramas en pwukoaki eh pali.\n\n35 Oh e pil kawehwehiong irail duwen kahpwal kan koaros me re pahn mihla pah mananmwarki suwed men pahn kakaun irail;\n\n36 Ei, eh wiewia suwed kan oh mour suwed kan koaros, oh mahwen kan, oh pingiping kan, oh kamaramas, oh pirap, oh adihasang en aramas ar dipwisou kan, oh mouren nenek, oh wiepen wiewia suwed kan koaros me sohte kak wadawadda—e ketin padapadahkihong irail me mepwukat sohte mwahu, oh me re uhwong douluhl kosonned en Koht.\n\n37 Kedekedeo, mwurin nanmwarki Mosaia e ketin kadarpesengehr mepwukat rehn aramas akan, irail ahpw kamehlele me sapwellime mahsen akan mehlel.\n\n38 Eri irail sohla pwungki en mie arail nanmwarki, oh kasik mehlel me aramas koaros pahn ahneki mour pahrek wasa koaros nan sahpwo; ei, oh aramas koaros kasalehda arail mwahuki en pein pwukoaki pein diparail akan.\n\n39 Eri, kedekedeo irail ahpw kapokonepene wiahda pokon kei nan sahpwo, pwe re en pilada ihs me pahn wia arail sounkopwung kan, me pahn kapwung irail nin duwen kosonned me kohieng irailehr; oh irail perenda kowahlap pwehki saledek me kamanamanlahr ong irail.\n\n40 Oh re poakepoake mehlel Mosaia; ei, irail kin kesempwaliki ih laudsang aramas teikan; pwe irail sohte kin wiahki ih kaun lemei men me songosong en kepwehpwehla, ei, pwe mwohnio me kin kauwehla palingehn; pwe e sohte kin noahroake arail dipwisou kan, de pil perenki kakerehdi nta; ahpw e wiahda popohl nan sahpwo, oh kamanahiong aramas koaros irail pahn maiaudahsang soangen mouren lidu koaros; eri irail kin kesempwaliki kouwahlap, ei, laud mehlel.\n\n41 Kedekedeo irail pilada sounkopwung kei en kaunirailda, de en kin kapwung irail nin duwen kosonnedo; oh met me irail wia nan sahpwo pwon.\n\n42 Kedekedeo Alma ahpw pilipilda en wia tepin sounkopwung lapalap, ni eh pil wia samworo lapalap, pwehki ah pahpao me kasapwiladahng ih nan eh pwukoa, oh kihong ih en kohwahki doadoahk kan koaros nan mwomwohdiso.\n\n43 Oh kedekedeo Alma ahpw kin weweidki sapwellimen Kauno ahl akan, oh e kin kapwaiada sawepwellime kosonned akan, oh e kin kapwung ni kadeik pwung; oh mie popohl nan sahpwo.\n\n44 Oh met tapiadahr mwein sounkopwung kan nan sahpw en Saraemla pwon rehn aramas akan koaros me kahdaniki Mehn Nihpai kan; oh Alma me tepin wia sounkopwung lapalap.\n\n45 Oh kedekedeo ah pahpao ahpw kepinlsalehdala, ni ah lel sounpar welihsek riau, ni eh kapwaiadahr sapwellimen Koht kosonned akan ni e momour.\n\n46 Kedekedeo Mosaia ahpw pil pwoula, ni eh kakaunkier sounpar silihsek siluh, nan sounpar weneisek siluh; oh e lelehr sounpar limepwiki duwau sang ni ahnsou me Lihai mwesel sang Serusalem.\n\n47 Oh met kaimwiseklahr mwein nanmwarki ong aramas en Nihpai kan; oh met kaimwiseklahr mwehin Alma, me tapiada arail mwomwohdiso.\n\n", "alma 1": "[center][font_size=26]Pwuhk en Alma Nein Alma Pwutak[/font_size][/center]\n\nSoiepen Alma, me wia nein Alma pwutak, me wia tepin sounkopwung lapalap ong aramas en Nihpai kan, oh pil wia samworo lapalap ong Mwomwohdiso. Soiepen mwein sounkopwung kan, oh mwahwin kan oh pingiping kan rehn aramas akan. Oh pil soiepen mahwin kan nanpwungen Mehn Nihpai kan oh Mehn Leimen kan, nin duwen poadoapoad en Alma, me wia tepin sounkopwung lapalap.\n\n[center][font_size=26]Iralaud 1[/font_size][/center]\n\n[i]Nihor padahngki padahk likamw kan, wiahda ehu mwomwohdiso, tapiada prihskrap [Tepin kalohk en widinge aramas akan en kak alepweipweiki eh pwarada], oh kemehla Kidion—Nihor kamakamkihla dipe kan—Doadoahk en prihskrap kan oh kehnaudok doupesengehr rehn aramas akan—Samworo kan kin pein kamakamour pein irail, aramas akan sewese me semwehmwe kan, oh Mwomwohdiso kekeirda. Ele Sounpar 91–88 Mwohn Krais.[/i]\n\n1 Eri kedekedeo ni tepin pahr en mwehin sounkopwung kan ong aramas en Nihpai kan, sang ahnsouo kohla, nanmwarki Mosaia eh pwoulahr, oh e ketin wiahier uwen eh kak nan mour wet, oh e ketin weweidki mour pwung mwohn Koht, oh e sohte mweidohng emen en weliandi nan dewe; ahpw e ketin wiahda kosonned kei, oh aramas akan pwungki; eri irail inengieng momouriki kosonned kan me e ketin wiahda.\n\n2 Kedekedeo ni tepin pahr en mwehin Alma nan eh wia sounkopwungo, mie ohl emen me wisikdohng reh pwe en pakadeikda, ohl men me paliwar lapala, oh e sansal me e wia ohl kehlail men.\n\n3 Oh e kohseliher rehn aramas akan, kalokalohkihong irail dahme e kin kosekose me iei mahsen en Koht, oh kin pelipelian mwomwohdiso; kalokalohkihong aramas akan me samworo oh sounpadahk koaros anahne ndahndla; oh irail sohte konehng koadoahke pein arail mour, ahpw aramas akan me anahne sewese apwalih arail anahn.\n\n4 Oh e pil kadehdehiong aramas akan me aramas koaros pahn komourla ni imwin rahno, oh me irail sohte anahne masak de rerrerki, ahpw irail en sarada oh perenda; pwe Kauno ketin kapikada aramas koaros, oh pil pahn komourala aramas koaros; oh, ni imwio, aramas koaros pahn alehdi mour soutuk.\n\n5 Kedekedeo e ahpw kin kapwukapwurehiong padahngki mepwukat kahrehda tohto me kamehlele eh koasoai kan, iei uwen tohto kahrehda irail tepida utungada ih oh kihong mwohni.\n\n6 Oh e ahpw tepida pohnmwahsohda nan eh mohngiong, oh likawih likou pweilaud, ei, oh tepida wiahda mwomwohdiso nin duwen dahme e kin padahngki.\n\n7 Kedekedeo ni e wie kohkohlang kalohk ong irail akan me kin kamehlele eh padahk, e ahpw tuhwongdi ohl emen me tohn mwomwohdiso en Koht, iei, emen arail sounpadahk ko; oh e tepida akamaiong ih, pwe en kak kahluwahsang aramas en mwomwohdiso; ahpw ohlo pelianda, kapwungkihong mahsen en Koht akan.\n\n8 Met eden ohlo iei Kidion; oh iei ih me wia weliepen nin limen Koht ong kahluwahsang aramas en Limai kan sang nan kalidu.\n\n9 Eri, pwehki en Kidion e pelianki mahsen akan en Koht, e lingeringerida pahn Kidion, oh usada nah kedlahso oh tepida pele ih. Met pwehki Kidion eh likeilapalahr oh luwetilahr, e sohte kak pelian ah palapal ko, eri e ahpw mehkihla kedlahs.\n\n10 Oh aramas en mwomwohdiso koledi ohl me kemehlao, oh wahla rehn Alma, pwe en pakadeingkihda dihp me e wiadahro.\n\n11 Kedekedeo e ahpw uh mwohn Alma oh akupwungki pein ih ni eimah.\n\n12 Ahpw Alma mahsanihong ih: Kilang, met iei tepin prihskrap e pwarada rehn aramas pwukat. Oh kilang, ke sohte dipanikihte prihskrap, ahpw ke pil song en kamanahkihla noumw kedlahs; oh ma prihskrap pahn kamanamanla rehn aramas pwukat e pahn kahrehda arail pahn kamwomwomwla douluhl.\n\n13 Oh ke pil kakerehdi ntahn aramas pwung men, ei, ohl emen me wiadahr doadoahk mwahu me inenen laud rehn aramas akan; oh ma se pahn doareiukala kiht me pahn uhd alehkihdi kalokepen eh mehla.\n\n14 Eri ke uhdahn pahn kamakamala, nin duwen kosonned me kohieng kitail sang Mosaia, kaimwiseklahn atail nanmwarkio; oh aramas pwukat wehwehki; eri aramas pwukat uhdahn pahn kapwaiada kosonnedo.\n\n15 Kedekedeo irail ahpw koledi ohlo; oh ede iei Nior; oh wahdahla pohn kumwen dohl Mandai, oh wasao me re wiahiong, de e kasalehda, mwohn nanleng oh sampah, me dahme e padahkihong aramas akan uhwong mahsen en Koht; oh wasao e lokolongki mehla kanamenek.\n\n16 Ahpw, met sohte kauhdi doupeseng en prihskrap nan sahpwo; pwe tohto me poakehng soang kan me mwahl en sampah, oh irail kohwei padapadahngki padahk likamw akan; oh met irail wia pwe irail en kepwehpwehla oh aramas en kepingairail.\n\n17 Ahpw, irail sohte kak likamw, ma e pahn sansal, pwehki irail masak kosonnedo, pwe me likamw akan pahn kalokolok; eri irail kin mwomwehda me re kalohki mehkot me re kamehlele; oh pwe kosonnedo sohte kin ahneki manaman ong dahme aramas emen kamehlele.\n\n18 Oh irail sohte kak pirap, pwe re masak kosonnedo, pwehki soahngen mwekido kin ale kalokpe; irail pil sohte men kulih, de pil kamaramas, pwe mehmen me pahn kamaramas e pahn kamakamkihla.\n\n19 Ahpw kedekedeo mehmen me sohte iang mwomwohdiso en Koht tepida kaloke irail akan me iangala tohn mwomwohdisohn Koht, oh me kin alehda mwaren Krais.\n\n20 Ei, re kalokalokei irail, oh re wiahiong kapweikeng tohto, oh met pwehki arail kin mpai; pwehki arail sohte kin pohnmwahso nan masarail akan, oh pwehki arail kin ehukipene mahsen en Koht nanpwungarail, ni sohte isais de mwohni.\n\n21 Eri mie kosonned kehlail ehu rehn aramas en nan mwomwohdiso, me koasonehdi me sohte aramas emen me towe mwomwohdiso pahn mas ilehda oh kaloke irail akan me sohte towe mwomwohdiso, oh sohte uhpene pahn kin wiawi nanpwungarail.\n\n22 Ahpw, tohtohla nanpwungerail me tepida pohnmwahsohda, oh tepida akamaiong arail imwintihtih kan, lao re peipene; ei, irail kin pakerpene nanpwungarail.\n\n23 Met iei keriau en pahr en mwehin Alma, oh e kahrehda kahpwal laud ong mwomwohdiso; mehlel, e kahrehda apwal mwuledek en kohieng mwomwohdiso.\n\n24 Pwe me tohto keptakailahr, oh adarail kan irihrsang nan mwomwohdiso, pwe irail sohla iang wadawadohng sapwillimen Koht aramas akan. Oh tohto me pil pein pwilikihdi oh pedoisang irail.\n\n25 Met e wia songosong laud ong irail akan me kehlail nan ar lamalam; ahpw, irail tengedi oh sohte mwekid sang kapwakapwaiada kosonned en Koht, oh irail kanekanengamahiong lokolok me aramas kalokehkin irail.\n\n26 Oh ni ahnsou me samworo kan kin uhdisang arail doadoahk pwe re en kalohki mahsen en Koht ong aramas akan, aramas akan pil kin uhdisang arail doadoahk pwe re en rong mahsen en Koht. Oh ahnsou me samworo kin kanekehla kalohkihong irail mahsen en Koht irail kin pwuralahng arail doadoahngkan ni loaloapwoat; oh samworo sohte kin wiahki me e lapalapasang irail akan me rongorong, pwe sounkalohko sohte mwahusang me kin wie rongorong, pil duwehte sounpadahko sohte mwahusang tohnskuhlo; oh irail koaros duwepenehte, oh irail koaros doadoahk, emen emen irail nin duwen arail koahiek.\n\n27 Oh irail kin kisakiskihwei arail dipwsou kan, emen emente kin kisakiski dahme e ahneki, ong me semwehmwe kan, oh me anahn akan, oh me soumwahu, oh me apwal; oh irail sohte kin likauwih likou pweilaud, ahpw irail mwakelekel oh mwohmw mwahu.\n\n28 Oh met irail koasoanehdi koasoandi kan en mwomwohdiso; oh irail tepida pwurehng ahneki popohl, mehndahte aramas kalokalokei irail.\n\n29 Oh met, pwehki kehlail en mwomwohdiso, irail tepida kepwehpwehla kowahlap, kepwehpwehki soahng kan koaros me irail kin anahne—kepwehpwehki pelin kou oh sihpw kan, oh soangen mahn wih koaros, oh pil kepwehpwehki werentuhke, oh kohl, oh silper, oh soahng kesempwal kan, kepwehpwehki soangen likou silik oh likou kaselel kan, oh soangsoangen likou mwahu kan.\n\n30 Oh met, nan arail kepwehpwelahr, irail sohte kin pohnsehse me sohte arail likou kan, de me men mwengedahr akan, de me men nimpildahr akan, de me luhmwuhmw kan, de me sohte epwelperail kan; oh irail sohte kin noahrek en dipwsou; eri irail kin kadek ong aramas koaros, ong me mah oh me pwulopwul kan koaros, me sensel oh saledek, ohl oh lih koaros, me sohte iang mwomwohdiso de me iang mwomwohdiso, ni ar sohte lipilipiliki aramas koaros me mie anahn.\n\n31 Oh met irail pweida oh kepwehpwehsang irail akan me sohte wia tohn mwomwohdiso.\n\n32 Pwe irail akan me sohte wia tohn mwomwohdiso kin momouriki mour en wunahni, oh mour en dikadik en eni, oh koasoi mwahl, oh noahrek oh kalapw mwoarong; likilikawih likou pweilaud; re kin medemedewe me re inenen mwahu; kalokaloke aramas, likilikamw, mwermwersuwed, piripirap, wiewia tiahk en nenek kan, oh kemkemehla aramas, oh soangsoangen mwekid suwed koaros; ahpw, kosonnedo kin doadoahk ong koaros me kin kauwehla, nin duwen eh kak koaros.\n\n33 Kedekedeo ni ansou me kosonnedo kin doadoahk ong irail, emen emen aramas kin lokolongki dahme e kauwehlao, irail ahpw kin meleileidi, oh sohte men wiahda ehu mwekid suwed ma e pahn sansal; eri, mie popohl laud rehn aramas en Nihpai kan lao lel ni pahr kelimau en mwehin sounkopwung kan.\n\n", "alma 2": "[center][font_size=26]Iralaud 2[/font_size][/center]\n\n[i]Amilisai song en wiahla nanmwarki oh aramas akan soikala—Irail akan me kin idawehn ih kasapwiladahng wia arail nanmwarki—Mehn Amilisai kan mahweniong Mehn Nihpai kan oh lohdi—Mehn Leimen kan oh Mehn Amilisai kan ehupene oh lohdi—Alma kemehla Amilisai. Ele Sounpar 87 Mwohn Krais.[/i]\n\n1 Kedekedeo ni tepidahn pahr kelimau en arail mwehio, e tepida mie pingiping nanpwungen aramas akan; pwe ohl emen, me kahdaniki Amilisai, ih ohl widingan emen, ei, ohl emen me loalokongki erpit en sampah, e kin idawehn mwekid en ohl me kemehkihla Kidion kedlahso, me kamakamala nin duwen kosonnedo—\n\n2 Amilisai menet, sang ni eh widing e kahluwahsangehr aramas tohto me idawehnla ih; iei uwen arail tohto irail tepida kehlailla; oh irail tepida song koasoanehdi Amilisai en wiahla arail nanmwarki.\n\n3 Met uhdahn kapwuriamwei ong aramas en nan mwomwohdiso, oh pil irail akan koaros me sohte iang kainangiong idawehnla Amilisai; pwe re wehwehkier me nin duwen arail kosonnedo soahng wet pahn koasoandi sang ni pilipil en aramas akan.\n\n4 Eri, ma aramas akan pahn kak pilada Amilisai, ni eh wia ohl suwed men, e pahn irehdisang arail pwuhng kan oh pai kan en mwomwohdiso; pwe iei ih me e mwahuki en kauwehla mwomwohdiso en Koht.\n\n5 Kedekedeo aramas akan pokonpene wasa kan nan sahpwo pwon, emen emen aramas nin duwen pein eh lamalam, ma e pahn utungada de uhwong Amilisai. Irail ahpw tohrohpeseng nan arail pwihn kan, oh wie akaakamai oh mwoaroamwoaroangpene me kapwuriamwei.\n\n6 Oh met irail pokonpene pwe re en usuhski koasoandi wet; oh irair pwukat sansalehr mwohn sounkopwung kan.\n\n7 Kedekedeo en aramas akan ar pilipil uhwong Amilisai, kahrehda e sohte kak wia nanmwarki en aramas akan.\n\n8 Met kahrehda peren laud nan mohngiong en irail akan me uhwong ih; ahpw Amilisai kamwakidada irail akan me utung ih en lingeringerda pahn irail akan me sohte utung ih.\n\n9 Kedekedeo irail pein pokonpene, oh kasarawihla Amilisai en wiahla arail nanmwarki.\n\n10 Ni ahnsou me Amilisai wiahla arail nanmwarki e ahpw ruwese irail en ale neirail dipwisou en mahwen oh mahweniong riarail akan; oh met e wia pwe re en kak mihla pahn eh manaman.\n\n11 Met aramas en Amilisai kan tohrohrkihlahr ahd en Amilisai, ni ar kahdanikihla Mehn Amilisai kan; oh luhwe kan kahdaniki Mehn Nihpai kan, de aramas en Koht.\n\n12 Eri Mehn Nihpai kan wehwehkier koasoandi en Mehn Amilisai kan, eri irail kaunopada pwe re en pelian irail; ei, irail kaunopada neirail kedlahs kan, oh neirail naipokos kan, oh kesik ketieu kan, oh arep kan, oh takai kan, oh pahi kan, oh soangen dipwisou en mahwen koaros.\n\n13 Oh met irail kaunopadahr pwe re en pelian Mehn Amilisai kan ni ahnsou me re pahn kohdo. Oh mie kaun en sounpei kei me pilipilda, oh kaun en sounpei ile kan, oh kaun lapalap en sounpei akan, nin duwen wadepen irail.\n\n14 Kedekedeo Amilisai pil kihong nah ohl akan en wah soangen dipwisou en mahwen koaros; oh e pil pilada kaun akan oh kaun akan en nah aramas akan, me pahn kahluwa irail kohlahng mahweniong riarail akan.\n\n15 Kedekedeo Mehn Amilisai kan ahpw kohdo pohn dohl en Amnaihu, me mih palimeseen pillap Saidon, me pwilipwilwei ni keilen sahpw en Saraemla, wasao irail tepida mahweniong Mehn Nihpai kan.\n\n16 Pwehki Alma e wia sounkopwung lapalap oh kepinahn aramas en Nihpai kan, eri e ahpw kohdahla iangahki nah aramas akan, ei, iangahki nah kaun en sounpei kan, oh kaun lapalap en sounpei kan, ei, kaunda oh tihengala mwohn nah sounpei kan, kohweng peiong Mehn Amilisai kan.\n\n17 Oh irail tepida kemehla Mehn Amilisai kan pohn dohlo ni palimesen Saidon. Oh Mehn Amilisai kan peiong Mehn Nihpai kan sang ni arail kehlail koaros, kahrehda tohtohn Mehn Nihpai kan kamakamala pahn Mehn Amilisai kan.\n\n18 Ahpw Kauno kakehlakahla pehn Mehn Nihpai kan, kahrehda irail kemehkihla Mehn Amilisai lapalahn kamaramas ehu, kahrehda re tepida tangasang mworail.\n\n19 Kedekedeo Mehn Nihpai kan ahpw pwepweki Mehn Amilisai kan rahno pwon, oh kemehkinirailla mwomwla ehu me inenen laud, kahrehda Mehn Amilisai me mehla kan me iei aramas meh nen riekid limepwiki siliakan riemen; oh uwen Mehn Nihpai me kamakamala me iei aramas meh wenekid limepwiki wenehk riemen.\n\n20 Kedekedeo ni ahnsou me Alma tokedihsang pwakipwakihi Mehn Amilisai kan e kauhdi nah aramas akan re en wiahda arail impwal akan nan wahu en Kidion, eden wahuo kohsang ni eden Kidion me Nior kemehkihla eh kedlahs; oh iei nan wahu wet me Mehn Nihpai kan kauwada imwarail impwal akan pwe re en pweidi.\n\n21 Oh Alma ahpw kadarala ekei lipoahrok pwe en idawehnla luhwen Mehn Amilisai kan, pwe en kak ese arail pilahn oh koasoandi kan, pwe en kak siledih ih sang irail, pwe en kak doarehla nah aramas akan sang kamwomwomwla.\n\n22 Eri irail akan me e kadarewei re en mwasahn kahnimwpwal en Mehn Amilisai kan, adarail akan iei Seram, oh Amnor, oh Mandai, oh Limer; irail pwukat me kohwei iangahki ingarail ohl akan pwe re en mwasahn douwen Mehn Amilisai kan.\n\n23 Kedekedeo mandahn rahno irail mwadangete pwurodohng nan kanihmwpwal en Mehn Nihpai kan, pwehki ar pwuriamwei, oh masapwehkada mehlel, ndinda:\n\n24 Kilang, se idahwehnla Mehn Amilisai kan wasa re pweidi ie, oh se ahpw pwuriamweiki, pwe nan sahpw en Mainon, pohnangin sahpw en Saraemla, ni ahl me kohla nan sahpw en Nihpai, se kilangada karis en Mehn Leimen kan; oh kilang, Mehn Amilisai kan ehuwongirailehr;\n\n25 Oh irail pwakipwakihpeseng riatail akan nan sahpwo; oh re tangatangasang mwohrail iangahki neirial pelinmen akan, oh arail pwoud kan, oh neirail seri kan, kohkohdohng atail kahnimwo; oh ma kitail sohte pahn mwadang re pahn kalowehdi atail kahnimwo, oh atail pahpa kan, oh atail pwoud kan, oh neitail seri kan pahn kamakamala.\n\n26 Kedekedeo aramas en Nihpai kan ahpw wahda imwarail impwal akan, oh mweselsang nan wahu en Kidion kolahng nan arail kahnihmwo, me iei kahnimw en Saraemla.\n\n27 Oh kilang, ni arail wie kotkotehla pillap Saidon, Mehn Leimen kan oh Mehn Amilisai kan, kodohng irail ni uwen tohto me kereniong duwehte pihk en ni oaroahr kan, pwe re en kemeirailla.\n\n28 Ahpw, sapwellimen Kauno manaman ketin kakehlakahda Mehn Nihpai kan, pwehki arail ngidingidki ar kapakap ong ih en doarehsang pahn manaman en arail imwintihtih kan, eri Kauno ketin karonge arail pekipek kan, oh kakehleirailda, oh Mehn Leimen kan oh Mehn Amilisai kan ahpw pwupwudi mwohrail.\n\n29 Kedekedeo Alma ahpw palapalehngada Amilisai ni ara uhpene; oh ira peipene kehlail nanpwungara.\n\n30 Kedekedeo Alma, pwehki ih ohl en Koht emen, pwehki eh mwekidkihda sang ni pwoson laud, e ahpw kapakap patohwan: Maing Kaun, komw kupwure ie oh doarehla ei mour, pwe I en kak wia wiliepen nin limomwi pwehn doarehla oh kapitala aramas pwukat.\n\n31 Eri met ni ahnsou me Alma patohwan mepwukat e ahpw pwurehng peiong Amilisai; e ahpw kehlaildahr, oh e kemehkihla Amilisai nah kedlahso.\n\n32 Oh e pil peiong nanmwarki en Mehn Leimen kan; ahpw nanmwarki en Mehn Leimen kan sopohsang mwohn Alma oh kadarohng silepe sounpei kan en pelian Alma.\n\n33 Ahpw Alma, iangahki silepe ko, peiong sapwellimen nanmwarki en Mehn Leimen kan sounsilasil ko lao e kemekemeirailla oh pwakihirailpeseng.\n\n34 Oh e ahpw akerasang mehla ko me wonohn nanpwehl, de ni keilen pihlo, me mih palikapi en pillap Saidon, keskesehdiong paliwar en Mehn Leimen kan me kamakamala nan pihl en Saidon, pwe nah aramas akan en kak mie wasa re pahn keid ie oh peiong Mehn Leimen kan oh Mehn Amilisai kan me mi ni palikapi en pillap en Saidon.\n\n35 Kedekedeo ni ahnsou me irail koaros kotehla pillap en Saidon Mehn Leimen ko oh Mehn Amilisai ko tepida tangdoaui, mehndahte uwen arail tohto mehlel me sohte me kak wadekedi.\n\n36 Oh irail tangasang Mehn Nihpai kan kohkohlahng nan sapwtehno me mih palikapi oh palieir, kohkohla palilahsang irepen sahpwo; oh Mehn Nihpai kan wia uwen arail kak koaros pwehn pwakipwakihirail, oh ahpw kemekemeirailla.\n\n37 Ei, irail tuhwong [Mehn Nihpai kan] pali koaros, oh kamakamala oh pakasarala, lao irail mwerpeseng ni palikapi, oh ni palieir, lao re lelehr nan sapwtehno, me kahdaniki Ermoun; oh ih wasao nan sapwtehno me diren mahn lawalo oh mahn keper kan.\n\n38 Kedekedeo irail tohto mehla nan sapwtehno pwehki arail ohla kan, oh mahn lawalo kan kangirailla oh pil menpihr puldur kan; oh tihrail kan dierekdahr, oh re koasoakoasoakpene pohn pwehl.\n\n", "alma 3": "[center][font_size=26]Iralaud 3[/font_size][/center]\n\n[i]Mehn Amilisai kan wiadahr kilel ehu pohn kilirail nin duwen mahsen en kokohpo—Mehn Leimen kan riahkihla arail kahngohdi—Aramas akan pein keriahla pein irail—Mehn Nihpai kan pilehu powehdi sounpei en Mehn Leimen kan. Ele Sounpar 87–86 Mwohn Krais.[/i]\n\n1 Kedekedeo Mehn Nihpai kan me sohte kamakamkihla dipwsou en mahwen kan, mwurin arail sarepedi me kamakamalahr akan—met me kamakamala kan sohte kak wadawadedi, pwehki uwen arail kidalap—mwurin arail sarepedi arail mehla kan, irail koaros pwuralahng nan sapwarail kan, ni imwarail akan, rehn arail pwoud kan, oh neirail seri kan.\n\n2 Met, lih oh seri tohto me pil kamakamkihla kedlahs, oh pil neirail pelin sihpw oh kou tohto pil kamakamala; oh pil arail mwetuwel en werentuhke tohto pil ohla, pwehki kidalap en karis en sounpei kan tiakedi oh kumutepene.\n\n3 Oh met, Mehn Leimen oh Mehn Amilisai tohto me kamakamala ni keilen pillap Saidon lekdekdihlahte nan pihl en Saidon; oh kilang tihrail akan mihmi wasa loal kan en nansed, oh re me tohto.\n\n4 Oh Mehn Amilisai weksang Mehn Nihpai kan, pwe re kaweitahtala pohn tomwerail akan ni mwohmw en Mehn Leimen kan; ahpw irail sohte sehkasang piten moangerail akan duwehte Mehn Leimen kan.\n\n5 Pwe piten moangen Mehn Leimen kan kin seiseisang; oh irail sohte kin likou, ihte kisin kilin mahn me kin pirapiriong lukoperail kan, oh pil arail tehtehn mahwen, me katengetengdiong nin lukeparail, oh neirail kesik ketieu kan, oh arep kan, oh neirail takai kan, oh neirail pahi kan, oh soahng teikan.\n\n6 Oh kilin Mehn Leimen kan toantoal, nin duwen kilel me kohiengehr arail pahpa ko, me wia keriah ehu pohrail pwehki arail wiahda dihp oh kahngohdi ong riarail akan, me iei Nihpai, Seikop, oh Sosep, oh Sam, me wia ohl sarawi oh pwung kei.\n\n7 Oh riarail kan song en kauweirailla, kahrehda irail riahla; oh Kauno Koht ketikihong pohn kilirail kilel ehu, mehlel, pohn Leimen oh Lemuel, oh pil nein Ismael pwutangko, oh pil lih akan me wia kisehn Ismael.\n\n8 Oh met e wiawi pwe kadaudokerail akan en kak weksang kadaudok en riarail kan, pwe Kauno Koht en kak doarehla sapwellime aramas akan, pwe irail en dehr pwopwoudpene oh kamehlele tiahk sapwung kan me pahn kahrehda arail kamwomwomwla.\n\n9 Kedekedeo ma mehmen me pahn kapwopwoudipene kadaudoke rehn Mehn Leimen kan, kadaudoke kan pahn pil iang ale keriape.\n\n10 Eri, mehmen me mweidala pein ih en idawehnla Mehn Leimen kan kin kahdanikihla ahdohte, oh kilelo pil kin mihla reh.\n\n11 Kedekedeo mehmen me sohte kin kamehlele tiahk en Mehn Leimen kan, ahpw kamehlele poadopoad kan me wisikdo sang nan sahpw en Serusalem, oh pil tiahk en arail pahpa kahlap ako, me pwung, me kamehlele sapwellimen Koht kosonned akan oh kin kapwaiada, re kin adaniki Mehn Nihpai, de aramas en Nihpai, sang ahnsouo kohla—\n\n12 Oh iei irail me kin kolokol poadopoad mehlel en neirail aramas akan, oh pil aramas en Mehn Leimen kan.\n\n13 Met kitail pahn kapwurelahng Mehn Amilisai kan, pwe irail pil alehdier kilel ehu poh kilirail; ei, irail kilelehki pein irail kilelo, iei, kilel weitahta me mih ni temwarail kan.\n\n14 Eri met mahsen en Kohto pweidahr, pwe iet mahsen akan me e ketin mahsanihong Nihpai: Kilang, Mehn Leimen kan me I keriairaillahr, oh I pahn kihong irail kilel ehu me irail oh kadaudokerail akan pahn katohrohrsang uhk oh kadaudokomw kan, sang met kohla oh kohkohlahte, ihte ma irail pahn koluhkihla arail wiewia suwed kan oh sohpeido rehi pwe I en kak mahkong irail.\n\n15 Oh pil: I pahn kihong kilel ehu pohn kilirail kan me pahn patehng kadaudoken riomw kan, pwe irail en pil iang riahla.\n\n16 Oh pil: I pahn kihong kilel ehu pohn mehmen me pahn peiong uhk oh kadaudokomw kan.\n\n17 Oh pil, I ndaionguhk me mehmen me pahn kohkohsanguhk pahn sohla wia kadaudokemw; oh I pahn kapaiukada, oh mehmen me pahn wiahla kadaudokemw, sang met kohla oh kohkohlahte; oh mepwukat iei sapwellimen Kauno inou ong Nihpai oh kadaudoke kan.\n\n18 Met Mehn Amilisai kan sohte ese me mahsen en Koht pweidahier rehrail ni ahnsou me irail tepida kihong kilel pohn temwerail kan; ahpw re saledengki ar kahngohdiong Koht; eri e konehng me keriao pahn kohieng irail.\n\n19 Met I men kumwail en kilang me pein irail me kihong irail keriah wet; oh iei pil duwehte aramas koaros me riahla kin pein kihong irail arail lokolok.\n\n20 Met kedekedeo e saik lel rahn tohto kei mwurin arail mahwen ong Mehn Leimen oh Mehn Amilisai kan nan sahpw en Saraemla, a mie pil ehu pwihn en sounpei en Mehn Leimen kei me kohdohn peiong aramas en Nihpai kan, wasaohte me tepin sounpei ko tuhwong ie Mehn Amilisai kan.\n\n21 Kedekedeo mie sounpei kei me pekederla pwe re en pwakihrailsang nan sapwarail.\n\n22 Met, pwehki Alma eh sousoumwahuki eh ohla, e sohte iang kohla mahweniong Mehn Leimen kan ahnsou wet;\n\n23 Ahpw e kadaradalahng irail karis en sounpei ehu; oh irail kohdahla oh kemehla tohtohn Mehn Leimen kei, oh pwakihasang irail me luwehdi ni irepen sahpwo.\n\n24 Oh irail eri pwurodo oh pwurehng ahneki popohl nan sahpwo, sohla ahneki kapwunod en arail imwintihti kan nan ahnsou kis.\n\n25 Met mepwukat koaros wiawiher, ei, mahwen pwukat koaros oh pingiping pwukat koaros tepida oh uhdi nan pahr kelimau en mwehin sounkopwung kan.\n\n26 Oh nan pahr ehuo aramas kid kei oh nen kei pekederlahng nan wasahn mour poatopoato, pwe irail en kak ale ketingpen arail wiewia kan, ma re mwahu de ma re suwed, en ale peren poatopoat de pahtou poatopoat, nin duwen ngehno me irail peikiong, ma ngehn mwahu de me suwed.\n\n27 Pwe emen emen aramas pahn alehdi isepe sang ih me e pilada peikiong, oh met iei duwen mahsen akan en ngehn en kohkohp; eri e pahn pweida nin duwen me mehlelo. Oh met kaimwsekelahn pahr kelimau en mwehin sounkopwung kan.\n\n", "alma 4": "[center][font_size=26]Iralaud 4[/font_size][/center]\n\n[i]Alma papidaisiala kiden aramas me weliakapwala—Wiewia suwed lel nan Mwomwohdiso, oh kekeiridahn Mwomwohdiso pweiek—Nihpaia wiahla sounkopwung lapalap—Alma, ni eh wia samworo lapalap, poadidiong wia doadoahk en kalohk. Ele Sounpar 86–83 Mwohn Krais.[/i]\n\n1 Met kedekedeo nan kewenou en pahr en mwehi en sounkopwung kan ong aramas en Nihpai kan, sohte pingiping de mahwin nan sahpw en Saraemla;\n\n2 Ahpw aramas akan ahneki lokolok, ei, lokokol laud pwehki riarail akan me mehla, oh pil neirail pelin sihpw oh kou kan me mehla, oh pil ohlahn arail mwetuwel en werentuhke kan, me Mehn Leimen kan tiakpeseng oh kawehla.\n\n3 Oh uwen arail lokolok laud aramas koaros wie mwahmwhiei; oh irail kamehlele me iei kalokolok en Koht me kohdong irail pwehki arail wiewia suwed oh arail mour suwed kan; eri irail piridahng tamataman arail pwukoa.\n\n4 Oh irail tepida koasoanehdi mwomwohdiso unsek; ei, oh tohto me papidaisla nan pihl en Saidon oh iangala mwomwohdiso en Koht; ei, irail papidaisla rehn Alma, me kasarawihong en wia samworo lapalap nan mwomwohdiso, sang pehn eh pahpao, Alma.\n\n5 Kedekedeo nan keisuh en pahr en mwehi en sounkopwung kan aramasa meh silikid limepwiki iangala mwomwohdiso en Koht oh papidaisla. Oh met me kaimsekala keisuh en pahr en mwehin sounkopwung kan en aramas en Nihpai kan; oh popohl mie nan erein ahnsouo pwon.\n\n6 Kedekedeo nan kawaluh en pahr en mwehi en sounkopwung ko, aramas en nan mwomwohdiso tepida pohnmwahsohla, pwehki arail kepwehpwe kouwahlap, oh arail likou silik kan, oh arail likou kaselel kan, oh pwehki tohtolahn neirail pelin sihpw oh kou kan, oh neirail kohl oh neirail siliper, oh soahngen dipwisou kesempwal akan koaros, me re alehdi sang arail doadoahk loalaopwoat; oh nan mepwukat koaros irail tepida pohnmwahsohkihda nan masarail akan, pwe irail tepida likawih likou pweilaud kan.\n\n7 Met me elehda kahpwal laud ong Alma, ei, oh ong aramas tohto me Alma kasarawihong re en wia sounpadahk kan, oh samworo kan, oh silepe kan en nan mwomwohdiso; ei, tohto irail pahtoukihla mehlel pwehki wiewia suwed me irail kilang tepida mie rehn neirail aramas akan.\n\n8 Pwe irail kilangehr oh pahtouki ni ar kilang aramas en mwomwohdiso ar tepidahr ahneki pohnmwahso nan masarail akan, oh katengehdi nan mohngiongarail kan dipwisou kan oh soahng mwahl akan en sampah, kahrehda irail tepida kauwe, emen emen nanpwungarail, oh re tepida kailongki irail akan me sohte kin kamehlele nin duwen pein nsenrail oh arail kansanamwahu.\n\n9 Oh pwehki met, nan kewaluh en pahr en mwehi en sounkopwung kan, pingiping laud tepida mie rehn aramas en mwomwohdiso; ei, mie noahrok, oh akamai, oh mwekid en lemei, oh kailok, oh pohnmwahso, iei ar pohnmwahso daulih ahn irail akan me sohte wia tohn mwomwohdiso en Koht.\n\n10 Oh met kaimsekala kewaluh en pahr en mwehi en sounkopwung kan; oh wiewia suwed en mwomwohdiso wia takai en dipekelekel ong irail akan me sohte wia tohn mwomwohdiso; oh met kahrehda mwomwohdiso tepida pweiek nan ah kekeirida.\n\n11 Kedekedeo ni tepidahn keduwau en pahro, Alma kilangada wiewia suwed en mwomwohdiso, oh e pil kilangada karasaras en mwomwohdiso ah tepida kahluwalahng me sohpwoson kan sang nan ehu dihp kohlahng ehu, eri met pahn kahrehiongehr kamwomwomwlahn aramas akan.\n\n12 Ei, e kilangada sapahrek en aramas akan, ekei kihrailda nan arail pohnmwahso, popohnsehse mehtei kan, sohsohpeisang me anahn akan oh me sohte arail likou kan oh me mehn mwonge kan, oh irail kan me men nimpil, oh irail me soumwahu oh lokolok kan.\n\n13 Eri met lapalahn ah wiahda pahtou laud rehn aramas akan, ahnsou me ekei wie nannantiong karakarahk, sewesewese me anahne arail sawas akan, me rasohng kihong me semwehmwe oh me anahn akan arail dipwisou kan, kamwonge me men mwonge kan, oh kanekanengamah nan soahngen lokolok koaros, pwehki Krais, me pahn ketido nin duwen ngehn en kokohp;\n\n14 Kasikasik rahno, kahrehda re nannantiong irail en mwakelekelsang diparail akan; oh irail audaukihda peren laud pwehki iasadahn me melahr akan, nin duwen kupwur oh manaman oh komour en Sises Krais sang sahl en mehla kan.\n\n15 Oh met kedekedeo Alma, pwehki ah kilangehr lokolongkan en irail akan me kin idawehn Koht ni karakarahk, oh mwekid en kailok me mih rehrail sang nah aramas teikan, oh pwehki ah kilangehr mwekid en sapairair, e ahpw tepida pahtoukihla; ahpw Ngehn en Kauno sohte uhdihsang sowese.\n\n16 Oh e pilada ohl loalokong men me iang wia silepen nan mwomwohdiso, oh kihong manaman nin duwen pilipil en aramas akan, pwe en kak ahneki manaman en wiahda kosonned akan nin duwen poahson en kosonned akan me wiawidahr, oh pwe en kapwungki aramas akan nin duwen arail wiewia suwed oh dihparail kan.\n\n17 Eri eden ohl menet iei Nihpaia, oh e pilipilda en wiahla sounkopwung lapalap; oh e mih nan sehr en mwoalen kopwungo pwe en kapwung oh kaweid aramas akan.\n\n18 Ahpw Alma sohte kihong ih manaman en ohpis en wia samworo lapalap ong nan mwomwohdiso, ahpw e kolokolete ohpis en samworo lapalap ong pein ih; ahpw e patohwanong Nihpaia pwukoahn sounkopwungo.\n\n19 Oh met e wia pwe en kak pein kohwei rehn nah aramas akan, de rehn aramas en Nihpai kan, pwe en kak kalohkihongirail mahsen en Koht, pwe en kamwakidada re en tamanda arail pwukoa, oh pwe en kak kalohngki mahsen en Koht me pahn kauhdi pohnmwahso koaros oh widing koaros oh pingiping koaros me mih rehn nah aramas akan, pwehki e kilang me sohte ehu ahl me e kak pwurehng kapwurehkiniraildo ihte sang ni kangong en kadehde mehlel ong irail.\n\n20 Oh met ni tepidahn pahr keduwau en mwehi en sounkopwung kan ong aramas en Nihpai kan, Alma kihongehr Nihpaia sehr en sounkopungo, oh loaloapwoationgete papah nan prihsduhd lapalap en koasoandi sarawi en Koht, ong kadehdehki mahseno, nin duwen kaudiahl oh ngehn en kokohp.\n\n", "alma 5": "Mahsen kan en Alma, Samworo Lapalapo nin duwen koasoandi sarawi en Koht, padahkihong aramas akan nan arail kahnihmw oh kousapw akan nan sahpwo pwon.\n\nTepida nan iralaud 5.\n\n[center][font_size=26]Iralaud 5[/font_size][/center]\n\n[i]Aramas anahne koluhla oh kapwaiada kosonned akan, ipwsapahl, kamwakelehda arail karmend kan sang ni ntahn Krais, karakarahk oh kihsang irail pohnmwahso oh noahrok, oh wia doadoahk pwung kan pwe irail en kak komourla—Silepen Sihpw Mwahuo ekehker Sapwellime aramas akan—Irail akan me kin wia doadoahk en tepil iei seri en tepilo—Alma kadehdehki duwen mehlel en eh padahk oh luke aramas akan en koluhla—Eden [aramas] me kin mour pwung kan pahn ntingdi nan pwuhk en komouro. Ele Sounpar 83 Mwohn Krais.[/i]\n\n1 Eri, kedekedeo Alma ahpw tepida padahngki mahsen en Koht ong aramas akan, tepikida nan sahpw en Saraemla, oh sang mwo kohpeseng nan sahpwo pwon.\n\n2 Oh mahsen pwukat me e padahkihong aramas akan nan mwomwohdiso me wiahwihda nan kahnihmw en Saraemla, nin duwen dahme e pein ntingihdi, me ketihtihki:\n\n3 Ngehi, Alma, kasarawihongehr samworo lapalap sang ei pahpa, Alma, ong nan mwomwohdiso en Koht, pwehki e alehdi manaman oh mweimwei sang rehn Koht en wia mepwukat, kilang, e tepida wiahda mwomwohdiso nan sahpw me mih ni irepen sahpw en Nihpai; ei, sahpw me kahdaniki sahpw en Mormon; ei, oh e papidaisihla rieh kan nan pihl en Mormon.\n\n4 Oh kilang, I ndaiong kumwail, re poadoandoarasang pahn manaman en sapwellimen nanmwarki Noha aramas akan, sang ni kalahngan oh manaman en Koht.\n\n5 Oh kilang, mwurin mwo, irail lohdi nan mouren kalidu pahn manaman en Mehn Leimen kan nan sapwtehno; ei, I ndaiong kumwail, irail wie sensel, oh Kauno ahpw pwurehng doareirailsang nan mouren kalidu sang ni manaman en sapwellime mahsen; oh se kohdo nan sahpwet, oh wasaht se pil pwurehng tepida wiahda mwomwohdiso en Koht nan sahpwet pwon.\n\n6 Oh met kilang, I ndaiong kumwail, riei kan, kumwail me wia tohn mwomwohdiso, kumwail kin kalapw tamatamante kaliduhlahn amwail pahpahko? Ei, oh kumwail kin kalapw tamatamante sapwellime kalahngan oh kanengamah ong irail? Oh pil kapatahiong, kumwail kin kalapw tamatamante me e ketin doarehla palingenerail sang nan ehl?\n\n7 Kilang, e ketin wekidala ar mohngiong kan; ei, e ketin panginirailda sang nan arail meir kelik, oh irail pirida rehn Koht. Kilang, irail mihmi nan werengen rotorot; ahpw, palingenerail kan marainkihda marain en mahsen poatoapoato; ei, selin mehla kapilirailpene, oh sel metehn ehl, oh kamwomwomwla poatoapoato awiawih irail.\n\n8 Oh met I kalelapak rehmwail, riei ko, irail kamwomwala? Kilang, I ndaiong kumwail, soh, irail sohte kamwomwala.\n\n9 Oh I pwurehng kalelapak, selin mehla ko olahr, oh sel metehn ehl me kapikapil irailo, e mweradahr? I ndaiong kumwail, Ei, e mweradahr, oh loalerail akan direkihlahr limpoak oh peren, oh irail ahpw kin koulki limpoak en komour. Oh I ndaiong kumwail me irail komourlahr.\n\n10 Oh met I kaledapak rehmwail dahme kahrehda irail komourkihla? Ei, dahme wia poahson en arail koapworopworki komouro? Dahme kahreda irail kak saledek sang selin mehla, ei, oh pil sel metehn ehl?\n\n11 Kilang, I kak ndaiong kumwail—ei pahpa Alma sou kamehlele mahsen kan me kalohk sang ni ewen Apinadai? Oh e sou wia soukohp sarawi men? E sou padahngki mahsen en Koht, oh ei pahpa Alma kamehlele mahsen akan?\n\n12 Oh sang ni ah pwoson mie weliakapw mehlel wiawi nan ah mohngiong. Kilang I ndaiong kumwail me met akan koaros mehlel.\n\n13 Oh kilang, e kalohngki mahseno ong amwail pahpa kan, oh nan mohngiongarail kan weliakapw mehlel, oh irail karakarahkala oh koapworopworiki Koht ieias mehlelo. Oh kilang, irail loaloapwoat lao lel imwi; eri irail komourlahr.\n\n14 Oh met kilang, I kalelapak rehmwail, riei kan nan mwomwohdiso, kumwail ipwisangehr rehn Koht ni palingenamwail? Kumwail kak kilang ieiasih nan amwail mour? Kumwail kehnehr weliakapw mehlelo nan mohngiongamwail kan?\n\n15 Kumwail kin pwoson komour en ih me ketin kapik kumwailda? Kumwail kin kasikasik sang ni amwail kilikilengwei ni pwoson, oh medewe me paliwar wet pahn iasadahng mour poatoapoat, oh paliwar wet me kin mwerpeseng pahn iasadahng paliwar me sohte kak mwerpeseng, pwe en kesihnen mwohn Koht pwe en ale kadeik nin duwen wiewia kan me wiwiawi nan mour wet?\n\n16 I ndaiong kumwail, kumwail kak pein medewehdohng kumwail ni rahno me kumwail pahn rong kepitien Kauno, mahsanihong kumwail: Kohdo rehi, kumwail me kapaida kan, pwe kilang, amwail doadoahk kan wia doadoahk en mour pwung pohn sampah?\n\n17 De kumwail kin medewehiong me kumwail kak pitih Kauno ni rahno, oh nda—Maing, aht doadoahk kan wia doadoahk pwung kei pohn sampah—oh me e pahn kamour kumwailla?\n\n18 De pil, kumwail kak medewehiong amwail pahn pakahrdohng mwohn mwoahlen kopwung en Koht oh loalemwail akan direkihla pepehm en dihp oh pahtou, ni amwail pahn tamanda dipamwail kan koaros, ei, ni amwail ese ni unsek amwail wiewia suwed kan, ei, ni amwail tamanda me kumwail kasohwe sapwellimen Koht kosonned akan?\n\n19 I ndaiong kumwail, kumwail kak kilenglahng Koht ni rahno oh ahneki mohngiong mwakelekel oh peh mwakelekel? I ndaiong kumwail, kumwail kak kilengdahng, oh kilang ieias en Koht nan amwail mour?\n\n20 I ndaiong kumwail, kumwail kak medewe me kumwail komourla ma kumwail mweidehng pein kumwail pahn manaman en tepilo?\n\n21 I ndaiong kumwail, kumwail pahn ese ni rahno ma kumwail pahn kak komourla; pwe sohte emen aramas kak komourla ma ah karmend sohte pahn kamwakelda oh pwetepwetla; ei, ah karmend kan pahn anahne kamwakelda lao re mwakelekelsang samin kan, sang ni ntahn ih me atail pahpah ko koasoiahier, me pahn kohdo oh kamaurala sapwellime aramas akan sang diparail akan.\n\n22 Oh met I kalelapak rehmwail, rieiko, ia mwomwen amwail pepehm, ma kumwail pahn kesihnen mwohn mwolen kopwung en Koht, ni amwail karmend kan eh saminki nta oh soangen samin koaros? Kilang, dahme mepwukat pahn kadehdehda ong kowe?\n\n23 Kilang re sou pahn kadehdehda me kumwail soun kam aramas, ei, oh kumwail pil dipaniki soangsoangen wiewia suwed koaros?\n\n24 Kilang, rieikan, kumwail sou kin medemedewe me soangen aramas wet kak mwohndi nan wein Koht, iang Eipram, iang Aisek, oh iang Seikop, oh pil koaros soukohp sarawi kan, me arail karmend kan kamwakeldahr oh sohte mwahi kis, mwakelekel oh pwetepwet?\n\n25 I ndaiong kumwail, soh; ihte ma kumwail kak wiahiong Sounkepikipiko en likamw sang ni tapio, de medewe me e likamw sang ni tapio, kumwail sohte kak nda me e pahn kak mie dowen sohngo nan wein nanleng; ahpw re pahn lekidekila liki pwe irail iei seri en wehin tepilo.\n\n26 Oh met kilang, I ndaiong kumwail, riei kan, ma kumwail kehnehr weliakapw mehlelo nan mohngiongamwail kan, oh ma kumwail kehnehr amwail men koulki koul en limpoak en komouro, I pahn kalelapak, kumwail kak kehn ahnsou wet?\n\n27 Kumwail kin weweid, ni amwail kin mwakmwakelekel mwohn Koht? Kumwail kak nda loalemwail kan, ma kumwail pahn malipilipiong mehla ahnsou wet, me kumwail karakarahkalahr? Me amwail karmend kan mwakelekeldahr oh pwetepwelahr sang ni ntahn Krais, me pahn ketido kamourala sapwellime aramas akan sang diparail akan?\n\n28 Kilang, kumwail kihsangehr amwail pohnmwahso? I ndaiong kumwail, ma kumwail saikinte kumwail saik onopadahng tuhwong Koht. Kilang kumwail anahne kaunopada ahnsou karwaru; pwe wehin nanleng kerendohr, oh soangen aramaso sohte kak alehdi mour soutuk.\n\n29 Kilang, I idek, mie emen rehmwail me saikinte kihsang reh noahrok? I ndaiong kumwail me soangen aramaso saikinte onopada; oh I men kumwail en kaunopada ahnsou karwaru, pwe awahu kerendohr, oh kumwail sohte ese ahnsouo me pahn lelledo; pwe soahngen aramaso sohte kak en sohte dipe.\n\n30 Oh I pil kalelapak rehmwail, mie emen rehmwail me kin kauwe rie ohl, de kalapw wiahiong mwekid en kailok kan?\n\n31 Meid suwediong soangen aramaso, pwe e saikinte onopada, oh ahnsouo kerendohr me e pahn anahne koluhla ma soh e sohte pahn komourla!\n\n32 Iei, meid suwediong kumwail koaros me kin wiewia tiahk suwed kan; koluhla, koluhla, pwe Kauno Koht me ketin mahsaniher!\n\n33 Kilang, e ketin kadarewei sapwellime luhk ong aramas koaros, pwe pwe kalahngan en nin lime kan e ketin kapahwei rehrail, oh mahsanih: Koluhla, oh I pahn aleikumwailda.\n\n34 Ei, e ketin mahsanih: Kohdo rehi oh kumwail pahn tungoale wahn tuhkehn komouro; ei, kumwail pahn kang pilawa oh nim pihl en komour ni saledek;\n\n35 Ei, kohdo rehi oh wahdo doadoahk en mour pwung kan, oh kumwail sohte pahn paldi oh lekideklong nan kisiniei—\n\n36 Pwe kilang, ahnsouo kerendohr me mehmen me pahn wahdo wah sohte mwahu, de mehmen me sohte kin wia doahdoahk en mour pwung kan, pein ih kahrehiong eh pahn weriwer oh mwahiei.\n\n37 Kumwail me kin wiewi doadoahk suwed kan; kumwail me aklapalapkihda soahng mwahl akan en sampah, kumwail me kin nda me kumwail ese koasondi pwungkan ahpw salongalahr, duwehte sihpw me sohte silepe, mehndahte silepen sihpwo eh lukuweriher kumwail oh pil wie lukulukuwerihte kumwail, ahpw kumwail sohte men rong kepitiehu!\n\n38 Kilang, I ndaiong kumwail, me silepen sihpw mwahuo wie ekeeker kumwail; ei, oh sang ni mware e kin ketin ekerkin kumwail, me iei mwahren Krais; oh ma kumwail sohte pahn rong kepitien silepen sihpw mwahuo, me iei mwarehu me kumwail wie luklukwerki, kilang, kumwail sohte wia sihpw en silepen sihpw mwahuo.\n\n39 Oh met ma kumwail kaidehn sapwellimen silepen sihpw mwahuo, a mehnia pelin sihpw kumwail iang? Kilang, I ndaiong kumwail, me tepilo iei silepamwail, oh kumwail wia nah; oh met, ihs me kak kelikamwe met? Kilang, I ndaiong kumwail, mehmen me kelikamwe met e wia aramas likamw oh seri en tepilo.\n\n40 Pwe I ndaiong kumwail me soahng koaros me mwahu kohsang rehn Koht, oh soahng koaros me suwed kohsang rehn tepilo.\n\n41 Eri, ma aramas emen pahn wia doadoahk mwahu kan, e rongehr kepitien silepen sihpw mwahuo, oh e idahwen ih; ahpw mehmen me pahn wia doadoahk suwed kan, e wialahr seri en tepilo, pwe e rongehr ngilehu, oh idawehn ih.\n\n42 Oh mehmen me pahn wia met, e pahn ale isepe sang ih; eri, isepehu e pahn ale mehla, nin duwen eh sohte momourpwung, sohla kak wiada doadoahk mwahu kan koaros.\n\n43 Oh met, riei kan, I men kumwail en rong ie, pwe I koasoi sang loaleiet unsek; pwe kilang, I ndaiong kumwail ni sansal pwe kumwail en dehr sapwungala, de koasoiahier nin duwen sapwellimen Koht kosonned akan.\n\n44 Pwe I malipilipieng en koasoi ni mwohmw wet, nin duwen koasondi sarawi en Koht, me sang Krais Sises; ei, I alehdi kosonned ien kesihnenda oh kadehdehiong aramas pwukat soahng kan me atail pahpahko koasoiahier duwen soahng kan me pahn kohdo.\n\n45 Oh kaidehng ih mehkoaros met. Kumwail sohte medewe me I pein esehdahr mepwukat? Kilang, I kadehdehkihong kumwail me I ese me mepwukat me I koasoiadahr e mehlel. Oh ia mwomwen amwail medewe me I ese me mepwukat mehlel?\n\n46 Kilang, I ndaiong kumwail me mepwukat kasansal ong ie sang ni sapwellimen Koht Ngehn Sarawio. Kilang, I kaisihsolki oh kapakapki erein rahn kei pwe I en kak pein esehda mehlelpen mepwukat. Oh met pein ngehi esehier me mepwukat mehlel; pwe Kauno Koht ketin kasalehiong ie sang sapwellime Ngehn Sarawi; oh iei met ngehn en kaudiahl me mih rehi.\n\n47 Oh pil patehng, I ndaiong kumwail me e kasansal ongie, me mahsen akan me atail pahpahko koasoiahier e mehlel, iei nin duwen ngehn en kokohp me mih rehi, me iei pil sang ni kasansaladahn Ngehn en Koht.\n\n48 I ndaiong kumwail, me I pein esehier me dahme I pahn ndaiong kumwail, me pid dahme pahn kohdo, e mehlel; oh I ndaiong kumwail, me I ese me Sises Krais pahn ketido, ei, Sapwellimeo, Iehros en Sahmo, me diren kalahngan, oh mahk, oh mehlel. Oh kilang, iei ih me pahn ketido oh ketikihsang dipen sampah, ei, dihp akan en aramas koaros me tengediong kamehlele mwareo.\n\n49 Oh met I ndaiong kumwail me iei ih koasoandi me I malipilipiong, ei, en kalohk ong riei ohl kesempwal akan, ei, oh aramas koaros me koukousoan nan sahpwe; ei, en kalohk ong koaros, me mah oh me pwulopwul kan, me sensel oh saledek; ei, I ndaiong kumwail akan me likeilap, me mah, oh dih me kekeirdah kan; ei, en kalohkihong irail me re anahne koluhla oh ipwsapahl.\n\n50 Ei, Ngehno ketin mahsaniher: Koluhla, kumwail koaros pohn sampah, pwe wehin nanleng kerendohr; ei, Sapwellimen Kohto pahn ketido ni linganih, ni sapwellime kehl, wahu, manaman, oh mweimwei en kaun. Ei, riei kempoake kan, I ndaiong kumwail, me Ngehno mahsanih: Kilang lingan en Nanmwarki en sampah; oh pil Nanmwarki en nanleng pahn kereniongehr kamarainwei rehn aramas akan koaros.\n\n51 Oh Ngehno pil mahsanihong ie, ei, eker ie ni ngihl kehlail, ketihtihki: Kohwei oh ndaiong aramas akan—Koluhla, pwe ma kumwail sohte pahn koluhla kumwail sohte pahn sohsohki wehin nanleng.\n\n52 Oh I pil ndaiong kumwail, Ngehno mahsanih: Kilang, silehu miher ni kalewen tuhkehu; eri tuhke koaros me sohte pahn kihla wah mwahu pahn palidi oh lekidekla nan kisiniei, ei, nan kisiniei me sohte kak ohla, iei kisiniei me sohte kak kunla. Kilang, oh tamataman, Me Sarawio me ketin mahsaniher.\n\n53 Oh met riei kempoakeko, I ndaiong kumwail, kumwail kak kasohwe mahsen pwukat; ei, kumwail kak pohnsehsemepwukat, oh tiakidi pahn patenehmwail akan Me Sarawio; ei, kumwail kak kihda pohnmwahsohn amwail mohngiong kan, ei, kumwail pahn wenwenlahte nan amwail likawih likou pweilaud kan oh katengehdi nanmohngiongamwail kan mehkot mwahl akan en sampah, oh amwail kepwe kan?\n\n54 Ei, kumwail pahn nannantihongete medewe me kumwail mwahu sang ekei; ei, kumwail pahn nannantihongete wia mwekid en kailok ong riomwail akan, me karakarahkalahr oh ideidawehn koasoandi sarawi en Koht, me kahrehda arail iangala mwomwohdiso wet, ni arail kasarawialahr sang Ngehn Sarawio, oh irail wiahier doadoahk kan me kasalehda arail koluhla—\n\n55 Ei, oh kumwail pahn wenlahte sohpeisang me semwehmwe kan, oh anahn kan, oh sohte kihong irail amwail dipwisou kan?\n\n56 Oh ni mehlel, kumwail koaros me pahn wenlahte nan amwail wiewia suwed kan, I ndaiong kumwail, me irail pwukat, ma re sohte pahn koluhla ahnsou mwadang irail pahn palidi oh lekidekiong nan kisiniei.\n\n57 Oh met I ndaiong kumwail, kumwail koaros me inangih idawehn kepitien silepen sihpw mwahuo, kumwail kohdo sang rehn me suwed kan, oh kumwail tohrohrla, oh dehr doahke arail dipwisou samin kan; oh kilang, adarail akan pahn lekidekila, pwe eden me suwed kan sohte pahn iang wadawadieng eden me mwahu kan, pwe mahsen en Koht en kak pweida, me ketin mahsani: Eden me suwed kan sohte pahn patehng eden nei aramas akan;\n\n58 Pwe eden me mwahu kan pahn ntingdi nan pwuhk en komouro, oh ong irail I pahn kamanahiong irail arail sohso ni pali maun en pehi. Oh met, rieiko, mie mehkot kumwail kak nda me pahn kasapwunge met? I ndaiong kumwail, ma kumwail pahn uhwong met, e sohte katepe, pwe mahsen en Koht pahn udahn pweida.\n\n59 Pwe dah, mie silepen sihpw rehmwail me nainiki sihpw tohto oh sohte kin tetehk irail, pwe kidi en wel kan dehr kohdo oh kangala nah pelin sihpwo? Oh kilang, ma kidi en wel men pahn kohdong nan pelin sihpw kan e sou pahn pwakiala? Ei, oh ni imwila, ma e kak, e pahn kemehla.\n\n60 Oh met I ndaiong kumwail me silepen sihpw mwahuo wie lukulukweri kumwail; oh ma kumwail pahn rong kepitiehu e pahn ketin waikumwaildo nan sapwellime kehlo, oh kumwail pahn wia sapwellime sihpw; oh e pahn mahsanihong kumwail me e sohte pahn mweideng kidi en wel men pahn pidelong rehmwail, pwe kumwail en dehr kamwomwala.\n\n61 Oh met ngehi, Alma, patohwanohng kumwail nin duwen mahsen en ih me ketin mahsenihong ie, me kumwail en tehk me kumwail kapwaiada mahsen akan me I padahkihong kumwailehr.\n\n62 I koasoi wei nin duwen kosonned ehu ong kumwail me iang tohn mwomwohdiso; oh ong kumwail me sohte wia tohn mwomwohdiso I koasoi ong kumwail ni duwen luhk ehu, oh I nda: Kohdo oh papidaisla sang ni koluhla, pwe kumwail en pil kak tungoale wahn tuhkehn komouro.\n\n", "alma 6": "[center][font_size=26]Iralaud 6[/font_size][/center]\n\n[i]Mwomwohdiso nan Saraemla kamwakelda oh koasoansoandi—Alma kohla nan Kidion pwe en kalohk. Ele Sounpar 83 Mwohn Krais.[/i]\n\n1 Oh met kedekedeo mwurin Alma e kaimwsekalahr eh koasoakoasoiong aramas en mwomwohdiso, me wiahwihda nan kahnimw en Saraemla, e kasarawihla samworo kan oh silepe kan, sang ni pwilidieng pehkan nin duwen koasoandi en Koht, pwe en kaunda oh apwali mwomwohdiso.\n\n2 Kedekedeo mehmen me sohte wia tohn mwomwohdiso ahpw koluhkihla diparail akan papidaisla sang ni ar koluhla, oh tohwehla mwomwohdiso.\n\n3 Oh pil kedekedeo mehmen me iang towe mwomwohdiso ahpw sohte koluhkihla arail wiewia suwed kan oh karakarahkala mwohn Koht—I koasoia irail kan me pohnmwahsohla nan mohngiongarail kan—re kin sosoikla, oh adarail akan kohsang, pwe adarail kan de iang wadawadiong rehn me mwahu kan.\n\n4 Oh met irail tepida koasonehdi koasondi en mwomwohdiso nan kahnihmw en Saraemla.\n\n5 Met I men kumwail en wehwehki me mahsen en Koht e saledekiong koaros, pwehki sohte aramas emen me sohte ahneki pwuhng en patehng mehtei kan rong mahsen en Koht.\n\n6 Ahpw sapwellimen Koht seri kan e wia kosonned ehu me irail en kin kapokonpene ahnsou koaros, oh ehukipene kaisihsol oh kapakap kehlailki ong palingenen irail akan me sohte ese Koht.\n\n7 Oh met kedekedeo ahnsou me Alma wiadahr koasoandi pwukat e ahpw mweselsang rehrail, ei, sang ni mwomwohdiso me mih nan kahnihmw en Saraemla, oh kohla ni pali mese en pilap en Saidon, kohlahng nan wahu en Kidion, wasahu mie kahnihmw ehu wiawihda, me kahdaniki kahnihmw en Kidion, me mih nan wahu me kahdaniki Kidion, me adaniki eden ohl me Nior kemehkihla kedlahs.\n\n8 Oh Alma kohla oh tepida kalohngki mahsen en Koht ong mwomwohdiso me wiawihda nan wahu en Kidion, nin duwen kaudiahl en mahseno eh mehlel me ah pahpau koasoiahier, oh nin duwen ngehn en kokohp me kin ieiang, nin duwen kadehde en Sises Krais, Sapwellimen Kohto, me pahn ketido kamourala sapwellime aramas akan sang diparail akan, oh nin duwen koasoandi sarawi me e malipilipiong. Oh iei met me ntingdier. Ahmen.\n\n", "alma 7": "Mahsen kan en Alma me e padahkihongehr aramas en Kidion, nin duwen pein ah poadoapoad.\n\nAudaudki iralaud 7.\n\n[center][font_size=26]Iralaud 7[/font_size][/center]\n\n[i]Krais pahn ipwidisang Mery—E pahn ketin sapwadada sahl en mehla oh ketikihda dipen Sapwellime aramas akan—Irail akan me koluhla, papidaisla, oh kapwaiada kosonned akan pahn alehdi mour soutuk—Me samin sohte kak sohsohki wehin Koht—Momouriki karakarahk, pwoson, koapworopwor, oh limpoak unsek anahnepe. Ele Sounpar 83 Mwohn Krais.[/i]\n\n1 Kilang riei kesempwaloko, pwehki ei mweimweiongehr en kohdo rehmwail, eri I pahn song kaweid kumwail sang pein ei lokaia; ei, sang pein eweiet, oh pwehki ehdin ei pahn koasoikihong kumwail koasoi me sang ni pein eweiet, pwehki ei kin kedikediropkihte pwukoahn sehr en sounkopwung, oh pwehki ei kin wiewia pwukoa me kahreda I sohte kak kohdo rehmwail.\n\n2 Oh I sohte pahn pil kak kohdo ahnsou wet ma sehr en sounkopwungo sohte kohieng emen aramas tohrohr, me welianiehdi uhd kakaun; oh Kauno sang ni sapwellime kalahngan me ketin mweidohng ie I en kak kohdo rehmwail.\n\n3 Oh kilang, I kohdo ni ei ahneki koapworopwor laud oh inangih me I pahn diar me kumwail karakarahk mwohn Koht, oh me kumwail kin kalapw wie pekipeki sapwellime kalahngan, oh me kumwail mwakelekel mwowe, me kumwail sohte mih nan irair sakanakan me riomwail akan nan Saraemla mih loalle.\n\n4 Ahpw meid pai mwaren Koht, pwe e ketin mwedehngehr I en ese, ei, e ketikihongie peren laud kowahlap en ese me re pwurehngehr koasoneiraildi ni wiepen sapwellime ieias en mour pwung.\n\n5 Oh I koapworopworiki, nin duwen Ngehn en Koht me kin ketiket rehi, me I pahn pil ahneki peren rehmwail; ahpw I sohte men ei peren rehmwail en sang ni kahpwal oh pahtou laud me I ahneki rehn rietail akan nan Saraemla, pwe kilang, ei perenkinirail mwurin ei wiahier doadoahk me wia kahpwal laud oh pahtou laud.\n\n6 Ahpw kilang, I koapworopworiki me kumwail sohte mih nan kahpwal en soupwoson duwehte riomwailko; I koapworopworiki me kumwail sohte pohnmwahsohla nan mohngiongimwail kan; ei, I koapworopworiki me kumwail sohte katengehdi nan mohngiongamwail kan dipwisou kan oh mehkot mwahl en sampah; ei, I koapworopworiki me kumwail sohte kin pwongih dikedik en eni kan, ahpw kumwail kin pwongih Koht mehlel oh ieiaso, oh me kumwail kasikasik kamwakelpen dipamwail akan, sang ni pwoson poatoapoat, me pahn kohdo.\n\n7 Pwe kilang, I ndaiong kumwail me soahng tohto pahn kohdo; oh kilang, mie ehu me keieu kesempwalasang koaros—pwe kilang, ahnsou kerendohr me Soundoaro ieias oh e pahn ketido rehn sapwellime aramas akan.\n\n8 Kilang, I sohte nda me e pahn ketido rehtail ni ahnsou me e pahn ketiket nan paliwar en mour wet; pwe kilang, Ngehno sohte mahsanihong ie me ih met me pahn wiawi. Met I sohte wehwehki soahng wet; ahpw I uwen me I wehwehki me, me Kauno Koht sapwellimaniki manaman en wia soahng koaros nin duwen sapwellime mahsen.\n\n9 Ahpw kilang, iet uwen me Ngehno ketin mahsanihong ie, ketihtihki: Kalohngkihong aramas pwukat, oh ndindahiong irail—Kumwail koluhla, oh kaunopada ahl en Kauno, oh weid nan sapwellime ahl kan, me inen; pwe kilang, wehin nanleng kerendohr, oh Sapwellimen Kohto pahn ketido pohn sampah.\n\n10 Oh kilang, e pahn ipwidisang rehn Mery, nan Serusalem me wia sahpw en atail pahpa kahlapoko, liho wia meipwon men, e rasehng dahl kesempwal oh pilipida ehu, me manaman en Ngehn Sarawi pahn kipehdi oh kaliseianda, oh kaipwiedi pwutak, iei, Sapwellimen Kohto.\n\n11 Oh e pahn ketiwei, oh ketin lokolongki medek kan oh kahpwal akan oh kasongosong kan koaros; oh met pwehki mahseno en kak pweida me ketihtihki me e pahn ketin alehdamedek koaros oh soumwahu koaros me sapwellime aramas akan pahn tungoalenki.\n\n12 Oh e pahn pwoula, pwe en kak sapwadada selin mehla me saliedi sapwellime aramas akan; oh e pahn ketin alehda arail luwet akan, pwe nan kapehde en ketin audaudiki kupwur kalahngan, nin duwen paliwar, pwe en mwahngi nin duwen paliwar mwomwen eh pahn ketin sowese sapwellime aramas akan nin duwen arail luwet akan.\n\n13 Met Ngehno mwahngi soahng koaros; ahpw Sapwellimen Kohto ketin lokolok nan paliwar pwe en kak ketikihda dihp en sapwellime aramas akan, pwe en kak ketikihsang arail dihp akan sang ni sapwellime manaman en kapitala; oh met kilang, iei kadehde wet me mih rehi.\n\n14 Met I ndaiong kumwail me kumwail anahne koluhla, oh ipwsapahl; pwe Ngehno ketin mahsanih ma kumwail sohte pahn ipwsapahl kumwail sohte kak sohsohki wehin nanleng; eri, kohdo oh papidaisla sang koluhla, pwe dipamwail akan en kak kamwakelsang, pwe kumwail en kak pwosonla Sihmpwul en Kohto, me ketikihsang dihp akan en sampah, me sapwellimanki kehl en kamaurala oh kamwakelehsang mour en wiewia suwed kan.\n\n15 Ei, I ndaiong kumwail kohdo oh dehr masak, oh pwilikihdi dihp koaros, me kin mengei en kaluwetehla kumwail, me saliehdi kumwail ong kamwomwomwla, ei, kohdo oh kohwei, oh kasalehiong amwail Koht me kumwail inengieng koluhkihla dipamwail akan oh inoukihong me kumwail pahn kapwaiada sapwellime kosonned akan, oh kadehdehiong ih rahnwet ni amwail pahn kohdihla nan pihl en papidais.\n\n16 Oh mehmen me pahn wia met, oh kolokol kosonned en Koht akan sang ahnsou wet kohla, aramas pahn tamataman me I ndaiong ih, ei, e pahn tamataman me I ndaiong ih, me e pahn ahneki mour soutuk, nin duwen kadehde en Ngehn Sarawi, me kadehdehiong ie.\n\n17 Oh met riei kesempwaloko, kumwail kamehlele mepwukat? Kilang, I ndaiong kumwail, ei, I ese me kumwail kamehlele; oh mwomwen ei ese me kumwail kamehlele iei sang ni kadehde en Ngehno me ketiket rehi. Oh met pwehki amwail pwoson kehlail met, ei, duwen soahng kan me I koasoiahier, I ahneki peren laud.\n\n18 Pwe nin duwen ei ndaiong kumwail nin tapio, me I ahneki kapwoaroapwoar laud me kumwail sohte mihmi nan irair en apwal me riomwail akan mih loale, eri I diaradahr me ei koapworopwor pweidahr.\n\n19 Pwe I kasawiadahr me kumwail mih nan ahl mwahu kan; I kasawiadahr me kumwail mih nan ahl me kohla nan wehin Koht; ei, I kasawiadahr me kumwail kakainenehla sapwellime ahl akan.\n\n20 I kasawiadahr me e sansalehng kumwailehr, sang ni kadehde en sapwellime mahsen, me e sohte kak keid nan ahl pirek kan; de pil wekid dahme e mahsaniher; de pil mwomwen men wetsang pali meing kohla pali maun, de sang dahme mwahu kohlahng dahme sapwung; eri, sapwellime ahl kin wie pidipidek kohkohlahte.\n\n21 Oh e sohte kin ketiket nan tehnpas me sohte sarawi kan; oh pil sohte mehkot samin de soahng kan me sohte mwakelekel alahldi nan wehin Koht; eri I ndaiong kumwail me ahnsou pahn kohdo, ei, oh e pahn wiawi ni imwin rahno, me mehmen me samin pahn pil samsaminte.\n\n22 Oh met riei kesempwal akan, I ndaiong kumwailehr mepwukat pwe I en kak kapirkumwailda ong amwail pwukoa ong Koht, pwe kumwail en kak alialu ni mwakelekel mwowe, pwe kumwail en kak weweid nan ahl en koasoandi sarawi en Kohto, nin duwen me kumwail malipilipiongehr.\n\n23 Oh met I men kumwail en karakarahk, oh mpai oh kadek; mengei en alehda kaweid; diren kanengamah oh nannati nan apwal; kin kaunda nsenemwail kan nan soahng koaros; kin loalloapwoat kolokol kosonned en Koht akan ahnsou koaros; kin kapakapki soahng koaros me kumwail anahne, nan pali ngehn oh paliwar; kin kapikapingkihong Koht ahnsou koaros soahng kan koaros me kumwail alehdi.\n\n24 Oh tehk mwahu me kumwail ahneki pwoson, koapworopwor, oh limpoak unsek, oh kumwail ahpw pahn kin kalapw wiewia doadoahk mwahu kan.\n\n25 Oh Kauno en ketin kapai kumwail, oh kolokol mwakelekel en amwail karmend kan, pwe kumwail en kak iang mwohndi rehn Eipram, Aisek, oh Seikop, oh soukohp sarawi kan me kohdohier sangete ni tepin sampah, ni amwail karment kan pahn mwakelekel duwehte arail karmend kan, nan wehin nanleng oh sohte pahn pwurehng pidohi.\n\n26 Oh met riei kesempwal akan, I koasoiahiong kumwail mahsen pwukat nin duwen Ngehno en ketin kadehdeh ong ie; oh palingeniet perenda kowahlap, pwehki ahmwail loalloapwoat mehlel oh amwail kin rongorong ei kaweid.\n\n27 Oh met, popohl en Koht en ieiang kumwail, oh nan imwamwail akan oh sapwemwail akan, rehn noumwail pelin sihpw oh kou kan, oh soahng koaros me kumwail ahneki, amwail pwoud kan oh noumwail seri kan, nin duwen amwail pwoson oh doadoahk mwahu kan, sang met oh kohkohla. Oh iei met me I koasoiahier. Ahmen.\n\n", "alma 8": "[center][font_size=26]Iralaud 8[/font_size][/center]\n\n[i]Alma kalohk oh wia papidais nan Mihlek—Mehn Amonaia kan soikala oh ih kohkohla—Tohnleng men mahnsanihiong en pwurala oh kalohngkihong aramas akan en koluhla—Amulek kasamwo ih, oh ira riemen kalohk nan Amonaia. Ele Sounpar 82 Mwohn Krais.[/i]\n\n1 Oh met kedekedeo Alma pwurasang nan sahpw en Kidion, mwurin eh padahkihongehr aramas en Kidion kan soahng tohto me sohte kak ntingdi, oh e koasonedier koasondi en nan mwomwohdiso, nin duwen eh wiadahr nan sahpw en Saraemla, ei, e ahpw pwurala nan pein imwe nan Saraemla pwe en komoal pwehki doadoahk me e wiahier.\n\n2 Oh met kaimwsekalahr pahr keduwau en mwehi en sounkopwung kan ong aramas en Nihpai kan.\n\n3 Kedekedeo ni tepidahn pahr keisek en mwehi en sounkopwung kan ong aramas en Nihpai kan, Alma mweselsang mwo oh seiloakala nan sahpw en Mihlek, pali kapi en pilap en Saidon, me mih pali kapi karanihte irepen sapwtehno.\n\n4 E ahpw tepida padahkih aramas akan nan sahpw en Mihlek nin duwen koasoandi sarawi en Koht, me e malipilipiong; oh e tepida padahkih aramas akan nan sahpw en Mihlek pwon.\n\n5 Kedekedeo aramas akan ahpw kohdo reh sang ni irepen sahpwo wasa me salahng sapwtehno. Oh irail tohn wasa ko ahpw papidaislahr nan sahpwo;\n\n6 Eri ni ahnsou me e kaimwsekala ah doadoahk nan Mihlek e ahpw mweselsang, oh seilongki erein rahn siluh ni paliepeng en sahpw en Mihlek; oh e kohdo nan kahnihmw ehu me kahdaniki Amonaia.\n\n7 Met e wia tiahk en aramas en Nihpai kan en kin kahdaniki eden sapwerail akan, oh arail kahnihmw kan, oh arail kousapw akan, ei, arail kousapw tikitik koaros, eden aramas me tepin sapwasapw wasahu; oh iei met me wiawihong sahpw en Amonaia.\n\n8 Kedekedeo ahnsou me Alma kohdo nan kahnihmw en Amonaia e ahpw tepida kalohngki mahsen en Koht ong irail.\n\n9 Met Sehdan koledi kehlail mohngiong en aramas en nan kahnihmw en Amonaia; eri irail sohte men rong mahsen akan en Alma.\n\n10 Ahpw Alma doadoahk laud ni palingeni, nannantihong kapakap kehlail ong Koht, pwe en ketin ketikihong sapwellime Ngehno rehn aramas akan me mih nan kahnihmwo; pwe en pil kak mweidehng en papidaisirailla sang ni ar koluhla.\n\n11 Ahpw, irail kakeluwakala mohngiongarail kan, oh ndaiong ih: Kilang, se ese me kowe Alma; oh se ese me ke wia samworo lapalap nan mwomwohdiso me ke wiahda wasa tohto nan sahpw akan, nin duwen amwail tiahk; oh se sohte iang ahmw mwomwohdiso, oh se sohte kamehlele tiahk mwahl akan.\n\n12 Oh met se ese me pwehki aht sohte iang ahmw mowomwohdiso se ese me sohte ahmw manaman reht; oh ke kihongehr sehr en sounkopwungo rehn Nihpaia; eri ke sohte wia aht sounkopwung.\n\n13 Eri ni ahnsou me aramas akan ndahier met, oh pelianda ah koasoai koaros, oh kauwe, oh kandipih, oh wiahda en pakasarasang nan arail kahnihmwo, e mweselda oh kohkohlahng kahnihmw me kahdaniki Aron.\n\n14 Kedekedeo ni ahnsou me e wie kohkohla, nan eh toutoukilahr ah pahtou, seiseiloak nan kahpwal oh lokolok ni palingehn, pwehki wiewia suwed en aramas me mih nan kahnihmw en Amonaia, kedekedeo ni ahnsou me Alma toutoukilahr eh pahtou, kilang tohnleng en Kauno men pwarohng, mahsanih:\n\n15 Meid pai kowe, Alma; eri, sarada oh perenda, pwe mie kahrepe lap me ke pahn pereniki; pwe ke kin loaloapwoatieng kapwaiada sapwellimen Koht kosonned akan sangete ahnsou me ke tepin alehdi rohng sang ih. Kilang, ngehi me wahdo rohngo rehm.\n\n16 Oh kilang, I pekederido pwe I en ndaionguhk ke en pwurowei nan kahnihmw en Amonaia, oh pwurehng kalohk ong aramas en kahnihmwo; ei, kalohk ong irail. Ei, ndaiong irail, ma re sohte pahn koluhla Kauno Koht pahn kamwomwirailla.\n\n17 Pwe kilang, irail wie koaskoasoneahnsou wet me irail pahn kawehla saledek en noumwail aramas akan, (pwe Kauno me ketin mahsanih) met kin uhwong koasondi kan, oh kopwung kan, oh kosonned akan me e ketikihongehr sapwellime aramas akan.\n\n18 Met kedekedeo mwurin Alma eh alehdier rohngo sang tohnleng en Kauno e ahpw mwadangete pwurala nan sahpw en Amonaia. E ahpw pidelong nan kahnihmwo ni ehu ahl, ei, ni ahl me mih pali eir en kahnihmw en Amonaia.\n\n19 Oh ni ahnsou me e pidelong nan kahnihmwo e udahn men mwonge, ih ahpw ndaiong ohl emen: Komw kak sowesehki sapwellimen Koht ladu karakarahket ekis kisin tungoal?\n\n20 Ohlo ahpw patohwanohng ih: Ngehi emen Mehn Nihpai, oh I ese me komwi sapwellimen Koht soukohp sarawi, pwe komwi ohl me tohnlengo mahsanih nan auramano: Ke pahn kasamwoh. Eri, iang ie kohla nan imweio oh I pahn patohwanehng komwi kenei mwonge kan; oh I ese me komw pahn kapaiehda oh imweio.\n\n21 Kedekedeo ohlo kasamwohlong ih nan imwehu; oh ohlo adaniki Amulek; e ahpw patohwandohng Alma pilawa oh uduk pwe en tungoale.\n\n22 Kedekedeo Alma ahpw tungoalehier pilawa oh medila; oh e ahpw kapaiada Amulek oh imwehu, oh e kaping kalahngankihong Koht.\n\n23 Oh mwurin eh mwongehier oh medila e ahpw ndaiong Amulek: Ngehi Alma, oh ngehi me wia samworo lapalap nan mwomwohdiso en Koht nan sahpw akan.\n\n24 Oh kilang, I malipilipiong I en kalohngki mahsen en Koht rehn aramas pwukat koaros, nin duwen kaudiahl oh ngehn en kokohp; oh I kohdo nan sahpw wet oh irail sohte kasamwo ie, ahpw re kausiehla oh ngehi eri pahn sohpeisangehr sahpw wet kohkohlahte.\n\n25 Ahpw kilang, I alehdi rohng me I pahn anahne pwurehng pwurodo oh kokohpehng aramas pwukat, ei, oh kadehdehiong irail duwen arail wiewia suwed kan.\n\n26 Oh met, Amulek, pwehki ahmw kamwenge ie oh kasamwo ie, meid pai kowe; pwe I men mwongehda, pwehki ei kaisihsolki rahn tohto kei.\n\n27 Oh Alma mihmi erein rahn kei rehn Amulek mwohn e tepida kalohk ong aramas akan.\n\n28 Kedekedeo aramas akan ahpw kalaudehla arail wiewia suwed kan.\n\n29 Oh mahsen ahpw kohdohng Alma, ketihtihki: Kohwei; oh pil ndaiong nei ladu Amulek, kohwei oh kokohpikihong aramas pwukat, ndinda—Kumwail koluhla, pwe Kauno me ketin mahsanih, ma kumwail sohte pahn koluhla I pahn pwarek aramas pwukat nan ei engieng; ei, oh I sohte pahn wekid ei engieng.\n\n30 Oh Alma oh pil Amulek ahpw kohwei rehn aramas akan, kalkalohngkihong irail mahsen akan en Koht; oh Ngehn Sarawi ketin ieiang ira.\n\n31 Oh manaman kohieng ira, kahrehda ira sohte kak katengetengidi nan wasahn selidi me mih pahn pwehl; oh pil sohte aramas kak keirahla; ahpw ira sohte kin doadoahngki ara manaman lao lel ahnsou me re kin selidi oh lekideklong nan imweteng. Eri, met e wiawi pwe Kauno en kak kasalehda sapwellime manaman rehra.\n\n32 Kedekedeo ira ahpw kohwei oh tepida kalohk oh kokohp ong aramas akan, nin duwen ngehno oh manaman me Kauno ketikihong ira.\n\n", "alma 9": "Mahsen en Alma, oh pil mahsen en Amulek, me kalohkda ong aramas akan me mih nan sahpw en Amonaia. Oh ira pil lekideklong nan imweteng, oh pitila sang ni manaman kapwuriamwei en Koht me mih rehra, nin duwen poadoapoad en Alma.\n\nAudaudki iralaud 9 lel 14.\n\n[center][font_size=26]Iralaud 9[/font_size][/center]\n\n[i]Alma mahsanihong aramas en Amonaia re en koluhla—Kauno pahn mahkohng Mehn Leimen kan ni imwin rahn akan—Ma Mehn Nihpai kan pahn soikala maraino, irail pahn kamwomwomwla pahn Mehn Leimen kan—Sapwellimen Kohto kereniongehr ketido—E pahn kamaurala me pahn kohluhla, oh papidaisla, oh pwoson Mwarehu. Ele Sounpar 82 Mwohn Krais.[/i]\n\n1 Oh ngehi, Alma, alehdier mahsen en Koht me I pahn kahrehda Amulek oh kohla oh pwurehng kalohk ong aramas pwukat, de aramas akan me mih nan kahnihmw en Amonaia, kedekedeo I ahpw tepida kalohkehng irail, irail ahpw tepida akamai ong ie, ndinda:\n\n2 Ihs kowe? Ke medewe me se pahn kamehlele ahn emen aramas ah kadehde, ni eh pahn padahkihongkiht me sampah pahn sohrala?\n\n3 Met irail sohte wehwehki mahsen kan me re koasoia; pwe irail sohte ese me sampah pahn sohrala.\n\n4 Oh irail pil koasoia: Se sohte pahn kamehlele ahmw koasoi kan ma ke kohpada me kahnihmw kehlail wet pahn kamwomwomwla nan rahn ehu.\n\n5 Met irail sohte wehwehki me Koht kak wia soangen doadoahk kapwuriamwei, pwe irail wia aramas mohngiong keptakai oh tepinwar kekeluwak.\n\n6 Oh irail nda: Ihs Koht, me kadaredo aramas emente me sohte ah manaman rehn aramas pwukat, oh en kalohkihong irail mehlel en soahng kesempwal oh kapwuriamwei kan?\n\n7 Oh irail ahpw kesihnenda pwe irail en koliehdi; ahpw kilang, irail sohte kak. Oh I eimah nan ei kesihnen oh kalohkehng irail, ei, I kadehde ong irail ni eimah, ndinda:\n\n8 Kilang, Kumwail dih suwed oh keptakai kei, ia duwen amwail kak monokehla tiahk en amwail pahpahko: ei, ia uwen mwadang en amwail kak monokehla sapwellimen Koht kosonned akan.\n\n9 Kumwail sohte tamataman me atail pahpa, Lihai, wisikdo sang nan Serusalem sang nin limen Koht? Kumwail sohte ese me e ketin kahluwa irail koaros nan sapwtehno?\n\n10 Oh kumwail mwadangen monokehla pak depe me e ketin doarehla atail pahpahko sang pahn manaman en arail imwintihti kan, oh doarehsang irail kamwomwala, iei pil sang pahn manaman en pein riarail kan?\n\n11 Ei, oh ma sohte sampwellime manaman kehlailo, oh spawellime kalahngano, oh sapwellime kanengamah nan lokolongkinkitail, kitail sohte pahn pitsang kamakamalahsang pohn sampah mahso mwohn ahnsou wet, oh ele kohlahngehr nan mour en pahtou poatoapoat oh meid suwed.\n\n12 Kilang, met I ndaiong kumwail me e ketin mahsanihong kumwail en koluhla; oh ma kumwail sohte pahn koluhla, kumwail sohte pahn sohsohki wehin Koht. Ahpw kilang, kaidehn ih koaros met—e ketin mahsanihong kumwail en koluhla, ma soh e pahn udahn ketin kemeikumwail sang pohn sampah; ei, e pahn pwarek kumwail nan sapwellime engieng, oh nin sapwellime engieng e sohte pahn sohpeisang.\n\n13 Kilang, kumwail sohte tamataman mahsen akan me e mahsanihong Lihai, ketihtihki: Nin duwen amwail pahn kin kapwaiada ei kosonned akan kumwail pahn pweida nan sahpwo? Oh e pil mahsanih me: Ahpw ma kumwail sohte pahn kin kapwaiada ei kosonned akan kumwail pahn lekidekla sang mwohn sihlangi.\n\n14 Met I men kumwail en tamataman, me nin duwen Mehn Leimen kan ar sohte kin kapwaiada sapwellimen Koht kosonned akan, irail lekidekla sang mwohng silangin Kauno. Met kitail kilang me mahsen en Kauno pweidahier ni mahsen wet, oh Mehn Leimen kan lekideksangehr mwohn sihlangi, sang ni tepin arail wiahda diparail kan nan sahpwet.\n\n15 Ahpw I ndaiong kumwail, me e pahn ekis mengei ong irail ni rahn en kopwungo sang kumwail, ma kumwail pahn mihmihte nan dipamwail kan, ei, oh pahn pil ekis mengei ong irail nan mour wet sang kumwail, ihte ma kumwail koluhla.\n\n16 Pwe mie inou tohtoh kan me pahn kohieng Mehn Leimen kan; pwehki tiahk en arail pahpahko me kahrehda arail mihmihte nan mour en sawehwe; eri Kauno pahn mahkehng irail oh kareireiala arail momour pohn sahpwo.\n\n17 Oh nan ehu ahnsou irail pahn kamehlelehda sapwellime mahseno, oh esehda tiahk sapwung kan en arail pahpahko; oh irail tohto pahn komourla, pwe Kauno pahn kahkehng irail me pahn kapakapiong ni mware.\n\n18 Ahpw kilang, I ndaiong kumwail ma kumwail pahn wenlahte nan amwail wiewia suwed kan amwail rahn akan pahn sohte reirei nan sahpwe, pwe Mehn Leimen kan pahn kohdohng kumwail; oh ma kumwail sohte pahn koluhla re pahn kohdohng kumwail nan ahnsou me kumwail sohte ese, oh kumwail udahn pahn kamwomwomwala; oh e pahn sang nin engieng en Kauno.\n\n19 Pwe e sohte pahn mweidehng kumwail e momour nan amwail wiewia suwed kan, pwe kumwail en kawehla sapwellime aramas. I ndaiong kumwail, Soh; e pahn mweidehng Mehn Leimen kan en kamwomwla sapwellime aramas en Nihpai kan koaros, ma irail pahn pwupwidieng nan dihp akan oh kaukauwehla kosonned akan, mwurin arail pahn alehdier marain laud oh loalokong laud kohieng irail sang Kauno arail Koht;\n\n20 Ei, mwurin arail wia aramas keniken laud rehn Kauno; ei, mwurin arail kenikenlahsang wehi teikan koaros, keinek koaros, lokaia koaros, oh aramas koaros; mwurin soahng koaros e sansalehng irailehr, nin duwen insenerail kan, oh arail pwoson, oh kapakap akan, ong dahme wiawiher, oh me wiwiawi, oh me pahn kohdo;\n\n21 Mwurin Ngehn en Koht eh pwarek irailehr; mwurin arail koasoiengehr tohnleng kan, oh mwurin kepitien Kauno mahseniong irailehr; oh irail alehdier ngehn en kokohp, ngehn en kaundiahl, oh pil kisakis tohto kan, kisakis en koasoakoasoiki lokaia teikan, oh kisakis en kalkalohk, oh kisakis en Ngehn Sarawi, oh kisakis en kawehwehdi lokaia;\n\n22 Ei, oh mwurin Koht e ketin wairailsang nan sahpw en Serusalem, sang nin limen Kauno; mwurin arail kamourla sang lehk, oh sang luhmwuhmw, oh soangsoangen soumwahu kan koaros; oh irail kakehlailla nan mahwin, pwe irail en dehr kamakamala; mwurin arail kapitsangehr nan mour en kalidu nan ahnsou kan, oh mwurin arail silasildi oh poadoandoarla lel met; oh irail pweida lao irail kepwehpwehla nan soahngen dipwisou koaros—\n\n23 Oh met kilang I ndaiong kumwail, ma aramas pwukat, me alehdier kapai tohto kan sang nin limen Kauno, pahn wiahda dihp ong marain oh loalokong me irail alehdier, I ndaiong kumwail ma met pahn wiawi, ma re pahn pwupwidi nan dihp, e pahn ekis mwahuong Mehn Leimen kan sang irail.\n\n24 Pwe kilang, sapwellimen Kauno inou kan kaunopehngehr Mehn Leimen kan, ahpw e sohte pahn kohieng kumwail ma kumwail wiahda dihp; pwe Kauno sou kin inouki ni sansal oh mahsanih ni inen, me ma kumwail pahn uhwong ih kumwail udahn pahn kamwomwalahsang pohn sampah?\n\n25 Eri pwehki kahrepe wet, me kumwail sohte pahn kamwomwkihla, Kauno ketin kadaredo sapwellime tohnleng en pwarek sapwellime aramas tohto, kalkalohkihong irail me re pahn anahne kohwei oh kalohk kehlail ong aramas pwukat, ndinda: Kumwail koluhla, pwe wehin nanleng kerendohr;\n\n26 Oh ahnsou kerendohr me Sapwellimen Kohto pahn ketido nan sapwellime lingan; oh sapwellime lingan pahn sang lingan en Iehros en Sahmo, diren kalahngan, pahrek, oh mehlel, diren kanengamah, mahk, oh kanengamah nan lokolok, kin mwadang en rong pekipek en sapwellime aramas akan oh sapeng arail kapakap akan.\n\n27 Oh kilang, e pahn ketido pwe en kamaurala irail akan me pahn papidaisla sang ni ar koluhla, pwehki ar pwoson mwareo.\n\n28 Eri, kumwail kaunopada ahl en Kauno, pwe ahnsou kerendohr me aramas koaros pahn ale isepen arail doadoahng kan, nin duwen dahme irail wia—ma irail wiewia pwung irail pahn ale komourla ong palingenerail akan, nin duwen manaman oh komour en Sises Krais; oh ma irail wiewia suwed irail pahn ale lekideklahn palingenerail akan, nin duwen manaman oh kalidu en tepilo.\n\n29 Met kilang, iet kepitien tohnlengo, me kalikalohngkihong aramas akan.\n\n30 Oh met, riei ohl kesempwal akan, pwe kumwail iei riei, oh kumwail kesempwal, oh kumwail anahne kohdo wia doadoahk kan me konehng ong koluhla, pwehki amwail mohngiong kan udahn keptakaila ong mahsen en Koht, oh pwehki kumwail aramas salongala oh pwupwidi.\n\n31 Met kedekedeo ahnsou me ngehi, Alma, koasoiahier mahsen pwukat, kilang, aramas ko lingeringerda pahi pwehki ei ndaiong irail me re wia aramas mohngiong keptakai oh tepinwar kekeluwak.\n\n32 Oh pil pwehki ei ndaiong irail me re wia aramas salongala oh pwupwidi irail udahn lingeringer pahi, oh song en koliehdi, pwe irail en kak keseiehlong nan imweteng.\n\n33 Ahpw kedekedeo Kauno sohte mweidehng irail en aleie ahnsouo oh keseiehlong nan imweteng.\n\n34 Kedekedeo Amulek kohla oh kesihnenda, oh pil tepida kalohk ong irail. Oh met mahsen kan en Amulek sohte ntingdi ni unsek, ahpw ekei eh mahsen kan me ntingdi nan pwuhk wet.\n\n", "alma 10": "[center][font_size=26]Iralaud 10[/font_size][/center]\n\n[i]Lihai wia kadaudok en Manase—Amulek koasoiahda mahsen en tohnlengo me e pahn sewese Alma—Kapakap en me mour pwung kan kin doarehla aramas akan—Sounsawas en kosonned oh sounkopwung mour mwersuwed kan kin wiewiahda poahsoan en kamwomwomwlahn aramas akan. Ele Sounpar 82 Mwohn Krais.[/i]\n\n1 Eri iet mahsen kan me Amulek kalohkihong aramas akan me mih nan sahpw en Amonaia, me ketihtihki:\n\n2 Ngehi Amulek; Ngehi iei nein Kidona pwutak, me wia nein Ismael pwutak, me wia kadaudok en Aminadai; oh Aminadai me kawehwehda ntingko me ntingdi ni dihd en tehnpas sarawio, me ntingdi sang nin limen Koht.\n\n3 Oh Aminadai wia kadaudok en Nihpai, me wia nein Lihai pwutak, Lihai me kohdo sang nan sahpw en Serusalem, me wia kadaudok en Manase, me wia nein Sosep pwutak, Sosep me rie ko netikihla nan Isip.\n\n4 Oh kilang, ngehi I pil wia aramas me ndand rehn aramas koaros me kin ese ie; ei, oh kilang, ei peneinei oh kempoakepahi me tohto, oh I pil ahneki kepwe tohto sang pein ei koahiek en doadoahk.\n\n5 Ahpw, mehndahte soahng pwukat koaros, I sohte kin wehwehki mwahu sapwellimen Kauno ahl akan, oh sapwellime me rir kan oh manaman kapwuriamwei kan. I koasoia me I sohte wehwehki mwahu mepwukat; ahpw kilang, I sapwung, pwe I kilangehr sapwellime me rir kan oh sapwellime manaman kapwuriamwei; iei, ong ni poadoandoarlahn mour en aramas pwukat.\n\n6 Ahpw, I kakeptakaiala mohngiongi, pwe I kin alehdi malipilip pak tohto oh I sohte kin rong; eri I wehwehki duwen mepwukat, ahpw I sohte kin men ese; eri I kin wie kahkahngohdiong Koht, nan ei mohngiong eh kin suwed, lao lel kapahieu en rahn en sounpwung keisuh wet, me iei keisek en pahr en mwehin sounkopwung kan.\n\n7 Ni ei wie kohkohlahng mwomweit rehn emen kisehi ko me keren, kilang tohnleng en Kauno men ahpw pwarohng ie oh mahsanih: Amulek, pwurowei ni pein imwomwo, pwe ke pahn kamwenge soukohp en Kauno men; ei, ohl sarawi men, me wia sapwellimen Koht ohl pilipilda; pwe e wie kaikaisihsolki erein rahn kei pwehki dipen aramas pwukat, oh e men mwengedahr, oh ke pahn kasamwohlong nan imwomw oh kamwenge, oh e pahn kapaiaiukada oh tohn imwomwo; oh kapai en Kauno pahn ieianguhk oh tohn imwomwo.\n\n8 Kedekedeo I ahpw peikiong kepitien tohnlengo, oh pwuralahng imweio. Oh ni ei wie kohkohlahng wasao I diarada ohl me tohnlengo mahsanihong ie: Ke pahn kasamwohlong nan imwomw—oh kilang ihte ohlohte met me wie mahmahsenihiong kumwail duwen mehkan me pid Koht.\n\n9 Oh tohnlengo mahsanihong ie me ih iei ohl sarawi men; eri I ese me ih iei ohl sarawi men pwehki tohnleng en Koht me mahsanih.\n\n10 Oh pil, I ese me mehkan me e kadehdehkier kan me mehlel; pwe kilang I ndaiong kumwail, me nin duwen Kauno e ketin ieias, e pil ketin kadaredohr sapwellime tohnleng en kasalehiong ie mepwukat; oh e ketin wiahier ni ahnsou me Alma wie ketiket ni imweio.\n\n11 Pwe kilang, e kapaiahdahr tohn imweio, e kapaiehda, oh nei lih akan, oh nei seri kan, oh semei oh ei peneinei kan; iei, ei keinek koaros e kapaiahda, oh sapwellimen Kauno kupwuramwahu mihmiher poht nin duwen mahsen akan me e mahsaniher.\n\n12 Eri, ahnsou me Amulek koasoia mepwukat aramas akan tepida pwuriamwei, pwehki irail kilangehr me soun kadehde tohtohsang emen me kadehdehier soahng kan me irail dipkihdahr, oh pil kadehdehkier soahng kan me pahn kohdo, nin duwen ngehn en kokohp me mih rehra.\n\n13 Ahpw, mie ekei rehrail me medewehda re en song kapeideki ira, pwe re en song en doadoahngki arail koasoandi en mwersuwed kan pwe re en lidipihirahdi nan ara koasoi kan, pwe re en kak wiahki mehn kedipa ira, pwe re en kak pangala rehn arail sounkopwung kan pwe ira en kak pakadeingkihda kosonnedo, oh pwe ira en kak kamakamala de lekdeklong nan imweteng, nin duwen dihp me irail pahn song en wiahiong ira de kedipahkin ira.\n\n14 Eri ih irail aramas pwuko me songosong en kauweirahla, iei sounsawas en kosonned akan, me kin wia doadoahk de aramas akan kin pilada pwe re en katanga kosonnedo ahnsou en arail karongorong kan, de ahnsou en karongorong en dipen aramas akan mwohn sounkopwung kan.\n\n15 Met sounsawas en kosonned pwukat loalokongkilahr wiepen widing oh pitiehdi aramas; oh met pwe en elehiong irail en kak koahiek nan arail doadoahk.\n\n16 Kedekedeo irail ahpw tepida peidek rehn Amulek, pwe re en kak wiahiong en sapwungala nan eh koasoi, de kasapwungepeseng mahsen akan me e pahn koasoia.\n\n17 Ahpw irail sohte ese me Amulek kak wehwehki arail koasoandi widing kan. Ahpw ni ahnsou me irail tepida peidek reh, eh wehwehki arail madamadau kan, e ahpw ndaiong irail: Kumwail dih mwersuwed oh dipan, kumwail sounsawas en kosonned oh aramas liksansalamwahu kei, pwe kumwail wiewiahda poahsoan en tepilo; pwe kumwail wiwiahda lidip kan oh nsar akan pwehn koledi me sarawi kan en Koht.\n\n18 Kumwail kin koasoanehdi koasoandi kan pwehn kasapwunge koasoandi pwung kan, oh pahn kahrehiong engiengin Koht eh pahn kohdiong pohmwail, lao aramas pwukat uhdahn pahn kamwomwomwla.\n\n19 Ei, e pwung dahme Mosaia, me wia kaimwiseklahn atail namwarikio, mahsanihero, ni ansou me e pahn pwilikihdi pwukoahn wehio, pwehki sohte me e pahn kasapwiliong, oh e koasonehdi me aramas pwukat en mih pahn manaman en arail pilipil—ei, e pwung ni eh mahsanih me e pahn lel ahnsou me aramas akan pahn tepida pilada wiewia suwed, iei me, ma ahnsouo pahn leledo me aramas pwukat pahn pwupwudiong nan dihp, irail pahn nektehn kamwomwomwla.\n\n20 Oh met I ndaiong kumwail me Kauno kin ketin kadeik amwail wiewia suwed kan nin duwen me pwung; e kin ketin kapitie laudida mahsanih ong aramas pwukat, sang ni mahsen en sapwellime tohnleng kan mahsanih: Kumwail koluhla, koluhla, pwe wehin nanleng kerendohr.\n\n21 Ei, e pwung eh ketin kapitie laudida, sang ni mahsen en sapwellime tohnleng kan mahsanih: I pahn kohdihwei nanpwungen nei aramas akan, oh kapwungki pahrek oh pwung nan ei manaman.\n\n22 Ei, oh I ndaiong kumwail ma sohte kapakap en aramas me mour pwung kan, me kin mihmi nan sahpwet, kumwail pahn kamwomwomwlahr ahnsou wet; ahpw e sohte pahn sang ni nohlik, duwehte me wiawihong aramas nan mwehin Noha, ahpw e pahn sang ni lehk, oh soumwahu lusulus, oh mahwen.\n\n23 Ahpw sang ni kapakap en me mour pwung kan me kin doandoarei kumwail; eri met, ma kumwail pahn kasarehla me mour pwung kan rehmwail, eri sohte me kak pelianda kupwuren Kauno; ahpw e pahn ketin kaloke kumwail nan sapwellime engieng kowahlap; kumwail ahpw pahn lokolongki lehk, oh soumwahu lusulus, oh mahwen; oh e kereniongehr pahn wiawi ihte ma kumwail kohluhla.\n\n24 Oh met aramas ako uhdahn lingeringerda pahn Amulek, oh irail werikihla, ndinda: Ohl menet kauwe atail kosonned akan me pwung, oh kauwe neitail sounsawas en kosonned loalokong kan me kitail piladahr.\n\n25 Ahpw Amulek kapahwei peh kan, oh ngihl laudidi werkihong irail: Kumwail dih mwersuwed oh dipan, dahme kahrehda Sehdan koledi teng nan mohngiongamwail kan? Dahme kumwail men mweidohng Sehdan en ahneki manaman pohmwail, en karotongehla masamwail kan, pwe kumwail en dehr wehwehki mahsen kan me kumwail kin rongrong, nin duwen eh mehlel?\n\n26 Pwe kilang, dah, I kadkadeik amwail kosonned? Kumwail sohte wehwehki; kumwail nda me I kadkadeik amwail kosonned; ahpw kaidehn me I wia, ahpw ei koasoi utungada amwail kosonned, a kumwail pahn pakadeingkihda.\n\n27 Oh met kilang, I ndaiong kumwail, me poahsoan en kamwomwomwalahn aramas pwukat e tepier wiewiawihda sang noumwail sounsawas en kosonned oh sounkopwung mwersuwed kan.\n\n28 Oh met ni ahnsou me Amulek koasoiahier mahsen akan, aramas ako werkihong, ndinda: Met kitail esehier me ohl menet seri en tepilo, pwe e likamw; pwe eh kadkadeik atail kosonned. Oh met e nda me eh koasoi sohte uhwong.\n\n29 Oh pil, e lahlahwe neitail sounsawas en kosonned akan, oh atail sounkopwung kan.\n\n30 Kedekedeo sounsawas en kosonned akan koasoanehdi nan mohngiongarail kan me re pahn tamataman mepwukat pwe re pahn kedipahki ih.\n\n31 Oh mie emen rehrail me adaniki Sihesrom. Met ih me keieu song en kedipa Amulek oh Alma, pwehki e wia emen me keieu semen nan pwungarail, oh pwehki e kin kalapw wia doadoak rehn aramas akan.\n\n32 Eri kahrepen sounsawas en kosonned ar kin wia arail doadoahk iei pwe irail ale isais; oh irail kin alehkihdi isais sang nin duwen ar doadoahk me re wia.\n\n", "alma 11": "[center][font_size=26]Iralaud 11[/font_size][/center]\n\n[i]Koasoandi en Mwohni en Mehn Nihpai kan kawehwehda—Amulek akamaiong Sihesrom—Krais sohte pahn kamourala aramas akan nan diparail akan—Ihte me pahn sohsohki wehin nanleng me pahn komourla—Aramas koaros pahn iasadahng mour poatopoat—Sohte mehla mwurin Iasadao. Ele Sounpar 82 Mwohn Krais.[/i]\n\n1 Eri e mi nan kosonned en Mosaia me emen emen aramas me pahn wia sounkopwung en kosonnedo, de me pilipilda en wia sounkopwung, e pahn kin ale isepe nin duwen ahnsou me e pahn wia doadoahk en kapwung irail akan me pahn kin kohdohng kopwung.\n\n2 Met ma aramas men pahn pweipwand ong emen, oh e sohte kapwungala eh pweipwando, e pahn kedipada rehn sounkopwungo, oh sounkopwung kin doadoahngki eh manaman, oh kadarala pilismen kan rehn aramaso pwe en pakahrdo reh ni mwoahlo; oh e pahn kadeik aramaso nin duwen kosonnedo oh kadehde kan me kedipahda ih, oh aramaso pahn idihdiong en pwainla dahme e pweipwandkio, de eh kepwe kan pahn kohsang, de e pahn kasarehsang rehn aramas akan nin duwen lipirap men de mehn kulih.\n\n3 Oh sounkopwungo kin ale isepe nin duwen ansou me e doadoahngki—sihnain en kohl ong rahn ehu, de sihnum en silper, me pahrekiong sihnain en kohl; oh met iei nin duwen kosonnedo me wiawihda.\n\n4 Eri iet eden ehu ehu neirail kohl kan, oh neirail silper kan, nin duwen uwen pweine. Oh Mehn Nihpai kan me wiahda ahd akan, pwe re sohte kin doadoahngki wiepen wadawad en mwohni en mehn Suhs akan nan Serusalem; de pil sosohngpen dipwisou nin duwen en mehn Suhs akan; ahpw re wekidala wiepen arail wadawad oh sosohng, nin duwen madamadau oh irair en aramas akan, nan ehu ehu dih, loa lel mwehin sounkopwung kan, re ahpw koasoansoandier sang nanmwarki Mosaia.\n\n5 Eri wiepen wadawad en mwohni—sihnain en kohl, sihon en kohl, soam en kohl, oh limna en kohl.\n\n6 Sihnum en silper, amnor en silper, esrom en silper, oh ondai en silper.\n\n7 Sihnum en silper ehu pahrekiong sihnain en kohl ehu, oh koaros kak alehda sosohng ehu en parli, oh pil sosohng ehu en werentuhk koaros.\n\n8 Met uwen sihon en kohl ehu pahrekiong sihnain en kohl riau.\n\n9 Oh soam en kohl ehu pahrekiong sihon en kohl riau.\n\n10 Oh limna en kohl ehu pahrekiong koaros patpene.\n\n11 Oh amnor en silper ehu pahrekiong sihnum en silper riau.\n\n12 Oh esrom en silper ehu pahrekiong sihnum en silper pahieu.\n\n13 Oh ondai en silper ehu pahrekiong koaros patpene.\n\n14 Met iei wadawad en nempe tikitik kan en arail wadawad en mwohni—\n\n15 Siplon ehu uwehte elep en sihnum en silper; eri, siplon ehu kak alehda elep en sosohng en parli.\n\n16 Oh siplum ehu uwehte elep en siplan.\n\n17 Oh luh ehu wehte elep en siplum.\n\n18 Iei met nerail nempe kan, nin duwen arail kin wadawad mwohni.\n\n19 Eri andian en kohl ehu uwehte siplon siluh.\n\n20 Eri, uhdahn kahrepeteieu iei pwe irail en kepwehpwehla, pwe re kin ale iseparail nin duwen arail doadoahk, eri, irail kin kamwakidada aramas akan re en moromorada, oh wia soangen pingiping oh wiewia suwed koaros, pwe re en kak ahneki diren doadoahk, pwe re en kak ale mwohni nin duwen aramas kin leleki emen ni mwoalen kopwong me kin pwarada mwohrail; eri irail kin kamwakamwakid aramas akan re en uhwong Alma oh Amulek.\n\n21 Oh Sihesrom menet tepida peidek rehn Amulek, ndinda: Ke kak sapeng ekei kalelapak me I pahn idek rehmw? Met Sihesrom emen ohl koahiek nan wiepen doadoahk en tepilo, pwe en kak kauwehla dahme mwahu; eri, e idek rehn Amulek: Ke kak sapeng kalelapangkan me I pahn kihong uhk?\n\n22 Oh Amulek sapengkihong: Ei, ma iei kupwur en Ngehn en Kauno, me ieiang ie; pwe I sohte pahn nda mehkot me uhwong Ngehn en Kauno. Oh Sihesrom ahpw ndaiong ih: Kilang, iet ondai en silper weneu, oh mehkan koaros I pahn kihong uhk ma ke pahn lahlahwe ieias en Enihlap.\n\n23 Amulek ahpw nda: Kowe seri en ehl, dahme ke kasongosongehkin ie? Ke sohte ese me aramas mour pwung sohte kin dukieng soangen kasongosongen?\n\n24 Ke kamehlele me mie Koht? I ndaionguhk, Soh, ke ese me mie Koht, ahpw pwehki ke poakohng mwohni laudsang ih.\n\n25 Oh met ke pitipitih ie mwohn Koht. Ke ndaiong ie—Kilang iet ondai weneu, me uwen mwohni laud, I pahn kihonguhk—ni omw koasoanehdier nan mohngiongomw me ke sohte pahn kihong ie; oh ihte me ke mwahuki me I en lahlahwe Koht mehlel oh ieiaso, pwe ke en kak kawehkiniehla. Oh met kilang, ke pahn ale isepen omw wiewia suwed lap wet.\n\n26 Oh Sihesrom idek reh: Ke nda me mie Koht mehlel oh ieias men?\n\n27 Oh Amulek nda: Ei, Mie Koht mehlel oh ieias men.\n\n28 Sihesrom ahpw idek: Mie Koht tohtohsang emen?\n\n29 Oh e sapengki, Soh.\n\n30 Sihesrom eri pwurehng idek reh: Ia mwomwen omw ese mepwukat?\n\n31 Oh e nda: Tohnleng men me kasalehiong ie.\n\n32 Oh Sihesrom pwurehng nda: Ihs ih me pahn kohdo? Iei ih Sapwellimen Kohto?\n\n33 E ahpw sapeng nda, Ei.\n\n34 Oh Sihesrom pwurehng idek: E pahn komourala sapwellime aramas akan nan diparail akan? Oh Amulek sapeng oh nda: I pahn ndaionguhk me e sohte kak, pwe e apwal ong ih en kasapwungehla sapwellime mahsen.\n\n35 Sihesrom eri ndaiong aramas akan: Kumwail kilang oh tamataman mepwukat; pwe e nda me mie Koht emen; ahpw e nda me Sapwellimen Kohto pahn ketido, ahpw e sohte pahn kamourala sapwellime aramas akan—duhwete me e ahneki manaman en ruwese Koht.\n\n36 Eri met Amulek pwurehng ndaiong: Kilang ke likamw, pwe ke nda me I koasoia me I ahneki manaman en ruwese Koht pwehki I nda me e sohte pahn komourala sapwellime aramas akan nan diparail akan.\n\n37 Oh I ndaionguhk me e sohte kak kamourirailla nan diparail akan; pwe I sohte kak kasapwungehla sapwellime mahsen, oh e ketin mahsanih me sohte mehkot samin kak sohsohki wehin nanleng; eri, ia mwomwen omw pahn kak komourla, ma ke pahn sohsohki wehin nanleng? Eri, kumwail sohte kak komourla nan dipamwail akan.\n\n38 Met Sihesrom pwurehng nda: Sapwellimen Kohto iei ih Sahm Soutuko?\n\n39 Oh Amulek ahpw sapengkihong: Ei, ih me iei Sahm Soutuk en nanleng oh sampah, oh audapara koaros; ih me iei tapi oh imwi, me tepin oh me imwilahn mehkoaros;\n\n40 Oh e pahn ketidihdo pohn sampah oh doarehla sapwellime aramas akan; oh e pahn kapwukoahki ih diparail akan me kamehlele mwareo; oh irail pwukat me pahn alehdi mour soutuk, oh komourla sohte pahn kohdo likin met.\n\n41 Eri me suwed kan pahn duduwehte ni sohte poadoandoarla wiawihong irail, ihte me re pahn iang pitsang sahl en mehla; pwe kilang, ahnsou pahn kohdo me koaros pahn iasada sang mehla oh kesihnen mwohn silangin Koht, oh pakadeingkihda arail doadoahk kan.\n\n42 Eri, mie mehla ehu me kahdaniki mehlahn paliwar; oh mehlahn Krais pahn sapwadada selipen mehlahn paliwar, kahrehda koaros pahn iasada sang mehlahn paliwar.\n\n43 Ngehno oh paliwaro pahn pwurpene ni mwohmw unsek; peh oh neh koaros oh kakon kan pahn kopwurupwurlahng nan dewe, iei duwehte mwomwetail ahnsou wet; oh kitail pahn kohdo uh mwohn silangin Koht, oh kitail pahn ese duwehte atail ese ahnsou wet, oh tamataman ni sansal dipatail kan koaros.\n\n44 Eri, kopwurupwurpenehn paliwar wet pahn wiawi ong aramas koaros, ong me mah oh me pwulopwul, me sensel oh me saledek, ong ohl oh lih, ong me suwed kan oh me mwahu kan; oh iei sohte apwoat pitenmoangerail akan pahn salongala; ahpw soahng koaros pahn kopwurupwurlahng nan dewe ni unsek, duwehte ansou wet, de nan paliwar, oh pahn kohdo oh kopwung mwohn mwoalen kopwung en Krais Iehroso, oh Koht Sahmo, oh Ngehn Sarawi, me iei Koht Soutuk tehmen, pwe re en pakadeingkihda arail wiewia kan, ma wiewia mwahu de ma wiewia suwed.\n\n45 Met, kilang, I ndaiong kumwailehr duwen mehlahn paliwar, oh pil duwen iasadahn paliwar wet. I ndaing kumwail me paliwaratail kan pahn iasadahng mour poatopoat, me iei sang mehla, iei sang tepin mehla kolahng mour, pwe re en sohla kak pwurehng mehla; ngenerail akan pwurehng patehng paliwarerail kan, sohte pahn pwurehng tohrohrpeseng; eri waro kieweklahng palingehn oh poatopoat, me sohte pahn kak pwurehng mwerpeseng.\n\n46 Eri met, ahnsou me Amulek kanekelahr mahsen pwukat aramas akan pwurehng tepida pwuriamweiki, oh pil Sihesrom tepida rerrer. Oh met kaimwisekalahn mahsen en Amulek, de ih uwen koaros me I ntingihedi.\n\n", "alma 12": "[center][font_size=26]Iralaud 12[/font_size][/center]\n\n[i]Alma koasoiong Sihesrom—Sapwellimen Koht me rir kan kin kohiengete me loalopwoat kan—Aramas pahn pakadeikda sang ni arail madamadau kan, dahme re kamehlele kan, koasoi kan, oh wiewia kan—Me suwed kan pahn lokolongki mehlahn palingehn—Mour wet iei ahnsou en kounopada—Koasoandi en poadoandoarlao me kahrehiong Iasadao oh, sang ni pwoson, lapwepen dihp akan—Me koluhla kan pahn ale mahk sang Iehroso. Ele Sounpar 82 Mwohn Krais.[/i]\n\n1 Eri met Alma kilangehr me en Amulek koasoi kan katokehdier Sihesrom, pwe e kilang me Amulek kalowedier ih nan eh likamw oh widing pwe en kauwehla ih, oh ni ahnsou me e kilang me e masepwehkada ni eh wehwehkidahr dipe kan, e ahpw tepida lokaiaiong ih, oh kalipwelipwe mahsen en Amulek kan, oh ekis kawehwehda laud soahng kei, de kawehwe iren pwuhk sarawi kan ni oaretik sang dahme Amulek wiahier.\n\n2 Eri met aramas koaros me kapilpene wasao rong en Alma eh koasoi kan ong Sihesrom; pwe pokono me tohto mehlel, oh iet duwen eh koasoi:\n\n3 Eri met Sihesrom, ke kilang omw dierekdahr nan ahmw likamw oh widing kan, pwe kaidehn ke wiahda likamw ongete aramas pwukat ahpw ke pil likamw ong Koht; pwe kilang, e ketin mwahngih omw madamadau kan, oh ke kilang me sapwellime Ngehno ketin kasalehiong kiht omw madamadau kan;\n\n4 Oh ke kilang me se ese me omw koasoandi iei koasoandi en widing, duwehte widing en tepilo, pwe e kin likamw oh e kin pitih aramas pwukat pwe en kak wiahda re en uhwong kiht, lahlahwe kiht oh kasareikitala—\n\n5 Met iei koasoandi en omw imwintihtio, oh e doahdoahngkier eh manaman rehmw. Met I men ke en tamataman me dahme I pahn ndaionguhk I ndaiong koaruhsie.\n\n6 Oh kilang I ndaiong kumwail koaros me met mwekid en nsar en me suwedo, me e koasoanehdi pwe en lidipiheki aramas pwukat, pwe en kak kaloweikumwaildi pahn eh manaman, pwe en kak kapilkinkumwailpene nah selmete kan, pwe en kak salihkumwaildi kohlahng mehla soutuk, nin duwen eh manaman en kaliduwihla aramas.\n\n7 Eri met, ni en Alma koasoiahier mahsen pwukat, Sihesrom tepida rerrer kowalahpie, pwe e tepier kamehlelehda manaman en Koht; oh e pil kamehlelehda me Alma oh Amulek ese duwen ih, pwe e kamehlelehda me ira wehwehki eh madamadau kan oh ineng kan en nan eh mohngiong; pwe manaman kohieng ira pwe re en kak ese duwen mepwukat nin duwen ngehn en kokohp.\n\n8 Oh Sihesrom ahpw peki rehra ni ngidingid, pwe en kak esehla laud duwen wehin Koht. Ahpw idek rehn Alma: Ia wehwehn met me Amulek koasoia duwen iasadahn me mehla, me koaros pahn iasadahsang mehla, koaros me mwahu oh sohte mwahu, oh kesihnenda mwohn Koht pwe en ale kadeikpen arail doadoahng kan?\n\n9 Oh met Alma tepida kawehwehiong ih mepwukat, koaskoasoia: E kin kohieng me tohto re en ese soahng rir kan en Koht; ahpw re kin mih pahn kehkehlik kehlail me re sohte pahn kasalehda ihte sang nin duwen sapwellime mahsen me e pahn ketin mweidohng aramas akan, sang ni ar pahn rongorong oh loalopwoatohng ih.\n\n10 Eri, mehmen me pahn mohngiong keptakai, e pahn alehdi pali tikitik en mahseno; oh mehmen me sohte pahn mohngiong keptakai, ong ih e pahn alehdi pali laud en mahseno, lao e pahn mweimweiong ih en esehla me rir kan en Koht lao e esehla koaros ni unsek.\n\n11 Oh irail akan me pahn kakeptakaila mohngiongirail akan, re pahn ale pali tikitik en mahseno lao irail sohte ese duwen sapwellime me rir kan; oh tepilo pahn kaloweiraildi oh kaluwahkinirail nsene kohdilahng mehla. Met iei wehwehn selmetehn ehl.\n\n12 Oh Amulek koasoiahda ni sansal duwen mehla, oh iasada sang nan mour wet kohlahng mour poatapoat, oh wisikdo mwohn mwoalen Koht, pwe en pakadeida nin duwen atail wiewia kan.\n\n13 Eri ma mohngiongitail kan pahn keptakai, ei, ma kitail pahn kakeptakaila mohngiongitail kan ong mahseno, eri e pahn sohla mih loaletail, atail mour pahn sakanakanla, pwe kitail pahn lekdekla.\n\n14 Pwe atail koasoi kan me pahn kedipei kitail, ei, atail wiewia kan koaros pahn kedipei kitail; kitail sohte pahn dierek mwakelekel; oh pil atail madmadau kan pahn kedipei kitail; oh nan mour sakanakano kitail pahn sohte men kilangdahng atail Koht; oh kitail pahn men ma kitail kak, ruwese takai kan oh nahna kan en pwupwudiong pohtail oh karukih kitail sang mwohn silangi.\n\n15 Ahpw met sohte kak; kitail anahne kohdo oh kesihnenda mwohn silangin sapwellime lingan, oh sapwellime manaman, oh sapwellime roson, wahu, oh mweimwei en kaun, oh pohnese atail saroh poatoapoat me sapwellime kopwung koaros pwung; me e pwung nan sapwellime doadoahk koaros, oh me sapwellime kalahngan ong aramas koaros, oh me e ketin sapwellimaniki manaman en kamourala aramas koaros me kamehlele mware oh wiahier soang kan me kesempwal ong koluhla.\n\n16 Oh met kilang, I ndaiong kumwail eri mehla ahpw pahn wiawi, iei mehla keriau, me iei mehlahn palingehn; eri ahnsouo ahpw pahn lel me irail akan me mehla nan dihperail kan, ni mehlahn paliwar, pahn pil mehkihla mehlahn palingehn; ei, e pahn mehla nin duwen soahng kan me pid mour pwung.\n\n17 Eri ahnsouo irail me arail lokolok pahn duwehte lehn kisiniei oh suwepel, me kin sekehkun wie lulul kohkohlahte; oh iei ansouo me re pahn pirapirdkihdi sel mete nan mehla soutuk, nin duwen manaman oh kalidu en Sehdan, pwehki e koliraildier nin duwen nsene.\n\n18 Eri, met I ndaiong kumwail, ong irail e pahn duwehte me poadoandoarla sohte wiawihong irail; pwe re sohte kak komourla nin duwen spawellimen Koht pwuhng; oh re sohte kak mehla, pwehki re solahr kak mwerpeseng.\n\n19 Eri kedekedeo mwurin en Alma eh mahsenier mepwukat, aramas ako tepida pwuripwuriamweila;\n\n20 Ahpw mie emen me adaniki Andaiona, me keieu lapalap rehrail, kohdo oh ndaiong ih: Dahkot met me ke nda, me aramas pahn iasada sang mehla oh soangen mour en ahnsou wet pahn kieweklahng mour poatopoat, me ngehno sohla pahn kak mehla?\n\n21 Ia wehwehn pwuhk sarawio, me mahsanih me Koht ketkiong serepim oh kedilahs lulul ni palimese en mwetuwel en Ihden, pwe tepin atail pahpa oh nohno ko de pedilong oh tungoale wahn tuhkehn komouro, oh momour kohkohlahte? Oh nan eh sansalehr me ira sohte kak en momour kohkohlahte.\n\n22 Alma ahpw sapengki: Ih met me I pahn apwtehn kawehwehda. Met kitail kilang me Adam pwupwudi pwehki eh tungoalehda wahn tuhke me sohte mweimweio, nin duwen mahsen en Koht; oh met kitail kilang, me sang ni eh pwupwula, aramas koaros wiahla aramas salongala oh pwupwulahkei.\n\n23 Oh met kilang, I ndaiong kumwail me ma Adam kak en tungoale wahn tuhkehn komouro nan ahnsouo, e sohte pahn mie mehla, oh mahseno pahn sohla katepe, e pahn kahrehkihong Koht eh likamw, ni eh mahsaniher: Ma kumwa pahn tungoalehda kumwa uhdahn pahn mehla.\n\n24 Oh kitail kilang me mehla kohiengehr aramas koaros, ei, mehla me Amulek koasoiadahr, me iei mehlahn mour wet; ahpw met mie ahnsou mweimweidahr ong aramas pwe re en kak koluhla; eri mour wet wialahr ahnsou en kaukaunop; ahnsou en kaunopada en tuhwong Koht; ahnsou en kounopadahng mour sohte imwio me se koasoiadahr; me iei mwurin iasadahn me mehlahr akan.\n\n25 Met, ma e sohte pahn mie koasoandi en poadoandoaralao, me wiawihda sang ni tepin sampah eh wiawihda, e sohte pahn mie iasadahn me mehla; ahpw mie koasoandi en poadoandoarala wiawihda, me pahn kahrehda iasadahn me mehla, me se koasoiadahr.\n\n26 Oh met kilang, ma tepin atail nohno oh pahpa kak kohla oh tungoalehda wahn tuhkehn komouro ira pahn pahtou kohkohlahte, ni ara sohte pahn ahneki ahnsou en kounopada; oh koasoandi en poadoandoaralao pahn sohte pweida, oh mahsen en Koht pahn sohla katepe.\n\n27 Ahpw kilang, kaidehn ih mwomweo mwo; ahpw e koasoandi me aramas akan uhdahn pahn mehla; oh mwurin ar mehla, re pahn ale kadeik, iei kadeikohte me se koasoiadahr, me iei me pahn ni imwilao.\n\n28 Oh mwurin Koht eh ketin koasoanehdi me mepwukat pahn kohieng aramas, kilang, eri e ketin mwahngih me e pahn konehng aramas en ese duwen soahng kan me e ketin koasonehdi ong irail;\n\n29 Eri e ketin kadaralahng irail tohnleng kan pwe re en mahseniong irail, me kahrehda aramas akan kilangada sapwellime lingan.\n\n30 Oh irail tepida sang ahnsouo kohla, kapakap ong ni mware; eri Koht ketin mahseniong aramas akan, oh ketin kasalehiong irail koasoandi en poadoandoaralao, me kaunopadahr sang ni tepin sampah eh wiawihda; oh met e kin ketin kasalehiong irail nin duwen arail pwoson oh koluhla oh arail doadoahk sarawi kan.\n\n31 Eri, e ketikihong aramas akan kosonned akan, pwehki arail kauwehla tepin kosonned akan nin duwen soahng kan me kin mie ahnsou kis, oh re duwehla koht kei, duwen ar esehla me mwahu sang me suwed, kihong pein irail nan irair en pein mwekid, de mihla nan mour en kak pein mwekid sang ni pein nsenerail oh pein arail ineng kan, ong ma wia me suwed de wia me mwahu—\n\n32 Eri Koht ketikihong irail kosonned akan mwurin eh ketin kasalehiong irail koasoandi en poadoandoaralao, me re sohte pahn wia me suwed, a kalokepe iei mehla keriauo, me iei mehla poatoapoat nin duwen soahng kan me doke mour pwung; pwe ong soahng wet koasoandi en poadoandoarlao sohte ahneki manaman powe, pwe doadoahk en pwuhng sohte kak en ohla, nin duwen sapwellimen Koht kupwur kadek.\n\n33 Ahpw Koht ketin mahsanih ong aramas akan, ni mwaren Sapwellime Iehroso, (met iei koasoandi en poadoandoarala me wiawidahro) ketihtihki: Ma kumwail pahn koluhla, oh sohte ahneki mohngiong keptakai, eri I pahn mahkehng kumwail, sang rehn nei Iehroso;\n\n34 Eri, mehmen me pahn koluhla, oh sohte ahneki mohngiong keptakai, e pahn alehdi mahk sang rehn nei Iehroso, ong kamwakelpen dipeh kan; oh irail me pahn pidelong wasahn ei kommoal.\n\n35 Oh mehmen me pahn keptakaila eh mohngiong oh wiewia me suwed, kilang, I kahukihla nan ei lingeringer me e sohte pahn pedilong nan wasahn ei kommoal.\n\n36 Oh met, riei ko, kilang I ndaiong kumwail, ma kumwail pahn kakeptakaila mohngiongimwail kan kumwail sohte pahn kak pedilong nan sapwellimen Kauno wasahn kommoal; eri amwail wiewia suwed kan pahn kahrehda eh pahn ketin kadaredo sapwellime engieng pohmwail duwehte ni tepin sapeiko, ei, nin duwen sapwellime mahsen ni imwiseklahn sapeiko, ei, duwehte ni tapio, ong kamwomwomwla poatopoat en amwail mour; eri, nin duwen sapwellime mahsen, ong mehla me pahn kaimwiseko, oh pil me pahn tapi.\n\n37 Oh met, riei ko, pwehki atail ese mepwukat, oh eh mehlel, kitail koluhla, oh dehr kakeptakaila mohngiongitail kan, pwe kitail en dehr kahreda Kauno atail Koht en kadaredo sapwellime engieng pohtail nan sapwellime kosonned keriau akan me ketikiheng kitailehr; ahpw kitail pedilong nan sapwellimen Koht wasahn kommoal, me kaunopadahr nin duwen sapwellime mahsen.\n\n", "alma 13": "[center][font_size=26]Iralaud 13[/font_size][/center]\n\n[i]Ohl akan kin malipilipda nin duwen samworo lapalap pwehki arail pwoson mehlel oh arail doadoahk mwahu kan—Irail pahn kin padahngki kosonned akan—Sang ni arail mour pwung irail pahn sarawihkila oh pidelong nan sapwellimen Kauno wasahn kommoal—Melkisedek iei emen irail—Tohnleng kan wie kalokalohngki rongamwahu nan sahpw akan—Re pahn pakairkihda ahnsou en ketidohn Krais. Ele Sounpar 82 Mwohn Krais.[/i]\n\n1 Oh, riei ohl ako, I men amwail madamadau kan en medewe mahso ni ahnsou me Kauno Koht ketikihong sapwellime serihkan kosonned pwukat; oh I men kumwail en tamataman me Kauno Koht ketin kasarawiala samworo kan, nin duwen sapwellime koasoandi sarawio, me wia koasoandi en Sapwellimeo, pwe en padahkih mepwukat ong aramas akan.\n\n2 Oh samworoko kin kasarawiala nin duwen koasoandi en Sapwellimeo, ni wiepe me aramas akan pahn kak esehki dahme irail pahn kasikasik sang rehn Sapwellimeo ong ni komourala.\n\n3 Oh iet wiepe me irail kasarawihong—Irail malipilipda oh kaunopda sangete ni tepin sampah eh wiawihda nin duwen kupwurokong en Koht me ketin mwahngi mehkoaros, pwehki sang ni arail pwoson mehlel oh doadoahk mwahu kan; ni tapio irail ahneki saledek en pilada me mwahu de me suwed; eri irail pilada me mwahu, oh pwehki arail doadoahngki arail pwoson lap mehlel, irail malipilipiong nan malipilip sarawi, ei, sang ni malipilip sarawio me kaunopdahr iangahki kaunop en poadoandoarparail, oh nin duwe.\n\n4 Eri irail malipilipdahr ong malipilip sarawi wet sang ni arail pwoson, a ekei irail kasohwe Ngehn en Koht sang ni arail keptakai en mohngiongarail oh lamalam rotorot, ma irail sohte wia met irail kak iang ahneki kapai laud duwehte riarail kan.\n\n5 De ni mehlel, irail mih nan soangen irair ehute rehn riarail akan sangete ni tapio; eri malipilip sarawi wet kaunopdahr sang ni tepin sampah eh wiawihda ong irail me sohte pahn ahneki mohngiong keptakai, nin duwen oh sang ni tomw en Sapwellime Ieroso, me kaunopdahro—\n\n6 Oh eri irail malipilipda sang ni malipilip sarawi wet, oh kasarawihongehr nan prihsduhd ileile en koasoandi sarawi en Koht, pwe en padahngki sapwellime kosonned akan ong aramas akan, pwe irail en pil kak iang pidelong nan sapwellime wasahn kommoal—\n\n7 Prihsduhd lapalap wet iei ih koasoandi en Sapwellime Iehros, me wia koasoandi ehu me sangete ni tepin sampah eh wiawihda; met wehwehki, me sohte tapi de imwi, e kaunopda sang mwohn kawa oh pil kohkohlahte, nin duwen sapwellime kupwurokong ong soahng kan koaros me pahn kohdo—\n\n8 Eri irail kasarawihalahr ni wiepe wet—sang ni arail malipilipkihda malipilip sarawi ehu, oh kasarawihkihla tiahk sarawi ehu, oh alehda prihsduhd lapalap en koasoandi sarawio, me wia malipilip, oh tiahk sarawi, oh prihsduhd lapalap, me sohte tapi de imwi—\n\n9 Eri irail wiahla samworo lapalap kohkohlahte, nin duwen koasoandi en Sapwellimeo, Iehros en Sahmo, me sohte tapi de imwi, me diren kalahngan, pahrek, oh mehlel. Oh iei ih duwehn met. Ahmen.\n\n10 Eri, nin duwen ei koasoia koasoandi sarawio, de prihsduhd lapalap, me tohto me kasarawihala oh wiahla samworo lapalap en Koht; oh e kin sang ni arail pwoson mehlel oh koluhla, oh arail mour pwung mwohn Koht, irail pilada en koluhla oh wia doadoahk en mour pwung sang mehla;\n\n11 Eri irail malipilipda nin duwen koasoandi sarawi wet, oh sarawihkihla, oh arail likou kan pwetepwetkihla ar kamwakelda sang ni ntahn Sihmpwulo.\n\n12 Eri mwurin arail sarawikilahr Ngehn Sarawi, oh arail likou kan pwetepwetalahr, mwakelekelahr oh sohte samin kis mwohn Koht, re sohte kak medewe dihp ihte kailongki; oh irail me tohto mehlel, me mwakelekella oh pidelong nan wasahn kommoal en Kauno arail Koht.\n\n13 Oh met, riei ohl ako, I men kumwail en karakarahkala mwohn Koht, oh wahdo wahn amwail koluhla, pwe kumwail en pil kak pidelong nan wasahn kommoalo.\n\n14 Ei, aktikitikla duwehte aramas akan nan mwehin Melkisedek, me pil wia samworo lapalap nin duwen koasoandi wet me I koasoiadahr, me pil alehdahr prihsduhd lapalapo kohkohlahte.\n\n15 Oh ihte Melkisedeko me Eipraam pwainohng meirong; iei, atail pahpa Eipraam pwainehng meirong en eisek kis ehu en soahng kan koaros me e ahneki.\n\n16 Eri tiahk sarawi pwukat kin wiawi ni wiepe wet, pwe aramas akan en kak kasikasik Sapwellimen Kohto, ni e wia kilel en sapwellime koasoandio, de iei ih sapwellime koasoandio, oh met pwe irail en kak kasikasik ih pwe re en ale lapwepen diparail akan, pwe re en kak pidelong nan wasahn kommoal en Kauno.\n\n17 Eri Melkisedek menet wia nanmwarki men nan sahpw en Seilem; oh sapwellime aramas akan kehlailla nan arail wiewia suwed oh mour suwed; ei, irail koaros salongala; irail direkihla soangen wiewia suwed koaros;\n\n18 Ahpw pwehki Melkisedek eh doadoahngki pwoson kehlail, oh alehdi ohpis en prihsduhd ileilehu nin duwen koasondi sarawi en Koht, padahngki koluhla ong sapwellime aramas akan. Oh kilang, re koluhla; oh Melkisedek kahrehiong popohl nan sahpwo nan eh mwehi; eri e pil kahdaniki nanmwarki en popohl, pwehki e wia nanmwarki en Seilem; oh e kakaun pahn manaman en seme.\n\n19 Eri, mie me tohto me kohdo mwowe, oh pil aramas tohto me kohdo mwuri, ahpw sohte me lapalap sang; eri, ih me re ntingihdi duwe ni sansal.\n\n20 Eri I sohte anahne pwurehng koasoia duwe; dahme I koasoiahier e itar. Ahpw, pwuhksarawi kan mih mwohmwail; ma kumwail pahn wekidala wehwe kumwail pahn kamwomwomwkihla.\n\n21 Oh met kedekedeo ni ahnsou me Alma ndaiong irail mahsen pwukat, e ahpw kapahwei peh pohrail oh ngihl laudida werikihla, ndinda: Met iei ahnsou en koluhla, pwe rahn en komouro kerendohr;\n\n22 Ei, oh kapitien Kauno, sang ni ewen tohnleng kan, kalokalohkiong wehi kan koaros; ei, kalokalohki, pwe irail en kak ahneki rohng kaperen en peren lap; ei, oh e kin ketin pakapakairiki rohng kaperen pwukat rehn sapwellime aramas koaros, iei, koaros me parpeseng wasa koaros nan sampah; eri irail kohdo rehtail.\n\n23 Oh re kin sansalohng kitail ni nting de lokaia sansal, pwe kitail en kak wehwehki, pwe kitail en dehr sapwungala; oh met pwehki atail sansalongseli nan ehu sahpw; eri, kitail kenikenla mehlel, pwe kitail alehdi rohng kaperen me kalohkohng kitail wasa koaros nan atail mwaht.\n\n24 Pwe kilang, tohnleng kan wie kalokalohkihong aramas tohto ahnsou wet nan sapwatail; oh kahrepe wet pwe en kaunopada mohngiong en aramas akan pwe re en alehdi sapwellime mahsen ni ahnsou me e pahn ketido nan sapwellime lingan.\n\n25 Eri met kitail awiawihete pwe kitail en rong rohng kapereno eh pahn pakair ong kitail sang rehn tohnleng kan, duwen sapwellime ketido; pwe ahnsouo kohkohdo, kitail sohte ese ia uwen keren. I mentehn Koht en wia nan ei rahn akan; ahpw ma e pil wiawi anhsou keren de pwand, I pahn pereperenkihte.\n\n26 Oh e pahn kasansalohng ohl pwung oh sarawi kan, sang rehn tohngleng kan, ni ahnsou en sapwellime ketido, pwe mahsen akan en atail pahpa kahlap ako en kak pweida, nin duwen dahme re koasoiadahr duwen ih, me sang nin duwen ngehn en kokohp me kin ieiang irail.\n\n27 Oh met, riei ohl ako, I inengieng sang nan kapehdiet unsek, ei, sang ni ei pwunod laud me kaweikek, pwe kumwail en rong ei koasoi kan, kesehsang kumwail dipamwail akan, oh dehr kasakasaula rahn en amwail koluhla;\n\n28 Ahpw kumwail en aktikitikla mwohn Kauno, oh ekerki ni mware sarawio, oh kalapw mwasamwasahn oh kapakap, pwe kumwail en dehr ahneki koasongosong laud sang uwen me kumwail kakohng, oh Ngehn Sarawi en kahluwa kumwail, pwe kumwail en wiahla aramas aktikitik, mpai, me kin mweidala nsene, kanengamah, diren limpoak oh nannanti nan apwal koaros;\n\n29 Oh pwoson Kauno; ahneki koapworopwor me kumwail pahn alehdi mour soutuk; ahneki limpoak en Koht ahnsou koaros nan mohngiongamwail kan, pwe kumwail en kak kohdahla ni imwin rahno oh pidelong nan sapwellime wasahn kommoal.\n\n30 Oh Kauno en ketin mweidehng kumwail en koluhla, pwe kumwail en dehr elehda sapwellime engieng pohmwail, pwe kumwail en dehr lohdi nan selmete en ehl, pwe kumwail en dehr mehkihla mehla keriauo.\n\n31 Oh Alma koasoiahiong aramas akan mahsen tohto, me sohte ntingdi nan pwuhk wet.\n\n", "alma 14": "[center][font_size=26]Iralaud 14[/font_size][/center]\n\n[i]Alma oh Amulek selidi oh kamakam—Aramas pwoson kan oh neirail pwuhk sarawi kan isihsla—Kauno ketin alehda irail akan me kamakamkihla ar kadehde nan sapwellime lingan—Dihd en imwetengo pwalpeseng oh mweredi—Alma oh Amulek kasaledekla, oh sounkaloke ira kan kamakamala. Ele Sounpar 82–81 Mwohn Krais.[/i]\n\n1 Kedekedeo mwurin eh kaimwsekala eh koasoakoasoiong aramas akan tohto me kamehlele, oh tepida koluhla, oh wadek pwuhk sarawi kan.\n\n2 Ahpw pali laud en irail men kauwehla Alma oh Amulek; pwe re lingeringer pahn Alma, pwehki eh koasoi kan me inen ong Sihesrom; oh re pil nda me Amulek pitih irail, oh kauwe arail kosonned oh pil uhwong arail sounsawas en kosonned akan oh sounkopwung kan.\n\n3 Oh re pil lingeringer pahn Alma oh Amulek; oh pwehki ara kadehdehda ni sansal duwen arail wiewia suwed kan, re songosong en kemeirahla ni rir.\n\n4 Ahpw kedekedeo irail sohte wia; ahpw irail koledi ira oh pirehkinirahdi sahl kehlail, oh wairahla mwohn sounkopwung lapalap en sahpwo.\n\n5 Oh aramas ako kohla oh kedipa ira—kadkadehdehki me ira kauwe kosonnedo, oh arail sounsawas en kosonned akan oh sounkopwung kan en nan sahpwo, oh pil aramas koaros me mih nan sahpwo; oh pil kadehdehki me Koht tehmen, oh me e pahn ketin kadaredo Sapwellimeo rehn aramas akan, ahpw e sohte pahn kamaurirailla; oh pil soahng kei me aramas ako kedkedipahki Alma oh Amulek. Met wiawi mwohn sounkopwung lapalap en sahpwo.\n\n6 Kedekedeo Sihesrom ahpw pwuriamweikihla mahsen kan me e rongadahr; oh e pil wehwehki duwen lamalam rotorot, me e kahrehiong aramas akan sang ni eh lokaia likamw kan; oh palingene tepida lokolongki eh esehdahier pein eh sapwung kan; ei, e tepier lokolongki medek en ehl.\n\n7 Kedekedeo e ahpw tepida koasoiahiong aramas akan, ndinda: Kilang, ngehi me sapwung, oh ohl pwukat mwakelekel mwohn Koht. Oh e ahpw tepida peki rehrail sang ahnsouo kohla; ahpw re kauwe, ndinda: Ke pil iang katieni? Oh irail kandipih ih, oh kausala sang nanpwungarail, oh pil irail koaros me kamehlele mahsen kan me Alma oh Amulek mahsaniher; oh re kesehirailla liki, oh kadarala ekei ohl re en kostakai irail.\n\n8 Oh re wahdo arail pwoud kan oh patehng neirail seri kan, oh mehmen me kamehlele de alehdi padahk en kamehlele mahsen en Koht re wiahda me re pahn keseirailong nan kisiniei; oh re pil wahdo arail poadopoad kan me audaudki pwuhk sarawi kan, oh pil kesehlong nan kisinieio, pwehn isihsla oh ohkihla kisiniei.\n\n9 Kedekedeo irail ale Alma oh Amulek, oh wairahla wasa me aramas akan wie kamakamala pwehki arail kadehde, pwe re en kak kilang kamwomwalahn irail ko me isihsla nan kisinieio.\n\n10 Oh ni ahnsou me Amulek kilangehr lokolok en lih akan oh seri kan me mwasikalahr nan kisiniei, e pil iang lokolongki; oh e ahpw ndaiong Alma: Ia uwen werei en ata pahn kilikilang mwekid sakanakan wet? Eri kita kapahwei pehta kan, oh doadoahngki manaman en Koht me ketiket rehta, oh doareirailla sang nan kisinieio.\n\n11 Ahpw Alma ndaiong ih: Ngehno ketin keinapwi ie me I sohte pahn kapahwei pehi; pwe kilang Kauno ketin alehdahr irail, ni lingan; oh e ketin mweidohng re en wia soahng wet, de me aramas akan kak wiahiong irail met, nin duwen mohngiongarail keptakai, pwe kopwung me e pahn wiahiong irail sang ni sapwellime engieng e pahn pwung; oh ntahn me mwakelekel kan pahn wia mehn kadehde ong irail, ei, oh kadeikirailda ni mehlel ni imwin rahno.\n\n12 Met Amulek ndaiong Alma: Kilang, mwein re pahn pil kamwasikakitahla.\n\n13 Oh Alma nda: Mweidohng nin duwen kupwur en Kauno. Ahpw, kilang, ata doadoahk saikinte imwisekla; eri re sohte pahn kamwasikakitahla.\n\n14 Met kedekedeo ni ahnsou me paliwar en irail akan me lekideklong nan kisinieio isihsla, oh pil poadoapoad akan me iang irail lekideklong, sounkopwung lapalap en sahpwo ahpw kohdo oh kesihnenda mwohn Alma oh Amulek, ni ara sensel; oh e ahpw pohrki peh ni marasa kan, oh ndaiong ira: Mwurin dahme kumwa kilangehr, kumwa pahn pwurehng kalohkohng aramas pwukat, pwe irail en lekdeklong nan lehn kisiniei oh suwepel?\n\n15 Kilang, kumwa kilang me kumwa sohte ahneki manaman en kapitala irail akan me lekdeklong nan kisiniei; de pil Koht kapitirailla pwehki arail iang amwa pelien lamalam. Oh sounkopwungo pwurehng pohr sepera kan, oh nda: Dahme kumwa pahn nda?\n\n16 Eri, sounkopwung menet wia kisehn pwihn en koasoandi oh pelien lamalam en Nior, me kemehla Kidion.\n\n17 Kedekedeo Alma oh Amulek sohte sapengkihong mehkot; oh e pwurehng pohr ira, oh kihrahla rehn opiser kan pwe re en keseirahlong nan imweteng.\n\n18 Oh mwurin ara mihmihki nan imweteng erein rahn siluh, irail me kin kamehlele padahk en Nior kan kohdo, iei, tohto sounsawas en kosonned akan, oh sounkopwung kan, oh samworo kan, oh sounpadahk kan; oh re pidelongodo nan imwetengo pwe re en kilang ira, oh pwe re en kapeidek rehra soangen mahsen tohto; ahpw ira sohte sapeng irail.\n\n19 Kedekedeo sounkpwungo uh mwohra, oh nda: Dahme kumwa sohte sapengki en aramas pwukat peidek? Kumwa sohte ese me I ahneki manaman en keseikumwahlong nan kisiniei? E ahpw itonehkinira re en lokaia; ahpw ira sohte sapengki mehkot.\n\n20 Kedekedeo irail ahpw mweselpeseng, oh mahnda irail pil pwurodo; oh sounkopwungo pil pwurehng pohr seperah kan. Oh tohto me pil iang kohdo, oh pohr ira, ndinda: Kumwa pahn pwurehng kesihnenda oh kadeik aramas pwukat, oh kauwe aht kosonned? Ma kumwa ahneki soangen manaman kehlail dahme kumwa sohte kak kapitkihla pein kumwa?\n\n21 Oh soahng tohto me re ndaiong ira, tehtehrengki ngihrail kan pohra, oh kakandipi ira, oh ndinda: Ia mwomwen kiht ahnsou me se pahn lekdekla?\n\n22 Oh ih soangen koasoi koaros me re ndaiong ira; oh re wie kapakapailoke ira erein rahn kei. Oh re sohte kihong ira mwenge pwe re en duhpekla, oh sohte kihong ira pihl pwe ira en men nimpilda; oh re pil kihsang ara likou kan pwe ira en kilisou; oh re pirapirkihdi sahl kehlail kan, oh selidi nan imweteng.\n\n23 Kedekedeo mwurin ara lokolongki erein rahn kei, (oh iei ni keisek riau en rahn, nan keisek en sounpwung, nan pahr keisek en mwehin sounkopwung kan ong aramas en Nihpai) me sounkopwung lapalap en nan sahpw en Amonaia oh arail sounpadahk tohto, arail sounsawas en kosonned akan kohla nan imwetengo wasa me Alma oh Amulek wie senselki sahl kan.\n\n24 Oh sounkopwung lapalapo kesihnenda mwohra, oh pwurehng pohr ira, oh ndaiong ira: Ma kumwa ahneki manaman en Koht a kumwa kapitkumwahsang nan sahl akan, oh se pahn kamehlele me Kauno pahn kamwomwala aramas pwukat nin duwen amwa koasoi kan.\n\n25 Kedekedeo irail koaros kohla oh pohr ira, ndinda soangen lokaiakohte, lao lel me lahso; oh ahnsou me lahso koasoiong ira, manaman en Koht tihda pohn Alma oh Amulek, oh re ahpw pwourda oh kesihnenda.\n\n26 Oh Alma werkihla, inda: Maing Kaun, ia uwen werei en aht pahn wie lokolongki kalokolok pwukat? Maing Kaun, komw ketikihong kiht roson nin duwen aht pwoson Krais, pwe sen kak pitila. Re ahpw mweidpeseng sahl akan me ira selkihdi; oh ni en aramas akan arail kilangada met, irail tepida tang, pwe irail masakadahr irail de kamwomwomwla.\n\n27 Eri, uwen arail masepwehkada irail pwupwudiong nan pwehlo, oh sohte lella ni wenihmw en maslikin imwetengo; oh sapwo rerrada kehlail, oh dihd en imwetengo pwalpeseng, kahrehda e rengkidi nan pwehlo; oh sounkopwung lapalapo, oh sounsawas en kosonned akan, oh samworo kan, oh sounpadahk kan, me pohr Alma oh Amulek, kamakamkihla pwupwudien dihdo.\n\n28 Oh Alma oh Amulek pidohi sang nan imwetengo, oh ire sohte medekila; pwe Kauno ketikihong ira manaman, nin duwen ara pwoson Krais. Oh ira mwadangete pidohi sang nan imwetengo; oh ira saledekla sang sahl me pireirapene; oh imwetengo mwerediong nan pwehlo, oh aramas koaros me mih loale kamakamala, ihte Alma oh Amulek me soh; oh ira mwadangete kohla ni kahnimwo.\n\n29 Eri, aramas akan rongada ngihl laud ehu re ahpw tangpene wiahda pokon ehu pwe irail en esehda dahme wiahda ngihlo; oh ahnsou me re kilangada Alma oh Amulek kohkohieido sang nan imwetengo, oh dihd kan pwupwudier nan pwehlo, irail uhdahn masepwehkada, oh tangasang mwohn Alma oh Amulek duwehte kuht men oh wah kan ar tangasang mwohn laion riemen; oh irail tangasang mwohn Alma oh Amulek.\n\n", "alma 15": "[center][font_size=26]Iralaud 15[/font_size][/center]\n\n[i]Alma oh Amulek kohla Saidon oh wiahda mwomwohdiso—Alma kakehlahda Sihesrom, me iangala Mwomwohdiso—Tohto me pepdaisla, oh Mwomwohdiso keirda—Alma oh Amulek kohla Saraemla. Ele Sounpar 81 Mwohn Krais.[/i]\n\n1 Kedekedeo mahsen ahpw kohieng Alma oh Amulek, ira en mweselsang nan kahnimwo; ira ahpw mweselda, oh kohla nan sahpw en Saidom; oh kilang, wasao irail ahpw tuhwongdi aramas akan koaros me mweselsang nan sahpw en Amonaia, me pekouslahr oh kostakaidier, pwehki arail kamehlele padahk kan en Alma.\n\n2 Oh ira ahpw koasoiahiong irail duwen soahng koaros me wiawihong arail pwoud ko oh neirail seri ko, oh me pil wiawihong ira, oh manaman me kapitirahla.\n\n3 Oh pil Sihesrom wonohnkier eh soumwahu nan Saidom, iei soumwahu karakar, me kohsang ni eh lokolok laudki eh medemedewe duwen eh wiewia suwed kan, pwe e wiahki me Alma oh Amulek solahr mie; oh e wiahki me ira kamakamala pwehki eh wiewia sapwung. Oh dihp lap wet, oh dipe me tohto kan, kahrehda eh lokolok nan eh madamadau lao e wiahla medek laud kowahlap, oh sohte poadoandoarepe; eri e ahpw tepida lokolongki karakar laud.\n\n4 Oh met, ni eh rongada me Alma oh Amulek mih nan sahpw en Saidom, e ahpw kehlailda nan eh mohngiong; ih eri madangete kadaralahng ira pekpek, pwe e men ira en patohla reh.\n\n5 Ira eri mwadangete pwarala reh, kapwaiada pekpek me e kadaralahng irahu; oh ira pidelongala nan ihmwo rehn Sihesrom; oh e wie wonohn pohn eh peht, soumwahu, luhluwetki eh soumwahu karakar laud; oh nan moange pil medek kowahlap pwehki eh wiewia suwed kan; oh ahnsou me e kilangirahda e kapahwei peho, oh pekpeki ira en kamwahuwihala.\n\n6 Kedekedeo Alma ahpw koledi peho oh ndaiong ih: Ke kamehlele sapwellimen Krais manaman en komourla?\n\n7 E ahpw sapeng oh nda: Ei, I kamehlele mahsen kan koaros me ke padahngki.\n\n8 Alma ahpw nda: Ma ke kamehlele poadoandoar en Krais ke kak mwahula.\n\n9 Oh e nda: Ei, I kamehlele nin duwen omw mahsen kan.\n\n10 Oh Alma ahpw kapakap ong Kauno, ndinda: Maing Kaun aht Koht, komw ketin kupwurehla ohl menet, oh kamwahuwiala eh soumwahu nin duwen eh pwoson Krais.\n\n11 Oh ahnsou me Alma ndahier mahsen pwukat, Sihesrom ahpw kesihnenda, oh tepida alu; oh met wiawiher oh aramas kan koaros pwuriamweikihla mehlel; oh rohng en irair wet kohpeseng nan sahpw en Saidom pwon.\n\n12 Oh Alma papidaisihla Sihesrom ong Kauno; oh e ahpw tepida iang padahkih aramas akan sang ahnsouo kohla.\n\n13 Oh Alma wiahda mwomwohdiso nan sahpw en Saidom, oh kasarawihala samworo kan oh sounpadahk kan nan sahpwo, pwe irail en papidaisihala aramas akan me inengieng papidais ong Kauno.\n\n14 Kedekedeo irail wie tohtohla; pwe irail kohdohsang nan arail kousapw kan koaros me kapilpene Saidom, oh papidaisla.\n\n15 Ahpw ong aramas akan me kin mih nan sahpw en Amonaia, irail wiwiahte aramas nan kapehd kekeluwak oh aramas ketptakai; oh irail sohte koluhkihla diparail kan, koskose me en Alma oh Amulek manaman koaros kohsang rehn tepilo; pwe irail kin kamehlelehte padahk kan en Nior, oh re sohte kin kamehlele koluhlahn diparail akan.\n\n16 Kedekedeo Alma oh Amulek, pwehki Amulek eh meirongkilahr nah kohl, oh nah silper, oh eh dipwisou kesempwal kan koaros, me mih nan sahpw en Amonaia, pwehki mahsen en Koht, kahrehiong kompoakepah kan oh pil eh pahpa, oh peneinei kan kailongkilahr;\n\n17 Eri, mwurin Alma eh wiadahr mwomwohdiso nan Saidom, oh kilangehr me e mwahula mehlel, ei, e kilangehr aramas akan arail mwahula sohla pohnmwahso nan mohngiongarail kan, oh tepida karakarahkala mwohn Koht, oh kin tepida pokonpene wasahn arail sarawi kan oh pwongih Koht mwohn pei sarawio, kalapw mwasamwasahn oh kin wie kapkapakap, pwe irail en kak poadoandoarla sang Sehdan, oh sang mehla, oh sang kamwomwomwla—\n\n18 Eri met ni ei ndahiero, pwehki Alma eh kilangehr mepwukat, eri e ahpw kahrehda Amulek oh kohla nan sahpw en Saraemla, oh kahrehla ni pein imweo, oh sewesehda nan eh kahpwal akan, oh kakehlaka eh pwoson Kauno.\n\n19 Oh met kaimwisekalahr pahr keisek en mwehin sounkopwung kan ong aramas en Nihpai.\n\n", "alma 16": "[center][font_size=26]Iralaud 16[/font_size][/center]\n\n[i]Mehn Leimen kan kamwomwala Mehn Amonaia kan—Soram kahluwa Mehn Nihpai kan oh kalowehdi Mehn Leimen kan—Alma oh Amulek oh [aramas] tohto kalohngki mahseno—Irail padahngki me mwurin Sapwellimen Krais Iasadao e pahn ketin pwarohng Mehn Nihpai kan. Ele Sounpar 81–77 Mwohn Krais.[/i]\n\n1 Kedekedeo nan keisek ehu en pahr en mwehin sounkopwung kan ong aramas en Nihpai, ni rahn kelimau en nan keriau en sounpwungo, mwurin arail ahnekier popohl nan sahpw en Saraemla, sohte mahwen de pingiping erein sounpar kei, lao lel ni rahn kelimau en nan keriau en sounpwung en pahr eisek ehu, a mie rohng en mahwen nan sahpwo.\n\n2 Pwe kilang, sounpei kan en Mehn Leimen kohdo sang ni pali me sallahng sapwtehno, ni irepen sahpwo, oh pidelong nan kahnihmw en Amonaia, oh tepida kemehla aramas akan oh kauwehla kahnihmwo.\n\n3 Oh met kedekedeo, mwohn Mehn Nihpai kan ar kak kihpene sounpei pwe en itar en kak pwakihirail sang nan sapwo, irail kemehla aramas akan me kin koukousoan nan kahnihmw en Amonaia, oh pil ekei me mih ni irepen shapw en Noha, oh koledi ekei oh wahsang kohla nan sapwtehno.\n\n4 Met kedekedeo Mehn Nihpai kan men kohla oh kapitala irail akan me wisiksang kohla nan sapwtehno.\n\n5 Eri, me pilipilda me pahn wia kaun lapalap en sounpei en Mehn Nihpai kan, (ede iei Soram, oh nah pwutak riemen, Lihai oh Eia)—eri pwehki Soram oh nah pwutangko, ar ese me Alma wia samworo lapalap nan mwomwohdiso, oh pwehki ar rongehr me e kin alehdi ngehn en kokohp, eri irail kohla reh oh peki ma e kak esehda kupwur en Kauno duwen wasa me re pahn kohla ie nan sapwtehno rapahki riarail ko, me Mehn Leimen kan koledier oh wahsang.\n\n6 Kedekedeo Alma ahpw kapakapkihong Kauno duwen irair wet. Oh Alma pwurodo oh ndaiong irail: Kilang, Mehn Leimen kan pahn kotehla pillap en Saidon ni palieir en sapwtehno, kodahla palilahsang irepen sahpw en Mandai. Oh kilang, kumwail pahn tuhwongiraildi wasao, ni palimesehn pillap en Saidon, oh wasao Kauno pahn ketin kapwurehiong kumwail riomwail akan me Mehn Leimen kan kalowehdi.\n\n7 Kedekedeo Soram oh nah pwutangko kotehla pillap en Saidon, iangahki neirail sounpei kan, oh karis kohla palilahsang irepen sahpw en Mandai kolahng ni palieir en sapwtehno, me mih ni palimese en pillap Saidon.\n\n8 Oh irail tuhwongdi sounpei en Mehn Leimen kan, Mehn Leimen kan ahpw ikiparala oh pwepwekihla nan sapwtehno; oh irail ale riarail ko me Mehn Leimen kan kalowehdi, oh sohte emen irail salongala. Oh riarail ohl akan kapwureiraildo nan pein sapwarail akan.\n\n9 Eri met kaimwsekala pahr eisek ehu en mwehin sounkopwung kan, Mehn Leimen kan pwepwekihsang nan sapwarail, oh aramas en Amonaia kan kamwomwomwla; ei, aramas koaros me momour me wia Mehn Amonaia kan kamwomwomwla, oh pil arail kahnimw kehlailo, me re nda me Koht sohte kak kauwehla, pwehki e kehlail.\n\n10 Ahpw kilang, rahn teieu e tehnla; oh kidih kan oh mahn lawalo en nanwel kan kangala paliwererail kan.\n\n11 Ahpw, mwurin rahn kei kahlep en arail mehla kan koaskoasokda pohn pwehl, oh ekiste seridi. Oh met pwehki pwowe me kehlail mehlel, kahrehda aramas sohte kak kohla sapwasapw nan sahpw en Amonaia erein soupar kei. Oh e kahdaniki Tehnlahn Nior kan; pwe irail wia semen en Nior, me kamakamala; oh sapwarailo kin wie tetehnte.\n\n12 Oh Mehn Leimen kan sohte pwurehng kohdo mahweniong Mehn Nihpai kan lao lel pahr eisek pahieu en mwehin sounkopwung kan ong aramas en Nihpai kan. Oh met erein sounpar siluh me aramas en Nihpai kan ahneki popohl nan sahpwo pwon.\n\n13 Oh Alma oh Amulek kohwei kalokalohngki koluhla ong aramas akan nan arail tehnpas sarawi kan, oh arail ihmw sarawi kan, oh pil arail sinokoke kan, me koukouda duwehtete wiepen en mehn Suhs kan.\n\n14 Oh irail kin wie doudoulahte kalohki mahsen en Koht rehn aramas koaros me men rong arail padahk kan, ni arail kin doudoulahte sohte lipilipilki aramas emen.\n\n15 Oh iei me Alma oh Amulek kohwei, oh pil aramas tohto me iang pilipilda ong doadoahko, pwe en kalohki mahseno nan sahpwo pwon. Oh mwomwohdiso wiahwihda wasa koaros nan sahpwo, kapilpene nan sahpwo pwon, nanpwungen aramas en Nihpai kan koaros.\n\n16 Oh sohte sapahrek nanpwungarail; Kauno ketin kapwilidiong wasa koaros nan sahpwo sapwellime Ngehno pwe en kaunopada madamadau en aramas akan, de en kaunopada mohngiongarail kan pwe en alehdi mahseno me pahn padahk ong irail ni ansou me e pahn ketido—\n\n17 Pwe irail en dehr keptakai ong mahseno, pwe irail en dehr soupwoson, oh uhd mihla nan ahl en kamwomwala, ahpw re en kak pereniki alehdi mahseno, oh nin duwen ar wia ehu rah, irail pahn kapatapationg ni inondehn tuhkeo, pwe re en kak pidelong nan wasahn kommoal en Kauno arail Koht.\n\n18 Met samworo kan me kohweiehr rehn aramas akan ahpw kin padahkihong irail re en uhdihsang likamw koaros, oh mwekid en ketewehdi koaros, oh noahrok koaros, pingiping koaros, kailok koaros, kauwe koaros, oh pirap, kawai, kulih, kam aramas, kamwahl, oh soangen mour suwed koaros, irail kalkalohngkihong irail me mepwukat sohte konehng wiawi—\n\n19 Kasakasalehiong irail soahng kan me pahn kohdo; ei, kasakasalehiong irail duwen ketidohn Sapwellimen Kohto, sapwellime lokolok kan oh pwoula, oh pil iasadahn me mehla kan.\n\n20 Oh aramas tohto kin wie kalekalelapak duwen wasa me Sapwellimen Kohto pahn ketido ie; oh irail alehdi padahk me e pahn pwarodo rehrail mwurin eh pahn iasadao; oh met aramas akan rong ni arail peren oh nsanamwahu.\n\n21 Oh met mwurin mwomwohdiso eh wiawidahr nan sahpwo pwon—mwurin arail powehdier tepilo, oh mahsen en Koht wie kalokalohk ni pwung nan sahpwo, oh Kauno ketin kamwerehdiong sapwellime kapai kan rehn aramas akan—met kaimwisekalahr pahr eisek pahieu en mwehin sounkopwung kan ong aramas en Nihpai kan.\n\n", "alma 17": "Duwen nein Mosaia pwutak kan, me soikala arail pwuhng en kaunda wehio pwehki ar pilada mahsen en Koht, oh kohdahla nan sahpw en Nihpai pwe re en kalohk ong Mehn Leimen kan; arail lokolok kan oh poadoandoarla—nin duwen poadoapoad en Alma.\n\nAudaudki iralaud 17 lel 27.\n\n[center][font_size=26]Iralaud 17[/font_size][/center]\n\n[i]Nein Mosaia pwutangko ahneki ngehn en kokohp oh kaudiahl—Irail kohpeseng kekeid nan ahl akan pwe re en kalohki mahseno ong Mehn Leimen kan—Amon kohla nan sahpw en Ismael oh wiahla ladu en Nanmwarki Lemonai—Amon doarehla sapwellimen nanmwarkio pelin mahn kan oh kemehla eh imwintihtih kan ni pihl en Sihpus. Sang ire tikitik 1–3, ele sounpar 77 Mwohn Krais; ire tikitik 4, ele sounpar 91–77 Mwohn Krais; oh sang ire tikitik 5–39, ele sounpar 91 Mwohn Krais.[/i]\n\n1 Oh met kedekedeo ni ahnsou me Alma wie kohkohsang nan sahpw en Kidion kolahng palieir, kohkolahng sahpw en Mandai, kilang, e ahpw pwuriamweiki, e tuhwongdi nein Mosaia pwutangko arail kohkohdohng nan sahpw en Saraemla.\n\n2 Nein Mosaia pwutangko me iang Alma ahnsou me tohnlengo tepin pwarohngo; eri Alma uhdahn perenkihda kowahlap eh kilangda rie ko; oh me pil kalaudehla eh peren, pwehki irail wie loaloapwoatete ong Kauno; ei, oh irail kehlailla nan arail marainki mehlelo; pwe irail wia ohl marain kei oh irail kin loalopwoatohng onopiki pwuhk sarawi kan, pwe irail en kak esehla mahsen en Koht.\n\n3 Ahpw kaidehn ihte met akan; irail kin poaden kapakap, oh kaisihsol; eri irail ahneki ngehn en kokohp, oh ngehn en kaudiahl, oh ahnsou me re kin padahk, irail kin padahk sang ni manaman oh mweimwei en Koht.\n\n4 Oh irail padapadahngkiher mahsen en Koht erein sounpar eisek pahieu rehn Mehn Leimen kan, oh arail doadoahk pweida nan ar wahdohng aramas tohto en marainkihda me mehlelo; ei, sang ni manaman en arail koasoi kan aramas tohto kohkihdo ni pei sarawi en Koht, pwe re en kapakapiong ni mware oh wehkada diparail akan mwohn sihlangi.\n\n5 A iet irair akan me lelohng irail nan arail seiloak kan, pwe irail lelohng kahpwal tohto; irail lokolok laud, ni paliwar oh madamadau koaros, me duwehte duhpek, men nimpil oh pwangada, oh pil doadoahk laud ni palingehn.\n\n6 Eri iet mwomwen arail seiloako: Mwurin arail kohkohsang semerailo, Mosaia, ni tepin pahr en mwehin sounkopwung kan; mwurin arail kasohwehier alehda manaman en kaunda wehio me samarail kupwurki ketikihong irail, oh iei me pil aramas akan mwahuki;\n\n7 Re ahpw mweseldahsang nan sahpw en Saraemla, oh wahda neirail kedlahs kan, oh neirail ketieu kan, oh neirail kesik ketieu kan, neirail arep kan, oh neirail pahi kan; oh re wia met pwe re en kak saikedi kenerail mwonge ni arail pahn mihmiseli nan sapwtehno.\n\n8 Oh irail ahpw mweselahng nan sapwtehno iangahki irail akan me re piladahr, en kohdahla nan sahpw en Nihpai, pwe irail en padahki mahsen en Koht ong Mehn Leimen kan.\n\n9 Kedekedeo irail seiseiloangki erein rahn kei nan sapwtehno, oh irail kin poaden kaisihsol oh kapakap pwe Kauno en mweidohng irail ekis sapwellime Ngehno en ketin iang irail, oh ketiket rehrail, pwe irail en kak wia wiliepen nin limen Koht ong sewese, ma e kak, rierail Mehn Leimen kan, en marainkihda me mehlelo, oh marainkihda kasuwedpen tiahk en arail pahpa kahlap ako, me sohte pwung.\n\n10 Kedekedeo Kauno ahpw pwarohng irail ni pali Ngene, oh mahsanihong irail: Kumwail nsenemwahula. Irail eri nsenemwahula.\n\n11 Oh Kauno ahpw pil mahsanihong irail: Kumwail kohwei rehn riomwail Mehn Leimen kan oh padahkihong irail ei mahsen; ahpw kumwail pahn kanengamahiong lokolok oh kahpwal akan, pwe kumwail en kak kasalehda karasaras mwahu ong irail sang rehi, oh I pahn wiahiong kumwail en wia wiliepen nin limei kat ong ni komourpen aramas tohto.\n\n12 Kedekedeo nan mohngiong en nein Mosaia pwutak ko, oh pil irail akan me iang irail, kehlailda pwe re en kohla rehn Mehn Leimen kan oh kalohkihong irail mahsen en Koht.\n\n13 Kedekedeo ni ahnsou me re lel nan irepen sahpw en Mehn Leimen kan, irail tohrohrpeseng oh kohkohpeseng, koapwkoapworopworki Kauno me irail pahn pwurehng tuhpene ni imwin arail doadoahko; pwe re medewe me doadoahk me re pahn wia uhdahn kesempwal kowahlap.\n\n14 Oh mehlel me doadoahko kesempwal kowahlap, pwe irail alehda pwukoa en kalohki mahsen en Koht ong aramas lawalo oh kekeluwak oh sakanakan; aramas me kin perenki kemehla Mehn Nihpai, oh pirapa oh kulih irail; oh nan kapehdarail kan tengedieng arail dipwisou kan, de arail kohl oh silper, oh takai kesempwal kan; ahpw re kin nantihong alehdi mepwukat sang ni ar kamaramas oh kulih aramas, pwe re en dehr doadoahngki pehrail kan de pein koadoahkehda arail mour.\n\n15 Karehda irail wia aramas inenen dangahnga, pali laud en irail kin pwongih dikedik en eni kan, oh keria en Koht kohieng irail pwehki tiahk en arail pahpa kahlap ako; ahpw sapwellimen Koht inou kan kin awiawih irail ma irail pahn koluhla.\n\n16 Eri, iei kahrepe wet me nein Mosaia pwutak kan alehkihda pwukoahn doadoahk wet, pwe mweinele re pahn kahrehiong irail en koluhla; pwe mweinele re pahn sewese irail en marainkihda koasoandi en poadoandoarlao.\n\n17 Irail eri tohrohrpeseng nanpwungarail, oh kohwei rehn aramas akan, emen emente kelehpw, nin duwen mahsen oh manaman en Koht me kohieng irail.\n\n18 Eri pwehki Amon eh wia kaun men nanpwungarail, de ih me kaweid irail, e mweseldahsang irail, mwurin eh kapaiairailda nin duwen arail pwukoa kan, mwurin eh ehukihong irail mahsen en Koht, de kaweid irail mwohn eh mweselda; oh met irail seiloakla nan arail ahl akan nan sahpwo.\n\n19 Oh Amon kohla nan sahpw en Ismael, eden sahpwo wiawihda sang nein Ismael pwutangko, me pil wiahla Mehn Leimen.\n\n20 Oh ni ahnsou me Amon lel nan sahpw en Ismael, Mehn Leimen ko koledi oh pirehdi, pwe nin duwen arail tiahk re pahn kin pirehdi Mehn Nihpai koaros me re kin koledi, oh wahla mwohn nanmwarkio; oh kupwuren nanmwarkio ma e men kemeiraila, de kaliduhwirailla, de kesehiraillong nan imweteng, de kausirail sang nan sahpwo, nin duwen kupwure oh dahme e nsenki.\n\n21 Oh met Amon wisiklahr mwohn nanmwarki me kaun sahpw en Ismael; oh ede Lemonai; oh e wia emen kadaudok en Ismael.\n\n22 Oh nanmwarkio keinemwe rehn Amon ma e inengieng kousoan nan sahpwo rehn Mehn Leimen kan, de rehn nah aramas akan.\n\n23 Oh Amon ahpw sapengki: Ei, I mwahuki kousoan rehn aramas pwukat erein ahnsou ehu; ei, de lao lel ahnsou me I pahn mehla.\n\n24 Kedekedeo nanmwarki Lemonai ahpw kupwur perenkihda Amon, oh mahsanihong re en sapwadasang selipe kan; oh e ahpw kupwuredahr Amon en ale emen sapwellime serepein ko oh pwoudkihda.\n\n25 Ahpw Amon ndaiong ih: Soh, ahpw I pahn wia sapwellimomwi ladu. Eri Amon wiahla ladu en nanmwarki Lemonai. Kedekedeo e ahpw iangala ekei ladu ko pwukoaki kilikilang sapwellimen Lemonai pelin mahn akan, nin duwen tiahk en Mehn Leimen kan.\n\n26 Oh mwurin eh wie papahki nanmwarkio erein rahn siluh, ni eh iang laduhn Mehn Leimen kan kahkahrewei neirail pelin mahn akan wasahn kanimpil, me kahdaniki pihl en Sihpus, oh Mehn Leimen koaros kin kahrehla neirail pelin mahn akan wasao, pwe re en kak nimpil—\n\n27 Eri, ahnsou me Amon oh sapwellimen nanmwarkio ladu kan wie kahkahrehla neirail pelin mahn akan ni wasahn kanimpilo, kilang, ekei Mehn Leimen, me kahrelahr neirail mahn akan pwe re en kanimpile, ahpw kesihnenda oh pwakihpeseng pelin mahn me Amon oh laduhn nanmwarkio kahkahrehko, oh re pwakihpeseng lao irail tangpeseng wasa koaros.\n\n28 Sapwellimen nanmwarkio ladu ko eri tepida kaulim, ndinda: Met nanmwarkio pahn kemeikitailla, duwehte eh wiahiongehr riatail ko pwehki ohl suwed pwukat ar pwakihpeseng neirail pelin mahn ko. Oh re ahpw tepida sengiseng kowahlap, ndinda: Kilang, neitail pelin mahn kan tangpesengehr.\n\n29 Met re sengisengki pwehki arail masak kamakamala. Ahpw ni ahnsou me Amon kilangada nan kapehde direkihla peren; pwe, e nda, I pahn kasalehiong iengei ladu kan ei koaihek, de koaihek me mih rehi, ong ei pahn kapwurehdo sapwellimen nanmwarkio pelin mahn akan, pwe iengei ladu kan en kak koapworopworkinie, pwe I en kak kahluwa irail en kamehlele ei padahk kan.\n\n30 Oh met, iei en Amon madamadau, ahnsou me e kilangada kahpwal en irail kan me e kin wiahki kempoakepah.\n\n31 Kedekedeo e ahpw kakehlaka irail sang eh koasoi kan, ndinda: Riei ko, kumwail perenda oh kitail rapahki mahn akan, oh kitail pahn kihrailpene oh kapwureiraildohng wasahn nimpihl; oh kitail pahn doarehla sapwellimen nanmwarki pelin mahn akan oh e sohte pahn ketin kemeikitailla.\n\n32 Kedekedeo irail ahpw kohla rapahki pelin mahn akan, oh irail idawehn kaweid en Amon, oh irail mwadang kohla oh sopukala sapwellimen nanmwarkio pelin mahn akan, oh pwurehng kihrailpenehng wasahn kanimpihlo.\n\n33 Oh ohl ako pwurehng kesihnenda pwe re en pwakih neirail pelin mahn ko; ahpw Amon ndaiong ienge ko: Kumwail kapilpene pelin mahn akan pwe irail de tang; oh I pahn kohla oh peiong ohl akan me kin pwakihpeseng neitail pelin mahn akan.\n\n34 Eri, irail kapwaiada dahme Amon patohwan ong irail, oh e ahpw kohla oh kesihnenda pwe en peiong irail akan me kesihnen ni pihl en Sihpus; oh irail me tohto.\n\n35 Eri irail sohte masak Amon, pwe re medewe me emente neirail ohl oko kak kemehla nin duwen me re mwahuki, ahpw re sohte ese me Kauno ketin inoukihong Mosaia me e pahn ketin doarehla nah pwutak kan sang nan pehrail; oh re pil sohte ese mehkot duwen Kauno; eri irail kin perenki kamakamalahn riarail akan; oh ih kahrepe wet me re kin kesihnenki mwo pwe re en pwakihpeseng sapwellimen nanmariki pelin mahn akan.\n\n36 Ahpw Amon kesihnete oh tepida katehkin irail takai en nah pahio; ei, sang ni ah roson kehlail e kin katehkiniraildi takai en pahio; oh e kemehla ekei irail kahrehda re tepida pwuriamweiki uwen eh roson; ahpw re uhdahn lingeringer pwehki riarail me mehla kan, oh re koasoanehdi me e uhdahn pahn kamala; ahpw, pwehki arail kilang me re sohte kak katehkihdi neirail takai kan, irail tangkidohng mehn pok kan pwe re en pokihedi.\n\n37 Ahpw kilang, ohl koaros me kihda peh pwe en poakih Amon, e pelehkihsang pehrail kan nah kedlahso; pwe e kauhdi arail pok kan sang ni eh pelehkihsang pehrail kan wasa keng en nah kedlahso, kahrehda irail tepida pwuriamwei, oh tepida tangasang; ei, oh irail me tohto; ahpw kehlail en peho kahrehda arail tangasang.\n\n38 Met meh wenemen e katehkihdi nah pahio, ahpw sohte me e kemehkihla nah kedlahso ihte arail kauno; oh e pelehsang pehn irail tohto me kihda peh pwe en poaki ih, oh irail me tohto.\n\n39 Oh ni ahnsou me e pwakihirailla sang wasao, e ahpw pwurala oh irail kanimpile neirail pelin mahn akan oh kapwureirailla nan sapwellimen nanmwarkio mohso, oh eri kohlongala rehn nanmwarkio, weuwa pehn irail akan me song kemehla Amon, me e pelehkihsang nah kedlahso, oh re wahlongala rehn nanmwarkio pwe en wia mehn kadehdepen soahng kan me re wiadahr.\n\n", "alma 18": "[center][font_size=26]Iralaud 18[/font_size][/center]\n\n[i]Nanmwarki Lemonai wiahki me Amon iei Eni Lapo—Amon padahkihong nanmwarkio duwen Kepikipiko, Sapwellimen Koht doadoahk ong aramas, oh poadoandoarala me pahn sang Krais—Lemonai kamehlele oh pwupwudi nan pwehlo ni momwen me e mehla. Ele Sounpar 90 Mwohn Krais.[/i]\n\n1 Kedekedeo nanmwarki Lemonai mahsanihong sapwellime ladu kan re en kesihnenda oh kadehdehda soahng koaros me irail kilang wiawi nan irair en ansouo.\n\n2 Oh ni ahnsou me irail kadehdehier soahng kan me irail kilang, oh e ahpw mwahngiadahr en Amon eh loalopwoat en doarehla sapwellime pelin mahn akan, oh pil eh koahiek kehlail en peiong irail akan me song en kemehla, e pwuriamweikihla kowahlap, oh mahsanih: Mehlel, met kaidehn aramas men. Kilang, kaidehn ih Enihlapo met me kin kadarodo kalokolok laud ong aramas pwukat, pwehki arail kin kemehla aramas akan?\n\n3 Oh irail sapeng nanmwarkio, oh patohwan: Ma ih Enihlap de aramas emen, se sohte ese; ahpw ih uwen met me se ese, me e sohte kak kamakamala pahn sapwellimen mwohnsapwoko imwintihti kan; oh pil re sohte kak pwakihpeseng sapwellimen mwohnsapwoko pelin mahn akan ma e pahn ieiang kiht, pwehki e koahiek oh kehlail mehlel; eri, se patohwan me e wia kempoakepahn mwohnsapwoko. Oh met, maing mwohnsapwoko, se sohte kamehlele me aramas emen tungoalenki soangen manaman lap wet, pwe se patohwan me e sohte kak kamala.\n\n4 Eri, met ni ahnsou me nanmwarkio karongehier mahsen pwukat, e ahpw mahsanihong irail: Met I esehier me iei Enihlapo met; oh e ketidihdo ahnsou wet pwe en doarehla amwail mour kan, pwe I en dehr kemeikumwailla nin duwen ei wiahiongehr riomwail akan. Eri met iei Enihlapo me atail pahpa kahlap ako kin koasoia.\n\n5 Met iei tiahk en Lemonai, me e alehdi sang semeo, me dene mie Enihlap men. Mehndahte arail kamehlele Enihlap, irail kin medewe me mehkoaros me irail kin wia me pwung; ahpw, Lemonai tepida masepwehk kowahlap, e masepwehngki e kin wiahda sapwung ni ahnsou me e kemehla sapwellime ladu ko;\n\n6 Pwe e ketin kemehlahr tohto irail pwehki riarail akan ar kin pwakihpeseng neirail pelin mahn akan wasahn kanimpilo; oh pwehki neirail pelin mahn akan ar kin tangpeseng a irail kin kamakamala.\n\n7 Met e kin wia ehu mwekid en Mehn Leimen pwukat en mih limwahn pihl en Sihpus pwe re en pwakihpeseng nein aramas pelin mahn akan, pwe re en kak karawanpeseng me tohto me kin uhd tangalahng nan sapwarail akan, ih mwomwen arail kin kulih irail.\n\n8 Kedekedeo nanmwarki Lemonai keinemwe rehn sapwellime ladu ko, ketihtihki: Ia ohl menet me ahneki soangen manaman kehlail wet?\n\n9 Oh irail patohwanohng ih: Kilang, e wie kamkamwenge sapwellimahr oahs akan. Nanmwarkio ketin mahsanihongehr sapwellime ladu ko, mwohn arail kohla kanampile neirail pelin mahn oko, me irail pahn kaunopada sapwellime oahs akan oh werennansapw akan, oh wahla ih nan sahpw en Nihpai; pwe semen Lemonai, me wia nanmwarki en sahpwo pwon koasoanehdier me kamadipw lap ehu pahn wiawi nan sahpw en Nihpai.\n\n10 Met ni ahnsou me nanmwarki Lemonai rongada me Amon wie kaukaunopada sapwellime oahs kan oh sapwellime werennansapw akan e pil pwuriamweila mehlel, pwehki en Amon loalopwoat, e ahpw mahsanih: Mehlel me sohte emen nei ladu nanpwungen nei ladu kan me loalopwoat mehlel duwehte ohl menet; pwe e tamataman en kapwaiada ei kosonned kan koaros.\n\n11 Met I esehier me Enihlapo met, oh I men en ketilongodo rehi, ahpw I saloh.\n\n12 Kedekedeo ni ahnsou me Amon kaunopadahr sapwellimen nanmwarikio oahs kan oh werennansapw kan oh sapwellime ladu kan, e ahpw patohlongala rehn nanmwarkio, oh kilangada me pohn wasa ilehn nanmwarkio wekilahr; eri ni ah pahn pidohilahsang wasahu.\n\n13 Oh emen sapwellimen nanmwarkio ladu ko ndaiong ih, Rapana, me wehwehki, me lapalap de nanmwarki lap, nin duwen arail kin medewe me arail nanmwarki kan me lapalap; eri e ahpw ndaiong ih: Rapana, nanmwarkio kupwuriki ke en mihmi.\n\n14 Eri Amon sohpeilahng nanmwarkio, oh patohwanohng ih: Dahme komwi kupwuriki I en wia ong komwi, Maing wasalapalap? Oh nanmwarkio sohte ketin sapeng ih erein awa ehu, nin duwen arail wadek ansou, pwe e sohte mwahngih dahme e pahn keinemwe reh.\n\n15 Eri, Amon ahpw patohwanong ih: Dahme komw kupwuriki sang rehi? Ahpw nanmwarkio sohte ketin sapeng ih.\n\n16 Kedekedeo pwehki Amon audaudkihda Ngehn en Koht, eri e ahpw kasawihda sapwellimen nanmwarkio madamadau kan. E ahpw patohwanohng ih: Kaidehn pwehki omw karongehda me I doarehla sapwellimahr ladu kan oh sapwellimahr pelin mahn akan, oh kemehkihla riarail meh isimen nei pahi oh kedlahs, oh pelehsang pehn ekei irail, pwe I en kak doarehla sapwellimahr pelin mahn kan oh sapwellimahr ladu kan; kilang, iei met me kahrehda omwi pwuriamwei?\n\n17 I ndaiong komwi, ia duwe, dahme komw nohn pwuriamweiki? Kilang, ngehi aramas men, oh ngehi iei sapwellimahr ladu; eri, I pahn kapwaiada mehkoaros me komwi kupwuriki me pwung.\n\n18 Ni ansou me nanmwarkio karongehier koasoi pwukat, e pwurehng pwuriamweiki, pwe e kilang me Amon kak kasawih eh madamadau kan; ahpw mehndahte met, nanmwarki Lemonai mahsenda, oh keinemwe reh: Ihs komwi? Komwi iei Enihlapo, me mwahngih soahng kan koaros?\n\n19 Amon ahpw sapeng oh patohwanohng ih: Kaidehn ngehi ih.\n\n20 Eri nanmwarkio mahsanih: Ia mwomwen omw mwahngih pepehm kan en nan ei mohngiong? Komw mahsen ni eimah, oh mahsanihong ie duwen mepwukat; oh pil mahsanihong ie duwen sang ni manaman dah me komwi pelehsang pehn riei kan me kin pwakihpeseng nei pelin mahn kan—\n\n21 Eri, ma komw pahn kak mahsanihong ie duwen mepwukat, I pahn kihonguhk soahng koaros me komw kupwuriki; oh ma komw anahne, I pahn silehkin komwi nei sounpei kan; ahpw I ese me komw kehlail sang irail koaros; ahpw, I pahn mweidohng komwi soahng koaros me komw kupwurki.\n\n22 Eri, met pwehki Amon eh loalokong, ahpw sohte keper, e ahpw patohwanong Lemonai: Komw pahn karonge ei koasoi kan ma I pahn ndaiong komwi sang ni manaman dah me I kak wiahki mepwukat? Oh met iei dahme I mwahuki sang rehmwi.\n\n23 Oh nanmwarkio ahpw ketin sapeng ih, oh mahsanih: Ei, I pahn kamehlele omw mahsen kan koaros. Oh met e ahpw lohdier nan koasondio.\n\n24 Eri, Amon tepida koasoi ong ih ni eimah, oh ndaiong ih: Komw kamehlele me mie Koht?\n\n25 E ahpw sapeng, oh mahsanih ong ih: I sohte ese ia wehwehn men.\n\n26 Amon ahpw nda: Komw kamehlele me mie Enihlap?\n\n27 Ih eri sapeng, Ei.\n\n28 Oh Amon nda: Met iei Koht. Oh Amon pwurehng potowanong ih: Komw kamehlele me Enihlap, me iei Koht, me ketin kapikada soahng koaros me mih nanleng oh nin sampah?\n\n29 E ahpw mahsanih: Ei, I kamehlele me e ketin kapikada soahng koaros nan sampah; ahpw I sohte ese duwen nanleng.\n\n30 Oh Amon ahpw patohwanohng ih: Nanleng iei wasa me Koht kin ketiket ie oh pil sapwellime tohnleng sarawi kan.\n\n31 Oh nanmwarki Lemonai keinemwe: E mih pohnangin sampah?\n\n32 Oh Amon nda: Ei, oh e kin ketin mahmahsendiong pohn aramas akan koaros; oh e mwahngih madmadau oh ineng en mohngiong koaros; pwe sang nin lime me soahng koaros kepikipikihda sang ni tapio.\n\n33 Oh nanmwarki Lemonai mahsanih: I kamehlele mepwukat koaros me ke koasoiahier. Ke pekederdo sang rehn Koht?\n\n34 Amon ahpw patowanong ih: Ngehi aramas men; oh aramas kepikipikda ni mwohmw en Koht sang ni tapio, oh I alehdi malipilip sang sapwellime Ngehn Sarawi, I en padahkihong mepwukat aramas akat, pwe irail en kak wehwehkihda dahme pwung oh mehlel;\n\n35 Oh kisehn Ngehno kin ketiket rehi, me kin ketikihong ie marain, oh pil manaman sang ni ei pwoson oh ineng kan me mih rehn Koht.\n\n36 Eri met, ni ahnsou me Amon ndahier mahsen pwukat, e tepida padahk sangete ni kepikipikdahn sampah, oh pil kepikipikdahn Adam, oh ndaiong ih duwen soahng kan koaros me pid pwupwudi en aramas, oh koasoiahda oh kasalehiong ih poadopoad kan oh pwuhk sarawi kan en aramas akan, me soukohp akan mahsaniher, lao lel ahnsou me arail pahpa, Lihai mweselsang Serusalem.\n\n37 Oh e pil koasoiahiong irail (pwe e koasoieng nanmwarkio oh sapwellime ladu ko) duwen seiloak me arail pahpa ko wia nan sapwtehno, oh arail lokolok en men mwenge oh men nimpihl koaros, oh arail nsensuwed, oh soahng teikan.\n\n38 Oh e pil koasoiahiong irail duwen kahngohdi kan en Leimen oh Lemuel, oh nein Ismael pwutak kan, ei, arail kahngohdi kan koaros e padahkiong irail; oh e kawehwehiong irail poadoapoad koaros oh pwuhksarawi kan sang ni ahnsou me Lihai mweselsang Serusalem lel ansou wet.\n\n39 Ahpw kaidehn ih koaros met; pwe e kawehwehiong irail duwen koasoandi en poadoandoarlao, me kaunopdahr sangete ni kapikipikdahn sampah; oh e pil padahkiong irail duwen ketidohn Krais, oh sapwellimen Kauno doadoahk koaros e padahkiong irail.\n\n40 Kedekedeo mwurin eh koasoiahier mepwukat koaros, oh kawehwehiongehr nanmwarkio, nahnmwarkio ahpw kamehlele ah koasoi kan koaros.\n\n41 Oh e ahpw tepida kapakap ong Kauno, ketketihtihki: Main Kaun, komw ketin kupwure kalahngan; nin duwen sapwellim reken kalahngan akan me komw ketikihongehr aramas en Nihpai kan, [komw] ketikihong ie, oh nei aramas akan.\n\n42 Oh met, ni ahnsou me e mahsaniher met, e ahpw pwupwudi nan pwehlo, duwehte e mwomwen mehla.\n\n43 Kedekedeo sapwellime ladu ko ahpw ale ih oh patohwanla rehn sapwellime likend, oh kaunehdi pohn pehto; oh e wonohn duwehte me e pwoulahr erein rahn riau oh pwohng riau; oh likendo, oh sapwellime pwutak kan, oh sapwellime serepein kan mwamwahieiki nanmwarkio, nin duwen tiahk en Mehn Leimen kan arail kin mwahieiki arail mehla.\n\n", "alma 19": "[center][font_size=26]Iralaud 19[/font_size][/center]\n\n[i]Lemonai alehdi kamarain en mour poatopoat oh kilangada Soundoaro—Tohn tehnpese koaros lupungmasala oh irail tohto kilangada tohnleng kan—Amon poadoandoarala sang ni manaman kapwuriamwei—E ahpw papidaisihla aramas tohto oh wiahda mwomwohdiso rehrail. Ele Sounpar 90 Mwohn Krais.[/i]\n\n1 Kedekedeo mwurin rahn riau oh pwohng riau irail ahpw pahn ale ereksohu oh kaunehdi nan sousou ehu, me irail wiahda ong wasahn nekinekidi en arail mehla.\n\n2 Eri, met pwehki lih nanmwarki e rongehr duwen wiewiahn Amon, e ahpw pekihda oh kupwuriki en patohdo reh.\n\n3 Kedekedeo Amon ahpw kapwaiada kupwure, oh patohla rehn lih nanmwarkio, oh kalelapak reh dahme e kupwurki me e pahn wia.\n\n4 Oh e ahpw mahsanihong ih: Nein ei pwoud ladu kan padahkiong ie me komwi iei soukohp en Koht sarawi men, oh me komw tungoaleniki manaman en wia soahngen doadoahk kapwuriamwei kan ni mware;\n\n5 Eri, ma ih mwomwehn met, I men komwi en patohlongala oh patohwan ei pwoud, pwe e wie wonohnehr pohn eh pehto erein rahn riau oh pwohng riapwohng; oh ekei nda me e sohte mehla, ahpw ekei nda me e mehla oh mie pwowe, oh me e pahn anahne nekinekidier nan sousouo; ahpw ong ie e sohte pwowe.\n\n6 Eri, met iei me Amon inengiong, pwe e wehwehki me nanmwarki Lemonai mihmi pahn manaman en Koht; e wehwehki me kahdeng rotorot en soupwoson me e sapwellimaniki wie kohkohsang nan eh madamadau, oh maraino me kamarainiada sapwellime madmadau, me iei marain lingan en Koht, me wia marain kaselel en sapwellime kalahngan—ei, marain wet kihongehr soahngen peren wet ni palingene, ei, pwehki depwek rotorot sohrasangehr, oh marain en mour poatopoat oakada ni palingene, ei, e wehwehki me met powehdier uhdahn paliwere, oh pali ngene patopato pahn kupwur en Koht—\n\n7 Eri, dahme lih nanmwarikio kupwuriki sang reh pil duwehte eh inengo. Eri, e pidelongala pwe en kilang nanmwarkio nin duwen lih nanmwarkio eh kupwuriki; oh e kilangehr nanmwarkio, oh e wehwehki me e sohte mehla.\n\n8 E ahpw patohwan ong lih nanmwarkio: E sohte mehla, e seiseimwok pahn kuwpur en Koht, oh lakapw e pahn pwurehng ketida; eri dehr sarepedi.\n\n9 Oh Amon patohwan kalelapak reh: Komw kamehlele met? Oh e sapeng ih: Sohte ei kadehde ihte omw koasoi, oh en nait ladu kan koasoi; ahpw mendahte I kamehlele me e pahn wiawi nin duwen dahme komw mahsanih.\n\n10 Oh Amon patohwanohng: Komw meid pai pwehki omw pwoson kowahlap; I patohwanong komwi, Maing, sohte soangen pwoson laud wet rehn Mehn Nihpai kan koaros.\n\n11 Kedekedeo e ahpw tepda wie mwasamwasahnte eh pwoudo mpen eh pehto, sangete ahnsouo lao mandahn rahno awiawihete e pahn ketida nin duwen me Amon patohwan.\n\n12 Kedekedeo e ahpw ketida, nin duwen mahsen en Amon; oh ni e ketida, e kapahwei lime ong liho, oh mahsanih: Meid pai mwaren Koht, oh meid pai komwi.\n\n13 Pwe ni ei ese me ke wie momour, kilang, I kilangehr ei Soundoaro; oh e pahn ketido, oh lih emen pahn kaipwihdi, oh e pahn kamourala aramas koaros me kamehlele mware. Eri, mwurin eh mahsaniher mahsen pwukat, nan kupwure direkihla peren oh ih pwurehng pwupwudi; oh lih nanmwarkio pil iang pwupwudi, pwehki eh direkihla Ngehno.\n\n14 Eri ni ahnsou me Amon kilangehr Ngehn en Kauno kapwilewei nin duwen eh kapakapiki rie Mehn Leimen kan, me kin kahrehda Mehn Nihpai kan arail kin wie lokolok, de sapwellimen Koht aramas akan pwehki arail wiewia suwed kan oh arail tiahk kan, e ahpw kelipwikihdi, oh tepida kapakap ni palingene unsek oh kapikapingkalahngankihong Koht dahme e ketin wiahiongehr rie kan; oh e pil iang lupungimaskihla peren; oh irail meh silimeno pwupwudier nan pwehl.\n\n15 Eri, ni ahnsou me ladu kan en nanmwarkio kilangehr me irail pwupwudier, irail pil iang tepida kapakap ong Koht, pwe lemwin Kauno pil kohdohng irailehr, pwe irail me kesihnen mwohn nanmwarkio oh kadehdehiong ih duwen manaman kapwuriemwei en Amon.\n\n16 Kedekedeo irail ahpw eker mwaren Kauno, ni uwen arail kak koaros, lao irail koaros pil pwupwudi nan pwehlo, ihte lih en Leimen men me soh, me adaniki Eipis, me weliakapwalahr ong Kauno erein sounpar kei, sang ni ouraman sansal kapwuriamweio me eh pahpao kilangadao—\n\n17 Eri, pwehki eh weliakapwalahr ong Kauno, oh kin ekiekihte, eri, ni ahnsou me e kilangada ladu kan en Lemonai pwupwudiong nan pwehlo, oh nah lih laduh kan, lih nanmwarkio, oh nanmwarkio, oh Amon, arail ulpesengehr nan pwehlo, e esehier me manaman en Koht met; oh e medewehda me ih eh ahnsou mwahu met, ni eh pahn kasalehiong aramas akan dahme wiawihong irailo, oh ma re pahn kilang dahme wiawio e pahn kak kahrehiong irail en kamehlele manaman en Koht, eri e ahpw tangala ni ehu ehu ihmw akan, pakapakairkihong aramas koaros.\n\n18 Oh irail tepida pokonpene ni tehnpas en nanmwarkio. Oh pokon ehu ahpw kohdo, oh re ahpw pwuriamweikihla, re kilangada nanmwarkio, oh lih nanmwarkio, oh neira ladu kan ulpesengehr nan pwehlo, oh irail koaros wonohn likamwete re mehla; oh irail pil kilangada Amon, oh kilang, Mehn Nihpai men ih.\n\n19 Ahnsou wet aramas akan tepida kaulimki nanpwungarail; ekei ndinda me lapalahn suwed ehu me kohdohng pohrail, de pohn nanmwarkio oh tehnpese, pwehki eh mweidohng Mehn Nihpaio en mihmihte nan sahpwet.\n\n20 Ahpw ekei lupwoare irail, ndinda: Nanmwarkio wahdo kahpwal suwed wet nan tehnpese, pwehki e kemehla sapwellime ladu kan me kin mweidong neirail pelin mahn akan en mwarakpeseng ni pihl en Sihpus.\n\n21 Oh irail ohl akan me mih ni pihl en Sihpus oh pwakihpeseng sapwellimen nanmwarkio pelin mahn akan lupwoare irail, pwe irail lingeringer pahn Amon pwehki uwen tohtohn riarail kan me e kemehla ni pihl en Sihpus, ni ahnsou me e doarehla sapwellimen nanmwarkio pelin mahn kan.\n\n22 Eri met, emen irail, me rie pwutak me Amon kemehkihla nah kedlahso, pwehki e lingeringer kowahlap pahn Amon, e usada nah kedlahs oh kohlahn kemehla Amon; oh ni ahnsou me e kawada nah kedlahso pwe en pele ih, kilang e pwupwudihte mehla.\n\n23 Eri, met kitail kilang me sohte me kak kemehla Amon, pwe Kauno mahsanihongehr Mosaia, eh pahpao: I pahn silehdi, oh e pahn wiawihong ih nin duwen omw pwoson—eri, Mosaia koapworopwoki Kauno.\n\n24 Kedekedeo ansou me pokono kilangehr ohlo me kihda nah kedlahs pwe en kemehla Amon, e pwupwudier mehla, irail koaros pa masepwekada, oh re sohte men kihla pehrail oh doahke ih de emen irail akan me pwupwudi; oh irail tepida pwuriamwei nanpwungarail dahme kahrehda soahngen manaman wet, de ia wehwehn mepwukat koaros.\n\n25 Kedekedeo aramas tohto nanpwungarail nda me Amon iei Eni Lap, oh ekei nda me Eni Lap me ketin kadarodo;\n\n26 Ahpw ekei lupwoare irail koaros, ndinda me ih eni kamasepwek men, me Mehn Nihpai kan kadarodohng irail pwe en kaloke irail.\n\n27 Oh mie ekei nda me Amon pekederdo sang Eni Lap pwe en kaloke irail pwehki arail wiewia suwed kan; oh me Eni Lap me kin kalapw ieiang Mehn Nihpai kan, me kin kalapw doare irail sang pahn arail manaman; oh irail nda me ih Eni Lapo me kamwomwala tohtohn riarail Mehn Leimen kan.\n\n28 Eri met, mwoarongo tepidahr kehlaila nanpwungarail. Oh ni ahnsou me re wie mwoaromwoarong, lih laduo me kahrehda pokono arail pokonpene, oh ahnsou me e kilangada arail wie mwoaroamwoarong nanpwungarail e inenen pahtoukihla kowahlap, oh pilen mese keredi.\n\n29 Kedekedeo e ahpw patohla oh ale pehn lih nanmwarkio, pwe en kak kapwourda sang nan pwehlo; oh ni ansouohte me e doahke peho e pwourda oh kesihnenda, oh nda ni ngihl laud, ketihtihki: Meid pai Sises, me doarehiesang nan ehl wasa sakanakan! Meid pai Koht, komw ketin kupwure aramas pwukat!\n\n30 Oh ni ahnsou me e mahsanih mepwukat, e ahpw ketikipene limeh kan teng, pwehki eh direkihla peren, e ahpw mahsanih mahsen tohto me sohte emen kak wehwehki; Oh ahnsou me e kaimwisekala sapwellime mahsen, e ahpw doahke limen nahnmaraikio, oh kilang e ketin pwourda oh ninlengihda.\n\n31 Eri, e mwadangete, kilangada aramas ako arail wie mwoaramwoarong, e ahpw ketila oh tepida angiangih irail, oh ketin padahkihong irail mahsen akan me e rongehr sang Amon; oh koaros me men rong sapwellime mahsen akan kamehlele, oh weliakapwala ong Kauno.\n\n32 Ahpw irail tohto me sohte men rong sapwellime mahsen akan; irail eri kokohsang wasao.\n\n33 Kedekedeo ahnsou me Amon pwourda e pil iang padahkih irail, oh pil sapwellimen Lemonai ladu kan koaros; oh irail koaros kalohkihong aramas akan soahng ehute—oh mohngiongirail kan wekidekila; kahrehda irail sohlahr inengieng wia me suwed.\n\n34 Oh kilang, tohto irail kalohngkihong aramas akan me irail kilang tohnleng kei oh re koasoi ong irail; oh irail padahkihong irail soahng kan duwen Koht, oh sapwellime pwung kan.\n\n35 Kedekedeo aramas tohto kamehlelehda arail mahsen akan; oh koaros me kamehlelehda papidaisla, oh irail wiahla aramas mour pwung, oh irail koasoanehdi ehu mwomwohdiso rehrail.\n\n36 Eri sapwellimen Kauno doadoahk tepdahr rehn Mehn Leimen kan; met Kauno ketin tepier kamwerehdi sapwellime Ngehno pohrail; oh kitail kilang me e kin keting kapahla lime kan rehn aramas akan koaros me pahn koluhla oh kamehlele mwareo.\n\n", "alma 20": "[center][font_size=26]Iralaud 20[/font_size][/center]\n\n[i]Kauno ketin kadaralahng Amon nan Midonai pwe en kapitala rie kan me selidi—Amon oh Lemonai tuhwongidi semen Lemonaio, me wia nanmwarki en nan sahpwo pwon—Amon idingohng nanmwarkio en mweidada kapedoi rie kan sang imweteng. Ele Sounpar 90 Mwohn Krais.[/i]\n\n1 Kedekedeo ni ahnsou me irail wiahdahr mwomwohdiso nan sahpwo, nanmwarki Lemonai ketin kupwurki me Amon pahn iang ih kohla nan sahpw en Nihpai, pwe en ketin kapehsehiong ih semeo.\n\n2 Oh kapitien Kauno ahpw peidohng Amon, ketihtihki: Ke sohte pahn kohla nan sahpw en Nihpai, pwe kilang, nanmwarkio pahn song en kemeiukala; ahpw ke pahn kohla nan sahpw en Midonai; pwe kilang, Aron riomwo, oh pil Mulokai oh Amah re mihmi nan imweteng.\n\n3 Eri kedekedeo ahnsou me Amon rongada duwen met, e ahpw ndaiong Lemonai: Kilang, rieio oh riei ohl akan mihmi nan imweteng nan Midonai, oh I pahn kohla pwe I en kak doareirailla.\n\n4 Lemonai eri ndaiong Amon: I ese, me sang ni kehl en Kauno ke kak wia soahng koaros. Ahpw kilang, I pahn iang komwi kohwei nan sahpw en Midonai; pwe nanmwarki en sahpw en Midonai, me mwareniki Andiomno, e wia kempoakepahi men; eri I pahn kohwei nan sahpw en Midonai, pwe I en kak kaperenda nanmwarki en sahpwo, oh e pahn kapedoi sang riomw kan nan imweteng. Lemonai ahpw kalelapak reh: Ihs me patohwanohng komwi me riomw kan patpato nan imweteng?\n\n5 A Amon sapengki: Sohte me ndaiong ie, ihte Koht; oh e ketin mahsanihong ie—Kohwei oh doarehla riomw kan, pwe irail mihmi nan imweteng nan sahpw en Midonai.\n\n6 Met ahnsou me Lemonai karongehier met, e mahsanihong sapwellime ladu kan re en kaunopada sapwellime oahs kan oh werennansapw akan.\n\n7 Oh e mahsanihong Amon: Kohdo, I pahn ianguhk kohdihla nan sahpw en Midonai, oh wasao I pahn peki rehn nanmwarkio pwe en kapedoi riomw kan sang nan imweteng.\n\n8 Kedekedeo Amon oh Lemonai ahpw wie seiseiloak kohla, ira ahpw tuhwongedi semen Lemonaio, me wia nanmwarki en sahpwo pwon.\n\n9 Oh kilang, semen Lemonai mahsanihong ih: Dahme ke sohte kohkihdo ni kamadipw en rahn kesempwalo me I koasoanehdi kamadipw ehu ong nei pwutak kan, oh ong nei aramas akan?\n\n10 Oh e ahpw mahsanih: Ia wasa ke kahkahrehla ie Mehn Nihpai menet, me wia emen seri en aramas likamw?\n\n11 Kedekedeo Lemonai ahpw patohwanohng ih ia wasa re kohkohla ie, pwehki e masak ede engiengda pah.\n\n12 Oh e pil ndaiong kahrepe koaros me e mihmihki nan eh wehio, me e sohte pwarekihla ni kamadipw me semeo ketin kaunopadao.\n\n13 Oh met ahnsou me Lemonai koasoiahiongehr mepwukat koaros, kilang, e pwuriamweiki, eh pahpao e engiengida pah, oh mahsanih: Lemonai, ke pahn pitipitte kapwurehla Mehn Nihpai pwukat, me wia seri en aramas likamwo. Kilang, e pirapa atail pahpa kahlap ako; oh met nah seri kat pil kohdo rehtail pwe sang ni arail likamw kan oh mwersuwed, irail pahn keteweikitaildi, pwe irail en kak pwurehng pirapahsang dahme atail.\n\n14 Eri semen Lemonaio ahpw mahsanihong en kemehkihla Amon kedlahso. Oh e pil mahsanihong ih me e sohte pahn kohla nan sahpw en Midonai, ahpw e pahn iangihda pwurala nan sahpw en Ismael.\n\n15 Ahpw Lemonai mahsanih ong ih: I sohte pahn kemehla Amon, de pil pwurala nan sahpw en Ismael, ahpw I pahn kohla nan sahpw en Midonai pwe I en kak kapitala rien Amon kan, pwe I ese me irail wia ohl pwung kei oh soukohp sarawi en Koht mehlelo.\n\n16 Eri ni eh karongehda met, e ahpw engiengida pah, oh usada sapwellime kedlahso pwe en pelehdiong nan pwelo.\n\n17 Ahpw Amon patohda oh ndaiong ih: Kilang, komw sohte pahn kemehla sapwellimomwi pwutaken; ahpw e pahn mwahu ma ih me mehla sang komwi, pwe kilang, e koluhkilahr dipe kan; ahpw ma komwi me pahn mehla ahnsou wet, nan omwi engieng, palingenomwen sohte kak komourla.\n\n18 Oh pil, e pahn konehng komwi en ketin pweieksang; pwe ma komw pahn ketin kemehla sapwellimomwi pwutak, ni e wia aramas mwahu men, ntah pahn kedipaikomwi rehn Kauno eh Koht sang nan pwehl, pwe en dupukiong komwi; oh komw pahn kakete mehla ni palingenomw.\n\n19 Eri ni ahnsou me Amon koasoiahiong mepwukat, e ahpw sapeng ih, ketihtihki: I ese ma I pahn kemehla nei pwutak en, I pahn kemehla aramas mwahu; pwe kowe me song en kauwehla ih.\n\n20 Oh e ahpw ngapalahng kemehla Amon. Ahpw Amon sarek eh palapal kan, ih eri pil pelehiong peho pwe en sohla kak doadoahngki.\n\n21 Eri ahnsou me nanmwarkio mahsanihdahr me e sohte kak kemehla Amon, e ahpw tepida pekmahk rehn Amon me en menlau dehr kemehla.\n\n22 Ahpw Amon ngapkipeseng nah kedlahso, oh ndaiong ih: Kilang, I pahn pelei komwihdi ma komw sohte pahn mweidala riei kan sang nan imweteng.\n\n23 Met nanmwarkio, masakada pwe ede kamakamala, e ahpw mahsanih: Ma komw sohte pahn kemeiehla I pahn kamanahiong komwi soahng koaros me komw pahn patohwanohng ie, iei kak elep ei wehi.\n\n24 Eri ahnsou me Amon kilangadahr me e kamasakadahr mwohnsapw likeilapo en mweidohng nin duwen nsene, e ahpw ndaiong ih: Ma komw pahn mweidala riei kan re en kapidoi sang nan imweteng, oh pil mweidohng Lemonai en kolokolete sapwellime wehio, oh me komw sohte pahn nsensuwed pah, ahpw mweidohng en momour nin duwen nsene nan pein eh saledek en madamadau, eri I sohte pahn kemeikomwihla; ma soh, a I pahn peleikomwihdiong nan pwehlen.\n\n25 Met ahnsou me Amon patohwanda mepwukat, nanmwarkio tepida peren pwehki eh ieias.\n\n26 Oh eri ni nanmwarkio kilang me Amon sohte inengieng en kemehla, oh e pil kilang Amon eh poakepoake mehlel nah pwutak Lemonai, e pwuriamweiki kowahlap, oh mahsanih: Pwehki ihte met me komw kupwuriki, I pahn kapidoi riomw kan, oh mweidohng nei pwutak Lemonai en wie kolokolete eh wehio, kilang, I pahn kamanahieng komwi me nei pwutak en pahn kolokolete eh wehio sang ahnsou wet oh kohkohlahte; oh e sohla pahn mih pahn ei manaman—\n\n27 Oh I pahn pil kamanahiong komwi me riomw kan pahn saledeksang nan imweteng, oh komwi oh riomw ohl akan en patohdo rehi, nan ei wehio; pwe I udahn men tuhwong komwi. Pwe nanmwarkio pwuriamweila mehlel sang ni koasoi kan me e koasoia, oh pil koasoi kan me e koasoia mpen sapwellime pwutako Lemonai, eri e kupwuriki esehla.\n\n28 Kedekedeo Amon oh Lemonai douluhla nan ara seiloak patpatohla nan sahpw en Midonai. Oh Lemonai kenikenla pahn nanmwarki en sahpwo; eri rien Amon kan kapidoi sang nan imweteng.\n\n29 Oh ahnsou me Amon tuhwong irail e uhdahn pahtoukihla kowahlap, pwe kilang irail kilisou, oh kilirail kan tepwala kowahlap pwehki arail pirapirkihdi sahl kehlail. Oh irail pil lokolongki arail men mwenge, men nimpil, oh soahngen lokolok koaros; ahpw irail kanengamahiengete nan arail lokolok kan koaros.\n\n30 Oh, met wiawi, pwehki arail usuhso inenehdi rehn aramas me keieu kahngohdi oh keptakai; eri irail sohte men rong arail padahk kan, oh kausirailla, oh kaloke irail, oh pwakih irail sang ni ehu ehu ihmw kan, oh sang ehu wasa kohla ehu wasa, lao lel arail kohdo nan sahpw en Midonai; oh wasao me irail kolkoldi ie oh lekdeklong nan imweteng, oh pirapirkihdo sahl kehlail, oh sensel nan imweteng erein rahn kei, oh Lemonai oh Amon kasaledekiraillahr.\n\n", "alma 21": "Duwen ahn Aron, oh Mulokai oh riarail kan kalkalohk ong Mehn Leimen kan.\n\nAudaudki iralaud 21 lel 25.\n\n[center][font_size=26]Iralaud 21[/font_size][/center]\n\n[i]Aron padahkihong Mehn Amelekai kan duwen Krais oh Sapwellime Tomwo—Aron oh riekan selidi nan Midonai—Mwurin arail kasaledekla, irail padahk nan sinakoke kan oh karehiong me tohto weliakapwala—Lemonai mweidada saledek en pelien lamalam ong aramas akan nan sahpw en Ismael. Ele Sounpar 90–77 Mwohn Krais.[/i]\n\n1 Eri ni ahnsou me Amon oh riekan arail kohpeseng nan irepen sahpw en Mehn Leimen kan, kilang Aron pilada seiloaklahng nan sahpw me Mehn Leimen kan me kin kahdaniki, Serusalem, me kohsang ni eden sahpw me wia udahken arail pahpa kahlap ako; oh e mihte ni irepen sahpw en Mormon.\n\n2 Eri Mehn Leiman kan oh mehn Amelekai kan oh nein Amulon aramas akan kauwadahier lapalahn kahnihmw ehu, iei me kahdaniki Serusalem.\n\n3 Eri Mehn Leimen kan, re wia aramas keptakai kei, ahpw Mehn Amelek kan oh Mehn Amulon kan uhdahn keptakai sang irail; eri irail kin wiahng Mehn Leimen kan irail en kakeptakaila nan mohngiongarail kan, pwe re en kak kehlail nan arail wiewia suwed oh arail tiahk suwed kan.\n\n4 Kedekedeo Aron kohla nan kahnihmw en Serusalem, oh tepida padahk ong Mehn Amelek kan. Oh e tepida padahk ong irail nan arail sinakoke kan, pwe irail wiahda arail sinakoke ni wiepen koasondi en Neor; pwe tohto mehn Amalek kan oh Amulon kan kin idawehn koasondi en Neor kan.\n\n5 Eri, ahnsou me Aron pidelong nan ehu arail sinakoke ko pwe en padahk ong aramas akan, oh ni eh wie koasokoasoi ong irail, kilang emen Mehn Amelek kesihnenda oh tepida akamai ong ih, ndinda: Dahme ke kadkadehdehki? Ke kilangehr tohngleng men? Dahme kahrehda tohnleng kan sohte pwarohng kiht? Kilang nait aramas akat soh pil mwahu duwehte noumwail aramas akan?\n\n6 Ke pil nda, ma se sohte pahn koluhla se pahn mwomwla. Ia mwomwen omw ese lamalam oh ineng en nan kapehdat kan? Ia mwomwen omw ese me se pahn anahne koluhla? Ia mwomwen omw ese me se sohte wia aramas pwung kei? Kilang, se kauwada ihmw sarawi kan, oh se kin kohpene pwe se en kaudokiong Koht. Se kamehlele me Koht pahn kamourala aramas koaros.\n\n7 Aron eri kalelapak reh: Ke kamehlele me Sapwellimen Kohto pahn ketido oh doarehla aramas akan sang diparail akan?\n\n8 A ohlo ahpw ndaiong ih: Se sohte kamehlele me ke ese soahngen. Se sohte kamehlele soahng tiahk en pweipwei kan. Se sohte kamehlele me ke ese soahng kan me pahn kohdo, oh se pil sohte kamehlele me amwail pahpahko oh pil atail pahpahko ese duwen soahng kan me irail koasoia, duwen soahng kan me pahn kohdo.\n\n9 Met Aron tepida pahkohng irail iren pwuhk sarawi kan me pid duwen ketidohn Krais, oh pil duwen iasadahn me mehla, oh me aramas sohte kak komourla ihte sang ni spawellimen Krais pwoula oh lokolok kan, oh tomw en ntao.\n\n10 Kedekedeo e ahpw tepida kawehwehiong irail mepwukat, irail eri lingeringerda pah, oh tepida kauwe; oh irail sohte men rong koasoi kan me e pahn koasoia.\n\n11 Eri, ahnsou me e kilang me irail sohte men rong eh koasoi kan, e mwesel sang nan arail sinakokeo, oh kohdo nan kousapw me kahdaniki Ani-Andai, oh wasao e tuhwongidi Mulokai kalokalohkihong irail mahseno; oh pil Amah oh rie kan. Oh irail pelipelianki aramas tohto mahseno.\n\n12 Kedekedeo irail kilang aramas akan arail kin kakeptakaih mohngiongirai kan, eri irail kohkohla oh kohdo nan sahpw en Midonai. Oh irail padahkihong aramas tohto mahseno, oh malaulau me kamehlele mahsen kan me irail wie padpadahngki.\n\n13 Ahpw, Aron oh ekei rierail kan kolkoldi oh lekdeklong nan imweteng, oh luhwe ko tangasang nan sahpw en Midonai kohla nan sahpw teikan me kapil wasao.\n\n14 Oh irail akan me lekdeklong nan imweteng lokolongki soahng tohto, oh irail saledekla sang ni sawas en Lemonai oh Amon, oh kohieng kenerail mwenge oh arail likou.\n\n15 Irail eri pwurehng doula oh kalohki mahseno, oh met keieu en arail kasaledeksang nan imweteng; eri irail lokolongki.\n\n16 Oh irail kohla wasa koaros me Ngehn en Kauno pahn kaweidkin ihr, kalkalohngki mahsen en Koht nan ehu ehu sinakoke en Mehn Amelek kan, de nan en Mehn Leimen kan arail pokon koaros me re kak mweimweiong loale.\n\n17 Kedekedeo Kauno ahpw tepida kapairailda, iei me irail sewesehda aramas tohto en marainkihda me mehlelo; ei, irail kasalehiong aramas tohto en wehwehkihda pein diparail akan, oh tiahk en arail pahpa kahlap ako, me sapwung.\n\n18 Kedekedeo Amon oh Lemonai pwurala nan sahpw en Midonai ong nan sahpw en Ismael, me wia sahpw en arail sohso.\n\n19 Oh nanmwarki Lemonai sohte men mweidohng Amon en papah ih, de wia sapwellime ladu.\n\n20 Ahpw e kupwurehda irail en wiahda sinakoke kan nan sahpw en Ismael; oh e kupwurehda sapwellime aramas, de aramas akan me mih pahn eh manaman, re en kin kapokonepene.\n\n21 Oh e ahpw kerekeremwelikin irail, oh e ahpw padahkihong irail soahng tohto. Oh e ahpw kalohkihda me irail wia aramas me mih pahn eh manaman, oh me re wia aramas saledek kei, me irail saledek sang mour kehnaudek pahn nanmwarkio, semeo; pwehki semeo kamanahiengehr en kaunda aramas akan me mih nan sahpw en Ismael, oh nan sahpwo pwohn me kapilpene.\n\n22 Oh e pil kasalehda me irail ahneki saledek en pwongih Kauno arail Koht nin duwen nsenarail, ni wasa koaros me re mih ie, ma pil mih nan sahpw me mih pahn manaman en nanmwarki Lemonai.\n\n23 Oh Amon padahkiong aramas akan en nanmwarki Lemonai; oh kedekedeo e ahpw padahkihong irail soahng kan koaros me pid duwen mour pwung. Oh e koangoange irail rahn koaros, sang ni loalopwoat; oh irail kin rong eh padahk, oh irail kin loalenohng kapwaiada kosonned en Koht akan.\n\n", "alma 22": "[center][font_size=26]Iralaud 22[/font_size][/center]\n\n[i]Aron padahkihong semen Lemonaio duwen Kepikipikdao, Pwupwudi en Adam, oh koasoandi en poadoandoarlao me pahn kohsang Krais—Nanmwarkio oh tohn tehnpese koaros weliakapwala—Katohrohrpeseng en sahpw nanpwungen Mehn Nihpai oh Mehn Leimen kan kawehwehda. Ele Sounpar 90–77 Mwohn Krais.[/i]\n\n1 Eri, ni ahnsou me Amon kin padapadahkih sapwellimen Lemonai aramas akan, a kitail pahn uhd pwuralahng duwen koasoipen Aron oh rie kan; pwe mwurin e mweselsang nan sahpw en Midonai, Ngehno kahluwahla nan sahpw en Nihpai, iei kohla nan tehnpas en nanmwarki me kaunda sahpw koaros ihte sahpw en Ismael me soh; oh iei ih semen Lemonai.\n\n2 Kedekedeo e ahpw patohlongala nan tehnpas en nanmwarkio, iangahki rie kan, oh poaridi mwohn nanmwarkio, oh patohwanohng: Kilang, Maing nanmwarki, kiht rien Amon, me komwi doarehsangehr nan imweteng.\n\n3 Oh met, Maing nanmwarki, ma komw mweidohng se en mour, se kak wia sapwellimahr ladu. Nanmwariko ahpw mahsanihong irail: Kumwail patohda, pwe I pahn mweidohng kumwail en mour, oh I sohte pahn mweidohng kumwail en wia nei ladu; ahpw I pahn uhdahn anahne kumwail en sewese ie; pwe I ahneki pwunod nan ei madamadau pwehki en Amon koasoi kadek oh kesemwpal akan; oh I men ese dahme kahrehda e sohte iang kumwail patohdahdo sang nan Midonai.\n\n4 Aron ahpw patohwan ong nanmwarkio: Kilang, Ngehn en Kauno poaronehla en kohla ekis wasa; e kohla nan sahpw en Ismael, pwe en padahkih nein Lemonai aramas akan.\n\n5 Met nanmwarkio keinemwe rehrail: Dahkot met me ke apwtehn nda duwen Ngehn en Kauno? Kilang, ih met me I wie pwonopwoniki.\n\n6 Oh pil, ia duwen met me Amon patohwan—Ma ke pahn koluhla ke pahn komourla, oh ma ke sohte pahn koluhla, ke pahn lekdekla ni imwin rahno?\n\n7 Eri Aron ahpw sapeng oh patohwan ong ih: Komw kamehlele me mie Koht? Oh nanmwarkio mahsanih: I ese me Mehn Amelek kan kin nda me mie Koht, oh I mweidohng irail en kauwada ihmw sarawi kan, pwe irail en kak kohpene oh pwongih ih. Oh ma ahnsou wet komw pahn nda me mie Koht, kilang I pahn kamehlele.\n\n8 Oh met ni ahnsou me Aron rongehr met, nan kapehde tepida peren, oh e ahpw patohwan: Maing nanmwarki, kilang, nin duwen omwi ieias, mie Koht.\n\n9 Nanmwarkio ahpw keinemwe: Ih Koht me wia Eni Lap me wahdo atail pahpa kahlap ako sang nan sahpw en Serusalem?\n\n10 Oh Aron ahpw sapeng ih: Ei, iei ih Eni Lapo, oh ih me ketin kapikada soahng koaros nanleng oh nan sampah. Komw kamehlele met?\n\n11 E ahpw mahsanih: Ei, I kamehlele me Eni Lap me ketin kapikada soahng koaros, oh I men ke en padahkiohng ie duwen mepwukat koaros, oh I pahn kamehlele dahme ke pahn nda.\n\n12 Kedekedeo ni ahnsou me Aron kasawihdahr me nanmwarkio pahn kamehlele eh koasoi kan, e ahpw tepida wadekohng nanmwarkio iren pwuhk sarawi kan sang ni kepikipikdahn Adam—duwen Koht e ketin kapikada aramas ni mwomwe, oh me Koht ketikihong ih kosonned akan, oh pwehki dihp aramas pwupwudi.\n\n13 Aron ahpw kawehwehda ni pisetik ong ih duwen kepikipikdahn Adam sang nan pwuhk sarawi kan, kakawehwehiong ih duwen pwupwulahn aramas, oh arail mour en sampah oh pil koasoandi en poadoandoarlao, me kaunopada sang ni kapikpikdahn sampah, sang rehn Krais, ong koaros me pahn kamehlele mware.\n\n14 Oh pwehki aramas ar pwupwulahr sohte pein arail manaman en alehdi kapai; ahpw lokolok oh pwoulahn Krais tomwkihla diparail akan, sang ni pwoson oh koluhla, oh soahng teikan; oh pwehki eh mweidpesengehr sahl en mehla, pwe sousou kan sohte pahn pweida, oh medek en mehla pahn sohrala pahn lingan en koapworopworo; oh Aron kawehwehda ni pisetik mepwukat koaros ong nanmwarkio.\n\n15 Kedekedeo mwurin Aron eh kawehwehdahr mepwukat, nahnmwariko ahpw mahsanih: Dahme I pahn wia pwe I en kak alehdi mour soutuk wet me ke koasoiadahr? Eri, dahme I pahn wia pwe I en kak ipwisang rehn Koht, oh usadahsang ngehn suwed wet nan kapehdiet, oh alehdi sapwellime Ngehno, pwe I en kak direkihla peren, pwe I en dehr lekdekila ni imwin rahno? Kilang, I pahn kesehla soahng koaros me I ahneki, ei, I pahn pwilikihdi ei manaman en kaunda wehi, pwe I en kak alehdi peren lap wet.\n\n16 Ahpw Aron ndaiong ih: Ma komw kupwuriki soahng wet, ma komw pahn poaridi mwohn Koht, iei, ma komw pahn koluhkihla dipomw kan koaros, oh poaridi mwohn Koht, oh eker mwareo ni pwoson, kamkamehlele me komw pahn alehdi, eri komwi ahpw pahn alehdi koapworopwor me komwi kupwuriki.\n\n17 Kedekedeo ni ahnsou me Aron koasoiahier koasoi pwukat, nanmwarkio ahpw kelipwikihdi oh poaridi mwohn Kauno; iei, wendi nan pwehlo, oh loulou kehlail ni ngil laud, ketketihtihki:\n\n18 Maing Koht, Aron patohwan padahkihong ie me mie Koht; oh ma mie Koht, oh ma komwi me Koht, komw menlau ketin kasalehiong ie duwen komwi, oh I pahn kesehla dipei koaros pwe I en kak esehla komwi, oh pwe I en kak iasada sang mehla, oh komourla ni imwin rahno. Oh met ni ahnsou me nanmwarkio mahsaniher koasoi pwukat, e ahpw pwonla likamwete e mehla.\n\n19 Kedekedeo sapwellime ladu kan ahpw tangala oh ndaiong lih nanmwarkio soahng koaros me wiawihong nanmwarkio. E ahpw kohdo rehn nanmwarkio; oh ni ahnsou me e kilangada eh wonohn mwomwen mehla, oh pil Aron oh rie kan wie keskesihnen mwomwen irail me kahrehiong eh pwupwudier, e ahpw engiengda pahrail, oh mahsanihong sapwellime ladu kan, de sapwellimen nanmwarkio ladu kan, re en koleiraildi oh kemeirailla.\n\n20 Ahpw ladu ko kilangehr kahrepen nahnmwariko eh pwupwudi, eri irail sohte men doahke Aron oh rie kan; oh irail peki rehn lih nanmwarkio patohwan: Dahme komw mahsanihki se en kemehla ohl pwukat, ni aht kilang me emente irail me kehlail sang kiht koaros? Eri se uhdahn pahn kamala pahrail.\n\n21 Eri ni ahnsou me lih nanmwarkio kilangadahr ladu kan ar masepwehk e pil tepida masepwehk kowahlap, pwe mehkot suwed de wiawihong ih. E ahpw mahsanihong sapwellime ladu kan en kohla oh ekeredo aramas akan, pwe irail en kak kemehla Aron oh rie kan.\n\n22 Met ni ahnsou me Aron kilangadahr koasoandi en lih nanmwarkio, oh pwehki ih e wehwehki keptakai en nan mohngiong en aramas akan, e periki pokono de pokonpene wiahda pingiping lap oh uhpene nanpwungarail; eri e kihla peho oh kapwourda nanmwarkio sang nan pwehlo, oh patohwanohng: Komw ninlengida. Ih ahpw ninlengihda, oh kehlailda.\n\n23 Met e wiawiher mwohn lih nanmwarkio oh ladu tohto. Oh ni ahnsou me re kilangehr irail pwuriamweikihla mehlel, oh tepida masepwehk. Eri nanmwarkio ahpw ninlengida, oh tepida kalohkihong irail. Eri, e ahpw ketin kalohkong irail, lao towe koaros nan tehnpese wiliakapwalahng Kauno.\n\n24 A met mie pokon lap ehu pokonpene pwehki lohk me lih nanmwarkio mahsaniho, oh e tepida mie kaulim mehlel nanpwungen aramas ako pwehki Aron oh rie kan.\n\n25 Ahpw nanmwarkio ninlengida mwohrail oh ketin sewese kaweidihirail. Irail ahpw meleileidi ong Aron oh irail akan me iang ih.\n\n26 Kedekedeo ni ahnsou me nanmwarkio kilang me aramas akan meleileidi, e kupwuriki Aron oh rie kan en kesihnenda nanpwungen pokono, pwe irail en padahkihong pokono mahseno.\n\n27 Kedekedeo nanmwarkio ahpw ketin kadarpeseng kalohk ehu nan sahpwo pwon, rehn sapwellime aramas akan koaros me mih nan sapwellime sahpw koaros, me mih ni irepen sapwo, me pil kohlahng ni sehd, sang ni palimese lel palikapi, me irepesengki sahpw en Saraemla sapwtehn tehtikitiko, me kohsang ni sehd en palimese kolahng ni sehd en palikapi, oh ni irepen oaroahr akan, oh ni irepen sapwtehn me mih ni paliepeng en sahpw en Saraemla, kokohlahng ni irepen Mandai, karanih wasa me pillap en Saidon pwilidohsang ie, kerekeredohsang palimese kolahng palikapi—oh ih mwomwen Mehn Leimen kan oh Mehn Nihpai kan ar tohrohrpeseng.\n\n28 Eri, pali laud en Mehn Leimen me kin dangahnga kin kousoan nan sapwtehno, oh re kin mih nan impwal; oh irail mihseli palikapi en nan sapwetehno, nan sahpw en Nihpai; ei, oh pil palikapi en sahpw en Saraemla, ni irepen oaroahr en sehdo, oh pil palikapi en sahpw en Nihpai, wasa me arail pahpa kahlap ako tepin sohsohki, me kokohlahng ni irepen oaroahr en sehdo.\n\n29 Eri, pil Mehn Leimen kan tohto me mih palimesehn oaroahr en sehdo, wasa me Mehn Nihpai kan kalipeiraillang. Oh met Mehn Leimen kan kereniong kapilpene Mehn Nihpai; ahpw Mehn Nihpai kan sapwanikihla sahpw akan koaros me mih paliepeng en sahpwtehno, wasa me pillap en Saidon pwildohsang ie, sang ni palimese kohla ni palikapi, kapil apali sapwtehno; ni paliepeng, lao irail kolahng ni sahpw me re kahdaniki Sahpwen Rahk.\n\n30 Oh e peiante sahpw me re kahdaniki Sahpwen Tehnla, pwehki eh dohdahla paliepeng eri e lella nan sahpw me aramas koasounla ie mahs ahpw kamwomwomwlahr, me tihrail kan koasoiepe wiawiher, me aramas en Saraemla kan diarada, pwehki wasao wia wasa me re tepin peidi ie.\n\n31 Oh irail kohsang wasao kohdahla ni palieir en sapwtehno. Eri sahpw en paliepengo kahdaniki Sahpwen Tehnla, oh sahpw en palieir kin kahdaniki Sahpwen Rahk, pwehki e wia sahpwtehn me diren soangsoangen mahn lawalo kan, ekei irail kohsang nan sahpw en paliepeng pwehki repen mwenge.\n\n32 Eri met, uwen dohn wasao Mehn Nihpai kin seiloangki rahn ehu elep, ni lain me katohrepeseng Sahpw en Rahk oh Sahpw en Tehnla, sang palimesen nansed kohla paliepeng en nansed; oh pihl eri kereniong kapilpene sahpw en Nihpai oh sahpw en Saraemla, oh mie sahpw tehtikitik ehu me katohrepeseng sahpw en paliepengo oh sahpw en palieiro.\n\n33 Kedekedeo Mehn Nihpai kan kousoanlahr nan Sahpw en Rahk, sang ni palimese kohla ni sehd en palikapi, oh met sang ni loalokong en Mehn Nihpai kan, neirail sounsilasil kan oh sounpei kan, silehdi Mehn Leimen kan ni palieir, pwe irail en dehr iang sapwasapw ni paliepeng, pwe irail en de sapwanikihla sahpw en paliepeng kan.\n\n34 Eri Mehn Leimen kan sohte kak sapwasapw ihte nan sahpw en Nihpai, oh pil wasa kan nan sapwtehno. Met iei loalokong en Mehn Nihpai kan—pwehki Mehn Leimen kan ar wia arail imwintihti, re sohte pahn mweidohng arail kahpwal akan en mih pali koaros, oh pil en mie ehu wasa me re pahn kak tangala ie, nin duwen arail ineng kan.\n\n35 Eri, mwurin ei koasoiahdahr met, I pahn pwuralahng koasoiepen Amon oh Aron, Omner oh Himnai, oh riarail kan.\n\n", "alma 23": "[center][font_size=26]Iralaud 23[/font_size][/center]\n\n[i]Saledek en lamalam kalohkda—Mehn Leimen kan nan sahpw isuh oh kahnimw kan wiliakapwala—Irail kahdanikin irail Andai-Nihpai-Lihai oh saledek sang keriao—Mehn Amelek kan oh Mehn Amulon kan kasohwe mehlelo. Ele Sounpar 90–77 Mwohn Krais.[/i]\n\n1 Kilang, kedekedeo nanmwarki en Mehn Leimen kan kadarpeseng kalohk ehu rehn sapwellime aramas akan koaros, me irail sohte pahn koledi Amon, de Aron, de Omner, de Himnai, de emen riarail akan me pahn kohwei kalokalohngki mahsen en Koht, nan wasa koaros me re pahn kohla ie nan sapwarail kan.\n\n2 Ei, e kadarohng irail kalohk wet, pwe irail en dehr koliraildi oh salihiraildi, de keseirailong nan imweteng; de pil kandipi irail, de pohr irail, de kausirail sang nan arail sinakoke kan, de kaloke irail, de kostakai irail, ahpw me irail en mweidohng irail nan imwarail akan, oh pil nan arail tehnpas sarawi kan, oh ihmw sarawi kan.\n\n3 A met pwe irail en kak kohwei oh kalohki mahseno nin duwen nsenarail kan, pwe nanmwarkio wiliakapwalahr ong Kauno, oh tohn tehnpese koaros; eri e kadarpeseng sapwellime kalohko nan sahpwo ong sapwellime aramas akan, pwe en dehr kapweiekdi mahsen en Koht, ahpw en kak kohwei nan sahpwo pwon, pwe sapwellime aramas kan en kak esehda duwen tiahk suwed kan en arail pahpa kahlap ako, oh pwe re en kak esehda me irail koaros pirien, oh pwe re en dehr kam aramas, de kulih aramas, de pirap, de kamwahl, de wia soahngen wiewia suwed kan.\n\n4 Kedekedeo ahnsou me nanmwarkio kadaralahr kalohk wet, Aron oh rie kan kohlahng ehu kahnihmw uhd kohlahng ehu kahnihmw, oh sang nan ehu wasahn kaudok kohla nan ehu, kauwada mwomwohdiso kan, oh kaskasarawihla samworo kan oh sounpadahk kan nan sahpwo rehn Mehn Leimen kan, pwe re en kalohk oh padahngki mahsen en Koht rehn aramas akan; oh met kahredahr arail tepida pweida mehlel.\n\n5 Oh aramas kid kei esehla duwen Kauno, ei, aramas kid kei kamehlelehda tiahk kan en Mehn Nihpai kan; oh irail esehda duwen poadopoad kan oh kokohp akan me kadakadaur kohdo lel ansou wet.\n\n6 Eri, nin duwen Kauno e ketin ieias, oh nin duwen tohtohn irail me kamehlelehda, de tohto me wehwehkihda me mehlelo, sang ni en Amon oh rie kan ar padahk, nin duwen ngehn en kaudiahl oh kokohp, oh sapwellimen Koht manaman wiwiahda doadoahk kapwuriamwei kan rehrail—ei, I ndaiong kumwail, nin duwen Kauno e ketin ieias, tohto mehn Leimen kan kamehlelehda arail padahk kan, oh wiliakapwalahng Kauno, sohla pwurehng pwupwula.\n\n7 Pwe irail wiahla aramas pwung kei; irail pwilikihdi neirail dipwisoun mahwen en arail kahngohdi, kahrehda irail sohla pwurehng pelianda Koht, de pil uhwong riarail akan.\n\n8 A iet irail akan me wiliakapwala ong Kauno:\n\n9 Mehn Leimen kan me mih nan sahpw en Ismael;\n\n10 Oh pil Mehn Leimen kan me mih nan sahpw en Midonai;\n\n11 Oh pil Mehn Leimen kan me mih nan kahnimw en Nihpai;\n\n12 Oh pil Mehn Leimen kan me mih nan sahpw en Sailom, oh me mih nan sahpw en Semlon, oh pil nan kahnimw en Lemuel, oh nan kahnihmw en Simnilom.\n\n13 A iet eden kahnimw kan en Mehn Leimen kan me weliakapwala ong Kauno; oh ih irail pwukat me pwilikihdi neirail dipwisou en mahwin en arail kahngohdi, ei, neirail dipwisou en mahwen kan koaros; oh irail koaros Mehn Leimen kei.\n\n14 Eri, Mehn Amelek kan sohte wiliakapwala, ihte mehmen; de pil irail Mehn Amulon kan; ahpw arail mohgniong kan keptakaila, oh pil mohngiong en Mehn Leimen kan me mih nan sahpw teikan wasa re kin kousoan, ie, oh nan arail kousapw kan oh arail kahnimw kan.\n\n15 Eri, se kasaledahr eden kahnihmw kan en Mehn Leimen kan me irail koluhla oh marainkihda mehlelo, oh wiliakapwala.\n\n16 Oh met kedekedeo nanmwarkio oh irail akan me wiliakapwala mwahuki me irail en wiahda ehu adarail, pwe irail en kak sansal me re tohrohrsang riarail kan; eri nanmwarkio ahpw wiekupwur rehn Aron oh neirail samworo tohto kan, pid duwen adarail me irail konehng kadahnekihla, pwe irail en kak sansal me re tohrohrsang irail.\n\n17 Kedekedeo irail kahdanikin irail Andai-Nihpai-Lihai; oh irail kin adaniki ahd wet oh solahr kahdaniki Mehn Leimen kan.\n\n18 Oh irail tepida wia aramas koahiek en doadoahk; ei, irail kin kadek ong Mehn Nihpai kan; eri, irail tapiada wehwehiong irail, oh sapwellimen Koht keriao sohla mih pohrail.\n\n", "alma 24": "[center][font_size=26]Iralaud 24[/font_size][/center]\n\n[i]Mehn Leimen kan kohdohng mahweniong sapwellime Koht aramas akan—Mehn Andai-Nihpai-Lihai kan perenki Krais oh tohnleng kan pwarohng irail—Irail pilada mweidala irail en mehla sang arail pahn doarehla pein irail—Tohto Mehn Leimen kan pil wiliakapwala. Ele Sounpar 90–77 Mwohn Krais.[/i]\n\n1 Kedekedeo Mehn Amelek kan oh Mehn Amulon kan oh Mehn Leimen kan me mihmi nan sahpw en Amulon, oh pil nan sahpw en Ihlem, oh me mihmi nan sahpw en Serusalem, oh ni oaralap, koaros me kapilpene sahpwo pwon, me saikinte wiliakapwala oh alehda ahd en Adai-Nihpai-Lihai, ahpw lingeringerida pahn riarail akan pwehki Mehn Amelek kan oh Mehn Amulon kan me kamwakidada irail en lingeringer.\n\n2 Oh arail kailokong irail doarala kowahlap, lao irail tepida pelianda arail nanmwarkio, lao irail sohla men en wia arail nanmwarki; eri, irail ale neirail dipwisou en mahwen pwe re en peiong aramas en Andai-Nihpai-Lihai.\n\n3 A met nanmwarkio ketkihong manaman en kaunda wehio sapwellime pwutak, oh kihong ede Andai-Nihpai-Lihai.\n\n4 Oh nanmwarkio pwoula nan pahrohte me Mehn Leimen kan tepida kaunop ong mahweniong aramas en Koht.\n\n5 A ni ahnsou me Amon oh rie kan oh irail koaros me iang ih kohdahdo kilangadahr en Mehn Leimen kan ar kaukaunopong kamwomwala riarail akan, irail kohdo nan sahpw en Midian, Amon ahpw tuhwongidi rie kan wasao; oh sang mwo irail kohlahng sahpw en Ismael pwe irail en kak wielamalam rehn Lemonai oh pil rieo Andai-Nihpai-Lihai, dahme irail pahn wia pwe irail en doarehsang Mehn Leimen kan.\n\n6 A met sohte emen irail nan pwungen aramas akan koaros me weliakapwala ong Kauno me men ale neirail dipwisou en mahwen oh peiong riarail akan; soh, irail sohte mwahn wia kaunop ong mahwen; ei, oh pil arail nanmwarkio mahsanihong irail me irail sohte pahn wia.\n\n7 Eri, iet mahsen akan me e ketin mahsenihong aramas akan nin duwen irair wet: I kapingkihong ei Koht, nei aramas kesempwal akan, me sang ni sapwellimen atail Koht kalahngan me e ketin kadarikihdo riatail pwukat, Mehn Nihpai kan, pwe re en padahk ong kitail, oh en kamehlelehiong kitail tiahk en atail pahpa kahlap suwed ko.\n\n8 Oh kilang, I kapingkalahngankihong ei Koht lapalap pwehki e ketikihdo ekis sapwellime Ngehno pwe en kameleileidi atail mohngiong kan, pwe kitail en kak tepida wehwehiong riatail, Mehn Nihpai kan.\n\n9 Oh kilang, I pil kapingkalahngankihong ei Koht, me sang ni wehwehpene wet dipatail akan, oh pil kam aramas tohto me kitail wiahier sansaldahr.\n\n10 Oh I pil kapingkalahngankihong ei Koht, iei, ei Koht lapalap, pwehki e ketin mweidong kitail en kak koluhkihla mepwukat, oh pil ketin kupwurelahr dipatail tohto kan oh kam aramas akan me kitail wiahier, oh ketikihsang lokolok en dihp nanmohngiongitail kan, sang ni kapai kan me kohsang wiewia pwung kan en Sapwellimeo.\n\n11 Eri met kilang, rieiko, pwehki ih, mehkoaros me kitail kak wia (ni atail wia aramas keieu salongala) en koluhkihla dipatail kan koaros oh kam aramas tohto me kitail wiahier, oh patowanong Koht en ketin ketikihsang irailehr nan atail mohngiong kan, pwe iei ih mepwukat koaros me kitail kak wia pwe en kak itarohng koluhla mwohn silangin Koht pwe en kak ketikihsang mwahi en dipatail akan—\n\n12 Eri met, riei kesempwal akan, pwehki Koht eh ketikihsangehr atail mwahi en dipatail kan, oh neitail kedlahs kan mwakelekeldahr, eri ieremen kitail pwurehng kasaminehkihla neitail kedlahs kan ntahn riatail akan.\n\n13 Kilang, I ndaiong kumwail, Soh, kitail koledi neitail kedlahs kan pwe en sohte saminkihla ntahn riatail kan; pwe kilang, ma kitail pahn pwurehng kasaminehla neitail kedlahs kan re pahn sohla kak pwurehng kamwakelda sang ni ntahn Sapwellimen Koht lapalapo, me pahn kapwilpwilkihdi tomwpen dihp kan.\n\n14 Oh Koht lapalap ketikihong kitailehr sapwellime kalahngan, oh ketin kasalehiong kitail mepwukat pwe kitail en dehr mehla; ei, oh e ketin kasalehiong kitail mepwukat mwowe, pwehki e sapwellimaniki limpoak ong kitail oh pil limpoak ong neitail seri kan; eri, nin duwen sapwellime kalahngan e ketin kadaredohng kitail sapwellime tohnleng kan, pwe koasoandi en komouro en kak sansal ong kitail on pil ong dih en mwuhr akan.\n\n15 Eri, ia uwen kalahngan en atail Koht! Oh met kilang, pwehki ih uwen met me kitail kak wia pwe atail mwahi en dihp kan en kohsang kitail, oh neitail kedlahs kan mwakelekeldahr, kitail ekihla pwe en kak wie mwakmwakelekelte, pwe en wia mehn kadehdeh ong atail Koht ni imwin rahno, de ni rahno me kitail pahn patowanda mwowe pwe en ale kadeik, me kitail sohte kasaminehkihla neitail kedlahs kan ntahn riatail kan pwehki sang ni e ketikidohr sapwellime mahseno rehtail oh kamwakelehkin kitaildahr.\n\n16 A met, riei kan, ma riatail kan pahn kohdohng kemeikitailla, kilang, kitail pahn ekihla neitail kedlahs kan, iei, kitail pahn sarepedi wasa loal nan pwehl, pwe re en kak wie mwakmwakelekelte, oh wia kadehdehpen atail sohte pwurehng doadoahngki, ni imwin rahno; oh ma riatail kan kemeikitailla, kilang, kitail pahn pwurala rehn atail Koht oh pahn komourla.\n\n17 Eri met kedekedeo ahnsou me nanmwarkio kaimwisekalahr mahsen pwukat, oh aramas akan koaros pokonpenehier, irail ale neirail kedlahs kan, oh dipwisou en mahwen koaros me re kin doadoahngkihong kam aramas, oh irail sarepidi wasa loal nan pwehl.\n\n18 A met me irail wia, pwe en wia arail kadehde ong Koht, oh pil aramas akan, me irail sohte pwurehng doadoahngki dipwisou en mahwen ong kam aramas; oh met irail wia, kehkehlingki oh inoukihong Koht, me re sohte pahn kemehla riarail akan ahpw re pahn mweidala pein arail mour kan; oh sohte kihsang riarail ahpw re pahn kihong; oh re sohte pahn momourki mour ponkahke ahpw irail pahn pwerisek en nan doadoahk.\n\n19 Eri, met kitail kilang me ahnsou me Mehn Leimen pwukat kamehlelehdahr oh esehdahr me mehlelo, irail poadidiong, oh pahn mweidala re en mehla sang arail pahn wiahda dihp; oh kitail kilangehr me irail sarepidi neirail dipwisoun mahwen en kameleileidi wasa, de irail sarepidi neirail dipwisou en mahwin ong kameleileidi nanpwungen aramas.\n\n20 Kedekedeo riarail Mehn Leimen kan, kaunopadahng mahwen, oh kohdahdo nan sahpw en Nihpai pwe re en kemehla nanmwarkio, oh kasapwilada emen nan dewe, oh pil kamwomwala aramas en Andai-Nihpai-Lihai kan sang nan sahpwo.\n\n21 A ni ahnsou me aramas ako kilangada arail kohkohdo irail kohieila pwe re en tuhwong irail, oh poaridi mwohrail nanpwehlo, oh tepida kapakapong Kauno; oh met ih mwohmw me irail wiewia ahnsou me Mehn Leimen kan tepida peiong irail oh tepida kemehkinirailla neirail kedlahs kan.\n\n22 Eri, ni eh sohte me pelian irail, re kemehla meh kid limen; oh se ese me meid pai irail, pwe re samwalahr patopato rehn arail Koht.\n\n23 A met, ni ahnsou me Mehn Leimen kan kilangadahr me riarail akan sohte pahn tangasang kedlahso, de pil sohpeila ni palimaun de palimeing, ahpw irail kin poaridi oh mehla, oh kin kepinga Koht ni arail kin wie kamakamkihla kedlahs—\n\n24 Eri, ni ahnsou me Mehn Leimen kan kilangadahr met irail uhdihsang kemehirailla; oh irail tohto me arail mohngiong kan pahtoukihla riarail akan me mehkihla kedlahs, pwe irail koluhkihla soahng kan me irail wiahda.\n\n25 Kedekedeo irail kesehdi neirail dipwisou en mahwin kan, oh irail sohte men pwurehng pwokada, pwe irail nsensuwedki kam aramas me irail wiadahro; oh irail poaridi duwehte riarail akan, oh wie koapwoaroapwoariki kalahngan en irail kan me wie kemekemeirailla.\n\n26 Kedekedeo aramas me iangala aramas en Koht rahno tohtohsang aramas akan me kamakamala; oh irail akan me kamakamala wia aramas me mour pwung kei, eri sohte kahrepehieu me kitail pahn peikasalki ahpw kitail kamehlele me re komourla.\n\n27 Oh sohte aramas suwed men me iang irail kamakamala; ahpw aramas tohtohsang kid me marainkihda mehlelo; eri kitail kilang me Kauno kin doadoahk ni soang ahl tohto ong komourlahn sapwellime aramas akan.\n\n28 A met palilaud en Mehn Leimen kan me kemehla tohtohn riarail akan, irail wia Mehn Amelek kan oh Mehn Amulon kan, palilaud en irail kin idawehn koasoandi en Neor kan.\n\n29 Eri, irail akan me iangala aramas akan en Kauno, sohte emen irail me wia Mehn Amelek de Mehn Amulon, de me kin idawehn koasoandi en Neor, ahpw irail uhdahn kadaudoken Leimen oh Lemuel.\n\n30 A met kitail kak kasawih ni sansal, me mwurin aramas akan arail kin kamarainkidahr Ngehn en Koht, oh marainkihda laud soahng kan me pid duwen mour pwung, oh pwupwudiong nan dihp oh wiewia sapwung, irail kin keptakaila, oh arail mour kin suwedlahsang ma irail sohte ese mepwukat.\n\n", "alma 25": "[center][font_size=26]Iralaud 25[/font_size][/center]\n\n[i]Mwekid keper kan en Mehn Leimen kan doupesengehr—Kadaudok en samworo en Noha kan kamakamala nin duwen me Apinadai kohpadahiero—Mehn Leimen tohto wiliakapwala oh towehla Mehn Andai-Nihpai-Lihai—Irail kamehlele Krais oh kapwaiada kosonned en Moses. Ele Sounpar 90–77 Mwohn Krais.[/i]\n\n1 Eri kilang, kedekedeo Mehn Leimen ko lingeringerkihda kowahlap pwehki arail kemelahr riarail kan; irail eri kahukihla me re pahn dupukiong Mehn Nihpai kan; eri irail uhdihsang arail song en kemehla aramas en Andai-Nihpai-Lihai kan ahnsouo.\n\n2 Ahpw irail kahre neirail sounpei kan oh kohla ni irepen sahpw en Saraemla, oh mahweniong aramas akan me mih nan sahpw en Amonaia oh kamwomwirailla.\n\n3 Oh mwurin mwo, irail wia mahwen tohto ong Mehn Nihpai kan, iei me irail pekeusla oh kamakamala.\n\n4 Oh nanpwungen Mehn Leimen kan me kamakamalahr akan kereniong irail koaros me wia kadaudok en Amulon oh rie kan, me wia samworo en Noha kan, oh irail kamakamala pahn Mehn Nihpai kan;\n\n5 A me luhwehdi kan, uhd tang kohla palimese en sapwtehno, mwurin arail mwersuwed kihsang Mehn Leiman kan manaman oh mweimwei en kaun, irail kemehkihla Mehn Leimen tohto kisiniei pwehki dahme irail kamehlele—\n\n6 Pwe me tohto irail, mwurin arail lokolok laud oh ahneki kahpwal tohto, irail tepida tamanda mahsen en Aron oh rie kan duwen dahme irail kalohkihong irail nan sahpwarailo; irail eri tepida kelikamwe tiahk en arail pahpa kahlap ako, oh tepda kamehlele Kauno, oh me e ketikihong Mehn Nihpai kan manaman laud; oh tohto me wiliakapwala nan sapwtehno.\n\n7 Kedekedeo, luwehdien kaun akan en keinek en seri en Amulon, karehda arail kamakamalah, mehlel, irail koaros me kamehlele mepwukat.\n\n8 Eri kamakamala wet en irail akan me pwoson kahrehkiong me tohto lingeringerkihda; oh tepida mie lapalahn pingiping nan sapwtehno; oh Mehn Leimen kan tepida pwakihedi kadaudok en Amulon kan oh rie ko oh tepida kemeirailla; oh irail tangdoaui kohla ni palimese en sapwtehno.\n\n9 Oh kilang Mehn Leimen kan kin raparapahkin irailte leledo rahn wet. Karehda mahsen en Apinadai kan pweidahier, me e ketin mahsanihki duwen kadaudok en samworo ko me kahrehda eh mehkihla kisiniei.\n\n10 Pwe e mahsanihong irail: Dahme kumwail pahn wiahiong ie e pahn wia kasalepen soahng kan me pahn kohdo.\n\n11 Oh met Apinadai me tepin kamakamkihla kisiniei pwehki eh kamehlele Koht; met iei wehwehn dahme e mahsanih, me aramas tohto pahn mehkihla kisiniei, duwehte mwomwen dahme e lokolongkier.\n\n12 Oh e mahsanihong samworo en Noha ko me kadaudokerail kan pahn wiahiong aramas tohto en mehkihla kisiniei, duwehte eh wiawihiong ih, oh me irail pahn mwerpeseng oh kamakamala, duwehte sihpw men me sohte silepe oh mahn lawalo kan pwakihala oh kemehla; oh met kilang, mahsen pwukat pweida mehlel, pwe Mehn Leimen kan pwakihrailpeseng, oh raparapahkin irail, oh kemeirailla.\n\n13 Kedekedeo ahnsou me Mehn Leimen kan kilang me irail sohte kak powehdi Mehn Nihpai kan irail pwurala nan pein sapwarail; oh tohto me kohdo oh kousoanla nan sahpw en Ismael oh sahpw en Nihpai, oh patehngala aramas akan en Koht, me Mehn Andai-Nihpai-Lihai kan.\n\n14 Oh irail pil sarepidi neirail dipwisou en mahwen kan, duwehte riarail akan ar wiahier, oh irail tepida wia aramas mour pwung; oh irail weweidki koasoandi en Kauno, oh kin nantihong kapwaiada sapwellime kosonned akan oh sapwellime koasoandi kan.\n\n15 Ei, oh irail kin kapwaiadahte kosonned en Moseso; pwe e konehng irail pahn kapwaiada kosonned en Moseso nan ahsouo, pwe kosonnedo saikinte unsekla. Ahpw mehndahte kosonned en Moseso, irail kin kasikasik ketidohn Krais, pwehki irail medewe me kosonned en Moseso wia kilel en kasalepen eh pahn ketido, oh re kamehlele me re uhdahn anahne kapwaiada doadoahk sansal en kosonnedo lao lel ahnsou me e pahn ketin pwarohng irail.\n\n16 Eri irail sohte kamehlele me komour pahn pwilisang ni kosonned en Moseso; ahpw irail kamehlele me kosonned en Moseso kin sewese kakehlaka arail pwoson Krais; oh met irail ahneki koapworopwor sang arail pwoson, ong komour soutuk, oh koapworopworkihte ngehn en kokohp, me kin kasalehda soahng kan me pahn kohdo.\n\n17 Oh met kilang, Amon, oh Aron, oh Omner, oh Imnai, oh riarail akan perenda kowahlap, pwehki ar doadoahk pweida rehn Mehn Leimen kan, pwehki irail kilang me Kauno ketin sapeng irail nin duwen arail kapakap kan, oh me e ketin kamehlelehiong irail sapwellime mahsen nan mehkoaros ni pisetik.\n\n", "alma 26": "[center][font_size=26]Iralaud 26[/font_size][/center]\n\n[i]Amon kin peniki Kauno—Kauno kin ketin kakehlakahla me loalopwoat kan oh ketikihong irail marain—Sang ni pwoson aramas kak sowese aramas kid en koluhla—Koht sapwellimaniki manaman oh mwahngih soahng koaros. Ele Sounpar 90–77 Mwohn Krais.[/i]\n\n1 Eri, iet ehn Amon koasoi kan ong rie ko, me ketihtihki: Riei ohl akan oh kempoakepahi kan, kilang I ndaiong kumwail, mie kahrepe laud me kitail kak pereniki; pwe ia duwe, kitail kak medewe ni ahnsou me kitail mweseldahsang sahpw en Saraemla me Koht pahn ketikihong kitail soahngen kapai laud pwukat?\n\n2 A met, I men idek, soahngen kapai laud dah me e ketikihong kitailehr? Kumwail kak koasoiada?\n\n3 Kilang, I pahn sapengkin kumwail; pwehki riatail, Mehn Leiman kan, mihmi nan rotorot, iei, wasa keieu rotorot, ahpw kilang, irail meh depe me kitail sowesedahr en kilangada marain kesempwal en Koht! Oh met iei kapai me Koht ketikihongkitailehr, pwe kitail wiahla wiliepen nin limen Koht pwehn kapwaiada doadoahk kesempwal wet.\n\n4 Kilang, irail meh kid kei wie pereperen, oh pakahrdohngehr nan sapwellimen Koht kehl.\n\n5 Kilang, wahn mwetuwelo mahier ahnsouo, oh meid pai kumwail, pwe kumwail doadoahngki noumwail kama kan, oh kumwail en dolung wah kan sang ni amwail kak, ei, kumwail doadoahk pwerisek rahno pwon; oh kumwail kilang uwen tohtohn amwail kapakap kan! Oh re pahn rikirikpene nan ihmwen nahko, pwe re sohte pahn ohla mwahl.\n\n6 Ei, melimel en imwin rahno sohte pahn keseiraildi; ei, de re sohte pahn pihrda nan elipip kan; ahpw ahnsou me melimelo pahn kohdo re pahn kohpene nan dewerail akan, pwe melimelo sohte pahn kak kaweirailla; ei, de pil sohte kisinieng kehlail pahn ipir iraillahng wasa me imwintihtiho men wairailla ie.\n\n7 Ahpw kilang, irail pahn mih pahn manaman en limen Kaunen rahko, oh irail wia sapwellime; oh e pahn ketikiniraildahla ni imwin rahno.\n\n8 Meid pahi mwaren atail Koht; kitail kapingahki koul, ei, kitail kapinga ni mware sarawio, pwe e kin ketin wia doadoahk pwung kohkohlahte.\n\n9 Pwe ma kitail sohte kohdahdo sang nan sahpw en Saraemla, irail pwukat me wia kempoakepatail kesempwal me pil poakepoake kitail mehlel, pahn kakete audaudki kailok ong kitail, ei, oh irail pahn pil sehse Koht.\n\n10 Kedekedeo ni ahnsou me Amon koasoiahier koasoi pwukat, rie pwutako Aron uhd kapwung ih, oh ndinda: Amon, I salohki me omw peren en kahrehdahr omw aksuwei.\n\n11 Amon ahpw ndaiong ih: I sohte aksuweiki pein ei kehlail, de pein ei erpit; ahpw kilang, I me peren unsek, ei, ei mohngiong direkihla popohl, oh I pahn kaping ong ei Koht.\n\n12 Ei, I ese me kaidehk ngehi mehkot; nin duwen ei kehl I me luwet; eri I sohte pahn aksuweiki pein ngehi, ahpw I pahn kapingahki ei Koht, pwe sang sapwellime rosonlap I kak wia soahng koaros; ei, kilang, doadoahk kapwuriamwei tohto me kitail wiahda sahpwet, oh kitail pahn kapikapingahki mware kohkohlahte.\n\n13 Kilang, ia uwen kid kei en riatail kan me e ketin lapwadahsangehr medek en ehl; oh kahrehiong irail en koulki komour en limpoak, oh met pwehki manaman en sapwellime mahseno me mih rehtail, eri e soh mie kahrepen atail pahn peren laud?\n\n14 Ei, mie kahrepe me kitail pahn kapinga ih kohkohlahte, pwe ih iei Koht Wasa Lapalap, oh e ketin lapwadahsangehr riatail akan sang selmete kan en ehl.\n\n15 Ei, rotorot oh mwomwala soutuk kapilirailpenehr; ahpw kilang, e ketin wairaildohngehr nan sapwellime marain soutuko, ei, nan komour soutuk; oh re kapilkihpenehr sapwellime limpoak kohwalap; ei, oh kitail wia mehn doadoahk nin lime kan ong wiewia doadoahk lap oh kesempwal wet.\n\n16 Eri, kitail pereperen, ei, kitail pahn kapinga Kauno; ei, kitail pahn kapingahki atail peren diralahr; ei, kitail pahn kapinga atail Koht kohkohlahte. Kilang, ihs me pahn kak kapingahki mehlel Kauno? Ei, ihs me kak koasoi laudki mehlel duwen sapwellime manaman, oh sapwellime kalahngan, oh sapwellime kanengamah ong aramas akan? Kilang, I ndaiong kumwail, I sohte kak kasalehda ekiste uwen dahme I kehn.\n\n17 Ihs me kak medewehiong uwen kalahngan en atail Koht ni e ketin mwadangete adihkitailsang nan atail mour sakanakan, dipan, oh samino?\n\n18 Kilang, kitail kohkihla nan kapehdatail kan diren kailok, iangahki lokaia tohto pwe en kauwehla sapwellime mwomwohdiso.\n\n19 O ia duwe, dahme kahrehda e sohte mweidkitailangete en kamwomwala, ei, dahme kahrehda e sohte mweidohngete kedlahs en sapwellime pwungo en kaloke kitail, oh keseikitailla nan pahtou soutuk?\n\n20 O, palingeniet kin kereniong sohrkihla madamadau wet. Kilang, e sohte ketin doadoahngki sapwellime kalokoloko pohtail, ahpw ni sapwellime kalahngan lapo e ketikihsang kitail nan lehn mehlao oh pahtou soutuko, oh ketikinkitaillahng komourpen palingenetail kan.\n\n21 Oh met kilang, riei ko, dah, mie aramas emen me kin momourki mour en sampah me kak ese mepwukat? I ndaiong kumwail soh, sohte me kak ese mepwukat, ihte me kin koluhla kan.\n\n22 Ei, ih me kin koluhla oh doadoahngki pwoson, oh wiahda doadoahk mwahu kan, oh sohte kin tokedihsang kalapw kapakap—ong soahngen aramas menet e kohieng en esehla sapwellimen Koht rir kan; ei, ong soahngen aramas wet e pahn kin mweimweiong en kasalehda soahng kan me sohte kin kasansalada; ei, e pahn kohieng soangen aramaso en wahdo aramas kid kan ong koluhla, iei duwehte eh wiawihongkitailehr en wahdo riatail pwukat en koluhla.\n\n23 A met, rieiko, kumwail tamataman ansou me kitail ndaiong riatail akan nan sahpw en Saraemla, me kitail pahn kohdahdo nan sahpw en Nihpai, en padahk ong riatail, Mehn Leimen kan, oh irail kouruhrkin kitail?\n\n24 Pwe irail ndaiong kitail: Kumwail medewe me kumwail kak kahrehiong Mehn Leimen kan re en marainkihda me mehlelo? Kumwail medewe me kumwail kak kamehlelehiong Mehn Leimen kan tiahk sapwung kan en arail pahpa kahlap ako, ni ar wia aramas keptakai; me mohngiongarail kan pereniki kam aramas; me kin wiewia tiahk suwed kasaut kan rahn koaros; me arail wiewia kan kin duwehte aramas me kin kauwehla kosonnedo sangete ni tapio. Met riei ko, kumwail taman ih mwomwen arail lokaia ko met.\n\n25 Oh irail pil nda: Kitail mahweniong irail, pwe kitail en kamwomwirailla oh arail wiewia suwed kan sang nan sahpwet, pwe irail de powehkitaildi oh kamwomwkitailla.\n\n26 Ahpw kilang, riei ohl kesempwal akan, kitail kohdo nan sahpwtehn ni atail sohte medemedewe kamwomwala riatail kan, ahpw sang ni atail ingangih ma kitail sou pahn kak kamourala ekei irail.\n\n27 Eri ni ahnsou me atail mohngiong kan pahtoula, oh kitail medewehda pwurala, kilang, Kauno kaloalamwahui kitail, oh ketin mahsanih: Kohwei rehn riomwail, Mehn Leimen kan, oh kanengamah nan amwail lokolok kan, oh I pahn ketikihong kumwail en pweida.\n\n28 Oh kilang, kitail kohdohier, oh miher rehrail; oh kitail kanengamah nan atail lokolok kan, oh kitail lokolongkier soangen anahn koaros; ei, kitail kolahngehr ehu ehu ihmw, koapworopworki kalahngan en sampah—kaidehnte kalahngan en sampah ahpw kalahngan en Koht.\n\n29 Oh kitail pidelong nan imwarail akan oh padahki irail, oh kitail padahki irail nan arail ahl akan; ei, oh padahki irail pohn dohl akan; oh kitail pil pidelongehr nan arail tehnpas sarawi kan oh arail sinakoke kan oh padahki irail; eri kitail lekdekiei, oh re kapailoke kitail, oh kandipih kitail, oh pohr masatail akan; oh re kostakai kitail, oh ale kitail oh pirehkihdi sahl kehlail kan, oh keseikitailong nan imweteng; oh sang ni manaman oh kupwurokong en Koht kitail pwurehng saledekla.\n\n30 Oh kitail lokolongki soahngen kalokolok koaros, oh kitail wia mepwukat koaros, pwe kitail en kak kamourala ekei aramas; oh kitail medewe me atail peren uhdahn pahn unsek ma kitail pahn kak sewese kamourala ekeite.\n\n31 Eri kilang, kitail kak kilengla oh kilang wahn atail doadoahk kan; ia duwe, re malaulau? I ndaiong kumwail, Soh, mie wah tohto; ei, oh kitail kak dehdehki arail mehlel, pwehki arail limpoak ong riarail akan oh pil ong kitail.\n\n32 Pwe kilang, irail men mweidala arail mour sang arail pahn kemehla arail imwintihti; oh irail sarepidier neirail dipwisou en mahwen kan wasa loal nan pwehl, pwehki arail limpoak ong riarail akan.\n\n33 Oh met kilang, I men idek rehmwail, mie soahngen limpoak lap wet nan sahpwo pwon? Kilang, I ndaiong kumwail, Soh, saikinte mie, pil lel rehn Mehn Nihpai kan.\n\n34 Pwe kilang, irail pahn mahweniong riarail kan; re sohte pahn mweidohng pein irail en kamakamala. Ahpw kilang ia uwen tohtohn irail akan me pwilikihdi arail mour kan; oh kitail ese me irail kohla rehn arail Koht, pwehki arail limpoak oh arail kailongki dihp.\n\n35 Eri e sou mie kahrepen atail perenda? Ei, I ndaiong kumwail, sohte aramas men me ahneki kahrepen ar pahn perenda duwehte kitail, sangete ni tepin sampah; ei, oh ei peren doulihala, iei ong aksuweiki ei Koht; pwe e ketin sapwellimaniki manaman koaros, erpit koaros, oh kupwurokong koaros; e ketin mwahngih soahng koaros, oh ih iei Koht kalahngan men, ong komourpen, irail akan me pahn koluhla oh kamehlele mware.\n\n36 Eri ma iei aksuwei met, a I uhdahn pahn aksuwei; pwe ih ei mour met oh ei marain, ei peren oh ei komour, oh ei poadoandoarla sang me suwed poatopoat. Ei, meid pai mwaren ei Koht, me kin ketin loaloale aramas pwukat, me wia ehu rahn tuhkehn Israel, oh salongasang uhdake oh sansalongseli nan sahpw liki; ei, I nda, meid pai mwaren ei Koht, me kin ketin loaloale kitail, aramas kakahnseli nan sahpw liki.\n\n37 Eri met riei kan, kitail kilang me Koht ketin loaloale aramas koaros, sohte lipilipil sahpw me irail kin mih ie; ei, e ketin wadekedier sapwellime aramas akan, oh sapwellime kupwur kalahngan mih wasa koaros nan sampah. Iei met ei peren, oh ei kapingkalahngan mehlel; ei, oh I kapingkihong ei Koht kohkohlahte. Ahmen.\n\n", "alma 27": "[center][font_size=26]Iralaud 27[/font_size][/center]\n\n[i]Kauno mahsanihong Amon en kahrehlahng aramas en Andai-Nihpai-Lihai wasa onepek mwahu—Ansouo me re tuhwongidi Alma, ahn Amon peren daulihla uwen e kehl—Mehn Nihpai kan kihong Mehn Andai-Nihpai-Lihai kan sahpw en Terson—Irail kin kahdaniki aramas en Amon. Ele Sounpar 90–77 Mwohn Krais.[/i]\n\n1 Eri kedekedeo Mehn Leimen kan me kohla mahweniong Mehn Nihpai kan ahpw pwurala nan sahpw en Nihpai pwehki arail apwaliki kemeirailla, oh me sohte katepe arail songosong en kamwomwirailla.\n\n2 Kedekedeo pwehki Mehn Amelekai kan ar pehrdi, irail lingeringerda mehlel. Oh ni ahnsou me re kilang me irail sohte kak dupukohng Mehn Nihpai kan, re tepida kamwakidada aramas akan re en lingeringerda oh uhwohng riarail akan, aramas en Andai-Nihpai-Lihai kan; eri irail pwurehng tepida kamwomwirailla.\n\n3 Eri, aramas pwukat kahng peiong irail, oh irail kin mweidala pein irail en kamakamala nin duwen ineng en arail imwintihti kan.\n\n4 Eri, ni ahnsou me Amon oh rie kan kilangehr kamwomwalahn aramas en Andai-Nihpai-Lihai akan me irail poakepoake mehlel, oh aramas en Andai-Nihpai-Lihai kan poakohng mehlel irail—pwe re kin kesempwalkin irail duwehte tohnleng kei me pekederdosang rehn Koht pwe en doareirailsang kamwomwala soutuk—eri, ni ahnsou me Amon oh rie kan kilangadahr doadoahk en lapalahn kamwomwala wet, irail poakepoakeirailda, oh irail ndaiong arail nanmwarkio:\n\n5 Kitail kapokonepene sapwellime Kauno aramas pwukat, oh kitail kohdihla nan sahpw en Saraemla rehn riatail Mehn Nihpai kan, oh sopohsang atail imwintihtih kan, pwe kitail en dehr kamakamala.\n\n6 A nanmwarkio ahpw mahsanihong irail: Kilang, Mehn Nihpai kan pahn kemeikitala, pwehki aht kamaramas tohto oh dihp me se wiahiong irail.\n\n7 Eri Amon patowan: I pahn kohla oh kalelapak rehn Kauno, oh ma e pahn mahsaniong kitail, kohdihla rehn riatailko, komwi pahn ketla?\n\n8 Nanmwarkio ahpw mahsaniong: Ei, ma Kauno ketin mahsanih se en kohla, se pahn iang kohdihla rehn riatail kan, oh se pahn wie liduhla pahrail lao se kapwungala aht kamaramas tohto oh dihp me se wiahiong irail.\n\n9 Amon sapeng, patowanohng: E uhwong en riatail ko arail kosonned, me semeio koasonehdi, me irail pahn kin kaliduwih aramas nanpwungarail; eri kitail kohdihla oh liki kalahngan en riatail akan.\n\n10 Nahnmwariko ahpw mahsanihong: patohwan kalelapak rehn Kauno, oh ma e ketin mahsanihong kitail en kohla, kitail pahn kohla; ma soh eri se pahn mehla nan sahpwet.\n\n11 Kedekedeo Amon ahpw kohla oh patohwan kalelapak rehn Kauno, oh Kauno ketin mahsanihong ih:\n\n12 Kahluwa sang aramas pwukat nan sahpwet, pwe irail en dehr mehla; pwe Sehdan koledier mohngiong en Mehn Amelek kan, me kin koamwoarongehda Mehn Leimen kan ren lingeringer pahn riarail akan oh kemeirailla; eri kohkohlahsang nan sahpwet; oh meid pahi aramas pwukat nan dih wet, pwe I pahn doareirailla.\n\n13 Kedekedeo Amon kohla oh patowanohng nanmwarkio mahsen koaros me Kauno ketin mahsanihong.\n\n14 Eri irail kapokonepene neirail aramas akan koaros, ei, sapwellimen Kauno aramas koaros, oh kihpene neirail pelin sihpw oh kou kan koaros, oh mweselsang nan sahpwo kohlahng nan sapwtehno wasa me irepeseng sahpw en Nihpai sang sahpw en Saraemla, oh kohdo karanih irepen sahpwo.\n\n15 Kedekedeo Amon ndaiong irail: Kilang, ngehi oh riei kan pahn kohla nan sahpw en Saraemla, oh kumwail pahn awih kiht wasaht lao se pwurodo; oh se pahn kasawiada audepen mohngiong en riatail kan, ma re pahn kak mweidohng kumwail en kohdo nan sahpwet.\n\n16 Kedekedeo, ni ahnsou me Amon wie kohkohla nan sahpwo, ih oh rie ko ahpw tuhwongidi Alma, wasa me koasoiepe wiawiher; oh kilang, irail peren mehlel ni ar tuhpene.\n\n17 Eri Amon direkilahr peren laud mehlel; iei, eh audaudkidahr peren pwehki eh Koht lao e solahr angi; ih ahpw pwupwukihdi nan pwehlo.\n\n18 Eri, kaidehn ih peren kowahlap met? Kilang, soahngen peren wet pahn kohwohngete irail akan me kin rapahki peren sang ni ar men koluhla mehlel oh opampap.\n\n19 A met en Alma peren ni eh tuhwong rie kan inenen laud mehlel, oh pil en Aron peren, Omner, oh Imnai; ahpw kilang ar peren sohte kihsang angirail.\n\n20 Eri kedekedeo, Alma kahrehla rie ko ni imwe nan sahpw en Saraemla; Oh irail kohla oh patowanohng sounkopwung lapalapo soahng koaros me wiawihong irail nan sahpw en Nihpai, rehn riarail akan, Mehn Leimen kan.\n\n21 Kedekedeo sounkopwung lapalapo ahpw kadarpeseng kalohk ehu nan sahpwo pwon, pwe en esehda en aramas akan ar pilipil pid duwen arail pahn mweidelong riarail akan, me wia aramas en Andai-Nihpai-Lihai.\n\n22 Kedekedeo, aramas akan ahpw ehukihda ar koasoandi, me dene: Kilang, se pahn mweidala sahpw en Terson, me mih palimese karanih sehdo, me kadokepene sahpw en Rahk, me mih palieir en sahpw en Rahk; oh sahpw en Terson iei sahpw me se pahn kihong riat akan pwe irail en sapwankihla.\n\n23 Eri, met se pahn kadarahla nait sounpei kan nanpwungen sahpw en Terson oh sahpw en Nihpai, pwe se en kak sile riatail akan nan sahpw en Terson; oh met se pahn wiahiong riatail kan, pwehki arail salohki ale neirail dipwisou en mahwen oh pelian riarail akan pwe irail de dipada; oh re salohda kowahlap pwehki kamedek en koluhla mehlel me re wiahier, pwehki arail kamaramas tohto oh arail mwekid suwed mwuledek.\n\n24 Eri kilang, ih met me se pahn wiahiong riat kan, pwe irail en kak sapwenkihla sahpw en Terson; oh se pahn sile irail sang arail imwintihti kan, ni arail pahn kihdo ekei arail dipwisou kan pwe en kak sewese kiht apwalih nait sounpei kan.\n\n25 Eri, kedekedeo me ni ahnsou me Amon rongehr met, e ahpw pwurala rehn aramas en Andai-Nihpai-Lihai ko, oh Alma pil iang ih kohla nan sapwtehno, wasa me irail kauwada ie arail impwal akan, oh kasalehiong irail mepwukat koaros. Oh Alma pil koasoiaiong irail duwen eh weliakapwalao, ni eh iang Amon, Aron, oh riarail kan.\n\n26 Kedekedeo, met ahpw kahrehda peren laud rehrail. Oh irail kohdihla nan sahpw en Terson, oh sapwankihla sahpw en Terson; oh Mehn Nihpai kan kin kahdanikin irail aramas en Amon; eri irail kin sansalki ahdwet sang ahnsouo kohla.\n\n27 Eri, irail ahpw patehng aramas en Nihpai kan, oh pil iang wadawadohng aramas akan me wia tohn mwomwohdiso en Koht. Oh irail pil kin sansalki arail kin loalonohng Koht, oh pil ong aramas akan; pwe irail kin mehlel ni unsek oh inen nan soahng koaros; oh irail tengeteng nan arail pwoson Krais, lao lel ni imwi.\n\n28 Oh irail kin wiahki kakerehdien ntahn riarail akan mehkot me irail kailongki mehlel; oh sohte me kak itonehng irail en mahwenong riarail akan; oh irail sohte kin masak mehla, pwehki arail koapworopworki oh marainki Krais oh iasadao; eri, ong irail mehla sohte wia mehkot pwehki Krais powehdier.\n\n29 Eri, irail kin lokolongki soangen mehla me keieu kamedek oh kalokolok me kin wiawi sang riarail akan, mwohn arail kin ale neirail kedlahs de naipakos oh peleiraildi.\n\n30 Oh met irail wia aramas loalopwoat oh kesempwal kei, iei sapwellimen Kauno aramas keniken mehlel kei.\n\n", "alma 28": "[center][font_size=26]Iralaud 28[/font_size][/center]\n\n[i]Mehn Leimen kan lohdi nan lapalahn mahwen—Aramas nen kei kamakamala—Me suwed kan kolahng nan mour en paisuwed me sohte imwi; me pwung kan alehdi mour peren kohkohlahte. Ele Sounpar 77–76 Mwohn Krais.[/i]\n\n1 Kedekedeo mwurin aramas en Amon kan ar soandi nan sahpw en Terson, oh mwomwohdiso pil wiawihdahr nan sahpw en Terson, oh nein Mehn Nihpai sounpei kan silehdi sahpw en Terson, ei, oh pil ni irepen sahpw en Saraemla pwon; kilang nein Mehn Leimen sounpei kan pwakiedo riarail kan nan sapwtehno.\n\n2 Lapalahn mahwen ehu ahpw wiawi; iei, mahwen ehu me sohte kin wiawi nanpwungen aramas akan nan sahpwo sangete ahnsou me Lihai mweselsang Serusalem; ei, oh nein Mehn Leimen kan sounpei nen kei kamakamala oh tangpeseng.\n\n3 Ei, oh pil tohto me pil kamakamala nanpwungen aramas en Nihpai kan; ahpw, Mehn Leimen kan pakasarala oh tangpeseng, oh aramas en Nihpai kan pwurala nan sapwarail.\n\n4 Oh ahnsou wet wia ansou ehu me aramas mwahmwahiei oh wie sengiseng nan sahpwo pwon, rehn aramas en Nihpai kan—\n\n5 Ei, lihodi kan mwahieiki arail pwoud kan, oh pil pahpa kan mwahieiki neirail pwutak kan, oh neirail serepein kan sengisengki riarail pwutak kan, ei, pwutak kan sengisengki pahpa kan; oh ngihl en mwahiei wiawi rehrail koaros, mwamwahieiki arail peneinei kan me kamakamala.\n\n6 Eri met iei rahn kapahtou ehu; ei, ahnsou en pahtou mehlel, oh ahnsou en kaisihsol oh kapakap laud.\n\n7 Oh met kaimwisekalahr pahr eisek limau en mwehin sounkopwung kan ong aramas en Nihpai kan.\n\n8 Eri met iei duwen Amon oh rie kan, arail seiseiloak nan sahpw en Nihpai, arail lokolok kan nan sahpwo, arail pahtou kan, oh arail kahpwal akan, oh arail peren laud me apwal en kawehwehda, oh duwen koasoamwoasoamw oh onopek mwahu en riarail akan nan sahpw en Terson. Oh met Kauno, Soundoar en aramas koaros, ketin kapaiada palingenerail kohkohlahte.\n\n9 Oh met iei duwen mahwen kan oh uhpene kan nanpwungen Mehn Nihpai kan, oh pil mahwen kan nanpwungen Mehn Nihpai oh Mehn Leimen; oh pahr keisek limau en mwehin sounkopwung kan imwisekla.\n\n10 Oh sang ni keieu en pahro lel ni keisek limau kamwomwalahn aramas kid kei wiawiher; ei, e wia ahnsou me kamaramas kamasepwehk wiawiher.\n\n11 Oh paliwar kid kei seridier nan pwehl, ah paliwar kid kei mweremweredi wasa re koasokoasokpene nan pwehl; ei, oh kid kei wie mwahmwaieiki arail peneinei me mehla, pwehki irail salohki, nin duwen inou kan en Kauno, me irail pahn kohla nan mour paisuwed kokohlahte.\n\n12 Mehndahte aramas kid kei ar mwahieiki mehlel arail peneinei kan me mehla, ahpw re pil peren oh kapingki ar koapworopwor, oh wehwehki, nin duwen sapwellimen Kauno inou kan, me re pahn iasadahng palimaun en limen Koht, nan mour peren poatopoat.\n\n13 Oh met kitail kilang ia uwen sapahrek en aramas pwehki dihp oh wiewia sapwung, oh manaman en tepilo, me kohdo sang ni koasoandi widing me e wiahda pwe en lidipieki mohngiong en aramas akan.\n\n14 Eri met kitail kilang malipilip lap en aramas pwersek en doadoahk nan sapwellimen Kauno mwahto; oh met kitail kilang kahrepen pahtou, oh pil pereperen—pahtou pwehki mehla oh kamwomwala kan rehn aramas akan, oh peren pwehki marain en Krais ong mour.\n\n", "alma 29": "[center][font_size=26]Iralaud 29[/font_size][/center]\n\n[i]Alma inangih kalohki koluhla duwehte tohnleng men eh kin loalenohng—Kauno kin ketikihong wehi koaros sounpadahk kan—Alma perenki sapwellimen Kauno doadoahk oh pweidahn Amon oh rie kan. Ele Sounpar 76 Mwohn Krais.[/i]\n\n1 Oh Ia duwen ma ngehi tohnleng men, oh ma I kak alehdi ineng en nan kapehdiet, pwe I en kak kohwei oh lokaiaki ngilen sapwellimen Koht sowi, ni soangen ngihl me pahn itikada sampah, oh kalohki duwen koluhla ong aramas koaruhsie!\n\n2 Ei, I pahn kalohkihong aramas koaros, ni ngihl laud, duwehte ngilen nansapwe, duwen koluhla oh koasoandi en poadoandoarlao, me irail anahne koluhla oh kohdo rehn arail Koht, pwe pahtou laud pohn sampah pwon en sohrala.\n\n3 Ahpw kilang, ngehi aramas men, oh I dipkihda ineng wet; pwe I anahne itarikihla soahng kan me Kauno ketikihong ie.\n\n4 E sohte mwahu ei pahn kasapwungehla sapwellimen Koht koasoandi pwung kan pwehki ei ineng kan, pwe I ese me e kin ketin mweidohng aramas nin duwen arail ineng, ma ong mehla de ong mour; ei, I ese me e kin ketin mweidohng aramas, ei, koasoanehiong irail koasoandi me sohte kak wekidek, nin duwen ar ineng kan, ma ong komourla de kamwomwala.\n\n5 Ei, oh I ese me mwahu oh suwed kin lellohng aramas koaros; mehmen me sohte ese mwahu sang me suwed e saledeksang dihp; ahpw mehmen me ese mwahu oh suwed, ong ih e pahn ale nin duwen nsene, ma e pahn inangih mwahu de suwed, mour de mehla, peren de nan kapehd nsensuwed.\n\n6 Eri, pwehki ei kilangehr oh wehwehki mepwukat, dahme I pahn pil inangihki mehkot laud sang wia doadoahk me I malipilipiongehr?\n\n7 Dahme I pahn inangihki I en duwehla tohnleng men, pwe I en kak koasoi ong sampah pwon?\n\n8 Pwe kilang, Kauno kin ketin mweidohng wehi koaros en padahngki sapwellime mahseno nan pein arail wehi oh lokaia, ei, sang ni erpit, soahng koaros me e ketin mwahngih me pahn konehng irail en alehdi; eri kitail kilang me Kauno ketin kaweid sang ni erpit, nin duwen dahme pwung oh mehlel.\n\n9 I ese me dahme Kauno ketin poahngokihong ie, oh I kapingahki. I sohte kapinga pein ngehi, ahpw I kapingki dahme Kauno ketin poahngokihong ie; ei, oh met iei ei kaping, me I en kak wia mehn doadoahk nin limen Koht ong wahdo ekei aramas en koluhla; oh met iei ei peren.\n\n10 Oh kilang, ahnsou me I kilang riei me tohto kohluhla mehlel, oh kohdo rehn Kauno arail Koht, eri palingeniet ahpw direkihla peren; ngehi ahpw tamanda dahme Kauno ketin wiahiong ie, iei, nin duwen eh ketin sapeng ei kapakap; ei, I ahpw tamanada kalahngan en nin lime kan me e ketikidohng ie.\n\n11 Ei, oh I pil tamanda kaliduhlahn ei pahpa kahlahp ako; pwe I ese ni mehlel me Kauno me ketin doareirailla sang nan mouren kalidu, oh sang met e ketin kauwada sapwellime mwomwohdiso; ei, Kauno Koht, Koht en Eipram, Koht en Aisek, oh Koht en Seikop, me doareirailsang nan mour en kalidu.\n\n12 Ei, I kin kalapw tamatamante kaliduhlahn ei pahpa kahlahp ko; oh Kohtohte me ketin doareirailla sang pahn manaman en Mehn Isip kan me pil doareirailla sang nan mour en kalidu.\n\n13 Ei, oh ih Kohtohte me pil kauwada sapwellime mwomwohdiso rehrail; ei, oh ih Kohto me pil ketin malipe ie nan malipilip sarawi wet, pwe I en kalohki mahseno ong aramas pwukat, oh pil kupwure I en pweida mehlel, me kahrehda ei peren mehlel.\n\n14 Ahpw I sohte perenkihte pein ei pweida, ahpw ei peren pil laudkihla mehlel pwehki pweidahn riei ohl akan, me kohdahla nan sahpw en Nihpai.\n\n15 Kilang, irail pwerisek ong doadoahk mehlelo, oh irail dulung wah tohto; oh ia uwen ketingparail eh pahn laud mehlel!\n\n16 Eri, ahnsou me I kin medewe pweidahn riei ohl pwukat palingeniet kin kohieisang ie, lao e kin tohrohsang paliwar, ni duwen eh kin wiawi, pwehki ei peren laud.\n\n17 A met Koht en ketin mweidong riei ohl pwukat, pwe re en kak iang patohdi nan wehin Koht; ei, oh pil irail koaros me wia wahn arail doadoahk pwe irail en sohla pwurehng kohla liki, ahpw irail en kapinga ih kohkohlahte. Oh Koht en ketin mweidohng pwe e kak wiawi nin duwen ei koasoi kat, iei nin duwen ei koasoiahier. Ahmen.\n\n", "alma 30": "[center][font_size=26]Iralaud 30[/font_size][/center]\n\n[i]Korior, imwintihtien Krais, kepitiki Krais, Tomwo, oh ngehn en kaudiahl—E padahngki me sohte Koht, sohte pwupwudi en aramas, sohte kalokepen dihp, oh sohte Krais—Alma kadehdehki me Krais pahn ketido oh mehkoaros kasalehda me mie Koht—Korior ngidingidki en kasalehda ehu kilel oh ih eri lohtenglaTepilo pwarohng Korior ni mwomwen tohnleng men oh padahkihong soahng kan me e pahn nda—[Mehn Sorom kan] tiakpene Korior oh kemehla. Ele Sounpar 76–74 Mwohn Krais.[/i]\n\n1 Kilang, met kedekede mwurin nein Amon aramas akan ar soandi nan sahpw en Terson, ei, oh pil mwurin Mehn Leimen kan ar pwepwekihsang nan sahpwo, oh aramas en sahpwo sarepedi arail mehla kan.\n\n2 Met irail sohte kak wadekedi arail mehla kan pwehki uwen arail tohto; pil duwehte ehn Mehn Nihpai kan mehla sohte kak wadawad—ahpw kedekedeo mwurin arail sarepedi arail mehla kan, oh pil mwurin rahn en arail kaisihsol, oh mwahmwahiei, oh kapakap, (oh met iei pahr eisek weneu en mwehin sounkopwung kan ong aramas en Nihpai kan) nan sahpwo pwon tepida popohl.\n\n3 Ei, oh aramas akan nantihong kapwaiada kosonned akan en Kauno; oh irail kin poadidiong kapwaiada tiahk sarawi kan en Koht, nin duwen kosonned en Moses; pwe re padahngkiher duwen ar pahn kolokol kosonned en Moses kan lao e pahn pweida.\n\n4 Oh met sohte pingiping nanpwungen aramas akan nan pahr eisek weneuo pwon en mwehin sounkopwung kan ong aramas en Nihpai kan.\n\n5 Kedekedeo ni tepidahn pahr eisek isuh en mwehin sounkopwung kan, popohl pepeuslahte.\n\n6 Ahpw kedekedeo ni imwiseklahn pahr eisek isuhwo, mie ohl emen me kohdo nan sahpw en Saraemla, oh e wia Imwintihtien Krais men, pwe e tepida kalohngkihong aramas akan soangen padahk me uhwong kokohp kan me soukohp akan kohpadahr duwen ketidohn Krais.\n\n7 Met sohte kosonned ehu me kin uhwong dahme aramas men kamehlele; pwe e pahn uhdahn kasapwungehla mahsen en Koht ma e pahn mie kosonned ehu me kahrehda aramas akan ar pahn sapahrek.\n\n8 Pwe pwuhk sarawi mahsanih: Pilada rahnwet, ihs me kumwail pahn papah.\n\n9 Eri, ma aramas emen inangih papah Koht, e pahn wia kamwahupe; de ma e kamehlele Koht e pahn pil wia kamwahupe pwehki sang eh papah ih; ahpw ma e sohte kamehlele ih a sohte kosonned ehu me e pahn kalokolongki.\n\n10 Ahpw ma e pahn kamaramas e pahn ale kalokolok en kamakamala; oh ma e pahn kulih aramas e pahn ale kalokolokpe; oh ma e pahn pirap e pahn pil ale kalokolokpe; oh ma e pahn kamwahl e pil pahn ale kalokolokpe; ei, pwe wiewia suwed pwukat koaros irail pahn alehki kalokolokperail.\n\n11 Pwe mie kosonned ehu me aramas pahn kin pakadeingkihda diparail kan. Ahpw, sohte kosonned me kin uhwong dahme aramas kin kamehlele; eri, aramas emen kin kalokolongki dipe kan me e wiahda; eri aramas koaros pahrek.\n\n12 Oh Imwintihtien Krais menet, me adaniki Korior, (oh kosonnedo sohte manaman powe) tepida kalohkihong aramas akan me e sohte pahn mie Krais. Eri iet mwomwen eh kin padahk oh koasokosoaiaseli:\n\n13 Kumwail akan me sensel pahn koapworopwor likamw oh soh katepe, dahme kumwail katengehkinkumwaildi pahn soahng likamw pwukat? Dahme kumwail kin kasikasingki Krais men? Pwe sohte aramas kak ese duwen soahng kan me pahn kohdo.\n\n14 Kilang, mepwukat me kumwail ndahki kokohp, me kumwail nda me kadakadaur kohdo sang soukohp sarawi kan, kilang, mepwukat tiahk likamw tohr en amwail pahpa kahlap ako.\n\n15 Ia mwomwen amwail ese me re mehlel? Kilang, kumwail sohte kak ese duwen soahng kan me kumwail sohte kin kilang; eri kumwail sohte kak ese ma mehlel e pahn mie Krais.\n\n16 Kumwail kin kasikasik oh kin kosekose me dene dipamwail kan eh lapwadahr. Ahpw kilang, met iei lipwen amwail madamadau ping; oh madamadau sahliel wet pwilisang tiahk en amwail pahpa kahlap ako, me kin kahrehda amwail kin kamehlele soahng kan me sohte mwahn kak wiawi.\n\n17 Oh soahng tohto me e ndaiong irail, ndindahiong irail me sohte tomwpen dipen aramas kak wiawi, ahpw emen emen aramas kin lellong mour mwahu de suwed nin duwen epwelpen pein ih; eri emen emen aramas kin pweida nin duwen eh loalokong, oh emen emen aramas kin kalowehdi nin duwen eh kehlail; oh dahme aramas men kin wia sohte kin kauwehla kosonned.\n\n18 Oh ih met me e kalokalohkihong irail, kakahluwa mohngiong en aramas tohto ong nan ahl sapwung, kahrehda arail pohnmwahsohki arail wiewia suwed, ei, kakaluhwa lih tohto, oh pil ohl, re en iang wiewia tiahk en nenek kan—ndindahiong irail me ahnsou me aramas kin mehla, ih imwilahn eh mour.\n\n19 Eri ohl menet pil lellahng nan sahpw en Terson, pwe en kalohngki mepwukat rehn aramas en Amon kan, irail me wia aramas en Mehn Leimen kei mahso.\n\n20 Ahpw kilang, re me marain sang Mehn Nihpai tohto; pwe re koledi, oh salihedi, oh walahng rehn Amon, me wia arail samworo lapalap.\n\n21 Kedekedeo e ahpw ndaiong irail en wahieisang nan sahpwo. Oh e ahpw pil kohla nan sahpw en Kidion, oh pil tepida kalohkihong irail; oh wasao e pil sohte pweida, pwe e pil kolkoldi oh pirapirdi oh wisiklahng mwohn arail samworo lapalapo, oh pil arail sounkopwung en nan sahpwo.\n\n22 Kedekedeo samworo lapalapo ahpw mahsaniong ih: Dahme ke wie kohkohkiseli oh wie kaskasapwungehla koasoandi en Kauno? Dahme ke padahkihkihong aramas pwukat me sohte pahn mie Krais, pwe en kauwehla arail pereperen? Dahme ke uhkihong kokohp koaros en soukohp sarawi kan?\n\n23 Met mwaren samworo lapalapo iei Kidona. Oh Korior ndaiong ih: Pwehki I sohte kin padahngki tiahk likamw en amwail pahpa kahlap ako, oh pwehki I sohte kin padahkihong aramas pwukat pwe re en katengeiraildi pahn tiahk oh koasoandi likamw akan me samworohn mahs akan koasoanehdier, pwe re en kaunirailda oh ahneki manaman pohrail, pwehn kolokol irail en mihmi nan rotorot, pwe irail en dehr pohnmwahso, ahpw re en karakarahk nin duwen omwi mahsen kan.\n\n24 Kumwail kosekose me aramas pwukat iei aramas saledek kei. Kilang, I nda me re mihmi nan kalidu. Kumwail kosekose me kokohp en mahs akan mehlel. Kilang, I nda kumwail sohte kak ese ma re mehlel.\n\n25 Kumwail kosekose me dene aramas pwukat iei aramas dipan oh aramas pwupwudi kei, pwehki dipen arail pahpa oh nohno. Kilang, I nda me seri men sohte dipaniki dipen eh pahpa oh nohno kan.\n\n26 Oh kumwail pil kosekose me Krais pahn ketido. Ahpw kilang, I nda me kumwail sohte kak ese ma e pahn mie Krais men. Oh kumwail pil kosekose me e pahn kamakamkihla dipen sampah—\n\n27 Oh iei ih mwomwen amwail kin kahluwasang aramas pwukat re en idawehn tiak likamw en amwail pahpa kahlap ako, oh nin duwen pein inengamwail; oh kumwail kin kiheng irail pahn amwail manaman, duwehte re mihmi nan kalidu, pwe kumwail en kak paiamwahukihla arail doadoahk kan, pwe irail en dehr ahneki eimah, oh irail sohte kak pereniki arail pwuhng kan oh pai kan.\n\n28 Ei, irail sohte kak doadoahngki dahme pein arail pwe irail dehr kamwakarahda arail samworo kan, me kin kalidukin irail dahme re mwahuki, oh kahrehda arail kamehlele, sang ni arail tiahk kan oh arail ouraman kan oh audepen nsenarail kan oh arail kaudiahl kan oh padahk rir me re kin kinehda kan, ma re sohte pahn wia nin duwen dahme irail nda, a re uhdahn pahn kamwakarahda mour ehu me sarawi me aramas sohte kin ese, me irail kin kosekose me Koht—mour ehu me sarawi men me aramas saik kilang de ese duwe, me saikinte mie oh me sohte pahn mie.\n\n29 Met ni ahnsou me samworo lapalap oh sounkopwung lapalap kilangehr keptakai en ah mohngiong, ei, ahnsou me re kilang me e lahlahwe Koht, irail sohte men sapeng ah koasoi kan; ahpw re salihedi; oh wisiklahng rehn ohpi kan, oh kadaralahng nan sahpw en Saraemla, pwe en kak wisiklahng rehn Alma, oh sounkopwung lapalap me wia kepina en sahpwo pwon.\n\n30 Kedekedeo ni ahnsou me e wisikdohng mwohn Alma oh samworo lapalapo, e pwurehng wia soangen koasoiohte me e wia nan sahpw en Kidion; ei, e ahpw doula nan eh koasoi en lahlahwe.\n\n31 Oh e ngihl laudida ni eh koasoi mwohn Alma, oh kauwe samworo kan oh sounpadahk kan, kedkedipahkin irail me re kin kakahluwa aramas akan en idawehn tiahk likamw en arail pahpah kahlap ako, pwe re en kak paiamwahukihla ahn aramas akan doadoahk.\n\n32 Eri Alma ndaiong ih: Ke wehwehki me se sohte kin paiamwahkihla ehn aramas pwukat doadoahk; pwe kilang I kin doadoahk iei sangete ni tepin mwehin sounkopwung kan lao lel ahnsou wet, I kin mourki sang ni pein ei doadoahk, mehndahte ei kin kalapw seiloakseli nan sahpwet pwe I en kalohki mahsen en Koht ong nei aramas akan.\n\n33 Oh mehndahte doadoahk tohto me I kin wia nan mwomwohdiso, sohte kisin sihnain kis me I kin alehdi sang ni ei doadoahk; pil duwehte riei kan, ihte ansou me se kin wia doadoahk en nan sehr en kopwungo; oh se kin alehdi isepen uwen ansou me se kin doadoahngki nin duwen kosonnedo.\n\n34 Oh met, ma se sohte kin alehdi mehkot nan aht doadoahk nan mwomwohdiso, soangen pai dah me se kin paiki nan aht doadoahk nan mwomwohdiso, ihte aht kin kalohki mehlelo, pwe se en kak perepereniki peren en riat akan?\n\n35 Eri dahme ke kin ndahki me se kin kalohk ong aramas pwukat pwe sen ale isais, ni ahmw pein ese me se sohte kin ale isais? Eri, ke kamehlele me se kin pitih aramas pwukat, me kin kahrehda peren nan mohngiongirail kan?\n\n36 Oh Korior sapengki ih, Ei.\n\n37 Oh Alma ahpw ndaiong ih: Ke kamehlele me mie Koht?\n\n38 Oh e sapengki, Soh.\n\n39 Eri Alma ndaiong ih: Ke pahn pwurehng kahmahmki me mie Koht, oh pil kahmahmki Krais? Pwe kilang, I ndaiong uhk, I ese me mie Koht, oh me Krais pahn pil ketido.\n\n40 Eri soahngen kadehde dah me ke ahneki me kasalehda me sohte Koht, de Krais sohte pahn ketido? I ndaiong uhk me sohte, ihte pein ahmw koasoi kan.\n\n41 Ahpw, kilang, soahng koaros kadehdeda me mepwukat mehlel; oh ke pil ese soahng koaros kadehdehiong uhk me re mehlel; oh ke pahn kahmahmki? Ke kamehlele me mepwukat mehlel?\n\n42 Kilang, I ese me ke kamehlele, ahpw ngehn likamw mihmi rehmw, oh ke pwilikihdi Ngehn en Koht kahrehde e sohte kak ketiket rehmw; ahpw tepilo ahneki manaman pohmw, oh e kakahreiukseli, wiewia doadoahk kan me e pahn kauwehkihla sapwellimen Koht seri kan.\n\n43 Oh met Korior ndaiong Alma: Ma ke pahn kasalehiong ie ehu kilel, pwe I en kak kamehlele me mie Koht, ei, kasalehiong ie me ke ahneki manaman, oh I ahpw pahn kamehlele me ahmw koasoi kan mehlel.\n\n44 Ahpw Alma ndaiong ih: E itarehr kilel kan me ke kilangehr; ke pahn pil kasongosonge ahmw Koht? Ke pahn pil nda, kasalehiong ie ehu kilel, ni ahmw kilangehr kadehdeh kan en riomw kan, oh pil kadehdehn soukohp sarawi kan koaros? Pwuhk sarawi kan miher mwohmw, ei, soahng koaros kasalehda me mie Koht; iei, sampah, oh audepe kan koaros, ei, eh kin mwekimwekid, ei, oh pil sampah teikan me kin mwekimwekid nin duwen ar koasoandi kin kadehdehda me mie Sounkepikpik Lapalap men.\n\n45 Oh met ke wie kohkohseli, kakahluwa mohngiong en aramas pwukat nan ahl sapwung, kadekadehdehiong irail me sohte Koht? Oh ke pahn pil kahmahmkihla kadehde pwukat koaros? Oh e ahpw sapeng nda: Ei, I pahn kahmahmkihla, ihte ma ke pahn kasalehiong ie kilel ehu.\n\n46 Eri kedekedeo Alma ndaiong ih: Kilang, I nsensuwedkihla pwehki keptakai en ahmw mohngiong, ei, me kahrehda amw wie kaskasohwehte ngehn en mehlelo, me pahn kahrehda palingenomwen pahn mwomwala.\n\n47 Ahpw kilang, e pahn mwahu ma palingenomwen me pahn salongala sang ma ke pahn kahrehda palingehn en aramas tohto en kamwomwomwla, sang ni ahmw likamw kan oh sang ni ahmw lokaian widing kan; eri ma ke pahn pwurehng kahmahmki, kilang Koht pahn kalokeiuk, me ke pahn lohtengla, kahrehda ke sohla pahn kak lokaia, pwe ke en dehr pwurehng pitihdi aramas pwukat.\n\n48 Met Korior ndaiong ih: I sohte kahmahmki me mie Koht, ahpw I sohte kamehlele me mie emen Koht; oh I pil nda, kumwail sohte kak ese ma mie Koht; oh ihte ma kumwail kasalehiong ie ehu kilel, I sohte pahn kamehlele.\n\n49 Met Alma ndaiong ih: Iet me I pahn kihong uhk en wiakilel ehu, me ke pahn lohtengla, nin duwen ei koasoi; oh I patohwan, ni mwaren Koht, ke pahn lohtengla, pwe ke en sohla kak lokaia.\n\n50 Met ni ahnsou me Alma koasoaia mepwukat, Korior lohtengla, kahrehda e sohla kak lokaia, nin duwen dahme Alma koasoiaier.\n\n51 Eri ahnsou me sounkopwung lapalap udiahlehr met, e kapahla lime oh nting ong Korior, mahsanih: Met ke kamehlele manaman en Koht? Me ke inangih Alma en kasalehiong uhk sapwellime kilel? Ke men en pil kaloke mehtei kan, pwe en kasalehionguhk kilel? Kilang, e kasalehionguhkehr ehu kilel oh met ke pahn pil akakpwungte?\n\n52 Oh Korior kapahla peho oh ntingihedi: I ese me I lohtenglahr, pwe I sohte kak lokaia; oh I ese me manaman en Kohtohte me kak kihong ie kahpwal wet; ei, oh I uhdahn kin ese me mie Koht.\n\n53 Ahpw kilang, tepilo pitiehdi; pwe e pwarohng ie ni mwohmw en tohnleng, oh ndaiong ie: Kohwei oh kapwungala aramas akan, pwe irail koaros salongalahr, raparapahki Koht emen me sohte me ese. Oh e ndaiong ie: Me sohte Koht; ei, oh e padahkihong ie dahme I pahn nda. Oh I padahngkier eh koasoi kan; oh I padahngki pwehki e ngoaramwahu ong aramas me mour en sampah; oh I padahngkiseli lao I pweida mehlel, lao I kamehlele me re mehlel; oh kahrehkiong ie ei pelian me mehlelo, lao I lohdiong pahn keria mwuledek wet.\n\n54 Mwurin eh koasoia mepwukat, e peki rehn Alma ma e kak kapakapkihong Koht, pwe en kapwurehsang keriao.\n\n55 Ahpw Alma ndaiong ih: Ma keria wet pahn kohsang uhk ke pahn pwurehng kahluwa mohngiong en aramas pwukat nan ahl sapwung; eri, dahme pahn wiawihong uhk me kupwur en Kauno.\n\n56 Kedekedeo keriao sohte kohsang rehn Korior; ahpw e lekdekiei sang wasao, oh e kin pekipekiseli kene mwenge ni ehu ehu ihmw kan.\n\n57 Met rohngen dahme wiawihong Korior mwadangete lolohkseli nan sahpwo pwon; ei, kalohko pekederla sang rehn sounkopwung lapalap en aramas akan en nan sahpwo, kalokalohkihong irail akan me kamehlele ahn Korior koasoi kan pwe irail en mwadangete koluhla, pwe soangen pakadeikohte dehr lellohng irail.\n\n58 Kedekedeo irail pwon kamehlele duwen wiewia suwed en Korior; eri irail koaros pwurehng weliakapwalahng Kauno; oh met kaimwiseklahr mwekid en wiewia suwed en Korior. Oh Korior kin pekipeki sawasepen kene mwenge ni ehu ehu ihmw kan.\n\n59 Kedekedeo ni eh kohkolahng rehn aramas akan, ei, rehn aramas akan me katohreirailsang rehn Mehn Nihpai kan oh kahdaniki pein irail Mehn Soram, me ohl emen adaniki Soram me kaunirailda—oh ni eh kokolahng rehrail, kilang, irail tangada powe oh idangidi, lao e mehla.\n\n60 Oh met kitail kilang imwilahn aramas me kin kaskasapwungehla koasoandi en Kauno; oh met kitail kilang me tepilo sohte pahn sewese nah seri kan ni imwin rahno, ahpw e pahn mwadangete waikiraildihla nan ehl.\n\n", "alma 31": "[center][font_size=26]Iralaud 31[/font_size][/center]\n\n[i]Alma kaunda doadoahk en misin ehu ong kapwurehdo Mehn Soram me salongalahr kan—Mehn Soram kan kahmahmki Krais, irail kamehlele padahk likamw ehu me irail aramas pilipilda kei, oh kin kaudongki kapakap me re wadlikihla—Misineri kan direkihla Ngehn Sarawi—Arail perenkihda Krais powehdi arail lokolok kan. Ele Sounpar 74 Mwohn Krais.[/i]\n\n1 Eri kedekedeo mwurinte imwilahn Korior, Alma ahpw alehdi rohng me Mehn Soram kan kasapwungehlahr sapwellimen Kauno koasoandi kan, oh Soram, me wia arail kaun, wie kahkahluwa mohngiong en aramas akan pwe re en kin poaridi mwohn sansal takai kan, e ahpw pwurehng tepida pahtoukihla mehlel nan eh mohngiong pwehki wiewia suwed en aramas akan.\n\n2 Pwe ih soangen mwekid pwukat me kin kahrehkiong Alma eh kin pahtouki laud ni eh kin esehda wiewia suwed me kin mihla rehn nah aramas akan; eri eh mohngiong uhdahn pahtoukila mehlel pwehki Mehn Soram kan ar tohrohrsangehr Mehn Nihpai kan.\n\n3 Mehn Soram kan kin pokonpene nan sahpw ehu me re kahdaniki Andionum, me mih ni palimese en sahpw en Saraemla, me karanihte irepen ni oaroahro, me mih palieir en sahpw en Terson, me pil mihte ni irepen palieir en sapwtehno, wasa me diren Mehn Leimen kan.\n\n4 Eri met Mehn Nihpai kan perikidahr Mehn Soram kan de ehuwongada Mehn Leimen kan, oh me pahn kakete kihong Mehn Nihpai kan kahpwal laud.\n\n5 Eri met, pwehki ong ni kalohki mahseno eh kin kalapw kaluwa aramas en wia dahme pwung—ei, e kin mie lipwe laud nan en aramas madamadau kan sang ni arail pahn doadoahngki kedilahs, de soahng teikan, me kin wiawihong irail—eri ihme Alma medewekihda me e konehng irail en songkihong manaman en mahsen en Koht.\n\n6 Eri e kahrehda Amon, oh Aron, oh Omner; oh e kihong Imnai en pwukoahki mwomwohdiso nan Saraemla; ahpw e kahrehda meh silimeno, oh iangahki Amulek oh Sihesrom, me mih nan Melek; oh e pil kahrehda nah pwutak riemen.\n\n7 Eri nah me keieun laudo e sohte kahrehda, edeo iei Ihlemen; ahpw eden irail kan me e kahrehda en iangih iei Siplon oh Koriandon; oh ih eden irail akan me iangih kohla rehn Mehn Soram kan, pwe en kalohkihong irail mahseno.\n\n8 Eri Mehn Soram pwukat irail alehier mahsen en Koht mwoweo oh ahpw pwupwulahr; solangalasangehr rehn Mehn Nihpai kan.\n\n9 Ahpw irail pwupwudiong nan lapalahn sapwung ehu, pwe irail sohte kin nantihong kapwaiada sapwellimen Koht kosonned akan, oh sapwellime koasoandi kan, nin duwen kosonned en Moses.\n\n10 De pil kapwaiada tiahk en doadoahk en mwomwohdiso, ong ni ar pahn poaden kapakap oh pwongih Koht rahn koaros, pwe irail en dehr lelohng nan kasongosong.\n\n11 Ei, ni mehlel, irail kasapwungelahr koasoandi kan en Kauno nan irair tohto; eri, pwehki kahrepe wet, Alma oh rie kan kohla nan sahpwo pwe re en kalohkiong irail mahseno.\n\n12 Eri, ni ahnsou me re leledo nan sahpwo, kilang, irail pwuriamweikihla ar kilangada Mehn Soram kan ar wiahda sinokoke kan, oh irail kin pokonpene pak ehu nan ehu wihk, me irail wiahki rahn en Kauno; oh irail kin kaudok ni wiepe ieu me Alma oh rie kan sohte kin kilang;\n\n13 Pwe irail wiahda wasahn kesihnen ehu nanwerengen arail sinakoke kan, me ileilehsang moangen aramas; oh aramas emente me kak kesihnenda powe.\n\n14 Eri, mehmen me inengieng kapakap e pahn kin kohla oh douda powe, oh kawadahwei peh kan nanleng, oh werikihla ni ngihl laud, ndinda:\n\n15 Maing Koht sarawi, komwi me sarawi; se kamehlele me komwi Koht, oh se kamehlele me komwi me sarawi, oh me komw wia ngehn emen, oh komw pahn wia ngehn kohkohlahte.\n\n16 Maing Koht sarawi, se kamehlele me komw ketin katohreikiht sang rehn riat kan; oh se sohte kamehlele tiahk en riat kan, me pepeusdo rehrail sang rehn arail pahpa kahlap ako me mwomwen seri; ahpw se kamehlele me komw pilkihtda pwe se en wia sapwellimwomwi seri sarawi; oh komwi pil kasalehiong kiht me e sohte pahn mie Krais.\n\n17 Ahpw komw ketin duduwehte aio, rahnwet, oh kohkohlahte; oh komw piladahr kiht me se pahn komourla, a irail akan me kapilkihtpene pilipildahr me re pahn lekdekla nan ehl; pwehki sarawi wet, maing Koht, se kapingki ong komwi; oh se pil kapingki ong komwi pwehki omwi ketin pilkihtadar, pwe se en dehr idawehn tiahk likamw en riat kan, me katengeiraildi ong kamehlele Krais, me kahrehdahr mohngiongirail kan salongasang komwiehr, aht Koht.\n\n18 Oh se pwureng kapinga komwi, maing Koht, pwehki aht wia aramas pilipilda oh sarawi. Ahmen.\n\n19 Eri kedekedeo mwurin Alma oh ienge ohl akan oh nah pwutangko ar rongehr kapakap pwukat, irail ahpw malamalawangkihla.\n\n20 Pwe kilang, emen emen aramas kin kohdahla wademen oh wia soangen kapakapohte.\n\n21 Eri wasao e kahdaniki Ramiemdom, me wehwehki, pei sarawi.\n\n22 Eri, sang pohn pei wet emen emen aramas kin kesihnenda powe oh wia soahngen kapakapohte ong Koht, kapkapingkihong Koht me e ketin pilirailda, oh me e sohte ketin kahluwa iraillahng tiahk en riarail akan, oh me mohngiongirail kan sohte kin iang kamehlelehda soahng kan me pahn kohdo, me irail sohte wehwehki duwe.\n\n23 Met, mwurin aramas akan koaros ar kin wia arail kaping kan ni mwomw wet, irail kin pwurala ni imwarail akan, oh sohte pwurehng koasoia duwen arail Koht lao irail kin pwurehng pwurpene ni pei sarawio, pwe re en pwurehng wia arail kaping ni soangen mwohmwo.\n\n24 Eri ni ahnsou me Alma kilangada duwen mwekid wet, e inenen pahtoukihla nan eh mohngiong; pwe e kilang me irail wia aramas suwed oh kahngohdi kei; ei, e kilang me mohngiongirail kan kin inengiengte kohl, oh silper, oh soahngen dipwisou kaselel kan koaros.\n\n25 Ei, oh e pil kilangada me irail kin mas ilehki ar aksuwei, nan arail pohnmwahso.\n\n26 Oh e ahpw ngihl laudida ong nanleng, oh weriweriki, patohwan: Maing, ia uwen werei, Maing Kaun, me komw pahn mweidohng sapwellimomwi ladu kan re en momour nan paliwar, oh kilang soahngen suwed mwuledek pwukat rehn aramas akan?\n\n27 Kilang, Maing Koht, irail kin kapakap ong komwi, ahpw arail pohnmwahso powehdier mohngiongarail kan. Kilang, Maing Koht, irail kin kapakap ong komwi sang ni ewerail akan, ahpw irail aklapalapkihla mehlel soahng mwahl akan en sampah.\n\n28 Maing ei Koht, komw mahsanih, arail likou pweilaud kan, oh neirail rihng kan, oh neirail luwou kan, oh arail mehn kapwat kohl kan, oh neirail dipwisou kesempwal akan me irail kin kapwatiki; oh komw mahsanih, mohngiongirail kan kin uhlahng wasa me arail kepwe kan mi ie, oh ahpw met irail kin kapakap ong komwi oh ndinda—Se kapingkiong komwi, maing Koht, pwe kiht aramas pilipilda kei ong komwi, nindoken mehteikan ar pahn melahr.\n\n29 Ei, oh re pil nda me komwi kasalehiong irail me e sohte pahn mie Krais.\n\n30 Maing Kauno Koht, ia uwen werei omwi pahn mweidohng soangen wiewia suwed wet oh soaloalopwoat wet en mie rehn aramas pwukat? Maing ei Kaun, komw kak ketkihong ie kehl, pwe I en kak powehdi ei luwet kan. Pwe I me luwet, oh soangen wiewia suwed wet rehn aramas pwukat kin kamedekehla palingeniet.\n\n31 Maing ei Kaun, mohngiongiet inenen toutoukilahr; komw ketin kaloalamwahwih palingeni rehn Krais. Maing ei Kaun, komw ketin mweidohng ie pwe I en kak ahneki kehl, pwe I en kak ahneki kanengamah ni ei pahn lokolongki kahpwal akan me pahn kohdohng ie, pwehki wiewia suwed en aramas pwukat.\n\n32 Maing ei Kaun, komw kak kaloalamwahwih palingeni, oh kupwure ie en pweida, oh pil iengei tohn papah pwukat me ieiang ie—ei, Amon, oh Aron, oh Omner, oh pil Amulek oh Sihesrom, oh pil nei pwutak riemenet—ei, irail pwukat komw kak ketin kaloalamwahwih irail, Maing ei Kaun. Ei, komw kak kaloalamwahwih palingenerail kan rehn Krais.\n\n33 Komw kak ketin mweidohng irail en ahneki kehl, pwe ren kak kanengamah nan arail kahpwal akan me pahn kohdo pohrail pwehki wiewia suwed en aramas pwukat.\n\n34 Maing Kaun, komw ketin mweidohng kiht se en kak pweida ni aht pahn kapwureiraildohng komwi rehn Krais.\n\n35 Kilang, Maing Kaun, palingenerail kan me kesempwal, oh tohtohn irail me riat; eri, komw ketkihong kiht, Maing Kaun, manaman oh erpit pwe se en kak kapwurehdo riat pwukat ong komwi.\n\n36 Eri kedekedeo ni ahnsou me Alma ndahier mahsen pwukat, e ahpw pwil peh kan pohn irail kan koaros me iang ih. Oh kilang, ni ahnsou me e pwil pehkan pohrail, irail direkihla Ngehn Sarawi.\n\n37 Oh mwurin mwo irail ahpw kohpeseng, ni arail sohte medewe dahme irail pahn tungoale, de dahme irail pahn nim, de dahme irail pahn likawih.\n\n38 Kauno ahpw ketin sewese irail kahrehiong arail sohte men mwenge, de men nimpil; ei, oh e pil ketikihong irail kehl, kahrehda irail sohte kehn soangen lokolok kan, ahpw irail direkilahr popohl en Krais. Met sang nin duwen en Alma kapakap; oh met pwehki e kapakap ni pwoson.\n\n", "alma 32": "[center][font_size=26]Iralaud 32[/font_size][/center]\n\n[i]Alma padahkih me semwehmwe kan me karakarahkalahr pwehki arail kahpwal akan—Pwoson iei koapworopworiki dahme ke sohte kin kilang ahpw mehlel—Alma kadehdehda me tohnleng kan kin pwarohng ohl akan, lih akan, oh seri kan—Alma karasahieng mahseno kisin weren tuhke ehu—E pahn anahne poadidi oh epwelda—E ahpw pahn osada wiahla tuhke me ke pahn dolung wahn mour soutuk. Ele Sounpar 74 Mwohn Krais.[/i]\n\n1 Kedekedeo irail ahpw kohla, oh tepida padahkihong aramas akan sapwellimen Koht mahseno, pidelong nan arail sinokoke kan, oh nan imwarail akan; ei, oh irail pil padahngki mahseno pohn arail ahl akan.\n\n2 Kedekedeo mwurin arail doadoahk laud rehrail, irail tepida pweida rehn aramas semwehmwe kan; pwe kilang, me semwehmwe kan lekdekiei sang nan arail sinokoke kan pwehki arail likou kan e sakanakan—\n\n3 Eri irail sohte mweimweida re en pidelong nan ar sinokoke kan pwe re en kaudokiong Koht, pwehki arail kin wiahkin irail aramas samin; eri irail wia aramas semwehmwe kei; ei, riarail akan kin wiahkinirail aramas samin kei; eri irail semwehmwe ni dipwisou en sampah; oh irail pil nan kapehd karakarahk.\n\n4 Eri, ahnsou me Alma wie padapadahk oh koasokoasoi ong aramas akan pohn dohl en Onaida, pokon ehu ahpw kohdo reh, irail iei aramas pwuko me kitail wie koasokoasoia, me ahneki mohngiong karakarahk, pwehki arail semwehmweh mehlel nan dipwisou en sampah.\n\n5 Oh irail kohdo rehn Alma; oh emen me tieng mwohrail ahpw kalelapak reh: Kilang, dahme riei pwukat pahn wia, pwehki aramas koaros kailongkin irail pwehki ar semwehmwe, ei, ahpw mehlel rehn aht samworo kan; pwe irail kauskiht sang nan aht sinokoke kan me se doadoahk laud oh wiahkihda pein peht kan; oh irail kauskihtala pwehki aht semwehmwe mehlel; oh sohte wasa me se pahn kak kaudokiong aht Koht; oh kilang, dahme se pahn wia?\n\n6 Eri ni en Alma eh karongehda met, e mwadangete pirekekla, oh sohpeila reh, oh e kilangada ni peren; pwe e kilang me re karakarahngkihlahr arail kahpwal akan, oh irail onopadahngehr en rong mahseno.\n\n7 Eri e uhdihsang koasoi ong pokon teio; e ahpw kapahwei peh, oh ngihl laudida ong irail akan me e kilangada, me kohluhla mehlel, oh ndaiong irail:\n\n8 I kilang me kumwail karakarahkalahr; ma met mehlel, meid pai kumwail.\n\n9 Kilang riomwail ohlen nda, Dahme se pahn wia?—pwe se lekdeksangehr nan aht sinokoke kan, kahrehda se sohte kak kaudokiong aht Koht.\n\n10 Kilang I ndaiong kumwail, kumwail lemeleme me nan sinokokehte me kumwail pahn kin kaudokiong Koht ie?\n\n11 Oh pil ehu, I pahn idek rehmwail, kumwail lemeleme me pakete ehu nan wihk kan me kumwail pahn kaudokiong Koht?\n\n12 I ndaiong kumwail, e mwahu amwail lekdeksang nan amwail sinakoke kan, pwe kumwail en kak karakarahkala, oh pwe kumwail en kak loalokongla; pwe e konehng kumwail en loalokongkihla, pwehki sang amwail pekausieisang nan sinakoke kan, sang riomwail kan ar kailongkin kumwail pwehki amwail semwehmwe mehlel, me kahrehieng amwail aktikitikla; pwe e konehng kumwail en karakarahkala.\n\n13 Eri, pwehki amwail itoitehngehr karakarahkala, oh meid pai kumwail; pwe ekei pak ma aramas kin itoitehng karakarahkala, a re kin rapahki koluhla; oh met ni mehlel, mehmen me kin koluhla re kin diar kalahngan; oh mehmen me pahn diar kalahngan oh dadaurete lel ni imwi e pahn komourla.\n\n14 Eri, ni ei ndaiong kumwail, meid pai kumwail pwehki amwail itoitehng karakarahkala, kumwail sohte kin medemedewe me kapai laud ong irail akan me kin mehlel en karakarahkiala pein irail pwehki mahseno?\n\n15 Ei, mehmen me pahn pein karakarahkala ni mehlel, oh koluhkihla dipe kan, oh dadaur lel ni imwi, meid pai ong ih—ei, meid pai laudsang irail akan me kin itoitiong en karakarahkala pwehki arail semwehmwe mehlel.\n\n16 Eri, meid pai irail akan me kin pein karakarahkala oh sohte itoitehng karakarahkala; de met wehwehki, meid pai mehmen me pahn kamehlele mahsen en Koht, oh papidaisla oh sohte ahneki mohngiong keptakai, ei, ni e sohte me kahrehiong en esehla mahseno, de itoitehng en esehla, mwohn eh pahn kamehlele.\n\n17 Ei, tohto me kin nda: Ma komw pahn kasalehiong kiht kilel ehu sang nanleng, a se pahn ese ni mehlel; oh se pahn kamehlele.\n\n18 Met I kalelapak rehmwail, pwoson ieu met? Kilang, I ndaiong kumwail, Soh; pwe ma aramas men pahn ese mehkot ehu e sohte anahne kamehlele, pwe e esehier.\n\n19 Eri, ia uwen keria laud ong aramas men me esehier kupwuren Koht ahpw sohte kin kapwaiada, sang aramas me kin kamehlelehte, de aramas me men kamehlelehte, oh pwupwudi nan dihp?\n\n20 Soahng wet kumwail pahn anahne tenekih. Kilang, I ndaiong kumwail, me ih pahn duwen ehu irair pahn weksang ehu irair tohrohr; oh dahme pahn wiawihong emen emen aramas pahn wiawi pwehki eh wiewia kan.\n\n21 Oh met nin duwen ei koasoiaier pwoson—pwoson iei sohte marainki duwen soahng kan ni unsek; eri ma ke ahneki pwoson ke pahn koapworopworiki soahng kan me sohte kin sansal, ahpw mehlel.\n\n22 Oh met, kilang, I ndaiong kumwail, oh I men kumwail en tamataman me Koht kin ketin mahkohng aramas koaros me kin kamehlele mwareo; eri, mwohn mehkoaros, e ketin kupwuriki me kumwail en kamehlele, iei, sapwellime mahsen.\n\n23 Oh met, e kin ketikihdo sapwellime mahsen rehn ohl akan sang rehn tohnleng kan, ei, kaidehnte ohl akan ahpw pil lih akan; pak tohto kisin seri kan pil kin alehdi mahsen kan, me kin kapwungala aramas erpit oh loalokong.\n\n24 Oh met, riei ohl kesempwal akan, pwehki amwail inengieng en esehsang ie dahme kumwail pahn wia pwehki amwail lokolok oh lekdeklahr—met I sohte men kumwail en medmedewe me I songosong en kadeik kumwail nin duwen dahme mehlel—\n\n25 Pwe I sohte koasoia me kumwail koaros itoitehng en karakarahkiala pein kumwail; pwe I kamehlele me mie ekei kumwail me pahn kak pein karakarahkala, mendahte soangen irair sohte lipilipil me irail mih loale.\n\n26 Eri, duwen pwoson me I koasoiahiero—e sohte wehwehki me kumwail ahneki marain unsek—oh e pil pahn duwehte ei koasoi kan. Kumwail sohte kak tepte ese mehlelih ni unsek, ma e pahn laudsang pwoson a wialahr marain unsek.\n\n27 Ahpw kilang, ma kumwail pahn kapirada oh kamwekidada amwail mehn kapehm kan, iei song ei koasoi kan oh doadoahngki ekis diperen pwoson, iei, ma kumwail kak inangiete kamehlele, mweidohng inengwet en doadoahk loalomwail, lao kumwail kamehlele pwe kumwail en kak kihong ekis dewen ei koasoi kan.\n\n28 Ahnsou wet, kitail pahn karasahiong mahseno kisin weren tuhke ehu. Eri, ma kumwail pahn kihong dewe, pwe kisin weren tuhkeo en kak poadidi nan mohngiongamwail kan, kilang, ma e pahn wia weren tuhke mehlel, de weren tuhke mwahu, ma kumwail sohte pahn kesehiei pwehki amwail soupwoson, me pahn kahrehda amwail uhwong Ngehn en Kauno, kilang, e pahn tepida mpwospeseng nan mwaremwaramwail kan; oh ni ahnsou me kumwail pahn tepida kehn mwekimwekid en mwpwospesenget, kumwail pahn tepida nda nan loalomwail kan—E uhdahn wia weren tuhke mwahu ehu, de me mahseno mwahu, pwe e tepier katehlapahla palingeniet; ei, e tepier kamarainiehda, ei, e tepier iou ong ie.\n\n29 Eri kilang, e sou pahn kalaudehla amwail pwoson? I ndaiong kumwail, Ei; ahpw e saikinte keirdahng marain unsek.\n\n30 Ahpw kilang, ni ahnsou me weren tuhkeo pahn mpwospeseng, oh keirda, oh tepida lalaudla, eri kumwail pahn nda me weren tuhkeo mwahu; pwe kilang e mpwospeseng, oh keirda, oh tepida lalaudla. Oh met, kilang, e sou pahn kakehlakahla ahmwail pwoson? Ei, e pahn kakehlakahla amwail pwoson: pwe kumwail pahn nda I ese me weren tuhke wet mwahu; pwe kilang e kekeirdahr oh tepida lalaudla.\n\n31 Oh met, kilang, kumwail ese ni mehlel me weren tuhkeo mwahu? I ndaiong kumwail, Ei; pwe weren tuhke koaros kin kadarala wah ni soangenmwomwen wahohte.\n\n32 A ma weren tuhke pwoat pahn keirda, eri weren tuhke mwahu ieu, ahpw ma e sohte keirda, kilang e sohte mwahu, eri e kin lekdekla.\n\n33 Oh met, kilang, pwehki amwail songehr, oh poadokedi weren tuhkeo, oh e mpwospesengehr oh kekeirda, oh tepida lalaudla, kumwail anahne ese me weren tuhkeo mwahu.\n\n34 Oh met, kilang, amwail maraino unseklahr? Ei, kumwail marainkihdahr unsek dahme kumwail songo, oh amwail pwoson solahr doadoahk; oh met pwehki kumwail esehier, pwe kumwail esehier me mahseno katehlapahlahr palingenamwail kan, oh kumwail pil ese me e kekeirda, pwehki amwail wehweh tepier maramarainpeseng, oh amwail madamadau tepier tehlappeseng.\n\n35 Eri, mpwukat sou mehlel? I ndaiong kumwail, Ei, pwehki e wia marain; oh mehkot me kin wia marain, e mwahu, pwehki e kin sansal, eri kumwail pahn kak ese ma e mwahu; oh met kilang, mwurin amwail songehr marain wet, amwail maraino unseklahr?\n\n36 Kilang I ndaiong kumwail, Soh; kumwail sohte pahn pwilikihdi amwail pwoson, pwe kumwail doadoahngkihte amwail pwoson ong padokedi weren tuhkeo pwe kumwail en kak song ma weren tuhkeo mwahu.\n\n37 Oh kilang, ni en tuhkeo e pahn tepida kekeirda, kumwail pahn nda: Kitail apwalihki epwel mwahu, pwe en kak kadarala kalowe, pwe en kak keirda, oh kadarala wah ong kitail. Oh met kilang, ma kumwail pahn apwalih mwahu e pahn kadarala kalowe, oh kekeirda, oh kadarala wah.\n\n38 Ahpw ma kumwail pahn pohnsehse tuhkeo, oh sohte medewe apwalih, kilang e sohte pahn kadarala kalowe; oh ahnsou me ketipino kin karakar oh kamawasikahla tuhkeo, e pahn mengila pwehki sohte kalowe, oh kumwail pahn usada oh kesehla.\n\n39 Met, kaidehn pwehki weren tuhkeo sohte mwahu, de pwehki sohte me pahn inangih tungoale wahn tuhkeo; ahpw iei pwehki amwail pwehlo me sakanakan, oh kumwail sohte men apwalih tuhkeo, eri kumwail sohte kak alehdi waho.\n\n40 Oh met, ma kumwail sohte pahn apwalih mahseno, kasikasik waho sang ni pwoson, kumwail sohte kak dolung wahn tuhkehn komouro.\n\n41 Ahpw ma kumwail pahn apwalih mahseno, ei, apwalih tuhkeo ni e tepida kekeirda, sang ni amwail poadidiong pwoson laud, oh kanengamah, kasikasik waho, e pahn kadarala kalowe; oh kilang e pahn wia tuhke me kekeirdahng mour soutuk.\n\n42 Oh pwehki amwail loalopwoat oh amwail pwoson oh amwail kanengamahiong apwahpwalih mahseno, pwe en kak kadarala kalowe, kilang, ahnsou keren kumwail pahn dolung wah, me keieu kesempwal, me mem sang mem koaros, oh me pwetepwet sang pwetepwet koaros, ei, oh mwakelekel sang mwakelekel koaros; oh kumwail pahn kamadipwki waho lao kumwail pahn medila, kahrehda kumwail sohte pahn men mwenge, de pil men nimpilda.\n\n43 Eri, riei ko, kumwail pahn dolung ketingpen amwail pwoson, oh amwail loalopwoat, oh kanengamah, oh nannanti nan ahnsou apwal, awiawih ahnsou me tuhkeo pahn kadarala wah ong kumwail.\n\n", "alma 33": "[center][font_size=26]Iralaud 33[/font_size][/center]\n\n[i]Sihnos padahngki me aramas anahne kapakap oh kaudok wasa koaros, oh me kalokolok en kopwungo kin uhdi pwehki Sapwellimehu—Sihnok padahngki me sapwellimen Kohto me ketikihda kupwur kalahngan—Nan sapwtehno Moses kolada kilel en karasaras ehu me kasalehda Sapwellimen Koht Iehroso. Ele Sounpar 74 Mwohn Krais.[/i]\n\n1 Eri mwurin Alma eh koasoiadahr mahsen pwukat, irail ahpw kalkalelapak reh ma irail konehng kamehlele Kohtehmen, pwe irail en kak alehdi wahn tuhkeho me e koasoiadahro, de ia mwomwen arail pahn padokedi weren tuhkeho, de mahseno me e koasoiadahro, me e nda me anahnepen padokedi nan mohngiongirail kan; de ia mwomwen arail pahn tepida doadoahngki arail pwoson.\n\n2 Alma ahpw ndaiong irail: Kilang, kumwail nda me kumwail sohte kak kaudokiong amwail Koht pwehki amwail lekdekiei sang nan amwail sinakoke kan. Ahpw kilang, I ndaiong kumwail, ma kumwail medewe me kumwail sohte pahn kak kaudokiong Koht, lapalahn amwail sapwungalahr, oh kumwail anahne onopki pwuhksarawi kan; ma kumwail medewe me pwuhksarawi kan padahkihong kumwail met, eri kumwail sohte wehwehki.\n\n3 Kumwail tamataman wadek dahme soukohp en mahso, Sihnos, mahsanih duwen amwail pahn kapakap oh kaudok?\n\n4 Pwe e ketihtihki: Komwi me diren kupwur kalahngan, Maing Koht, pwe komw ketin karonge ei kapakap, iei ni ahnsou me I mihmi nan sapwtehno; ei, komwi kupwur kalahngan ong ie ni ahnsou me I kapakapki duwen ei imwintihti kan, oh komwi ahpw ketin wekidirailla re en uhd mwahu ong ie.\n\n5 Ei, Maing Koht, komw kupwureielahr ni ahnsou me I wie pekipek ong komwi nan ei mwahto; ni ei wie ngidingidki ei kapakap, oh komwi ahpw karonge ie.\n\n6 Oh pil, Maing Koht, komwi kin ketinkaronge ei kapakap ni ei pwurala ni imweio.\n\n7 Oh Maing Koht, komw kin karonge ie ni ei kin kapakapohng komwi ni rir nan ei kisin pere.\n\n8 Ei, komw ketin kupwurehla sapwellimomwi seri kan ni arail wiepekipek rehmwi, pwe irail en rong komwi ah kaidehn aramas, oh komw ketin karonge irail.\n\n9 Ei, Maing Koht, komwi ketin kupwureiehlahr, oh karongehier ei wie pekipek nanpwungen sapwellimomwi pokon en aramas akan.\n\n10 Ei, oh komw ketin karongeiehier ni ahnsou me I lekideklao oh ei imwintihti kan kin kailongkinie; ei, komw karongehier ei pekipek kan, oh engiengda pahn ei imwintihti kan, oh komwi mwadangete kamwomwirailla nan sapwellimomwi engieng.\n\n11 Komwi ahpw ketin karonge ie pwehki ei kahpwal akan oh ei ngoang; oh met iei pwehki Sapwellimomwi Iehroso me kahrehda omw kupwur kalahngan ong ie, eri I pahn ngidingidki ei pekipek ong komwi nan ei kahpwal koaros, pwe komwi me kaperenpei; pwehki omwi ketikihsang ie sapwellimomwi kalokolok, pwehki Sapwellimomwi Iehroso.\n\n12 Eri Alma ndaiong irail: Kumwail kamehlele mahsen en pwuhksarawi kan me mehn mahs oko ntingihedi?\n\n13 Kilang, ma kumwail kamehlele, a kumwail pahn kamehlele dahme Sihnos mahsanih; pwe, kilang e ketihtihki: Komwi ketikihsang ie sapwellimomwi kalokolok pwehki Sapwellimomwi Iehroso.\n\n14 Eri kilang, riei ko, I pahn kalelapak ma kumwail wadekehr pwuhksarawi kan? Ma kumwail kamehlele, a ia mwomwen amwail sohte kak kamehlele Sapwellimen Kohto Iehroso?\n\n15 Pwe e sohte ntingdi me Sihnos kelehpw me mahsanih mepwukat, ahpw Sihnok pil iang mahsanih duwen mepwukat—\n\n16 Pwe kilang, e ketihtihki: Maing Kaun, komwi engiengda pahn aramas pwukat, pwehki irail sohte wehwehki sapwellimomwi kalahngan kan me komw ketikihong irail pwehki sapwellimomwi Iehroso.\n\n17 A met, riei ko, kumwail kilang me keriemen en soukohp en mahs kadehdehda duwen Sapwellimen Kohto Iehroso, oh pwehki aramas sohte men wehwehki sapwellime mahsen kan irail kostakai ih oh kemehla.\n\n18 Ahpw kilang, kaidehn ih koaros met; kaidehn irahte me koasoiada duwen Sapwellimen Kohto.\n\n19 Kilang, Moses koasoia duwen ih; ei, oh kilang mehn karasepe ehu me e kasalehda nan sapwtehno, me mehmen me pahn kilang e pahn mourla. Oh aramas tohto kilang oh mourla.\n\n20 Ahpw malaulau me wehwehki duwen soahng pwuko, oh met pwehki ar mohngiong keptakai kan. Ahpw me tohto irail me keptakai sohte men kilang, eri irail mehla. Eri kahrepen ar sohte men kilang pwehki re sohte kamehlele me e pahn kamwahwihirailla.\n\n21 Riei ko, ma kumwail pahn kamwahula sang ni amwail pahn kilangkihte masamwail kan me pahn kak kahrehda amwail kak mwahula, kumwail soh pahn mwadangete kilang, de kumwail men kakeptakaila amwail mohngiong kan nan amwail seupwoson, oh pwahngahki, kahrehda amwail sohte kilang, me pahn kahrehda amwail mehla?\n\n22 Ma ei duwen met, meid suwed ong kumwail; ahpw ma soh, eri kumwail kilangki masamwail kan oh tepida kamehlele Sapwellimen Kohto, me e pahn ketido oh doarehla sapwellime aramas akan, oh me e pahn lokolongki oh pwoula pwe en tomwkihla diparail akan; oh me e pahn iasada sang me melahr akan, me pahn tapiada iasadao, pwe aramas koaros pahn uh mwowe, pwe re en pakadeikda ni imwin rahno iei rahn en kadeik, nin duwen ar wiewia kan.\n\n23 Eri met, riei ko, I men kumwail en padokedi mahsen wet nan mohngiongimwail kan, oh ni eh pahn tepida wosada a kumwail apwalihki amwail pwoson. Oh kilang, e pahn wiahla tuhke pwoat, kekeirda loalomwail ong mour soutuk. Oh Koht en ketin mweidohng kumwail pwe amwail toutou kan en kak marahrahda, sang ni peren en Sapwellimeo. Oh soahng pwukat koaros kumwail kak wia ma kumwail inangih. Ahmen.\n\n", "alma 34": "[center][font_size=26]Iralaud 34[/font_size][/center]\n\n[i]Amulek kadehdehki me mahseno me kin pwilisang rehn Krais kin komourala aramas—Ma tomwo sohte wiawi, aramas koaros pahn mwomwla—Kosonned en Moseso pwon kasalehda meirong en Sapwellimen Koht Iehroso—Koasoandi soutuk en poadoandoarlao poahsoanki pwoson oh koluhla—Kapakapki kapai en paliwar oh palingehn—Mour wet iei ahnsou me aramas pahn kaunopada en tuhwong Koht—Kumwail koadoahke komourpamwail ni amwail lemmwiki Koht. Ele Sounpar 74 Mwohn Krais.[/i]\n\n1 Oh met kedekedeo mwurin Alma e koasoiadahr mahsen pwukat e ahpw mwohndi, oh Amulek ahpw kesihnenda oh tepida padahkihong irail, nda:\n\n2 Riei ko, I medewe me e pahn apwal kumwail en pohnsehse soahng kan me sansalohng kitailehr duwen ketidohn Krais, me se padahngkier me iei Sapwellimen Koht Iehros; ei, I ese me mepwukat padahkohng kumwail pak tohto mwohn amwail kahngohdiong kiht.\n\n3 Oh pwehki amwail men riei ohl kesempwalet en kasalehiong kumwail dahme kumwail pahn wia, pwehki amwail kahpwal akan; oh e song en koasoi ong kumwailehr pwe en kaunopada nan amwail madamadau kan; ei, oh e koangoangehkin kumwailehr kumwail en pwoson oh kanengamah—\n\n4 Ei, ma kumwail pahn kak ahneki pwoson laud duwehte mahseno en kak poadidi nan mohngiongimwail kan, pwe kumwail en kak song kamwahupe.\n\n5 Oh met se kak wehwehki kalelapak kesempwal nan amwail madamadau kan, ma iei mahseno mi rehn Sapwellimen Koht Iehroso, de ma pahn mie Krais de soh.\n\n6 Oh kumwail pil kilangehr me riei ohl menet kawehweiong kumwailehr, pak tohto, me mahseno me pwilisang rehn Krais kin kamourala aramas.\n\n7 Riei ohl menet koasoiadahr mahsen kan en Sihnos, me poadoandoarlao pahn pwilisang rehn Sapwellimen Koht Iehroso, oh e pil koasoiadahr mahsen en Sihnok kan; oh e pil kasaledahr duwen Moses, pwe en kasalehda me mepwukat koaros mehlel.\n\n8 Oh met, kilang, pein ngehi pahn kadehdehiong kumwail me mepwukat mehlel. Kilang, I ndaiong kumwail, me I ese me Krais pahn ketido oh ket nanpwungen aramas akan, pwe en tounmeteikihla dipen sapwellime aramas akan, oh me e pahn tomwkihla dihp en sampah; pwe Kauno Koht ketin mahsaniher.\n\n9 Pwe e konehng me tomw uhdahn pahn anahne en wiawi; pwe nin duwen sapwellimen Koht Soutuk koasoandi lapo, uhdahn e pahn mie anahnepen tomw en wiawi, ma soh, aramas koaros uhdahn pahn mwomwla; ei, pwehki koaros keptakailahr; ei, koaros pwupwudier oh salongalahr, oh koaruhsie pahn mwomwla ma tomw me uhdahn anahnepehu, sohte wiawi.\n\n10 Pwe e konehng en mie meirong lapalap ehu oh me pahn keimwisekla meirong koaros; ei, kaidehn meirong en aramas ehu, de pil mahn, de soangen menpihr kan; pwe e sohte pahn wia ehn aramas meirong ehu; ahpw e uhdahn pahn anahne wia meirong ehu me soutuk oh poatopoat.\n\n11 Oh kilang, sohte aramas emen me kak meirongkihla pein ih pwe en wia tomwpen dipen emen. Eri, ma aramas emen pahn kemehla aramas emen, kilang atail kosonnedo, me wia kosonned pwung, e kin kapwukoanki rien me kam aramaso? I ndaiong kumwail, me Soh.\n\n12 Ahpw koasoandi en kosonnedo iei lahp me kemehla aramaso uhdahn pahn kamakamkihla; eri tomw poatopoat kelehpw me pahn kak itarohng en tomwkihla dipen sampah.\n\n13 Eri, e konehng en mie meirong lapalap ehu oh me pahn kaimwisekla meirong koaros, oh e ahpw pahn mie, de e pahn konehng en mie, imwiseklahn meirong en nta; eri kosonned en Moseso ahpw pahn pweida; ei, mengihtik koaros en kosonnedo pahn pweida, oh sohte mengihtik kis pahn sohrala mwohn e pahn pweida.\n\n14 Oh kilang, met iei wehwehn kosonnedo pwon, audepe pisetik koaros kasalehda kaimwiseklahn meirong lapalapo; oh kaimwiseklahn meirong lapalapo pahn iei Sapwellimen Kohto, ei, me poatopoat oh soutuk.\n\n15 Eri e pahn ketikihong komourpen irail koaros me pahn kamehlele mwareo; oh kahrepen kaimwiseklahn meirong wet, pwe sapwellime kupwur kalahngan en pweida, me pahn powehdi pwuhng en kosonnedo, oh kahrehiong aramas akan en kak ahneki pwoson me kahrehiong ar koluhla.\n\n16 Eri met kalahngano pahn kak kapwaiong anahn en pwuhngo, oh kapilkinirailpene perehrehn nin lime kan, ahpw mehmen me sohte pahn ahneki pwoson me kahrehiong eh koluhla e pahn mih pahn kalokepen kosonnedo pwon oh kapwaiong anahn en pwuhng en kosonnedo; eri irailte me ahneki pwoson me kahrehiong ar koluhla me pahn alehdi poadoandoarlahn koasoandi lap soutuko.\n\n17 Eri, rieiko, Koht en ketin mweidohng kumwail en tepida doadoahngki amwail pwoson me kahrehiong amwail koluhla, pwe kumwail en tepida likweriong ih ni mware sarawio, pwe en ketikihong kumwail sapwellime kalahngan;\n\n18 Ei, peki reh sapwallime kalahngan; pwe e ketin sapwellimaniki manaman en kamourla.\n\n19 Ei, kumwail karakarahkala, oh poaden kapakap ong ih.\n\n20 Kapakap ong ih ahnsou me kumwail mi nan amwail mohs kan, ei, kapakapki noumwail pelin mahn akan.\n\n21 Kapakap ong ih nan imwamwail kan, ei, kapakapki tohn imwamwail kan koaros, ni menseng, ni souwas, oh ni soutik.\n\n22 Ei, kapakap pwe kumwail en kak powehdi amwail imwintihti kan.\n\n23 Ei, kapakap pwe kumwail en kak powehdi tepilo, me wia imwintihti en mour pwung koaros.\n\n24 Kapakapki amwail wahn sahpw akan, pwe kumwail en kak pweida loale.\n\n25 Kapakapki noumwail pelin mahn en nan amwail mohs kan, pwe re en kak tohtohla.\n\n26 Ahpw kaidehn ihte met; kumwail anahne ngidingidki amwail kapakap nan amwail pere tikitik kan, oh nan amwail wasa rir kan, oh nan amwail sapwtehn kan.\n\n27 Ei, apw ma ahnsou me kumwail sohte kapakap ong Kauno, a mohngiongimwail kan en kin direkihla kapakap ong ih ahnsou koaros ong sawaspamwail, oh pil sawaspen mehn mpamwail kan.\n\n28 Oh met kilang, riei ohl kesempwal ako, I ndaiong kumwail, kumwail dehr medmedewe me ihte met; pwe ma mwurin amwail pahn kapwaiada mepwukat koaros, ma kumwail pahn pohnsehse me anahn akan, oh me sohte ar likou kan, oh sohte pwarek me soumwahu oh me mih nan apwal akan, oh kisekisehkiong irail ekei amwail dipwisou kan, ma mie amwail dipwisou, ong irail me anahn akan—I ndaiong kumwail, ma kumwail sohte pahn wia mepwukat, kilang, amwail kapakap akan mwahl oh e sohte pahn mie katepe ong kumwail, oh kumwail duwehte aramas liksansalmwahu kan me kin kahmahmki pwosono.\n\n29 Eri, ma kumwail kin monokehla kasalehda limpoak unsek, kumwail rasehng mete mer, me soun inihn mete men kin kesehla, (pwehki e sohlahr katepe) oh e kin kesepwekehdi wasa me aramas kin tiakpeseng.\n\n30 Eri met, riei ko, I men kumwail en kohdo oh wahdo wahn koluhla, mwurin amwail alehdier kadehde tohto oh kumwail kilangehr me pwuhk sarawi kan kadehdehkier duwen mepwukat.\n\n31 Ei, I men kumwail en kohdo oh dehr kakeptakaila mohngiongimwail kan; pwe kilang, met iei ih ahnsou oh rahn en amwail pahn komourla; eri, ma kumwail pahn koluhla oh dehr kakeptakaila mohngiongimwail kan, koasoandi lap en poadoandoaro pahn mwadangete wiawihong kumwail.\n\n32 Pwe kilang, nan mour wet iei ahnsou me aramas kan pahn kaunopada en tuhwong Koht; ei, kilang rahn en mour wet iei rahn ong aramas akan re en wia arail doadoahk kan.\n\n33 Oh met, duwehte ei ndaiong kumwailehr mwoweo, ni amwail alehdier kadehde tohto, eri, I peki rehmwail kumwail en dehr kasakasaula rahn en amwail koluhla lao lel imwio; pwe mwurin rahn en mour wet, me kohieng kitailehr pwe kitail en kaunopada ong mour soutuk, kilang, ma kitail sohte pahn kamwahwiala atail ahnsou nan mour wet, a pwohng rotoroto ahpw pahn leledo ni ahnsou me solahr doadoahk kak wiawi.\n\n34 Kumwail sohte kak nda, me ni ansou me kumwail pahn pakahrdohng ahnsou apwalo, me I pahn koluhla, pwe I en kak pwuralahng rehn ei Koht. Soh, kumwail sohte kak nda met; pwe ngehnohte me mihlahr nan paliweremwail kan ahnsou me kumwail kohsang nan mour wet, pil ih ngehnohte me pahn ahneki manaman pohn paliweramwail nan sampah soutuko.\n\n35 Pwe kilang, ma kumwail pahn kasakasau rahn en amwail koluhla lao lel mehla, kilang, kumwail pahn mihla pahn manaman en ngehn en tepilo, oh e pahn katengekumwaildi en wiahla nah; eri, Ngehn en Kauno pahn kohsang kumwail, oh e sohla pahn ketiket rehmwail, oh tepilo pahn ahneki manaman koaros pohmwail; oh met pahn wia imwilahn mour en me suwed akan.\n\n36 Oh met I ese, pwehki Kauno ketin mahsanih me e sohte kin ketiket nan tehnpas samin kan, ahpw nan mohngiong en me mour pwung kan me e kin ketiket ie; oh e pil ketin mahsanih me mour pwung kan pahn iang mwohd nan sapwellime wehi, sohla pwurehng pwurala liki; ahpw arail likou kan pahn pwetepwetkihla ntahn Sihmpwulo.\n\n37 Eri met, riei kesempwal ako, I men kumwail en tamataman mepwukat, oh kumwail en koadoahke komourpamwail sang ni lemmwiki Koht, oh kumwail dehr kahmahmki ketidohn Krais;\n\n38 Pwe kumwail en dehr pelian Ngehn Sarawi, ahpw kumwail en alehda, oh alehda mwahr en Krais; pwe kumwail en karakarahkdihla nan pwelpar, oh kaudokiong Koht, nan wasa sohte lipilipil me kumwail mi ie, ni ngehn oh ni mehlel; oh kumwail momouriki kaping kalahngan rahn koaros, sang ni kalahngan tohto oh kapai kan me e ketikiong kumwail.\n\n39 Ei, oh I pil koangoangehkin kumwail, riei kan, me kumwail en tamataman kumwail en kapakap ahnsou koaros, pwe kumwail en dehr lohdi pahn kasongosong kan en tepilo, pwe en dehr ahneki manaman en poweikumwaildi, pwe kumwail en dehr wiahla nah ni imwin rahno; pwe kilang, sohte mehkot mwahu me e pahn kihong kumwail.\n\n40 Eri met, riei kesempwal ko, I pahn kangoangehkin kumwail en ahneki kanangamah, oh kumwail en dadaurete soangen kahpwal kan koaros; oh kumwail en dehr pelian irail akan me kasareikumwailla pwehki amwail semwehmwe, pwe kumwail de duwe irailla me dipan;\n\n41 Ahpw kumwail en kin kanangamah, oh kehlail nan kahpwal akan, iangahki koapworopwor kehlail pwe ehu rahn kumwail pahn kommoal sang amwail kahpwal akan.\n\n", "alma 35": "[center][font_size=26]Iralaud 35[/font_size][/center]\n\n[i]Kalohk en mahseno kauwehla ehn Mehn Soram kan ar loalokong widingan—Irail kausala me weliakapwala kan, oh re uhd iangala nein Amon aramas akan nan Terson—Alma pahtoukihla wiewia suwed en aramas akan. Ele Sounpar 74 Mwohn Krais.[/i]\n\n1 Kedekedeo, mwurin Amulek e kaimwisekala mahsen pwukat, irail kohkohlahsang pokono oh kohla nan sahpw en Terson.\n\n2 Ei, riarail ko koaros, mwurin arail kalohngkier mahseno ong Mehn Soram kan, irail pil kohlahng sahpw en Terson.\n\n3 Kedekedeo, mwurin irail akan me ndand nanpwungen Mehn Soram kan ar wie lamalampene nanpwungarail duwen mahseno me kalohk ong irail, re ahpw lingeringerkihda mahseno, pwehki e kauwehla arail loalokong widingan; eri irail sohte men rong mahsen kan.\n\n4 Oh irail kadarpeseng pakair oh kapokonepene aramas koaros en nan sahpwo, oh wie lamalamkihong irail duwen mahseno me kalohk ong irailehr.\n\n5 Eri, arail kaun kan oh arail samworo kan oh pil sounpadahk kan sohte kehsehki aramas duwen ar ineng kan; eri irail diarada ni rir, ehn aramas koaros ar madamadau kan.\n\n6 Kedekedeo, mwurin arail diaradahr madamadau en aramas koaros, irail akan me pwungki mahsen kan me kalohkda sang Alma oh rie kan pekeussang nan sahpwo; oh irail me tohto; oh irail pil kohdo nan sahpw en Terson.\n\n7 Kedekedeo Alma oh rie kan ahpw pil papah irail.\n\n8 Eri, aramas en Soram kan lingeringerda pahn nein Amon aramas akan me mih nan Terson, oh pwehki kaun lapalapo en Mehn Soram kan eh wia ohl suwed men, e ahpw kadaralahng pakair ong nein Amon aramas akan oh ndaiong irail re en kausasang nan sapwarail kan irail koaros me kohkohla sang rehrail.\n\n9 E aphw kamasangkinirail soahng tohto. A met nein Amon aramas akan sohte masak arail koasoi kan; eri irail sohte kausirailla, ahpw re kasamwo Mehn Soram kan me semwehmwe koaros me kohdo rehrail; oh irail apwalih irail, oh kihong arail likou, kihong irail sapwarail; oh irail sewese irail nin duwen arail anahn akan.\n\n10 Eri, met kamwakidada Mehn Soram kan re en lingeringerda pahn nein Amon aramas akan, oh irail tepida patehng Mehn Leimen kan oh kahrehiong re en pil iang lingeringer pahrail.\n\n11 Mehn Soram kan oh Mehn Leimen kan ahpw tepida kaunopadahng mahwen ong nein Amon aramas akan, oh pil ong Mehn Nihpai kan.\n\n12 A met kaimwisekalahr pahr eisek isuh en mwehin sounkopwung kan ong aramas en Nihpai kan.\n\n13 Oh nein Amon aramas akan kohkohsang nan sahpw en Terson, oh kohla nan sahpw en Melek, oh kihong sahpw en Terson sounpei en Mehn Nihpai kan, pwe re en kak pelian sounpei en Mehn Leimen kan oh sounpei en Mehn Soram kan; oh met tapiadahr mahwen nanpwungen Mehn Leimen kan oh Mehn Nihpai kan, nan pahr eisek waluh en mwehin sounkopwung kan; oh soipen arail mahwen kan pahn kohdo mwuhr.\n\n14 Oh Alma, oh Amon, oh riarail kan, oh pil nein Alma pwutak riemeno pwurala nan sahpw en Saraemla, mwurin arail wiahier dipwisou en doadoahk nin limen Koht ong kapwurehdo Mehn Soram tohto en koluhla; oh irail koaros me koluhla pekeussang nan sapwarail; ahpw irail sahpwasapwala nan sahpw en Terson, oh irail alehda dipwisou en mahwen pwehn pein doareirailla, oh arail pwoud kan, oh neirail seri kan, oh sapwarail kan.\n\n15 Eri pwehki Alma e pahtoukihla dipen nah aramas akan, ei pwehki mahwen kan, oh kakerehdi nta, oh uhpene kan me kin wiawi nanpwungarail; oh pwehki e kalohki mahseno, de pekederla pwe en kalohki mahseno, rehn aramas koaros nan kahnihmw koaros; oh pwehki e kilangehr mohngiong en aramas akan ar keptakailahr, oh me irail tepida lingeringer pwehki mahseno me inen, oh e pahtoukihla mehlel nan kapehde.\n\n16 Eri, e ahpw kihpene nah pwutak kan, pwe en kak kihong emen emen irail eh kehkehlik tohrohr, nin duwen soahng kan me pid mour pwung. Oh audepen eh kehkehlik kan mi rehtail, me e kihong irail nin duwen pein eh poadoapoad.\n\n", "alma 36": "Ehn Alma Kehkehlik kan ong nah pwutak Ilemen.\n\nAudaudki iralaud 36 oh 37.\n\n[center][font_size=26]Iralaud 36[/font_size][/center]\n\n[i]Alma kadehdehiong Ilemen duwen eh wiliakapwala mwurin tohnlengo eh pwarohng—E lokolongki medek en lekdeklahn palingehn; e ahpw eker mwaren Sises, oh e ahpw ipwisang rehn Koht—Palingene direkihla peren mehlel—E kilangada karihs en tohnleng kan kapikapinga Koht—Tohto me wiliakapw mehlel kehnehr oh kilangehr duwen dahme e kehn oh kilang. Ele Sounpar 74 Mwohn Krais.[/i]\n\n1 Samwa, rong mwahu ei kaweid kan; pwe I ndaionguhk ni mehlel, me nin duwen ahmw pahn kapwaiada sapwellimen Koht kosonned akan ke pahn pweida nan sahpw.\n\n2 I men ke en wia duwehte dahme I wiahier, ni ei tamataman mour en kalidu en atail pahpa kahlap ako; pwe irail mih nan lokolok en mour en kalidu, oh sohte me kak doareirailla ihte Koht en Eipraam, oh Koht en Aisek, oh Koht en Seikop; oh ni mehlel e ketin doareirailsang nan arail kahpwal akan.\n\n3 Eri, nei pwutak Ilemen, kilang, ke pwulopwulte, eri, I peki rehmw me ke pahn rong ei koasoi kan oh esehla sang ie; pwe I ese me mehmen me pahn koapworopworki Koht pahn ale sawasepe nan arail apwal akan, oh nan arail kapwunod kan, oh nan arail kahpwal kan, oh pahn pwekpwekdahla ni imwilahn rahno.\n\n4 A I sohte men ke en medewe me I pein esehla—kaidehn sang ni paliwar ahpw palingehn, kaidehn sang ni madamadau en ahnepen aramas ahpw sang rehn Koht.\n\n5 Eri, kilang, I ndaiong uhk, ma I sohte ipwisang rehn Koht I sohte kak ese mepwukat; ahpw sang ni ewen sapwellime tohnleng sarawio, Koht ketin kasalehiong ie mepwukat, a kaidehn pwehki I warohng;\n\n6 Pwe I iang nein Mosaia pwutak kan kohkohseli, songosong se en kauwehla mwomwohdiso en Koht; ahpw kilang, Koht ketin kadaredo sapwellime tohnleng sarawio en kauhkihtdi nan ahlo.\n\n7 Oh kilang, e mahsen ong kiht, rasehngete ngihl en nansapwe, oh pwehlo pwon ahpw rerada pahn neht kan; oh kiht koaros pwupwudi nan pwehlo, pwehki aht lemmwikihda Kauno.\n\n8 Ahpw kilang, ngihlo eri mahsanihong ie: Pwourda. I ahpw pwourda oh kesihnenda, oh kilang tohnlengo.\n\n9 E ahpw mahsanihong ie: Ma ke sohte men iang kamwomwala, a ke dehr songosong en kauwehla mwomwohdiso en Koht.\n\n10 Kedekedeo, ngehi eri pwupwudi nan pwehlo; oh erein rahn siluh oh pwohng silipwong me I sohte kak kihpeseng eweiet, de pil doadoahngki nehi oh pehi kan.\n\n11 A tohnglengo mahsanihong ie soahng tohto, me riei ko me rong, ahpw I sohte kak rong; pwe ni ahnsou me I rong mahsen pwukat—Ma ke sohte men kamwomwmwomwala, a ke dehr songosong kauwehla mwomwohdiso en Koht—I pwonkihla ei masepwehk oh pwuriamwei pwe I en de kamwomwmwomwala, kahrehda ei pwupwudi nan pwehlo oh sohla kak rong wasa.\n\n12 I ahpw toutoukihla lokolok soutuk, pwe palingeniet lokolongki nsensuwed kowahlap mehlel oh toutoukilahr dipei kan koaros.\n\n13 Ei, I tamanda dipei oh ei wiewia suwed kan koaros, me kahrehda ei lokolongki medek en ehl; ei, I kilangada me I kahngohdiong ei Koht, oh me I sohte kapwaiada sapwellime kosonned sarawi kan.\n\n14 Ei, oh I kemelahr tohtohn sapwellime seri kan, de kahrehiong irail nan elen kolahng mwomwala; ei, oh ni oaralap, ei wiewia suwed kan me laud mehlel, kahrehda madamadau en patodohte mwohn sihlangin Koht kamasepwehkiehda mehlel.\n\n15 Oh I medewehiong, ma I kak pekeusla oh sohrala ni palingehn oh paliwar, pwe I en dehr wisikdohng mwohn silangin Koht, oh pakadeingkihda ei wiewia kan.\n\n16 Eri, erein rahn siluh oh pwohng silipwohng I wie lokolongki, iei lokolongki medek en ngehn lekdekla.\n\n17 Kedekedeo, ni ahnsou me I wie kalokolongki lokolok wet, sang ni ei medemedengki ei medemedewe dipei kan, kilang, I pil tamanda rong en ei pahpa kohpada ong aramas akan duwen ketidohn Sises Krais, Sapwellimen Koht Iehros, pwe en tomwkihla dipen sampah.\n\n18 Eri met, ni ei medewedahr madamadau wet, sang nan mohngiongi I patohwan: Maing Sises, komwi Sapwellimen Koht, komw ketin kupwure ie, ngehi me mih nan nsensuwed mwuledek, oh sahl mete en mehla kapiliepenehr.\n\n19 A met, kilang, ni ahnsou me I medewe met, I sohla kak taman ei medek kan; ei, sohla lokolongki madamadau en dipei kan.\n\n20 Oh ia uwen peren, oh uwen marain kapwuriamwei me I kilangada; ei, palingeniet direkihla peren kowahlap duwehte ei medeko!\n\n21 Ei, I ndaiong uhk, samwa, sohte mehkot idipek oh kamedek duwehte ei medeko. Ei, oh I pil ndaiong uhk, samwa, ahpw sohte mehkot idipek oh kaperen duwehte ei pereno.\n\n22 Ei, I medewe me I kilangada, dahme atail pahpa Lihai kilangada, Koht ketiket nan mwoale, oh karis en tohnlengkei kapilpene, oh mwomwen wie kokoul oh kapikapinga arail Koht; ei, oh palingeneiet men iang mih mwo.\n\n23 Ahpw kilang, nehikat oh pehikat pwurehng kehlailda, I ahpw kesihnenda, oh kasalehiong aramas akan me I ipwisang rehn Koht.\n\n24 Ei, oh sang ahnsouo kohdo lel met, I wiewia doadoahk sohte uhdi, pwe I en kak sowese aramas en koluhla; pwe I en kak sowese irail en iang song peren kowahlap me I songehr; pwe irail en kak iang ipwisang rehn Koht, oh audaudkihda Ngehn Sarawi.\n\n25 Ei, oh met kilang, samwa, Kauno ketikiong ie peren mehlel nan pweidahn wahn ei doadoahk kan;\n\n26 Pwehki mahseno me e ketikiong ie, kilang, tohto me pil ipwisang rehn Koht, oh songehr duwehte dahme I songehr, oh pil kilangki masarail duwehte dahme I kilangehr; eri irail ese duwen mepwukat me I wie kosokosoia, duwehte ei ese; oh marain me I ahneki pwilisang rehn Koht.\n\n27 Oh Koht kin ketin sewese ie nan ei kasongosong kan oh soangen kerempw koaros, ei, oh nan soangsoangen kahpwal koaros; ei, Koht ketin doareiehsang nan imweteng, oh sang nan selipei, oh sang mehla; ei, oh I kin koapworopworiki ih, oh e pahn ketin doareiehla.\n\n28 Oh I ese me e pahn pwekiehda ni imwin rahno, pwe I en iang patohla reh ni lingan; ei, oh I pahn kapinga ih kohkohlahte, pwe e ketin kahluwahsang atail pahpa kahlap ko nan Isip, oh e ketin kakihrirailla Mehn Isip ko nan Sehd Weitahtao; oh e ketin kahluwa irail kohla nan sapwen inou sang ni sapwellime manaman; ei, oh e kin ketin doareirailsang nan mour en kalidu oh ar kalipilipala ekei ahnsou.\n\n29 Ei, oh e pil ketin kahluwahsang atail pahpa kahlap ko nan sahpw en Serusalem; oh sang ni sapwellime manaman poatopoat, e pil kin ketin doare irail sang nan ar kalidu oh nan ar kalipilipala, nan ekei ahnsou lao lel met; oh I kin kalapw tamataman arail kalipilipalao; ei, oh ke pil anahne tamatamante arail kalipilipalao duwehte ei wiahier.\n\n30 Ahpw kilang, nei pwutak, kaidehn ihte met; pwe ke pahn anahne ese duwehte ei ese, me nin duwen ahmw pahn kapwaiada sapwellimen Koht kosonned akan ke pahn pweida nan sahpwo; oh ke pil pahn anahne ese, me nin duwen omw sohte pahn kapwaiada sapwellimen Koht kosonned akan ke pahn kalipsang mwohn silangi. Met iei duwen sapwellime mahsen.\n\n", "alma 37": "[center][font_size=26]Iralaud 37[/font_size][/center]\n\n[i]Pileit pirahs ko oh pil pwuhk sarawi kan kin nekinek pwe en kak sewese aramas akan komourla—Mehn Sared kan kamwomwomwla pwehki arail wiewia suwed kan—Arail kahula oh inou rir kan pahn anahne ekieksang aramas akan—Ale kaweid rehn Kauno nan mehkoaros me ke pahn kin wia—Nin duwen Liaona e kaweid Mehn Nihpai kan, duwehte mahsen en Krais e pahn kahluwa aramas kohlahng mour soutuk. Ele Sounpar 74 Mwohn Krais.[/i]\n\n1 Eri met, nei pwutak Ileman, I kehkehlingkionguhk me ke pahn ale poadopoad kan me kohieng ie sang ni likilik;\n\n2 Oh I pil kehkehlingkionguhk me ke pahn wiwiahda poadopoad en aramas pwukat, nin duwen ei wiahier, nan pileit en Nihpai kan, oh kolokol mepwukat koaros sarawi me I wie kolokol, duwehte ei kin wiewia; pwe re kin wie nekidohng kahrepe kesempwal ehu.\n\n3 Oh pileit pirahs pwukat, me audaudkihda nting pwukat, me kololokol poadopoad en pwuhk sarawi kan, me kolokol poadopoad en kadaudok en atail pahpa kahlap ako, iei sangete ni tapio—\n\n4 Kilang, atail pahpa kahlap ako kohpadahr, me prahs pileit puwkat pahn kin wie nekinek oh kadakadaur sang ehu dih kohlahng ehu, oh nin limen Kauno pahn nekinekid oh kolokol lao e pahn kohieng wehi koaros, keinek koaros, lokaia koaros, oh aramas koaros, pwe irail en kak esehda me rir kan koaros en audepe.\n\n5 A met kilang, ma pileit pwukat pahn wie nekinek re uhdahn pahn wie maramarainte; ei, oh re pahn wie maramarainte; ei, oh pil pileit koaros me audaudiki nting sarawi kan.\n\n6 A met mweinele ke pahn medewehda me mwekid pweipwei met me I wia; ahpw kilang I ndaionguhk, me sang ni soahng kan me tikitik oh mengei, soahng kan me lapala kin pweida; oh pak tohto wiepe tikitik kan kin katokihedi me loalokong kan.\n\n7 Oh Kauno Koht kin ketin wia doadoahk sang ni wiepe kan pwe en ketin kupwurehda pweidahn sapwellime koasoandi lap oh poatopoat kan; oh sang ni wiepe tikitik kan Kauno kin ketin katokihedi me loalokong kan oh ketikihdo komour ong aramas tohto.\n\n8 A met, sangete mahs kohdo mepwukat kin nekinek ni keneinei nin duwen sapwellimen Koht erpit; pwe kilang, re katehlapahla madamadau en aramas pwukat, ei, kapwungalahn aramas tohto arail wiewia sapwung kan, oh kahrehiong irail en marainkihla arail Koht pwehn ale komourpen ngenarail kan.\n\n9 Ei, I ndaiong uhk, ma sohte mepwukat me poadopoad pwukat audaudki, me ntingdi pohn pileit pwukat, Amon oh rie kan sohte kak kapwungala kiden Mehn Leimen nan tiahk sapwung kan en arail pahpa kahlap ako; ei, poadopoad pwukat oh arail koasoi kan elehiong irail en koluhla; iei me, re kahrehiong irail en marainkihda Kauno arail Koht, oh perenkihda Sises Krais arail Soundoar.\n\n10 A ihs me ese, ahpw mweinele irail pahn kak wia ehu ahl me pahn wahdo kiden aramas, ei, oh pil kiden riatail Mehn Nihpai kan me keptakailahr, me ahnsou wet arail mohngiong kan kekeluwaklahr nan dihp oh wiewia suwed kan, pwe irail en marainikihla arail Soundoaro?\n\n11 Met me rir pwukat saikinte kasansalohng ie ni unsek; eri I pahn uhdi wasaht.\n\n12 Eri, e pahn itar ma I pahn ndahte me e kin nekinekla ni keneinei ong kahrepe kesempwal ehu, oh kahrepe wet Koht me ketin mwahngih; pwe e kin ketin kaweid sapwellime doadoahk koaros sang ni erpit, oh sapwellime ahl akan me inen, oh sapwellime ahlo kin duweduwehte kohkohlahte.\n\n13 O tamataman, tamataman, nei pwutak Ilemen, ia uwen inen en sapwellimen Koht kosonned akan. Pwe e ketin mahsanih: Ma kumwail pahn kapwaiada ei kosonned akan kumwail pahn pweida nan sahpwo—ahpw ma ke pahn sohte kapwaiada sapwellime kosonned akan kumwail pahn lekidekla sang mwohn silangi.\n\n14 Eri, tamataman, nei pwutak, me Koht ketin likihong uhk mepwukat, me sarawi, me e ketin nekinekid ni wahu oh sarawi, oh me e pahn pil ketin kolokol oh nekinekid ong kahrepe kesempwal ehu ong ih, pwe en kak kasalehwei sapwellime manaman ong dih en mwuhr akan.\n\n15 Pwe kilang, I pahn ndaionguhk sang ni ngehn en kokohp, ma ke pahn kasapwungehla sapwellimen Koht kosonned akan, kilang, mepwukat me sarawi pahn kohsanguhk sang ni manaman en Koht, oh ke pahn wisiklahng rehn Sehdan, pwe en koakoahsang uhk duwehte dihpw meng me kisinieng kin ipirseli.\n\n16 Ahpw ma ke pahn kapwaiada sapwellimen Koht kosonned akan, oh apwalih mepwukat me sarawi nin duwen dahme Kauno ketin mahsanihong uhk, (pwe ke pahn anahne peki rehn Kauno soahng koaros me ke pahn wiahiong mepwukat) kilang, sohte manaman pohn sampah de ehl kak kihsang uhk, pwe Koht sapwellimanki manaman en kapwaiada sapwellime mahsen kan koaros.\n\n17 Pwe e pahn ketin kapwaiada sapwellime inou kan koaros me e pahn ketin inoukihong uhk, pwe e ketin kapwaiadahr sapwellime inou kan me e ketin inoukihongehr atail pahpa kahlap ako.\n\n18 Pwe e ketin inoukihong irail me e pahn ketin nekidala mepwukat ong kahrepe kesempwal ehu ong ih, pwe en ketin kasalehda sapwellime manaman ong dih en mwuhr akan.\n\n19 Eri met kilang, e ketin kapwaiadahr ehu kahrepe, iei kopwurupwurdohn Mehn Leimen kid kei me kahrehiong ar marainkihda mehlelo; oh e ketin kasalehda sapwellime manaman rehrail, oh e pahn pil ketin kasalehdahte sapwellime manaman rehrail ong dih en mwuhr akan; eri re pahn nekinekla ni keneinei.\n\n20 Eri I kehkehlingkihong uhk, nei pwutak Ilemen, me ke en loalopwoat ong omw pahn idawehn ei koasoi kan, oh me ke en loalopwoat ong omw pahn kapwaiada sapwellimen Koht kosonned akan nin duwen e ntingdi.\n\n21 Eri, met I pahn koasoi ong uhk duwen pileit rieisek pahieu, me ke pahn kolokol, pwe me rir kan oh wiewiahn rotorot akan, oh arail wiewia rir kan, de en aramas me kamwomwalahr ko arail wiewia rir kan, en kak sansalohng aramas pwukat; iei, ar kin kamaramas koaros, oh pirap, oh arail kin kulih aramas akan, oh arail wiewia suwed kan oh tiahk suwed kan koaros, en kak sansalohng aramas pwukat; ei, oh me ke pahn nekidala mehn kawehwe pwukat.\n\n22 Pwe kilang, Kauno ketin mahsanihada sapwellime aramas akan ar tepidahr wiewia rotorot kan, ei, kamaramas oh tiahk suwed kan me wiawi ni rir; eri Kauno ketin mahsanih, ma re sohte pahn koluhla re pahn kamwomwasang pohn sampah.\n\n23 Kauno ahpw ketin mahsanih: I pahn kaunopadahng nei laduo Keislem, takai ehu, me pahn kamarainihada wasa rotorot en marainda, pwe I en kak kadierekada ong nei aramas ihs me kin papah ie, pwe I en kak kasalehiong irail wiewiahn riarail kan, ei, arail wiewia rir kan, arail wiewiahn rotorot kan, oh arail wiewia suwed kan oh tiahk suwed kan.\n\n24 A met, samwa, mehn kawehwe pwukat kaunopda pwe mahsen en Koht en kak pweida, me e ketin mahsanih:\n\n25 I pahn kapwarehda arail wiewia rir kan oh arail tiahk suwed kan koaros sang nan rotorot ong nan marain; oh ma re sohte pahn koluhla I pahn kamwomwirailla sang nin sampah; oh I pahn kasalehda nan marain arail tiahk rir oh suwed kan koaros, ong wehi koaros me pahn sapwaniki sahpw wet mwuhr.\n\n26 Oh met, samwa, kitail kilang me re sohte koluhla; eri re kamwomwomwlahr, oh iei mahsen en Koht pweidahr; ei, arail tiahk suwed rir kan pwarada sang nan rotoroto oh kasansalohng kitailehr.\n\n27 Oh met, samwa, I kehkehlingkihong uhk me ke pahn ekihla arail kahula kan, oh arail inou kan, oh arail koasondi en inou rir suwed kan; ei, oh arail sain kan oh mwekid kapwuriamwei kan ke pahn sohte kasalehiong aramas pwukat, pwe irail de esehda, pwe irail de pil iang pwupwudi oh kamwomwala.\n\n28 Pwe kilang, mie keria ehu pohn sahpwet, me kamwomwomwla pahn lelohng aramas koaros me kin iang wiewiahn rotorot akan, nin duwen manaman en Koht, ni ahnsou me irail suwedlahr; eri I mentehn aramas pwukat en dehr kamwomwala.\n\n29 Eri ke sohte pahn kasalehiong aramas pwukat arail kauhla kan oh inou kan en arail koasoandi rir kan, ahpw ihte me ke pahn kasalehiong irail iei arail wiewia suwed oh arail kamaramas oh arail tiahk suwed kan; oh ke pahn padahkihong irail en kailongki soangen wiewia suwed oh tiahk suwed kan oh kamaramas kan; oh kumwail pahn pil padahkihong irail me aramas pwukat kamwomwomwla pwehki arail wiewia suwed oh tiahk suwed kan oh arail kamaramas kan.\n\n30 Pwe kilang, irail kemehla sapwellimen Kauno soukohp kan koaros me kohdo nanpwungarail pwe re en padahkihong irail duwen ar wiewia suwed kan; oh ntahn irail me re kemehla kan pahn kedipa irail rehn Kauno pwe en dupukiong me kamaramas akan; oh met sapwellimen Koht kadeik lellohngehr irail me wiewia tiahk en rotorot oh pwihn mwersuwed rir pwukat.\n\n31 Ei, oh sahpwo pahn riahla kohkohlahte oh pil irail me wiewia tiahk en rotorot oh pwihn suwed rir kan, iei re lao kamwomwomwla, ihte ma re pahn kohluhla mwohn arail pahn suwedla.\n\n32 Oh met, samwa, tamataman koasoi kan me I ndaionguhkehr; dehr likihong aramas pwukat koasoandi rir kan, ahpw padahkihong irail re en kailongki douluhl dihp oh wiewia suwed.\n\n33 Kalohkiong irail koluhla, oh pwoson Kauno Sises Krais; padahkihong irail en pein karakarahkala oh mpai oh aktikitikla; padahkihong irail en powehdi kasongosong en tepilo, sang ni arail pwoson Kauno Sises Krais.\n\n34 Padahkihong irail re en dehr pwangahki wiewia mwahu kan, ahpw re en mpai oh aktikitikla; pwe irail en kak diar kommoalpen ngenirail kan.\n\n35 Eri, tamataman samwa, oh nantihong esehla erpit ni ahmw pwulopwul; ei, nantihong esehla kapwaiada sapwellimen Koht kosonned akan ni ahmw pwulopwul.\n\n36 Ei, oh peki rehn Koht en ketin seweseiuk nan mehkoaros; ei, mweidohng Kauno ahmw wiewia kan koaros, oh sohte lipilipil wasa ke pahn kohla ie, ke pahn tengeteng rehn Kauno; ei, mweidohng ahmw madmadau kan en uhlahng rehn Kauno; ei, mweidohng audepen mohngiongamwail en tengeteng rehn Kauno kohkohlahte.\n\n37 Ale kaweid rehn Kauno nan mehkoaros me ke pahn kin wia, oh e pahn ketin kahluwaiuk ong me mwahu; ei, ahnsou me ke pahn meirla, ke pahn wendi rehn Kauno, pwe en ketin sinsileiuhk nan ahmw meir; oh ahnsou me ke pahn pwourda ni menseng mweidohng ahmw mohngiong en diren kaping kalahngan ong Koht; oh ma ke pahn wia mepwukat, ke pahn pwekpwekdahla ni imwin rahno.\n\n38 Eri met, nei pwutak, I men ekis koasoia duwen dipwisou me atail pahpa kahlap ako kahdaniki impweio, de mehn kaweido—de atail pahpa kahlap ako kahdaniki Liaona, me wehwehki, kampos; oh Kauno me ketin kaunopada.\n\n39 Kilang, sohte aramas emen kak wiahda dipwisou en doadoahk ni soangen mwomw en doadoahk lingan wet. Oh kilang, dipwisou wet kaunopadahr pwe en kahluwahki atail pahpa kahlap ko ahl me irail pahn keid loale nan sapwtehno.\n\n40 Oh e kin doadoahk ong irail nin duwen arail pwoson Koht; eri, ma irail kin pwoson sang ni arail kamehlele me Koht kak ketin kamwakid arep ko en idih wasa me re pahn kohla ie, kilang, e kin wiawi; eri irail kilang manaman kapwuriamwei wet, oh pil manaman kapwuriamwei tohto wiawi sang ni manaman en Koht, rahn koaros.\n\n41 Ahpw, pwehki manaman kapwuriamwei pwukat kin pweida sang ni wiepe tikitik kan e kin kasalehiong irail doadoahk kapwuriamwei. Irail kin pohnkahke oh manokehla doadoahngki arail pwoson oh loalopwoat eri doadoahk kapwuriamwei kan kin uhdi, oh irail sohte kin doula nan arail seiloak;\n\n42 Eri, irail mihmihte nan sapwtehno, de re sohte kin seiloak nan ahl inen, oh re lokolongki ar men mwenge oh men nimpil, pwehki arail wiewia sapwung kan.\n\n43 A met, samwa, I men ke en wehwehki me mepwukat kin kasalehda dahme pahn wiawi; pwe ahnsou me atail pahpa kahlap ako kin pohnkahkehnn idawehn kampos wet (eri mepwukat me pid paliwar) irail sohte kin pweida; iei pil duwehte soahng kan me pid palingehn.\n\n44 Pwe kilang, e mengei ke en rong mahsen en Krais, me pahn ketin idihong uhk ahl inen kolahng peren soutuk, duwehte atail pahpa kahlap ako arail pahn idawehn kampos wet, me pahn idihong irail ahl inen kolahng sapwen inouo.\n\n45 A met I kalelapak, ma mie karasaras nan soahng wet? Pwe ni mehlel nin duwen mehn kaweido eh kahluwahdo atail pahpa kahlap ako, sang ni ar idawehn eh kaweid, kolahng nan sahpw en inou, e pil pahn duwehte mahsen kan en Krais, ma kitail pahn idawehn kaweidpe, e pahn ketin kahluwa kitail daulih mour en pahtou wet kolahng nan sahpw en inou ehu me ienen mwahusang met.\n\n46 Eri samwa, kitail en dehr pohnkahke pwehki ahlo e mengei; pwehki ih mwomwen atail pahpa kahlap ako; pwe e pil kaunopadahng irail, ma irail pahn kilang irail pahn mourla; iei pil duwehte kitail. Ahlo kaunopadahr, oh ma kitail pahn kilang kitail pahn mour kohkohlahte.\n\n47 Samwa, kilang me ke pahn apwalih mwahu dipwisou sarawi pwukat, ei, tehk me ke kilenglahng Koht oh mourla. Kohwei rehn aramas pwukat oh kalohkihong irail mahseno, oh ke en wia aramas maledek men. Ei rahnmwahu ong uhk samwa.\n\n", "alma 38": "Ehn Alma Kehkehlik kan ong nah pwutak Siplon.\n\nAudaudki iralaud 38.\n\n[center][font_size=26]Iralaud 38[/font_size][/center]\n\n[i]Siplon lokolongki eh mour pwung—Komourla kin kohsang Krais, me iei mour oh marain en sampah—Kaunda amwail ineng kan koaros. Ele Sounpar 74 Mwohn Krais.[/i]\n\n1 Samwa, rong mwahu dahme I pahn nda, pwe I ndaiong uhk, duwehte dahme I ndaiong Ilemen, me nin duwen ahmw pahn kapwaiada sapwellimen Koht kosonned akan ke pahn pweida nan sahpwo; oh nin duwen ahmw sohte pahn kapwaiada sapwellimen Koht kosonned akan ke pahn lekidekla sang mwohn silangi.\n\n2 A met, samwa, I koapworopworki me ke pahn kahrehiong ie peren mehlel, pwehki ahmw tengeteng oh loalopwoat ong Koht; pwehki sangete ni omw pwulopwul ke kin kilenglahng Kauno omw Koht, iei I pil koapworopworki me ke pahn usehlahte kapwaiada sapwellime kosonned akan; pwe meid pahi aramas me pahn dadaurete lel imwi.\n\n3 I ndaionguhk, samwa, ke kahrehiongieier peren mehlel, pwehki ahmw loalopwoat oh ahmw pwerisek, oh ahmw kanengamah oh ahmw nannanti nan apwal nanpwungen aramas en Soram ko.\n\n4 Pwe I ese me ke selidi; ei, oh I ese me ke kostakaidi pwehki mahseno; oh ke wiewia mepwukat koaros ni ahmw kanengamah pwehki Kauno ketin ieianguhk; oh met ke esehier me Kauno me ketin doareiukala.\n\n5 Eri met nei pwutak, Siplon, I men ke en tamataman, me nin duwen ahmw pahn koapworopworiki Koht iei ke uhdahn pahn pitila sang nan ahmw songosong kan, oh ahmw kapwunod kan, oh ahmw kahpwal akan, oh ke pahn pwekpwekdahla ni imwin rahno.\n\n6 Eri, samwa, I sohte men ke en medewe me I pein ese mepwukat, ahpw sang Ngehn en Koht me mihmi loalei me kin kasalehiong ie mepwukat; pwe ma I sohte ipwisang rehn Koht I sohte pahn kak wehwehki mepwukat.\n\n7 Ahpw kilang, Kauno, sang ni sapwellime kalahngan lapalap, ketin kadarodo sapwellime tohnleng pwe en kalohkihongie me I pahn anahne tokedihsang wia doadoahk en kamwomwamwla sapwellime aramas akan; ei, oh I tuhwongehr emen tohnleng, oh e mahseniong ie, oh ngile rasehng ngilen nansapwe, oh e itikada nanpwehlo pwon.\n\n8 Kedekedeo erein rahn siluh oh pwohng silipwong ngeniet weirek laud oh pwunod mehlel; oh I sohte alehdi mahkpen dipei kan lao I peki rehn Kauno Sises Krais sapwellime kalahngan. Ahpw kilang, I kapakapohng oh ngeniet ahpw diar popohl.\n\n9 A met, samwa, I padahkihong uhk met pwe ke en esehla erpit, pwe ke en kak esehsang ie me sohte ehu ahl de wiepe me aramas kak komourkihla, ihte sang rehn Krais. Kilang, iei ih me mour oh marain en sampah. Kilang, iei ih me mahsen en mehlel oh mour pwung.\n\n10 Eri met, ni ahmw tepida padahngki mahseno iei I men ke en usehlahte wiewia padahk; oh I men ke en pwerisek oh kanahieng ni soahng koaros.\n\n11 Kaleke ke direki pohnmwahso; ei, kaleke ke suweiki pein ahmw eripit, de ahmw kehlail.\n\n12 Ke pahn eimah, ahpw kaidehn koasoi limeidihd; oh ke en kaunda ahmw ineng kan koaros, pwe ke en kak direkihla limpoak; kaleke pwe ke en dehr pohnkahke.\n\n13 Dehr kapakapak duwehte Mehn Soram ko, pwe ke kilangehr me irail kin kapakap pwe aramas en kak rong oh kapinga arail erpit.\n\n14 Ke dehr nda: Maing Koht, I kapingki aht mwahu sang riat akan; ahpw ke pahn nda: Maing Kaun, komw ketin kupwure ei souwar, oh tamataman riei kan nan sapwellimomwi kalahngan—ei, pohnese duwen omw souwar mwohn silangin Koht ahnsou koaros.\n\n15 Eri, Kauno en ketin kupwuramwahwih ngenomw, oh ni imwin rahno en ketin kasamwoiuhkolong nan sapwellime wehi, pwe ke en mwohndi nan deumw ni popohl. Met kohwei, samwa, oh padahngki mahseno ong aramas pwukat. Wia aramas maledek men. Samwa, ei rahnmwahu ong uhk.\n\n", "alma 39": "Ehn Alma Kehkehlik kan ong nah pwutak Korianton.\n\nAudaudki iralaud 39 lel 42.\n\n[center][font_size=26]Iralaud 39[/font_size][/center]\n\n[i]Dipen nenek iei tiahk suwed ehu—Dipen Korianton kahrehda Mehn Soram kan ar sohte men alehda mahseno—Sapwellime Krais poadoandoaro pahn kamourla aramas loalopwoat akan me kohdo mwowe. Ele Sounpar 74 Mwohn Krais.[/i]\n\n1 Oh met, nei pwutak, I men ndaionguhk soahng tohto sang uwen dahme I ndaiong riomw pwutako; pwe kilang, ke sohte kasawih mwahu duwen lelepek en riomw pwutako, eh loalopwoat, oh eh ngoangki kapwaiada sapwellimen Koht kosonned akan? Kilang, e sou kasalehiong uhk karasaras mwahu?\n\n2 Pwe ke sohte rong mwahu ei kaweid kan duwehte riomw pwutako, nanpwungen aramas en Soram kan. Iet dahme I men ndaionguhk; ke kohla susuweiki ahmw kehlail oh ahmw erpit.\n\n3 Oh kaidehn ihte met, samwa. Dahme ke wiadahro kansensuwed ih ie; pwe ke moanokehla doadoahk sarawio, oh kohla nan sahpw en Sairon ni irepen sahpw en Mehn Leimen ko, pwe en tuhwong Isapel, lihen netiki paliwar.\n\n4 Ei, e pitihedi mohngiong en [ohl] tohto; ahpw sohte peikidpomw, samwa. E uhdahn pahn konehng me ke pahn loalopwoat nan doadoahk sarawio me kohienguhkhr ni likilik.\n\n5 Samwa, ke sehse me mepwukat iei mwekid suwed mwohn silangin Kauno; ei, me keieu mwekid suwed sang dihp koaros likin kakerehdi nta mwakelekel de lahlahwe Ngehn Sarawi?\n\n6 Pwe kilang, ma ke pahn kahmahmkihla Ngehn Sarawi mwurin eh ketier rehmw mwowe, oh ke ese me ke kahmahmki, kilang, met iei dihp me sohte mahkpe; ei, mehmen me pahn kamaramas ni eh marainkier oh wehwehki Koht, e pahn apwal ong ih en alehdi mahkpen dipe; ei, I ndaionguhk, samwa, me e sohte pahn mengei ong ih en alehdi mahkpen dipe.\n\n7 Oh met, samwa, I mentehn me ke sohte wiahda dihp laud wet mwohn Koht. I sohte pahn kosokosoia dipomw kan pwe en panginda ngenomw, ma e sohte pahn mwahu ong uhk.\n\n8 Ahpw kilang, ke sohte kak ekihsang Koht dipomw kan; oh ma ke sohte pahn koluhla, dipomw kan pahn wia kadeikpomw ni imwin rahno.\n\n9 Eri samwa, I men ke en koluhla oh manokehla dipomw kan, oh dehr idawehn ineng suwed me tepsang dahme ke kilangki mesemwen, ahpw kadohwanewei sang uhk soangen suwed pwukat koaros; pwe ma ke sohte pahn wia met ke sohte pahn kak sohsohki wehin Koht. Menlau tamataman, oh pilohng pein uhk en kadohwanewei sang uhk mepwukat.\n\n10 Oh I kaweidkin uhk ke en pilohng pein uhk en ale kaweid sang rehn riomw pwutak laud kan nan omw wiewia kan; pwe kilang, ke pwulpwulopwulte, oh ke anahne sawas en riomw pwutak kan. Oh rong mwahu ara kaweid kan.\n\n11 Dehr mweidohng soahng kan me mwahl oh sohte katepe en kaunuhkada; dehr mweidohng tepilo en pwurehng kahrehiong ahmw mohngiong en lohdi pahn lihen netiki paliwere suwed kan. Kilang, samwa, kowe me kahrehda Mehn Soram kan wiahda dihp laud; pwe ni ahnsou me re kilangada ahmw wiewia kan irail sohte men kamehlele ei koasoi kan.\n\n12 Oh met Ngehn en Kauno ketin mahsanih ong ie: Kaweidki noumw seri kan re en wia me mwahu, pwe irail de kahhrehiong mohngiong en aramas tohto en kamwomwomwala; eri I kaweidkin uhk, samwa, pwehki ei lemmwiki Koht, me ke anahne uhdihsang ahmw wiewia suwed kan;\n\n13 Ke anahne sohpeiong Kauno sang ni ahmw madamadau unsek, ahmw kak unsek, oh ahmw kehl unsek; pwe ke en dehr kahrehiong mohngiong en aramas akan en wiahda me suwed; ahpw ke en pwurala rehrail, oh kasalehda omw sapwung kan oh sapwungo me ke wiadahr.\n\n14 Dehr rapahki kepwe kan de soahng mwahl akan en sampah wet; pwe kilang, ke sohte pahn kak wahda.\n\n15 Eri met, samwa, I pahn ndaiong uhk ekis duwen ketidohn Krais. Kilang, I ndaiong uhk, me iei ih me uhdahn pahn ketido pwehn lapwahsang dipen sampah; ei, e pahn ketido pwehn kalohki rongamwahu en komour ong sapwellime aramas akan.\n\n16 Eri met, samwa, met iei doadoahk en papah me ke pwukoahkihdi, pwe ke en kalohki rongamwahu ong aramas pwukat, pwe en kaunopada arail lamalam kan; de komour en kak kowohngirail, pwe irail en kak kaunopada lamalam en neirail seri kan en rong mahseno ni ahnsou me e pahn ketido.\n\n17 Oh met I pahn kameleileidi ahmw pwunod me pid duwen ire wet. Kilang, ke pwuriamweiki dahme kahrehda mepwukat anahne kasansalda mwohn e pahn wiawi. Kilang, I ndaiong uhk, ngehn en aramas ahnsou wet soh pil kesempwal ong Koht duwehte ngehn en aramas ni ahnsou me e pahn ketido?\n\n18 E soh pahn konehng me koasoandi en poadoandoarlao anahne kasansalohng aramas pwukat pil duwehte ong neirail seri kan?\n\n19 E soh pahn mengei ahnsou wet ong Kauno en ketin kadarodo sapwellime tohnleng en kalohngki rongamwahu ong kitail pil duwehte ong neitail seri kan, de mwurin e pahn ketido?\n\n", "alma 40": "[center][font_size=26]Iralaud 40[/font_size][/center]\n\n[i]Krais me ketikihda iasadahn aramas koaros—Aramas mwahu me mehla pahn kohla nan paradais oh me suwed kan pahn kohla nan wasa rotorot mosul pwe re en awih rahn en arail iasadao—Soahng koaros pahn pwuralahng ni pwungen dewe oh kakon unsek ni ahnsou en iasadao. Ele Sounpar 74 Mwohn Krais.[/i]\n\n1 Eri samwa, iet ekei me I pil men ndaionguhk; pwe I kasawih me ahmw madamadau pwunodki duwen iasadahn me melahr akan.\n\n2 Kilang, I ndaionguhk, me iasadao sohte pahn wiawi—de, I pahn nda, met wehwehki, me paliwar en sampah wet sohte pahn kieweklahng paliwar poatopoat, ei paliwar me pahn mwerpeseng wet, e sohte pahn kieweklahng me sohte pahn mwerepeseng—lao lel mwurin ketidohn Krais.\n\n3 Kilang, ih me pahn ketikihda iasadahn me melahr akan. Ahpw kilang, samwa, iasadao saikinte wiawi. Met, I pahn kasalehionguhk ehu padahk rir; ahpw, mie padahk rir tohto me wie nekinek, me sohte me ese ihte pein Koht me ketin mwahngih. Ahpw I pahn kasalehionguhk mehkot me I peki ni ngidingid rehn Koht pwe I en kak ese—me pid duwen iasadao.\n\n4 Kilang, mie ahnsou ehu me kileldier, me aramas koaros pahn iasada sang mehla. Ahnsou wet sohte me ese iahd; ahpw Koht me ketin mwahngih ahnsou me kileldiero me e pahn wiawi.\n\n5 Eri, sohte mwahn katepe ma e pahn wiawi pak ehu, de pak riau, de pak siluh, me aramas akan pahn iasada sang mehla; pwe Koht mwahngih mepwukat koaros; oh I itariki ei ese me iet dahme pahn wiawi—me mie ahnsou ehu me kileldier me aramas koaros pahn iasada sang mehla.\n\n6 Eri e pahn konehng en mie ahnsou ehu nanpwungen ansou me aramas mehla oh ansou me re pahn iasada.\n\n7 Oh met I pahn kalelapak dahme pahn wiawi ong ngenen aramas akan mwurin ahnsou me re mehla lel ahnsou me koasoandi ong iasadao?\n\n8 Eri, mehndahte ma e tohto sang pak ehu me kileldier ong aramas kan re en iasada; pwe koaros sohte pahn mehla ahnsoutehkis, oh met sohte katepe; pwehki soahng koaros duwehte rahn teieu rehn Koht, oh sosohngpen ahnsou kin wiawi ongete aramas.\n\n9 Eri, mie ahnsou ehu me kileldier ong aramas akan me re pahn iasada sang mehla; oh mie ahnsou ehu nanpwungen ahnsou me aramas mehla oh iasada. Oh met, pid duwen ahnsouo, dahme kin wiawihong ngehn en aramas kan iei ih met me I peki ni ngidingid rehn Kauno pwe I en ese; oh iet dahme I eseier.\n\n10 Oh ni ahnsouo e pahn leledo me aramas koaros pahn iasada, eri irail pahn esehda me Koht ketin mwahngih koasoandi en ahnsou kan koaros me kileldier ong aramas.\n\n11 Eri, me pid duwen ngehno nanpwungen mehla oh iasada—Kilang, tohnleng men kasalehiong ie, me ngehn en aramas koaros, ni ahnsouohte me irail kin mweselsang nan paliwar en mour wet, ei, ngehn en aramas koaros, mehndahte ma re mwahu de suwed, re kin kopwurupwurla rehn Koht me ketikihong irail mour.\n\n12 Oh e ahpw pahn wiawi, me ngehn en irail akan me mwahu pahn kasamwolong nan mour peren, me kahdaniki paradais, mour en kommoal, mour en popohl, wasa me re pahn kommoal sang arail kahpwal kan oh sang kapwunod koaros, oh pahtou koaros.\n\n13 Oh e ahpw pahn wiawi, me ngehn en me suwed kan, ei, irail me suwed—pwe kilang, sohte kisehn Ngehn en Kauno rehrail; pwe kilang, irail pilada wia doadoahk suwed kan sang wia me mwahu; eri ngehn en tepilo pidelong loalerail, oh kousoanla nan imwarail—oh re pahn lekdeklahng nan wasa rotorot mosul; oh re pahn sengiseng, oh weriwer, oh ngihrail kan tehtehrek, oh met pwehki arail wiewia suwed kan, pwehki arail idawehnla ineng en tepilo.\n\n14 Met iei duwen ngehn en me suwed kan, ei, nan rotorot, oh irair apwal, kasikasik ni ar masak, engieng en Koht me rasohng karakar en kisiniei pohrail; eri re pahn mihmi nan soungen irair wet, oh me mwahu ko nan paradais pahn mihmihte nan irairo, lao lel ahnsou en iasadao.\n\n15 Met, mie ekei me kin kawehwe me irair en peren oh irair en pahtou wet en ngehno, mwohn eh iasadao, iei keieu en iasada. Ei, I pohnese me e kakete kahdaniki iasada, me iei kodahn ngehno de palingehno oh koasoandi en ar peren de pahtou, nin duwen mahsen kan me sansalehr.\n\n16 Oh kilang, e pil sansalehr, me mie keieu en iasada, iasadahn irail koaros me melahr, de me momour met, de me pahn ipwidi, lao lel ni ahnsou me Krais pahn iasada sang mehla.\n\n17 Met, kitail sohte lemeleme me keieu en iasada wet, nin duwen me sansalehr ni mwohmw wet, kak en wia iasadahn palingehn kan oh koasoandi en ar peren de pahtou. Kitail sohte kak lemeleme me ih wehwehn met.\n\n18 Kilang, I ndaionguhk, Soh; ahpw e wehwehki pwurpenehn palingehn oh paliwar, ong irail akan sang ni ahnsoun Adam kohdo lel iasadahn Krais.\n\n19 Met, I sohte nda ma palingehn oh paliwar en irail akan me koasoiepe sansalehr, me suwed oh me mwahu, pahn pwurpene ahnsou teieu; E itar I en nda me irail koaros pahn pedoisang nan arail sousou kan; de met wehwehki, arail iasadao pahn wiawi mwohn iasadahn irail akan me mehla mwurin iasadahn Krais.\n\n20 Eri, samwa, I sohte nda me arail iasadao pahn wiawi ni ahnsoun iasadahn Kraiso; ahpw kilang, sang pein ei lamalam, I nda me palingehn oh paliwar en me mwahu kan pahn pwurpene ni ahnsoun iasadahn Krais, oh ni eh pahn ketidahla nanleng.\n\n21 Ahpw I sohte nda ma e pahn wiawi ni e pahn ketin iasadao de mwuhr; ahpw iet uwen dahme I pahn nda, me mie ahnsou ehu nanpwungen mehla oh iasadahn paliwar, oh irair en peren de pahtou en ngehno lao lel ahnsou me Koht ketin kilelehdi me melahro pahn pedoisang nan arail sousou kan, oh ngehno oh paliwaro pwurpene, oh pakahrdohng mwohn silangin Koht, oh pakadeingkihda arail wiewia kan.\n\n22 Ei, met pahn elehiong kopwurupwurdohng soahng kan me soukohp akan lohkidahr.\n\n23 Pali ngehno pahn pwuralahng paliwaro, oh paliwaro pwuralahng pali ngehno; ei, peh oh neh oh kakon kan koaros pahn kopwurupwuralahng ni paliwaro; ei, iei sohte apwoat pitenmoange pahn salongala; ahpw soahng koaros pahn kopwurupwuralahng ni pwungen dewe oh kakon unsek.\n\n24 Eri, samwa, iei met kopwurupwurdo me soukohp akan koasoiaier—\n\n25 Oh me mwahu kan ahpw pahn lingalingla nan wehin Koht.\n\n26 Ahpw kilang, mehla kamasepwehk ehu pahn kohdohng me suwed kan; pwehki irail pahn mehkihla soang kan me pid duwen mour pwung; pwe irail samin, oh sohte mehkot samin kak sohsohki wehin Koht; ahpw irail pahn lekdekla, oh kohlahng ale wahn arail doadoahk kan de arail wiewia kan, me iei doadoahk suwed; oh irail pahn nimala mwoarok en kep katiko.\n\n", "alma 41": "[center][font_size=26]Iralaud 41[/font_size][/center]\n\n[i]Nan Iasadao aramas akan pahn iasadahng nan mour en peren poatopoat de pahtou poatopoat—Mour suwed sohte kin elehiong peren—Aramas me kin momourki mour en sampah sohte iang ahneki Koht nan sampah—Nan Kopwurupwurdohu aramas koaros pahn pwurehng alehdi mwomwen arail mour me re koadoahkehda nan mour wet. Ele Sounpar 74 Mwohn Krais.[/i]\n\n1 Eri met, samwa, I men koasoia ekis duwen kopwurupwurdo me koasoiepe wiawiher; pwe kilang, ekei wekidalahr wehwehn iren pwuhk sarawi kan, oh re salongalahr pwehki soahng wet. Oh I kasawih me nan ahmw madamadau ke pil pwunodki duwen met. Ahpw kilang, I pahn kawehwehiong uhk.\n\n2 I pahn ndaionguhk, samwa, me koasoandi en kopwurupwurdohu e kesempwal nan sapwellimen Koht pwuhngo; pwe e kesempwal me soahng koaros pahn kopwurupwurlahng nin duwen koasoandiparail. Kilang, met wia koasoandi kesempwal oh pwung, nin duwen sapwellimen Krais manaman oh iasadao, ngehn en aramaso pahn kopwurupwurlahng paliwereo, oh paliwereo unsek pahn pwurpenehng nan dewe.\n\n3 Oh met kesempwal ong sapwellimen Koht pwuhngo me aramas koaros pahn pakadeingkihda arail wiewia kan; oh ma arail wiewia kan mwahu nan mour wet, oh ma ineng kan en mohngiongirail kan mwahu, eri ni imwin rahno irail pahn pil kopwurupwurlahng dahme mwahwo.\n\n4 Oh ma arail wiewia kan suwed re pahn kopwurupwurlahng me suwed. Eri, soahng koaros pahn kopwurupwurlahng nin duwen pwungipen koasoandiparail, soahng koaros kohlahng ni pwungen dewe—mour me kin mehla iasadahng mour poatopoat, paliwar me kak mwerpeseng pahn iasadahng me sohte kak mwerpeseng—iasadahng peren poatopoat ong sohsohki wehin Koht, de iasadahng pahtou poatopoat ong sohsohki wehin tepil, irair ehu mi apali, a irair teio mi apali—\n\n5 Mehmeno me pahn iasadahng peren nin duwen eh kin inangih peren, de mwahu nin duwen eh kin inangih me mwahu; oh mehteio pahn iasadahng me suwed nin duwen eh kin inangih me suwed; pwehki eh inangih wia me suwed rahno pwon iei e pil pahn alehdi pwaisen eh wiewia suwedo ahnsou me pwohngo pahn leledo.\n\n6 Oh iei met pil duwehte apali irairo. Ma e pahn koluhkihla dipe kan, oh inangih mour pwung lao lel imwin eh rahn akan, iei e pil pahn ale pwaisen mour pwung.\n\n7 Irail pwukat me pahn poadoandoarla rehn Kauno; ei, irail pwukat me pahn kapitasang, me pahn poadoandoarasang pwohng rotorot poatopoato; oh irail pahn kesikesihnen de pwupwudi; pwe kilang, irail me pahn pein kadeik pein irail, ma re pahn wia me mwahu de wia me suwed.\n\n8 Eri met, sapwellimen Koht koasoandi kan sohte kin wekidekla; eri, ahlo kaunopdahr pwe mehmen me men keid loale e pahn komourla.\n\n9 Oh met kilang, samwa, ke dehr pwurehng wiahda dihp ong Koht nin duwen iren padahk en kosonned pwukat, me sang ahnsouo lel met ke wiahkihda dihp.\n\n10 Pwehki eh koasoia duwen kopwurupwurdo, ke dehr lemeleme me ke pahn kopwurupwurdo sang dihp kohlang peren. Kilang, I ndaionguhk, mour suwed sohte mwahn kin elehiong peren.\n\n11 Oh met, samwa, aramas koaros me momouriki ahnepen aramas, de I pahn nda, mour en sampah, irail mihmier nan nsensuwed mwuledek oh senselki dihp; re kin kousoan nin sampah ahpw sohte iang ahneki Koht, oh arail mour kin uhwong ieias en Koht; eri, irail mihmi nan irairen mour me kin uhwong mour peren.\n\n12 Eri met kilang, dah, ke wiahki me lepin mahsen kopwurupwurdo wehwehki en wekidala mwomwen ahnepen mour oh wekidiong ehu soangen mour tohrohr, de kihong nan soangen mour ehu me wekisang dahme eh ahnlahr?\n\n13 O, samwa, kaidehn ih wehwehn met; ahpw uhdahn wehwehn lepin mahsen kopwurupwurdou iei en pwurehng kapwurehdo me suwedo ong me suwed, de mour en sampah ong mour en sampah, de mour en tepilo ong mour en tepil—mwahu ong dahme mwahu; mour pwung ong me mour pwung; pwung ong me pwung; kalahngan ong me kalahngan.\n\n14 Eri, samwa, ke en kin mahk ong riomw kan; ehuwong mehteikan ni pwung, tenek pwung, oh wia mwahu ahnsou koaros; oh ma ke pahn wia mepwukat koaros eri ke pahn ale ketingpomw; ei, ke pahn pwurehng alehdi mahk; kadeik pwung pahn kopwurupwurieng uhk; keting mwahu pahn pwurehng kohieng uhk.\n\n15 Pwe dahme ke pahn kihwei pahn pwurehng wiawihong uhk, oh kopwurupwurdo; eri, lepin mahsen kopwurupwurodo kin uhdahn kadeikada me dipano, oh sohte mwahn kin doarehla.\n\n", "alma 42": "[center][font_size=26]Iralaud 42[/font_size][/center]\n\n[i]Nan mour wet iei ahnsou en songosong me mweidohng aramas en kak koluhla oh papah Koht—Pwupwudio kahrehda mehlahn paliwar oh palingehn ong aramas koaros—Koluhla me kahrehiong aramas kak komourla—Koht pein tomwkihla dipen sampah—Kupwurkalahngan pahn kohieng irail akan me pahn koluhla—Koaros me pahn luhwehdi pahn mihla pahn manaman en sapwellimen Koht pwuhng—Mie kupwurkalahngan pwehki Tomwo—Ihte irail me koluhla mehlel me pahn komourla. Ele Sounpar 74 Mwohn Krais.[/i]\n\n1 Oh met, samwa, I kasawiadahr me miehte mehkot laud me kapwunode nan ahmw madamadau, me ke sohte kak wehwehki—me pid duwen sapwellimen Koht pwung ong kalokepen me dipan; pwe ke wie medemedewe me e sohte pwung irail akan me dipan en kilelehdiong nan mour pahtou.\n\n2 Met kilang, samwa, I pahn kawehwehionguhk duwen met. Pwe kilang, mwurin Kauno Koht eh ketin kasarehla tepin atail pahpa oh nohno sang nan mwetuwel en Ihden, pwe ira en koadoahki pwelen sampah me ira kepikipikdahsang ie—ei, e ketikihieisang ohlo, oh e ketikihong ni palimesehn mwetuwel en Ihden, serepim, oh kedlahs kisiniei pwoat me mpwul sirangarang pali koaros, pwehn sinsile tuhkehn komouro—\n\n3 Met, kitail kilang me ohlo duwehlahr Koht, pwehki eh ese me mwahu oh me suwed; oh pwe en dehr kihla peh, oh pil ale wahntuhkehn komouro, oh tungoale oh momour kohkohlahte, Kauno Koht ketikihong serepim oh kedlahs kisinieio, pwe en dehr tungoale wahntuhkeo—\n\n4 Oh met kitail kilang, mie ahnsou ehu me mweimweiongehr aramas pwe re en koluhla, ei, ahnsou en songosong ehu, ahnsou en koluhla oh papah Koht.\n\n5 Pwe kilang, ma Adam mwadangete kihla peh, oh tungoalehda wahntuhkehn komouro, e pahn momour kohkohlahte, nin duwen sapwellimen Koht mahseno, oh e sohte pahn mie ahnsou en eh koluhla; ei, oh pil sapwellimen Koht mahseno pahn sohla pweida, oh koasoandi lap en komouro sohte pahn pweida.\n\n6 Pwe kilang, e koasoanehdier me aramas pahn mehla—eri, pwehki arail kalipilipasang tuhkehn komouro irail pahn kalipilipasang pohn sampah—oh aramas salongalahr kohkohlahte, ei, irail wiahla aramas pwupwudi kei.\n\n7 Eri met, kitail kilangehr me sang ni koasoandi wet, tepin atail pahpa oh nohno kalipilipalahr ni paliwar oh palingehn sang mwohn silangin Kauno; oh met kitail kilangehr me pein nsenara me uhd kakaunira.\n\n8 Met kilang, e sohte konehng me aramas pahn poadoandoarasang mehlahn paliwar wet, pwe e pahn kauwehla koasoandi lap en pereno.\n\n9 Eri, pwehki ngehno e sohte kak mehla, oh pwupwudio kahrehda aramas koaros arail mehla ni palingehn oh pil ni paliwar, met wehwehki, irail kalipiliplasangehr mwohn silangin Kauno, oh e konehng me aramas pahn poadoandoarasang mehlahn palingehn wet.\n\n10 Eri, pwehki arail mour eh wialahr mour en sampah, mour en ar ineng kan, oh mour en tepil, pwehki sang ni ahnepen aramas, ahnsou en songosong wet wialahr ahnsou me re pahn kaunopada; e wialahr ahnsou en kaunop ehu.\n\n11 A met tamataman, samwa, ma sohte koasoandi en poadoandoaro, (ma kitail kihsang) ni ahnsowohte me ira mehla ngenira pahn pahtoula, pwehki ara kalipilipasangehr mwohn silangin Kauno.\n\n12 Oh met, sohte ehu wiepe me aramas akan pahn kak poadoandoarasang mour pwupwudi wet, me aramas pein kihongehr pein ih pwehki pein eh sapeik;\n\n13 Eri, nin duwen pwuhngo, koasoandi en poadoandoaro sohte kak wiawi, ihte ma aramas akan idawehn koasoandi en koluhla nan ahnsou en songosong wet, ei, ahnsou en kaunopada wet; pwe ma sohte koasoandi pwukat, sohte kupwurkalahngan ihte e pahn kauwehla doadoahk en pwuhngo. Eri doadoahk en pwuhngo sohte kak ohla; ma iei, Koht pahn ketin uhdihsang wia Koht.\n\n14 Eri met kitail kilang me aramas koaros pwupwudier, oh re mihlahr pahn manaman en pwuhngo; ei, sapwellimen Koht pwuhngo, me pahn koasoanehdi irail en kalipilipasang mwohn silangi kohkohlahte.\n\n15 Eri met, koasoandi en kupwurkalahngano sohte kak wiawi ihte ma mie tomw ehu pahn wiawi; eri pein Koht tomwkilahr dipen sampah, pwe en ketikihdo koasoandi en kalahngano, pwe en kapwaiada kosonned en pwuhngo, pwe Koht en kak wia Koht unsek, Koht pwung, oh pil Koht kalahngan.\n\n16 Eri, koluhla sohte kak wiawihong aramas akan ihte ma mie kalokolok, me pil poatoapoat duwehte mour en ngehno, me uhwong koasoandi en pereno, me pil poatoapoat duwehte mour en ngehno.\n\n17 Eri, ia mwomwen aramas pahn koluhla ma sohte dipe? Ia mwomwen eh pahn dihp ma sohte kosonned? Ia mwomwen eh pahn mie kosonned ma sohte kalokolok?\n\n18 Eri, mieier koasoandi en kalokolok, oh kosonned pwung wiawihda, me kin kahrehda nan kapehd nsensuwed ong aramas.\n\n19 Eri, ma sohte kosonned wiawihda—ma aramas men kamaramas e pahn anahne mehla—ke medewe e pahn kak masak mehla ma e kamaramas?\n\n20 Oh pil, ma sohte kosonned wiawihda ong dihp, aramas akan sohte pahn masak wiahda dihp.\n\n21 Oh ma sohte kosonned wiawihda, ma aramas akan wiada dihp dahme pwuhng pahn wia, de pil kupwurkalahngan, pwe re sohte pahn apwalih aramaso?\n\n22 Ahpw mie kosonned ehu wiawihda, oh kalokolok koasoandier, oh koluhla mweimweidahr; kalahngano kin apwalih koluhla wet; ma soh, a pwuhngo kin apwalih aramaso oh kin kapwaiada kosonnedo, oh kosonnedo kin kihong kalokepe; ma soh, a doadoahk en pwuhngo pahn ohla, oh Koht pahn ketin udihsang wia Koht.\n\n23 Ahpw Koht sohte pahn udihsang wia Koht, oh kalahngan kin apwalih me koluhlao, oh mie kalahngano pwehki tomwo; oh tomwo me kahrehda iasadahn me mehla; oh iasadahn me mehla kin kapwurehdo aramaso mwohn silangin Koht; eri irail kin kopwurupwurdo mwohn silangi, pwe re en pakadeingki arail wiewia kan, nin duwen kosonnedo oh pwuhngo.\n\n24 Pwe kilang, pwuhngo kin doadoahngki eh manaman koaros, oh pil kalahngano kin apwalih dahme pein ah; eri, ihte me koluhla mehlel kan me pahn komourla.\n\n25 Dah, ke medewe me mahk kak pirapa de kauwehla pwuhngo? I ndaionguhk, Soh; sohte kisin wasa ehu. Ma iei, Koht pahn ketin uhdihsang wia Koht.\n\n26 Eri Koht kin ketikidahr sapwellime koasoandi lap oh soutuk kan, me kaunopdahr sangete ni tepin sampah. Oh met kahredahr komour oh poadoandoaralahn aramas akan, oh pil arail kamwomwala oh pahtou.\n\n27 Eri, samwa, mehmen me pahn kohdo, en kohdo oh tungoale pihl en komour ni saledek; oh mehmen me sohte pahn kohdo, e sohte pahn idihdiong en kohdo; ahpw ni imwin rahno e pahn kopwurupwuriong ih nin duwen eh wiewia kan.\n\n28 Ma e pahn inangih wia me suwed, oh sohte koluhla nan eh rahn akan, kilang, me suwed pahn pil wiawihong ih, nin duwen sapwellimen Koht koasoandi en kopwurupwurdohu.\n\n29 Oh met, samwa, I men ke en dehr mweidohng mepwukat en pwurehng kapwunodeiuk, oh mweidohngete dipomw kan en kapwunodeiuk, sang ni kapwunod wet me pahn kahrehda omw aktikitikla oh koluhla.\n\n30 Oh samwa, I men ke en dehr kahmahmki sapwellimen Koht pwuhng. Dehr rapahki ke en pitsang ire tikitik pwukat pwehki dipomw kan, sang ni omw kahmahmkihla sapwellimen Koht pwuhng; ahpw ke en kin mweidohng sapwellimen Koht pwuhng, oh sapwellime kalahngan, oh sapwellime kanangamah en kin kamwakid mohngiongomw unsek; oh mweidohng en kaatikitikihukala.\n\n31 Oh met, samwa, Koht ketin malipeiukehr ke en kalohkihong aramas pwukat mahseno. Oh met, samwa, kohkohwei, kalohki mahseno ni mehlel oh maledek, pwe ke en kak kahrehiong aramas tohto en koluhla, pwe koasoandi lap en kalahngano en kak apwalihirailda. Oh Kohto en ketin kupwureiukala nin duwen ei koasoi kan. Amen.\n\n", "alma 43": "[center][font_size=26]Iralaud 43[/font_size][/center]\n\n[i]Alma oh nah pwutak kan kalohki mahseno—Mehn Soram kan oh ekei Mehn Nihpai me kahngohdi kan iangala Mehn Leimen kan—Men Leimen ko kohdohng mahweniong Mehn Nihpai kan—Moronai kihong Mehn Nihpai kan tehtehn mahwen—Kauno ketin kasalehiong Alma en Mehn Leimen ar koasoandi en mahwen kan—Mehn Nihpai kan doare imwarail akan, arail saledek, arail peneinei kan, oh arail pelien lamalam—Nein Moronai oh Lihai sounpei ko kapilpene Mehn Leimen kan. Ele Sounpar 74 Mwohn Krais.[/i]\n\n1 Eri met kedekedeo nein Alma pwutak ko kolahng nanpwungen aramas akan, kalohkihong irail mahseno. Oh pil pein Alma, sohte kak kommoal, oh e pil iang kohkohseli.\n\n2 Met kitail sohlahr pahn koasoia duwen arail kalohk kan, ihte me irail kalohkier mahseno, oh me mehlelo, nin duwen ngehn en kokohp oh kaudiahl; oh irail kalohk nin duwen sapwellimen Koht koasoandi sarawio me irail malipilipiongehr.\n\n3 Oh met I pwuralahng koasoiepen mahwen kan nanpwungen Mehn Nihpai kan oh Mehn Leimen kan, ni kaeisek waluhn sounpar en mwehin sounkopwung kan.\n\n4 Pwe kilang, kedekedeo Mehn Soram ko iangala Mehn Leimen ko; eri, ni tepin kaeisek waluhn sounparo, Mehn Nihpai kan ahpw kilangada Mehn Leimen kan kohkohdohng irail; eri irail ahpw kaunopadahngehr mahwen; ei, irail kapokonepene neirail sounpei kan nan sahpw en Terson.\n\n5 Kedekedeo Mehn Leimen ko iangahki kiden neirail sounpei kan kohkohdo; oh irail kohdo nan sahpw en Andeionum, me wia sahpw en Mehn Soram kan; oh ohl emen me kahdaniki Saraemna me wia arail kaun.\n\n6 Eri met, pwehki Mehn Amelek kan ar inenen sekineken oh loallap suwed sang Mehn Lemen kan, eri, Saraemna idihada re en wia kaun en sounpei ong Mehn Lemen kan, oh irail koaros Mehn Amelek oh Mehn Soram kei.\n\n7 Eri e wia met pwe re en kak kadakadaurete arail kailongki Mehn Nihpai kan, pwe en kak kolokol irail pahn eh manaman pwe eh koasoandi kan en kak pweida.\n\n8 Pwe kilang, eh koasoandi kan iei en kamwakidada Mehn Lemen kan pwe irail en lingeringer oh uhwong Mehn Nihpai kan; e kin wia met pwe en kak ahneki manaman kehlail pohrail, oh pwe en pil kalowehdiong Mehn Nihpai kan pahn eh manaman sang ni eh pahn kaliduweirailla.\n\n9 Oh met en Mehn Nihpai kan koasoandio iei re en apwalih sapwarail kan, oh imwarail kan, oh arail pwoud kan, oh neirail seri kan, pwe re en kak doareirailsang ar imwintihti kan; oh pwe re en pil kak kolokolete arail pwuhng kan oh arail kapai kan, ei, oh pil ar mour saledek, pwe re en kak kaudokiong Koht nin duwen nsenarail.\n\n10 Pwe re eseier ma re pahn lohdiong pahn manaman en Mehn Lemen ko, a Mehn Leimen ko pahn kemehla mehmen me pahn kaudokiong Koht ni ngehn oh mehlel, iei Koht mehlel oh ieiaso.\n\n11 Ei, oh irail pil ese duwen Mehn Leimen kan arail kailongki mehlel riarail ko, me iei aramas en Andai-Nihpai-Lihai kan, me kahdanikihla aramas en Amon—oh irail sohte men doadoahngki dipwisou en mahwen, ei, irail wiadahr inou ehu oh irail sohte kak kauwehla—eri, ma re pahn lohdiong pahn manaman en Mehn Leimen kan irail uhdahn pahn kamakamala.\n\n12 Oh Mehn Nihpai kan sohte kak mweidohng irail en kamwomwmwomwla; eri re kihong irail sapw me re pahn sapwenikihla.\n\n13 Oh nein Amon aramas akan kin kihong Mehn Nihpai kan pali laud en arail dipwisou kan pwe en sewese neirail sounpei kan; eri Mehn Nihpai kan idihdiong, re en kelehpwki pelian Mehn Leimen kan, me kapatapene kadaudok en Leimen oh Lemuel, oh nein Ismael pwutak kan, oh Mehn Nihpai kahngohdi kan koaros, me iei Mehn Amelek kan oh Mehn Soram kan, oh pil kadaudok en samworohn Noha ko.\n\n14 Eri kadaudok pwuko kereniong duwehte uwen tohtohn Mehn Nihpai ko; eri ih me Mehn Nihpai kan kin itoitkiheng re en peiong riarail kan oh mehnda ma pil kakerehdi nta.\n\n15 Kedekedeo ni ahnsou me sounpei en Leimen kan kohpenehr nan sahpw en Andeionum, kilang, sounpei en Nihpai kan onopadahr re en tuhwong irail nan sahpw en Terson.\n\n16 Eri, kaun en Mehn Nihpai kan, de ohl me idihdida pwe en wia kaun lapalap en sounpei ong Mehn Nihpai kan—eri kaun lapalap en sounpei menet uhd pwukoahki sounpei en Mehn Nihpai koaruhsie—oh ede Moronai;\n\n17 Oh Moronai uhd pwukoahkier manaman unsek, oh wiepen doadoahk en arail mahwen kan. A e sounparte rieisek limau ahnsou me e idihdahr en wia kaun lapalap en sounpei en Mehn Nihpai kan.\n\n18 Kedekedeo e ahpw tuhwongidi Mehn Leimen kan ni irepen sahpw en Terson, oh nah aramas akan weuwa neirail kedlahs, oh naipokos kan, oh soangsoangen dipwisou en mahwen kan koaros.\n\n19 Oh ahnsou me nein mehn Leimen sounpei kan kilangadahr me aramas en Nihpai kan, de Moronai, kalikawihkihda nah aramas akan likou mete mehn pere nan mwaramwararail akan oh pil mehn sansar, ei, oh pil lisoarop en perehla moangerail kan, oh irail pil likauwih likou mosul kan—\n\n20 Eri nein Saraemna sounpei kan sohte kaunopada soangen dipwisou pwuko; irail weuwahte neirail kedlahs kan oh neirail naipokos kan, neirail kesik ketieu kan oh arep kan, neirail takai kan oh pahi kan; oh irail sohte likou, ihte irail pirehkipene lukeparail kan kateng me wiawihkihda kilin mahn; ei, irail koaros kilisou, ihte Mehn Soram kan oh Mehn Amelek kan me soh;\n\n21 Ahpw re sohte likawih mehn perehpen nan mwaremwararail kan, de mehn sansar kan—eri, irail masakada mehlel sounpei en Mehn Nihpai ko pwehki arail tehtehn mahwen kan, mehndahte arail inenen tohto sang Mehn Nihpai kan.\n\n22 Kilang, kedekedeo irail sohte men kohdo peiong Mehn Nihpai ko ni irepen sahpw en Terson; eri irail mweselsang sahpw en Andeionum kolahng nan sapwtehno, oh irail pidekla palio nan sapwtehno ni tepin pillap en Saidon, pwe irail en kak kohlahng nan sahpw en Mandai oh kalowehdi sahpwo; pwehki irail sohte medewe me nein Moronai sounpei ko pahn ese wasa me re kohla ie.\n\n23 Ahpw kedekedeo, ni ahnsowohte me irail mwesellahngehr nan sapwtehno, Moronai kadaralahng nan sapwtehno lipoahrok kei pwe re en mwasahn ar kahnimwpwalo; oh Moronai, pwehki e pil ese duwen kokohp en Alma kan, e ahpw kadarala ohl ekei reh, oh peki reh en kalelapak rehn Kauno duwen wasa me sounpei en Mehn Nihpai ko pahn kohla ie pwe re en doare pein irail sang Mehn Leimen ko.\n\n24 Kedekedeo mahsen en Kauno ahpw leledohng rehn Alma, oh Alma ahpw pakairkihong nein Moronai meninkeder ko, me sounpei en Mehn Leimen ko karikaris pidek kohla nan sapwtehno, pwe irail en kak kohla nan sahpw en Mandai, pwe re en kak tepida mahweniong wasao me aramas ako mwomwen luwet. Oh meninkeder ko ahpw pwurala oh patohwanohng Moronai pakairo.\n\n25 Eri mwurin Moronai eh pwilikihdi ekei nah sounpei ko nan sahpw en Terson, pwe ekei sounpei en Mehn Leimen ko de kohdo nan sahpwo oh kalowehdi kahnihmwo, e ahpw wahda luhwen nah sounpei kan oh karis kohla nan sahpw en Mandai.\n\n26 Oh e ahpw kapokonepene aramas koaros me mih nan sahpwo pwe irail en mahweniong Mehn Leimen ko, pwe re en doare sapwarail kan oh arail wehi, arail pwuhng kan oh arail mour saledek; eri irail onopadahr ong ahnsou me Mehn Leimen kan pahn kohdohng irail.\n\n27 Kedekedeo Moronai ahpw kupwurehda nah sounpei ko re en rukula nan wahu me mi ni keilen pillap Saidon, me mi palikapi en pillap Saidon nan sapwtehno.\n\n28 Oh Moronai kadarala lipoahrok kei nan sahpwo, pwe en kak ese ahnsou me karis en Mehn Leimen kan pahn kohdo.\n\n29 Oh met, pwehki Moronai eh wehwehkier koasoandi en Mehn Leimen kan, oh ar koasoandi me iei en kamwomwala riarail kan, de kaloweiraildi pahn ar manaman oh kaliduwihirailla pwe re en kak wiakihla sahpwo pwon arail wehi.\n\n30 Oh e pil wehwehki me ihte me Mehn Nihpai kan kin inengieng wia iei en doandoarete sapwarail kan, oh arail mour saledek, oh arail mwomwohdiso, eri e medewe me e sohte pahn wia dihp ma e pahn doadoahngki koasoandi en lidip kan pwe en doare irail; eri, e diarada sang nah lipoahrok kan wasa me Mehn Leimen ko pahn keid ie.\n\n31 Eri, e ahpw katohrepeseng nah sounpei kan oh kahrehla ekei irail nan wahuo, oh karukihirailla ni palimese, oh palieir en dohl en Ripla;\n\n32 Oh me luhwe ko e karukihala ni palikapi en wahuo, ni palikapi en pillap Saidon, oh kohdihla ni irepen sahpw en Mandai kan.\n\n33 Oh pwehki e koasoanehdier nah sounpei kan nin duwen dahme e mwahuki, e onopadahr en tuhwong irail.\n\n34 Kedekedeo Mehn Lemein ko ahpw kohdahdo ni paliepeng en dohlo, wasa me ekei nein Moronai sounpei ko wie rukuruk ie.\n\n35 Oh ni ahnsou me Mehn Leimen ko daulihdo dohl en Ripla, oh leledo nan wahuo, oh ni ar kotehdo pillap en Saidon, wasa me sounpei ko wie rukuruk ni palieir en dohlo, iei ohl me kaun pwihn wet mware Lihai. E kahluwahla nah sounpei kan oh kapilpene Mehn Leimen kan ni palimese sang ni tihnsewerail.\n\n36 Kedekedeo ahnsou me Mehn Leimen ko kilangada Mehn Nihpai ko ar wie kohkohdohng irail sang ni tihnsewerail, irail pirekek oh tepida peiong nein Lihai sounpei ko.\n\n37 Oh aramas tepida kamakamala pali koaros, ahpw mehlahn Mehn Leimen kan doar mehlel, pwehki arail kilisou a sohte perehparail sang nein Mehn Nihpai kedlahs kan oh naipokos kan, me kin kahrehda ar kamakamkihla ni kereniong pal koaros.\n\n38 A ekei pak mie me kin pwupwudi rehn Mehn Nihpai kan, sang ni ar palkihdi kedlahs oh keredi en nta laud, pwehki arail perehla wasa kesempwal ni paliwararail kan, de wasa me kesempwal ni paliwarerail kan re perehsang ehn Mehn Leimen ko arail pahn peleiraildi, sang ni arail mehn perehpen nan mwaremwararail kan, oh neirail mehn sansar kan, oh arail lisoarop mete kan; oh met kahrehda Mehn Nihpai kan kemehla Mehn Leimen kan.\n\n39 Kedekedeo Mehn Leimen kan masepwehkada, pwehki kamwomwala me wiawihong irail, lao re tepida sopohlahng ni pillap en Saidon.\n\n40 Oh Lihai oh nah ohl akan pwakih irail; oh Lihai pwakihirailla nan pillap en Saidon, oh irail kotehla pillap en Saidon. Oh Lihai oh nah sounpei kan mihmihte ni keilen pillap Saidon pwe re en dehr kotehla.\n\n41 Kedekedeo Moronai oh nah sounpei kan tuhwong Mehn Leimen ko nan wahuo, apali pillap en Saidon, oh tepida mahweniong irail oh kemeirailla.\n\n42 Oh Mehn Leimen kan pwurehng tepida tangasang irail, kohlahng nan sahpw en Mandai; oh re pil tuhwong nein Moronai sounpei kan.\n\n43 A met mehn Leimen ko peiki uwen ar kehlail koaros; ei, soangen pei kehlail oh kommwad mehlel wet sohte kin wiawi sang mahs kohdo, sangete ni tapio rehn Mehn Leimen ko.\n\n44 Oh Mehn Soram kan oh Mehn Amelek kan me kamwakidada irail, Mehn Soram oh Amelek kan me wia arail sounkaweid oh kaunen sounpeikan, oh Saraemna, me wia arail kaunen sounpei, de arail kaun lapalap me kin katanga mwekid en sounpei; ei, re pei duwehte drahken kei, oh Mehn Nihpai tohto kamakamala pahrail, ei, pwe re pelepeseng arail lisoarop mete kan, oh re koapwoare ar mehn perehpen nan mwarmwararail kan, oh re pelehsang pehrail tohto; oh met Mehn Leimen ko peiki ar lingeringer mehlel.\n\n45 Ahpw, dahme kin kamwakidada Mehn Nihpai kan me siksang mehlel dahme kin kamwakidada Mehn Leimen ko, pwe irail sohte pepeiki wehin nanmwariki de pil manaman ahpw irail pepeiki imwarail kan oh arail mour saledek, arail pwoud kan oh neirail seri kan, oh soahng koaros me arail, ei, arail pwuhng en kaudok oh arail mwomwohdiso.\n\n46 Oh re kapwaiada dahme re wiahki me ar pwukoa me re anahne wia ong arail Koht; pwe Kauno ketin mahsanih ong irail oh pil ong arail pahpa kahlap ako, ketihtihki: Nin duwen amwail sohte pahn tapiada keieu en pingiping, de pil keriauo, kumwail sohte pahn mweidohng kumwail en kamakamala pahn amwail imwintihti kan.\n\n47 Oh Kauno pil pwurehng mahsanih: Kumwail pahn doarehla amwail peneinei kan lao lel kakerehdi nta. Eri iei kahrepe wet me Mehn Nihpai kan kin pelianki Mehn Leimen kan, pwe re en doarehsang pein irail, oh arail peneinei kan, oh sapwarail kan, arail wehi, oh arail pwuhng kan, oh arail pelien lamalam.\n\n48 Kedekedeo ahnsou me nein Moronai ohl akan kilangada en Mehn Leimen kan ar loallap oh lingeringer, irail masepwehkada kerenion oh tangasang irail. Oh Moronai, kasawiada arail pepehm, e ahpw kadarala kaweid pwukat oh kakehlakahki mohngiongarail kan—ei, re en medewe sapwarail akan, arail mour saledek, ei, arail saledek sang mour en lidu.\n\n49 Kedekedeo irail ahpw pirekekiong Mehn Leimen ko, oh re wiahkiteieu lukwerkihong Kauno arail Koht, pwehki arail mour saledek oh arail saledek sang mour en lidu.\n\n50 Oh sang ni manaman re ahpw tepida pelianki Mehn Leimen kan; oh ni ahnsowohte me irail lukwerkihong Kauno ong arail saledek, Mehn Leimen kan tepida tangasang mwohrail; oh irail tangdoaui ni pillap en Saidon.\n\n51 Eri, Mehn Leimen ko tohtohsang irail, ei, pahn pak riau re tohtohkihsang Mehn Nihpai ko; ahpw, re pakahrla lao re kohpene wiahda pokon ehu nan wahuo, ni keilen pillap en Saidon.\n\n52 Eri, nein Moronai sounpei kan kapilirailpene, ei, pali koaros en pillapo, pwe kilang, nein Lihai ohl akan mi palimese.\n\n53 Eri ahnsou me Saraemna kilangada me nein Lihai ohl akan mi palimese en pillap Saidon, oh nein Moronai sounpei kan mi palikapi en pillap Saidon, me Mehn Nihpai kan kapilirailpenehr, irail pwonkilahr ar masepwehk.\n\n54 Eri Moronai, ni e kilangadahr ar masepwehkada kowahlap, e ahpw ruwese nah ohl akan re en tokedihsang kakerehdi nta.\n\n", "alma 44": "[center][font_size=26]Iralaud 44[/font_size][/center]\n\n[i]Moronai ndaiong Mehn Leimen ko re en wiahda inou en popohl de ma soh re pahn kamakamala—Saraemna soikala eh pekipeko, oh mahweno ahpw doula—Nein Moronai sounpei ko kalowehdi Mehn Leimen ko. Ele Sounpar 74–73 Mwohn Krais.[/i]\n\n1 Kedekedeo irail ahpw uhdi oh ekis pweieksang irail. Oh Moronai ndaiong Saraemna: Kilang, Saraemna, se sohte men kamaramas. Kumwail ese me kumwail mihmi pahn at manaman, ahpw se sohte men kemeikumwailla.\n\n2 Kilang, se sohte kohdohng mahweniong kumwail oh kakerehdi nta pwe se en ahneki manaman pohmwail; se sohte pil inengieng kaliduwih aramas. Ahpw iei ih met kahrepen ahmw kohkidohng kiht; ei, oh kumwail lingeringer paht pwehki at pelien lamalam.\n\n3 Ahpw met, ke kilang me Kauno ieiang kiht; oh ke kilang me e ketin pangkumwaillahng pahn aht manaman. Oh met I men ke en wehwehki me met wiawihong kiht pwehki at pelien lamalam oh at pwoson Krais. Oh met ke kilang me ke sohte kak kauwehla at pwoson.\n\n4 Eri ke kilang me iei met pwoson mehlel en Koht; ei, ke kilang me kupwuren Koht kin utung, oh kolokol, oh doarei kiht, ma se pahn kin loalopwoat ong ih, oh at pwoson, oh at pelien lamalam; oh Kauno sohte mwahn pahn mweidohng kiht se en kamwomwomwla ihte ma se pahn pwupwudiong nan dihp oh kahmahmkihla at pwoson.\n\n5 Eri met, Saraemna, I ndaiong uhk, ni mwaren Koht me roson kowalahpie, me ketin kakehleikitada me kahrehda at kak kaloweikumwaildi, sang ni at pwoson, sang at pelian lamalam, oh sang ni at pwuhng en kaudok, oh sang aht mwomwohdiso, oh sang ni utuht sarawi me se pweipwandkihong aht pwoud kan oh nait seri kan, sang ni mour saledek me katengeikihtpene ong nan sapwat oh aht wehi; ei, oh pil sang ni nekinekid en mahsen sarawi en Koht, me iei kahrepen aht peren koaros; oh sang mehkoaros me keieu kesempwal ong kiht—\n\n6 Ei, oh kaidehn ihte met; I ndaionguhk sang ni omw koapworopwor unsek en mourla, wahdohng kiht noumw dipwisou en mahwen kan, oh se solahr pahn kakerehdi ntahmwail, ahpw se pahn kapitkumwailla, ma kumwail pahn kohkohla oh sohte pwurehng kodohng mahweniong kiht.\n\n7 Eri, ma ke sohte pahn wia met, kilang, kumwail lohdier paht, oh I pahn ruwese nei ohl akan re en mahweniong kumwail, oh kalokehkin kumwail mehla, pwe kumwail en kak sohrala; oh kitail ahpw pahn kilang ihs me pahn ahneki manaman pohn aramas pwukat; ei, kitail pahn kilang ihs me pahn mihla nan mouren lidu.\n\n8 Oh met kedekedeo ahnsou me Saraemna rongehr koasoi pwukat e ahpw wahdo nah kedlahs oh naipokos oh nah kesik ketieu oh kihong nan pehn Moronai, oh ndaiong ih: Kilang, iet nait dipwisou en mahwen kan; se pahn kihong kumwail, ahpw se sohte mwahn pahn wiahda inou ong kumwail, me se eseier me se pahn kauwehla, oh pil nait seri kan; ahpw ale nait dipwisou en mahwen kan, oh mweidohng kiht se en kohkohla nan sapwtehno; mah soh a se pahn kolokolete nait kedlahs kan, oh se pahn kamwomwala de kaloweikumwaildi.\n\n9 Kilang, se sohte kamehlele amwail pwoson; se sohte kamehlele me Koht me ketin pangkitalahng pahn amwail manaman; ahpw se kamehlele me amwail widing me doareikumwail sang nait kedlahs kan. Kilang, iei amwail perehpen mwaremware kan oh noumwail mehn sansar kan me doareikumwailla.\n\n10 Eri met ahnsou me Saraemna kaimwiseklahr koasoi pwukat, Moronai kapwurehiong Saraemna kedlahs oh dipwisou en mahwen kan me e ale, oh nda: Kilang, kitail pahn kaimwisekehla uhpene wet.\n\n11 Met I sohte kak kapwurehsang dahme I ndahier, eri nin duwen Kauno e ketin ieias, kumwail sohte pahn mweselda ihte ma kumwail pahn kahukihla me kumwail sohte pahn pwurodohng mahweniong kiht. A pwehki amwail mihmi pahn at manamana se pahn kakerehdi ntahmwail nan pwehl, de kumwail pahn idawehn koasoandi me I kasaledahr.\n\n12 Eri met ahnsou me Moronai koasoia mahsen pwukat, Saraemna ale nah kedlahso, oh e lingeringer pahn Moronai, oh e mwadangete tangalahng Moronai pwehn kemehla; ahpw ni ahnsou me e kihda nah kedlahs, kilang, emen nein Moronai sounpei ko pelehdiong kedlahso nan pwehlo, oh tupwasang mangileo; oh e pil rerehsang kilin moangen Saraeman oh e pwupwudi nan pwehlo. Oh Saraemna pweiekisang irail kohlongala nanpwungen nah sounpei ko.\n\n13 Kedekedeo sounpeio me kesihnen karani mwo, me rerehsang kilin moangen Saraemna, kolada kilin piten moangeo sang nan pwehlo, oh kihong ni imwin nah kedlahso, oh kasalehiong irail, ndindahiong irail ni ngihl laud:\n\n14 Pwe duwen kilin moahnget me pwupwudi nan pwehl, me wia kilin moangen amwail kaun, iei duwen kumwail pahn pil pwupwudi ihte ma kumwail pahn wahdo noumwail dipwisou en mahwen kan oh kohkohla ni amwail wiahda inou en popohl.\n\n15 Met irail me tohto, ahnsou me re rongehr koasoi pwukat oh kilang kilin moangeo ni kedlahso, re masepwehkada; oh irail me tohto kohdo oh pwilikihdi neirail dipwisou en mahwen ko mwohn Moronai, oh wiahda inou en popohl. Oh irail koaros me wiahda inouo mweimweida pwe re en kohkohla nan sapwtehno.\n\n16 Eri kedekedeo Saraemna uhdahn lingeringerda, oh e kamwakidada luhwen sounpei ko re en lingeringerda, a sang ni ar kehl koaros re peliankihda Mehn Nihpai kan.\n\n17 Eri Moronai ahpw lingeringerda, pwehki en Mehn Leimen kan ar keptakai; eri e ruwesehki nah aramas akan pwe re en mahweniong irail oh kemeirailla. Kedekedeo irail ahpw tepida kemeirailla; ei, oh Mehn Leimen ko pelianki neirail kedlahs kan oh arail kehl.\n\n18 Ahpw kilang, sohte perehpen paliwararail oh moangerail akan sang nein Mehn Nihpai kedlahs keng kan; ei, kilang irail dokdi oh paldi, ei, oh mwadang pwupwukihdi nein Mehn Nihpai kedlahs kan; oh re tepda pwupwudi, duwen me nein Moronai sounpeio kohpkidahr.\n\n19 Eri ni ahnsou me Saraemna kilangada me irail koaros nektehn pahn kamakamala, e werikilahng Moronai oh inoukihong me ih oh nah aramas akan pahn wiahda inou ma re pahn mweidala irail me luhwe kan en mourla, oh me re sohte pahn pwurodohng mahweniong irail.\n\n20 Kedekedeo Moronai ahpw pwurehng katokehdi ar kemekemeirailla. Oh e ahpw kihsang nein Mehn Leimen dipwisou en mahwen kan; oh mwurin arail wiadahr inou en popohl ong ih re ahpw mweidohng irail en kohkohla nan sapwtehno.\n\n21 Eri uwen tohtohn arail mehla kan, sohte me kak wadekedi pwehki uwen tohto ieu; ei, aramas ngedehrie sang rehn Mehn Nihpai ko oh pil Mehn Leimen ko mehla.\n\n22 Kedekedeo irail ahpw kesehdiong paliwar en me mehla kan nan pihl en Saidon, oh re peila oh seridi wasa loal en nan kepin sehd.\n\n23 Oh sounpei en Nihpai kan, de nein Moronai sounpei kan, pwurala ni imwarail akan oh sapwarail akan.\n\n24 A met kaimwiseklahr kaeisek waluhn sounpahr en mwehin sounkopwung kan ong aramas en Nihpai kan. Eri met kaimwiseklahr poadopoad en Alma, me ntingdi pohn pileit en Nihpai kan.\n\n", "alma 45": "Duwen aramas en Nihpai kan, oh arail mahwen kan oh pingiping kan, nan mwehin Ilemen, nin duwen poadoapoad en Ilemen, me e ntingihda nan eh mwehi.\n\nAudaudki iralaud 45 lel 62.\n\n[center][font_size=26]Iralaud 45[/font_size][/center]\n\n[i]Ilemen kamehlele mahsen en Alma kan—Alma kohpada duwen kamwomwomwlahn Mehn Nihpai kan—E kapaiada oh keriahla sahpwo—Mweinele Ngehno ketikihdahla Alma nanleng, duwehte Moses—Pingiping parpeseng nan mwomwohdiso. Ele Sounpar 73 Mwohn Krais.[/i]\n\n1 Kilang, met kedekedeo aramas en Nihpai kan peren kowahlap, pwehki Kauno ketin doareirailsangehr arail imwintihti kan; eri irail kapingkalahngan ong Kauno arail Koht; ei, oh irail kaisihsol oh kapakap laud, oh irail kaudokiong Koht sang ni peren kowahlapie.\n\n2 Kedekedeo nan kaeisek duwaun sounpar en mwehin sounkopwung kan ong aramas en Nihpai kan, Alma kohdo rehn nah pwutak Ilemen oh idek reh: Ke kamehlele dahme I ndaionguhkehr pid duwen poadopoad kan me wie nekinek?\n\n3 Oh Ilemen sapeng patohwan: Ei, I kamehlele.\n\n4 Oh Alma ahpw pwurehng nda: Ke kamehlele Sises Krais, me pahn ketido?\n\n5 Oh e sapengki: Ei, I kamehlele mahsen kan koaros me ke koasoiadahr.\n\n6 Oh Alma pwurehng ndahiong: Ke pahn kapwaiada ei kosonned akan?\n\n7 Oh e patohwan sapeng: Ei, I pahn kapwaiada omw kosonned kan sang nan mohngiongi unsek.\n\n8 Alma ahpw ndaiong: Meid pai kowe; oh Kauno en ketin kapaiaiuhkada nan sahpw wet.\n\n9 Kilang, mie mehkot me I pahn kohpadahng uhk; ahpw ke sohte pahn mweseiseiki dahme I pahn kohpadahng uhk; ei, dahme I pahn kohpehng uhk sohte pahn kasansalada lao kokohp wet pweida; eri ntingihedi mahsen pwukat me I pahn nda.\n\n10 Oh iet mahsen pwukat: Kilang, nin duwen ngehn en kaudiahl me mi rehi, I kasawiadahr me aramas pwukat, iei Mehn Nihpai kan, sounpar pahpwiki mwurin Sises Krais pahn ketin pwarohng irail, re pahn pwupwudiong nan soupwoson.\n\n11 Ei, oh re ahpw pahn dehdehki mahwen kan oh soumwahu kan, ei, lehk oh kamaramas, iei lao aramas en Mehn Nihpa kan ahpw pahn sohrala—\n\n12 Ei, oh met pahn wiawi pwehki arail pahn pwupwudiong nan soupwoson oh pwupwudiong nan wiewiahn rotorot kan, oh tiahk en nenek, oh soangen wiewia suwed kan koaros; ei, I ndaionguhk, me pwehki arail pahn wiahda dihp mehndahte arail marain lapalap oh loalokong, ei, I ndaionguhk, me sang rahno, iei mwohn dih kapahieu koaros pahn mehla, wiewia suwed kowahlap wet pahn leledo.\n\n13 Oh ahnsou me rahn lapalapo pahn leledo, kilang, ahnsowo nektehn leledo me irail aramas en ahnsou wet, de kadaudok kan me iang wadawadohng aramas en Nihpai kan, pahn solahr iang wadawadohng aramas en Nihpai kan.\n\n14 Ahpw mehmen me pahn luwehdi, oh sohte kamwomwomwla ni rahn lapalap oh kamasepwehko, re pahn iang wadawadohng Mehn Leimen ko, oh irail koaros pahn duweirailla ihte ekei me pahn kahdaniki tohnpadahk en Kauno; oh Mehn Leimen kan pahn pwakih irail lao re pahn sohrala. Oh met, pwehki wiewia suwed, me kokohp wet pahn pweikihda.\n\n15 Kedekedeo mwurin Alma e mahsanihongehr Ilemen soahng pwukat, e kapaiada ih oh pil rie pwutak kan; oh e pil kapaiada sampah ong kamwahupen aramas me mour pwung kan.\n\n16 Oh e ahpw nda: Kauno Koht ketin mahsaniher—Sahpwo pahn keriahla, ei, sahpw wet, ong wehi koaros, keinek koaros, lokaia koaros, oh aramas koaros pahn kamwomwala ni ar pahn dipkihda ar wiewia me suwed; oh e pahn uhdahn wiawi nin duwen dahme I koasoia; pwe iei met keria oh kapai en Koht me pahn lelohng nan sahpwo, pwe Kauno sohte kin kupwurki kisin dihp en mweimweida.\n\n17 Eri mwurin Alma eh koasoiahda mahsen pwukat e ahpw kapaiada mwomwohdiso, ei, koaros me pahn kehlail nan ar lamalam sang ahnsowo kohla.\n\n18 Eri ni en Alma eh wiahier met e ahpw mweseldasang nan sahpw en Saraemla, ni mwomwen me e pahn kohlongala nan sahpw en Melek. Kedekedeo sohla ronge; duwen eh mehla de seridi se sohte ese duwe.\n\n19 Kilang, ih met me se wehwehki duwen ih, me ih ohl poadidi men; oh koasoiepe kohseli nan mwomwohdiso me Ngehno me ketikihdahla nanleng, de Kauno me ketin sarepidi, duwehte Moses. Ahpw kilang, pwuhk sarawi mahsanih me Kauno pein ale Moses; oh se medewe me e ketin alehdahr Alma sang ni ngehno, eri, ih me se sohte eseki duwen eh mehla de duwen eh seridi.\n\n20 Kedekedeo ni tepin pahr kaeisek duwaun mwehin sounkopwung kan ong aramas en Nihpai kan, Ilemen pwarala oh kalohki mahseno rehn aramas ako.\n\n21 Pwe kilang, pwehki arail mahwen kan ong Mehn Leimen kan oh kisin uhpene kan oh pingiping kan me kin wiawi nanpwungen aramas ako, e kin kesempwal me mahsen en Koht pahn kin pwurehng kalohkihong irail, ei, oh me doadoahk en mwomwohdiso pwurehng koasoansoandi.\n\n22 Eri, Ilemen oh rie kan pwurehng kohkohseli oh pwurehng koasoanehdi mwomwohdiso nan sahpwo, ei, nan kahnihmw koaros nan sahpwo me aramas en Nihpai kan sapwasapw ie. Kedekedeo irail ahpw idihada samworo kan oh sounpadahk kan nan sahpwo pwon, nan mwomwohdiso kan koaros.\n\n23 Kedekedeo mwurin Ilemen oh rie ko idiadahr samworo kan oh sounpadahk kan ong nan mwomwodiso kan a mie pingiping ehu ahpw pwarada nanpwungarail, oh irail sohte men rong en Ileman oh rie ko arail kaweid kan;\n\n24 Ahpw re pohnmwahsola, re mwohnkihte pein irail, pwehki arail inenen kepwehpwe; eri irail kepwehpwehla nan pein meserail kan, oh sohte men rong arail padahk kan pwehn momouriki mour pwung mwohn Koht.\n\n", "alma 46": "[center][font_size=26]Iralaud 46[/font_size][/center]\n\n[i]Amelekaia song en wiahla nanmwarki—Moronai kauwada pilaik en saledek—E kihpene aramas akan pwe re en doare arail pelien lamalam—Aramas pwoson mehlel kan kin adaniki Kristian—Luhwen kadaudok en Sosep pahn mourla—Amelekaia oh me kahngohdi kan sopohla nan sahpw en Nihpai—Irail akan me sohte pahn uhpalihki doadoahk en mour saledek pahn kamakamala. Ele Sounpar 73–72 Mwohn Krais.[/i]\n\n1 Kedekedeo koaros me sohte men rong en Ilemen oh rie kan ar kaweid kan kohpene pwe re en uhwong riarail ko.\n\n2 A met kilang, re uhdahn lingeringer kowahlap, kahrehda re koasoanedier me re pahn kemeirailla.\n\n3 Eri ohl me kakaun irail akan me lingeringerda pahn riarail akan, e wia ohl lapala oh kehlail men; oh ede iei Amelekaia.\n\n4 Oh Amelekaia men wiahla nanmwarki men; oh aramas akan me lingeringer pil mwahuki me e pahn wiahla arail nanmwarki; oh pali moron en irail wia sounkopwung tikitik kei en nan sahpwo, oh re men kalaudehla arail manaman.\n\n5 Oh re kin rong lokaiahn widing en Amelekaia, ma re pahn utungada ih oh koasoanehdi en wiahla arail nanmwarki, e pahn uhd kihong irail en wiahla kaun kei en aramas akan.\n\n6 Eri irail idawehnlahr Amelekaia nan arail kahngohdi, mehndahte Ilemen oh rie kan ar kalokalohkihong irail, ei, mehndahte ar apwalih mwahu mwomwohdiso, pwe re wia samworo lapalap kei nan mwomwohdiso.\n\n7 Oh tohto nan mwomwohdiso me kamehlele lokaiahn widing en Amelekaia, eri re pil kahngohdiong mwomwohdiso; oh met iei mwekid en aramas en Nihpai kan me uhdahn keper oh kamasepwehk, mehndahte arail pweida mehlel ni ar powehdi Mehn Leimen kan, oh peren mehlel me irail ahneki pwehki arail poadoandoarala sang nin limen Kauno.\n\n8 Eri kitail kilangehr uwen aramas ar kin mwadang en manokehla Kauno arail Koht, ei, re kin mwadangete wiewia me suwed, oh idawehnla me suwedo.\n\n9 Ei, oh kitail pil kilang wiewia suwed kowahlap me aramas suwed men kak kahrehiong aramas akan en wiahda.\n\n10 Ei, Kitail kilang me Amelekaia, pwehki e wia aramas widing mwersuwed men oh wia ohl kadek koasoi en widing, kahrehda e kahluwahsangehr mohngiong en aramas tohto re en wia me suwed; ei, oh en song en kauwehla mwomwohdiso en Koht, oh kauwehla poahsoan en saledek me Koht ketikihong irail, de kapai me Koht ketikidohr pohn sahpwo pwehki me mour pwung kan.\n\n11 Eri met kedekedeo ahnsou me Moronai, me wia kaun lapalap en sounpei en Mehn Nihpai kan, rongadahr duwen ar kahngohdi, e uhdahn lingeringer pahn Amelekaia.\n\n12 Kedekedeo e ahpw tehrpeseng eh sekido; oh e ale kisin likou me teisang eh sekido, oh ntingihedi powe—Ong katamanpen atail Koht, atail pelien lamalam, oh mour saledek, oh atail popohl, atail pwoud kan, oh neitail serikan—oh e katengehdi ni imwin tuhke pwoat.\n\n13 Oh e ahpw katengehdi ah lisoaropo, oh perehpen mwaremwareo, oh nah mehn sansaro, oh katengehdi tehtehn mahwen nin lukopeo; oh e ahpw wahda tuhkeo, me e katengehdiong eh likouo, (oh e kahdaneki pilaik en mour saledek) oh e ahpw itiekidi nan pwehlo, oh kapakap ong Koht ni ngidingid pwe en ketikihong rie ko kapai en mour saledek, erein aramas Kristian kan ar pahn mihmihte nan sahpwo—\n\n14 Pwe iei met me irail akan me sohte wia tohn mwomwohdiso en Koht kin ekerki koaros me kamehlele Krais.\n\n15 Oh koaros me iang mwomwohdiso kin loalopwoat; ei, irail koaros me kamehlele Krais ni mehlel pereniki alehda mwaren Krais, de Kristian me irail kin adaneki, pwehki arail kamehlele Krais me pahn ketido.\n\n16 Eri, ahnsou wet, Moronai kapakap pwe doadoahk en mour en Kristian kan, oh saledek en nan sahpwo en kak pweida.\n\n17 Kedekedeo ni ahnsou me e ngidingidkier eh kapakap ong Koht, e ahpw kahdaneki sahpw koaros me mi paleir en sahpw en Tehnla, ei, oh ni mehlel, sahpw koaros, me mi paliepeng oh palieir en adaneki—Sahpw pilipil ehu, oh sahpw en mour saledek.\n\n18 Oh e ahpw patohwan: Mehlel Koht sohte pahn mweidohng kitail, me aramas kin kauwe pwehki atail alehda mwaren Krais, en tiatihdi oh kamwomwmwomwla, ihte ma kitail pahn pwupwukihdi dipatail kan.\n\n19 Oh mwurin Moronai eh patohwan mahsen pwukat, e ahpw kohla rehn aramas akan, oh kauwada nan wehwe eh likou me e tehrasang ni eh likowo, pwe koaros en kak kilang nting me e ntingihedi pohn likou teio, oh e ahpw ngihl laudida, patohwan:\n\n20 Kilang, mehmen me pahn lirohrohki oaralap en nting pwukat nan sahpw wet, a en patohdo sang ni roson lapalap en Kauno, oh inoukihda me re pahn lirohrohki arail pwuhng kan, oh arail pelien lamalam, pwe Kauno Koht en ketin kupwuramwahwih irail.\n\n21 Kedekedeo ni ahnsou me Moronai kalohkier mahsen pwukat, kilang, aramas akan tangpene ni ar katengehdiong arail tehtehn mahwen nin lukoparail kan, oh tetehrasang arail likou kan pwe en wia kilel, de inou, me re sohte pahn manokehla Kauno arail Koht; eri, met wehwehki, ma re pahn kauwehla kosonned akan en Koht, de pwupwudi nan dihp, oh namenengki alehda mwaren Krais, Kauno pahn tehrirailpeseng duwehte arail tehrasang ar likou kan.\n\n22 Met iei inouo me re wiahdahr, oh re kesehdi arail likou kan mwohn nehn Moronai, ndinda: Se inoukihong aht Koht, ma se pahn pwupwudi nan dihp, a se pahn kamwomwmwomwala, iei duwehte riat ko nan sahpw en paliepeng; ei, e kak ketin keseikitala mwohn nehn aht imwintihti kan, duwehte aht kesehdier aht likou kan mwohn nehmw kan pwe en tiatipeseng, ma se pahn pwupwudi nan dihp.\n\n23 Moronai ahpw patohwanohng irail: Kilang, kitail wia luhwen kadaudok en Seikop; ei, kitail wia luhwen kadaudok en Sosep, me rie ko tehrpeseng eh sekido; ei, eri met kilang, kitail anahne kolokol kosonned akan en Koht, ma soh, a riatail kan pahn tehrpeseng atail likou kan, oh kitail pahn lekdekiong nan imweteng, de netila, de kamakamala.\n\n24 Ei, kitail doarehla atail mour saledek nin duwen atail wia luhwen kadaudok en Sosep; ei, kitail tamataman mahsen kan en Seikop, mwohn eh kapilsalehdala, pwe kilang, e kilangada wasa kis me luhwehdi ni ehn Sosep sekido me mwamwahute oh sohte ohla. Oh e ahpw mahsanih—Nin duwen wasa me sohte ohla ni ehn nei pwutak likou wet, ih pil pahn mwomwen luhwen kadaudok en nei pwutak eh pahn poadoandoarala nin limen Koht, oh pein ih me pahn ketin aleirailda, oh me luhwehdi en kadaudok en Sosep kan pahn mwomwala, iei duwehte wasa me ohla kan ni eh likouo.\n\n25 Eri kilang, me wet katoutouwihala ngeni; ahpw, ngeniet pereniki nei pwutaket, pwehki palien kadaudoke kan me Koht pahn ketin alehda.\n\n26 Eri kilang, iei met duwen sapwellimen Seikop mahseno.\n\n27 Eri mweinele luhwen kadaudoken en Sosep, me pahn mwomwala rasehng eh likouwo, iei irail akan me kahngohdiong kitail? Ei, oh kitail kakete kahngohdi ma kitail sohte pahn tengediong atail pwoson Krais.\n\n28 Eri kedekedeo ahnsou me Moronai patohwan mahsen pwukat e ahpw kohwei, oh pil kadarpeseng wasa koaros nin sahpwo ong towe me kahngohdi kan, oh kapokonepene irail koaros me men lirohrohki arail mour saledek, en pelianda Amelekaia oh irail koaros me kahngohdi kan, me kahdaneki Mehn Amelek.\n\n29 Kedekedeo ahnsou me Amelekaia dehdehki me nein Moronai aramas akan tohtohsang Mehn Amelek kan—oh pwehki e pil kilang me nah aramas akan peikasalki duwen pwuhng en mwekid me re tapiada—eri, pwehki eh perki me ar mwekido de pweida, e ahpw kahrehiong nah aramas ako me men iangih kohkolahng nan sahpw en Nihpai.\n\n30 Met Moronai medewehda me e sohte mwahu ma Mehn Leimen ko pahn wie kehkehlailla; eri e medewehda en sopukala nein Amelekaia aramas akan, de koliraildi oh kapwureiraildo, oh kemehla Amelekaia; ei, pwehki e wehwehki me Amelekaia pahn kamwakidada Mehn Leimen kan pwe re en lingeringer pahrail, oh kahrehiong ar pahn kohdo mahweniong irail; oh e wehwehkier me Amelekaia pahn wia met pwe en kak kapwaiada eh koasoandi kan.\n\n31 Eri Moronai medemedewe e pahn mwahu ma e pahn kahrehiong nah sounpei kan, me pokonpenehr, oh kalikawihkinirailda ar tehtehn mahwen kan, oh inoukidahr en doandoare meleilei—kedekedeo e ahpw kahrehda nah sounpei ko oh wahda arail impwal kan karis kohla nan sapwtehno, pwe irail en sopukala Amelekaia wasa me re keid ie nan sapwtehno.\n\n32 Kedekedeo e ahpw wiahier nin duwen ah pepehm kan, oh karis kohla nan sapwtehno, oh nantihong en sopukala nein Amelekaia sounpei kan.\n\n33 Kedekedeo Amelekaia ahpw sopohla iangahki ekei nah ohl ako, oh irail me luhwehdi kolkoldi oh wisikdohng pahn manaman en Moronai oh kopwurupwurla nan sahpw en Saraemla.\n\n34 Eri, pwehki sounkopwung lapalap kan idiadahr Moronai oh e pilipiladahr rehn aramas akan, eri e ahneki manaman en kamwakid sounpei en Nihpai kan nin duwen nsene, pwe en kak ahneki manaman en koasoanehdi oh kaun irail.\n\n35 Kedekedeo mehn Amelek kan me sohte pahn inoukihda me re pahn utungada doadoahk en mour saledek, pwe irail en kak kolokolete kopworment me saledek, e pahn kamakamala; oh irail me kasohwe inou en saledeko me malaulau.\n\n36 Kedekedeo e ahpw pil koasoanehdi me pilaik en oaralap en mour saledeko pahn epida pohn wasahn doulik koaros me mi nan sahpwo, me Mehn Nihpai kan sapwahneki; oh met Moronai poadokedier koasoandi en mour saledeko rehn Mehn Nihpai kan.\n\n37 Oh irail tepida pwurehng ahneki popohl nan sahpwo; oh met irail kolokolete popohl nan sahpwo lao ni imwin keisek duwaun sounpahr en mwehin sounkopwung kan.\n\n38 Oh Ilemen oh samworo lapalap kan pil kolokolete koasoandi mwahu nan mwomwohdiso; ei, nan erein sounpar pahieu re ahneki popohl laud oh pereperen nan mwomwohdiso.\n\n39 Kedekedeo irail tohto me mehlahr, ni arail tengediong ar kamehlele me Kauno Sises Krais ketin doarelahr ngenirail kan; eri irail mweseldahsangehr pohn sampah ni ar pereperen.\n\n40 Oh mie ekei me mehkihla soumwahu karakar, me kin kalapw wiawi nan sahpwo nan ekei ahnsou nan ehu pahr—ahpw re sohte kin kalapw mehkihla soumwahu karakar, pwehki tohtohn tuhke kan oh kalowe kan me inenen kaselel mehlel me Koht ketin kaunopadahr pwe en kak kamwahuwihala soumwahu kan, me aramas akan kin iangada pwehki iren ahnsou—\n\n41 Ahpw tohto me mehla ni ar mahlahr; oh duwen me kitail pahn medemedewe, irail akan me mehla ni ar pwoson Krais ahneki peren reh.\n\n", "alma 47": "[center][font_size=26]Iralaud 47[/font_size][/center]\n\n[i]Amelekaia doadoahngki koasoandi en mwersuwed, kamaramas, oh likamw pwe en kak wiahla nanmwarki en Mehn Leimen kan—Mehn Nihpai me kahngohdi kan kin mour suwed oh keper sang Mehn Leimen kan. Ele Sounpar 72 Mwohn Krais.[/i]\n\n1 Eri kitail pahn pwuralahng nan neitail poadopoad en Amelekaia oh irail akan me iang ih sopohla nan sapwtehno; pwe, kilang, e kahrehiong irail akan me iang ih, oh kohla nan sahpw en Nihpai rehn Mehn Leimen kan, oh kamwakidadahr Mehn Leimen kan pwe re en lingeringerda pahn aramas en Nihpai kan, kahrehda nanmwarki en Mehn Leimen kan kadarpesengehr kalohk ehu nan sahpwo pwon, nanpwungen sapwellime aramas koaros, pwe irail en pwurehng pokonpene pwe re en kohla mahweniong Mehn Nihpai kan.\n\n2 Kedekedeo ahnsou me kalohko lelpesengehr nanpwungarail, re uhdahn masepwehk mehlel; ei, irail masak kansensuwedi nanmwarkio, oh re pil masak kohla mahweniong Mehn Nihpai kan pwe re de mehla. Kedekedeo irail koasoanehdi me irail sohte pahn iang, de pali laud en irail sohte men iang, peikiong sapwellimen nanmwarkio poahngoko.\n\n3 Eri met kedekedeo nanmwarkio ahpw engiengkihda arail sapeik; eri e ahpw ketin mweidohng Amelekaia en kaunda sapwellime sounpei teiko me peikiong sapwellime poahngok, oh mahseniong ih en kohla oh idingohng irail en doadoahngki neirail dipwisou en mahwen.\n\n4 Eri kilang, met iei dahme Amelekaia mwahuki; pwehki eh wia ohl me kadek doadoahk en mwersuwed eri e koasoanehdier nan eh mohngiong me e pahn kasapwildi nanmwarki en Mehn Leimen ko.\n\n5 Oh met e alehier pwukoan kaunda Mehn Leimen kan me uhpalihki nanmwarkio; oh e nantiheng kenikenla rehn irail me sapeik ko; eri e kohla wasa me re kahdaniki Onaida, pwe iei wasao me Mehn Leimen kan koaros tangala ie; pwe re diarada me sounpei ko kohkohdo, oh, irail wiahki me re pahn kohdohng kemeirailla, eri irail tangala Onaida, wasahn dipwisou en mwahwen.\n\n6 Oh re idihada emen ohl me pahn wia arail nanmwarki oh arail kaun, pwehki arail ngoangkier koasoandi ehu me re sohte pahn idihdiong kohla peiong Mehn Nihpai kan.\n\n7 Kedekedeo irail ahpw pokonpenehr pohn kumwukumw en nahna ehu me kahdaniki Andipas, pwe irail en kaunopadahng mahwen.\n\n8 Eri Amelekaia sohte men mahweniong irail nin duwen sapwellimen nanmwarikio poahngoko; ahpw dahme e men wia iei e men kenikenla rehn sounpei en Mehn Leimen ko, pwe en kak wiahla arail kaun oh kasapwilidihsang nanmwarkio nan dewe oh kaunda wehio.\n\n9 Oh kilang, kedekedeo e ahpw ndaiong nah sounpei ko re en kauwada imwarail impwal kan nan wahu me karanih nahna Andipas.\n\n10 Kedekedeo ni ahnsou me wasa pwongier e ahpw kadaradahla meninkeder pohn nahna Andipas ni rir, oh e mwahuki kaun en irail ako me mih pohn nahnao, me adaniki Liondai, en kohdihdo nin tepin nahnao, pwe e men tuhwong ih.\n\n11 Kedekedeo ahnsou me Liondai alehdi rohng wet e sohte men kohdihla nin tepin nahnao. Kedekedeo Amelekaia pwurehng ileklahng reh keriapak, oh peki reh en kohdihdo. Kedekedeo Liondai sohte men wia; oh e pwurehng ileklahng reh kesilipak.\n\n12 Kedekedeo ahnsou me Amelekaia diarada me e sohte kak kahrehiong Liondai en kohdido sang pohn nahnao, e ahpw kohdahla ni nahnao, karanih en Liondai kahnihmpwalo; oh e pwurehng kadarala ah pekipeko rehn Lihondai, oh peki en kohdihdo, oh kahre nah soun silasil kan.\n\n13 Kedekedeo ni ahnsou me Liondai iangahki nah soun silasil kan kohdihdo rehn Amelekaia, a Amelekaia peki reh ma e kak kahrehdihdo nah sounpei kan nihpwong, oh kapilpene ohl akan nan kahnimpwalo me nanmwarkio ketkihong en kaunda, oh e pahn mweidohng irail pahn manaman en Liondai, ma e pahn kak wiahiong ih (Amelekaia) en wia keriau en kaun en sounpei ko pwon.\n\n14 Kedekedeo Liondai iangahki nah ohl akan ahpw kohdihdo oh kapilpene nein Amelekaia ohl akan, pwe mwohn arail pahn pirida madahn rahno nein Liondai sounpei kan kapilirailpenehr.\n\n15 Kedekedeo ahnsou me irail tehkadahr me re kapiliraildier, re ahpw peki rehn Amelekaia en mweidohng irail en iangala riarail ko, pwe re en dehr kamwomwala. Eri ih met me Amelekaia mwahuki en wiawi.\n\n16 Kedekedeo e ahpw mweidala nah ohl akan, ni eh uhwong sapwellimen nanmwarikio poahngok. Ih met me Amelekaia men en wiawi, pwe en kak kapwaiada eh koasoandi en kasapwildi nanmwarkio.\n\n17 Eri nan ehn Mehn Leimen kan tiahk, ma arail kaun lapalap kin mehla, a re kin idihada keriau en kauno en uhd wiahla arail kaun lapalap.\n\n18 Kedekedeo Amelekaia ndaiong emen nah ladu ko en kihong pwoisin ekis ekis rehn Liondai, e lao mehla.\n\n19 Eri, ni ahnsou me Lihondai mehla, Mehn Leimen kan idihada Amelekaia en uhd kaunirailda oh wiahla arail kaun en sounpei.\n\n20 Kedekedeo Amelekaia ahpw kahluwa nah sounpei kan (pwehki dahme e mwahuki pweidahr) oh karis kohla nan sahpw en Nihpai, kohla nan kahnihmw en Nihpai, me wia kahnimw lapalap.\n\n21 Oh nanmwarkio iangahki silepe ko ahpw kohieido pwe en tuhwong ih, pwe e medewe me Amelekaia kapwaiadahr sapwellime poahngoko, oh me Amelekaia kihpenehier lapalahn karis en sounpei ehu pwe re en kohlahng peiong Mehn Nihpai kan.\n\n22 Ahpw kilang, ni ahnsou me nanmwarkio ketieido pwe en tuhwong ih, Amelekaia ndaiong nah ladu ko re en kohla oh tuhwong nanmwarkio. Irail ahpw kohla oh poaridi mwohn nanmwarkio, ni ar mwomwehda wauneki pwehki eh lapalap.\n\n23 Kedekedeo ahnsou me nanmwarkio ketin kapahla limeo pwe en kasihnenihirailda, nin duwen tiahk en Mehn Leimen kan, me wia kilel en popohl, me wia tiahk me irail alasang Mehn Nihpai kan.\n\n24 Kedekedeo ni ahnsou me e ketin kasihnenihada me tihengo sang nan pwehlo, kilang e ahpw doakoahdi mohngiong en nanmwarkio; oh e ahpw pwupwudi nan pwehlo.\n\n25 Eri sapwellimen nanmwarkio ladu ko tang; a nein Amelekaia ladu ko ahpw werikihla, ndinda:\n\n26 Kilang, sapwellimen nanmwarkio ladu ko doakoahdi mohngiongeo, oh e melahr oh irail tangdoaui; kilang, kumwail kohdo oh tehk.\n\n27 Kedekedeo Amelekaia ahpw ruwesehki nah sounpei kan irail en kohla oh tehk dahme wiawihong nanmwarkio; oh ahnsou me irail kohla wasao, oh diarada me nanmwarkio wonohn nan ntah, Amelekaia ahpw mwomwehda me e lingeringer, oh nda: Mehmen me poakepoake nanmwarkio, en kohla, oh pwakihala sapwellime ladu ko pwe re en kamakamala.\n\n28 Kedekedeo irail koaros me poakepoake nanmwarkio, ahnsou me irail rongada koasoi pwukat, irail ahpw kohla oh pwakih sapwellimen nanmwarkio ladu ko.\n\n29 Eri ni ahnsou me sapwellimen nanmwarikio ladu ko kilangadahr sounpei kan pwakpwakih irail, re pwurehng masepwehkada, oh sopolahng nan sapwtehno, oh lellahng sahpw en Saraemla oh iangala nein Amon aramas akan.\n\n30 Oh sounpei kan me pwakih irail pwurala, mwurin arail pwakiher irail ni soh katepe; a met sang ni ehn Amelekaia mwersuwed aramas akan koapworopworkilahr.\n\n31 Kedekedeo mandahsang rahno e ahpw pidelong nan kahnimw en Nihpai iangahki nah sounpei ko, oh kaunda kahnihmwo.\n\n32 Eri likendo, ni ahnsou me e rongada me nanmwarkio kamakamala—pwe Amelekaia kadarala pakair ehu rehn likendo kawehwehiong me sapwellimen mwohnsapwoko ladu ko kemehla, oh me nah sounpei kan pwaki irail, ahpw sohte koliraidi, oh irail pitila—\n\n33 Eri, ahnsou me likendo rong mepwukat e ahpw ilekla rehn Amelekaia, oh peki re en kupwurehla aramas en kahnihmwo; oh e pil peki ma e kak kohdo reh; oh e pil peki ma e kak wahdo soun kadehde kei pwe re en kadehdehda duwen pwoulahn mwohnsapwoko.\n\n34 Kedekedeo Amelekaia ahpw kahrehda laduohte me kemehla nanmwarkio, oh irail koaros me iang ih, oh patohla rehn likendo, wasa me e kin ketiket ie; oh irail koaros kadehdehiong ih me nanmwarkio kamakamala rehn pein sapwellime ladu kan; oh re pil patohwan: Irail tangehrdoaui; met sou kadeikiraildahr? Oh met irail kamehlelehiongehr likendo duwen pwoulahn nanmwarkio.\n\n35 Kedekedeo Amelekaia ahpw nantihong en kenikenla rehn likendo, oh alehda en wiahla eh pwoud; oh met sang ni eh widing, oh sang ni sawas en nah ladu mwerisuwed kan, e alehdier wehio; ei, e wiahlahr nanmwarki en sahpwo pwon, aramas en Mehn Leimen pwon, me wiawihkihda Mehn Leimen kan oh Mehn Lemuel kan oh Mehn Ismael kan, oh Mehn Nihpai koaros me kahngohdi kan, sangete mwehin Nihpai kohdo lel ansou wet.\n\n36 Eri irail pwukat me kahngohdi, alehier kaweid oh padahk duwehte Mehn Nihpai kan, ei, irail alehier kaweid ni wiepen kamarain en Kauno, ahpw, me kapwuriamwei, e sohte kin werei mwurinte arail kin kahngohdi irail ahpw kin keptakaila oh kekeluwakala, oh re inenen ketihwo, suwed mehlel oh kamasepwehk sang Mehn Leimen ko—me rasohng irail niminimala tiahk en Mehn Leimen kan; re wialahr aramas pohnkahke kei, oh aramas me direki soangen mour suwed koaros; ei, re uhdahn manokehla mehlel Kauno arail Koht.\n\n", "alma 48": "[center][font_size=26]Iralaud 48[/font_size][/center]\n\n[i]Amelekaia kamwarongehda Mehn Leimen kan en uhwong Mehn Nihpai kan—Moronai kaunopada nah aramas akan pwe re en doare doadoahk en aramas Kristian kan—E kin perenki mour saledek oh mour maiau oh e wia ohlen Koht kehlail men. Ele Sounpar 72 Mwohn Krais.[/i]\n\n1 Eri kedekedeo, mwurinte Amelekaia eh alehdier wehio, e ahpw tepida kamwakid mohngiong en Mehn Leimen kan en uhwong aramas en Nihpai kan; ei, e idihada aramas akan me pahn kin koasoiong Mehn Leimen kan sang pohn arail wasahn doulik kan, oh uhwong Mehn Nihpai kan.\n\n2 Oh met e kamwakidadahr mohngiongirail kan en uhwong Mehn Nihpai kan, kahrehda ni imwin keisek duwaun sounpar en mwehin sounkopwung kan, eh koasoandi suwed kan pweidahr, ei, e wialahr nanmwarki en Mehn Leimen kan, oh e pil songosong en kaunda sahpw koaros, ei, aramas koaros me mi nan sahpwo, Mehn Nihpai kan oh pil Mehn Leimen kan.\n\n3 Eri e kapwaiada eh koasoandio, pwe e kahrehiong mohngiong en Mehn Leimen kan en keptakaila oh e karotongeirailla, oh kamwakidada nan kapehdirail kan en lingeringerda, lao e kapokonepenehr pokon kalaimwun ehu pwe re en kohla mahweniong Mehn Nihpai kan.\n\n4 Pwehki uwen tohtohn nah aramas akan, e koasoakoasoane en kalowehdi Mehn Nihpai kan oh kaliduweirailla.\n\n5 Oh met e idiadahr Mehn Soram kan en wia kaun lapalap en sounpei kan, pwehki irail me keieun wehwehki kehlail en Mehn Nihpai kan, oh wasahn arail rukula kan, oh wasa me keieu luwet nan arail kahnihmw kan; eri e idihiraildahr en wia kaun lapalap en nah karis en sounpei kan.\n\n6 Kedekedeo irail ahpw kahrehda neirail sounpei kan, oh karis kohla nan sapwtehno kohlahng nan sahpw en Saraemla.\n\n7 Eri kedekedeo nindokon Amelekaia wie kalakalaudehla eh manaman sang ni widing oh mwersuwed, a Moronai, e wie kaukaunopada lamalam en aramas akan en loalopwoat ong Kauno arail Koht.\n\n8 Ei, e wie kakehlakahla karis en Mehn Nihpai kan, oh kaukauwada kehl tikitik kei, de wasa me re kak rukula ie; re koasoakehda pwehl pwe en kapilpene nah karis en sounpei kan, oh pil wiewiahda kehl takai pwe en kapilirailpene, kapilpene arail kahnihmw kan oh irepen sapwarail kan; ei, kapilpene sahpwo pwon.\n\n9 Oh arail kehl me keieu luwet kan e kin kihong pali laud en nah ohl akan; oh met e wiahda kehl kehlail oh kakehlakahla sahpwo me Mehn Nihpai kan sapweniki.\n\n10 Oh met e wie kaukaunop pwe en utung arail mour saledek, sapwarail kan, arail pwoud kan, oh neirail seri kan, oh arail popohl, oh irail en kin momour pwehki Kauno arail Koht, oh pwe re en kak dadaurete soangen doadoahko me arail imwintihti kan kin nda doadoahk en aramas Kristian.\n\n11 Oh Moronai wia ohl roson oh kehlail men; e wia ohl me audaudki kupwurokong unsek; ei, ohl emen me sohte pereniki kamaramas; ohl men me palingene kin perenki mour saledek oh mour maiau, oh saledek en rie kan sang pahn kehnaudek oh mour en lidu;\n\n12 Ei, ohl me eh mohngiong kin direkihla kalahngan ong eh Koht, pwehki pai oh kupwuramwahu tohto me e ketikihong sapwellime aramas akan; ohl me kin doadoahk laud mehlel ong ni kamwahupen nah aramas akan oh pereparail.\n\n13 Ei, oh ih ohl emen me tengeteng nan eh pwoson Krais, oh e kahukilahr me e pahn doare nah aramas akan, eh pwung kan, oh eh wehi, oh pil eh pelien lamalam, mehndahte ma pein ntah kerkihla.\n\n14 Met Mehn Nihpai kan alehdier kaweid me re pahn pein doareirailsang ar imwintihti kan, oh ma mie anahnepen kakerehdi nta, ihme re pahn wia; ei, re pil alehdi kaweid me re sohte mwahn pahn tapihada mahwen, ei, dehr ngapkihda kedlahs ihte ma re pahn pelian ar imwintihti, oh ihte ma e pahn doarehla pein arail mour kan.\n\n15 Oh met iei arail pwoson, ma re pahn wia met Koht pahn kapaiairailda nan sahpwo, eri met wehwehki, ma re pahn loalopwoatohng kapwaiada kosonned en Koht akan e pahn ketin kapaiairailda nan sahpwo; ei, e pahn ketin kaparkin irail ma re anahne sopohla, de kaunopada ong mahwen, nin duwen keperpen arail kahpwal;\n\n16 Oh pil, me Koht pahn ketin kasalehiong irail wasa re pahn kohla ie pwe re en kak pein doare irail sang arail imwintihti kan, oh sang ar pahn wia met, Kauno kin ketin doareirailla; oh iei met en Moronai pwoson, oh e kin perenki nan eh mohngiong; kaidehn kakerehdi nta ahpw wiewia mwahu, pwe en doandoare nah aramas akan, ei, pwe en kapwaiada sapwellimen Koht kosonned akan, ei, oh liksang wiewia suwed kan.\n\n17 Ei, mehlel, mehlel I ndaiong kumwail, ma aramas koaros sangete mahs kohdo, oh sang met kohla, pahn duwehte Moronai, kilang, manaman en ehl pahn rerrada kohkohlahte; ei, mohngiong en aramas akan sohte pahn mi pahn manaman en tepilo.\n\n18 Kilang, ih ohl emen me duwehte Amon, sapwellimen Mosaia pwutako, iei, oh pil sapwellimen Mosaia pwutak teiko, ei, oh pil Alma oh pil nah pwutak ko, pwe irail koaros ohl en Koht kei.\n\n19 Eri kilang, Ileman oh rie ko pil wiewia doadoahk katapan duwehte Moronai; pwe re kalohki mahsen en Koht, oh re papidaisihala aramas koaros me koluhla oh men rong arail padahk kan.\n\n20 Oh met re kohwei, oh aramas akan karakarahkala pwehki ar padahk kan, kahrehda irail kenikenla mehlel rehn Kauno, iei, erein sounpar pahieu re piseksang mahwen oh pingiping kan nanpwungarail.\n\n21 Ahpw, nin duwen ei koasoiaier, ni imwin kaeisek duwaun sounpar, ei, mehndahte ar ahneki popohl nanpwungarail, re idihdiong pelian riarail, Mehn Leimen kan, ahpw ni ar sohte inangih.\n\n22 Ei, oh ni mehlel, arail mahweniong Mehn Leimen kan sohte uhdi erein sounpar tohto, mehndahte ar sohte inangih.\n\n23 Eri, irail pahtoukihla ar pahn mahweniong Mehn Leimen kan, pwehki irail sohte perenki kakerehdi nta; ei, oh kaidehn ihte met—irail pil pahtouhla pwehki irail me kahrehda me riarail tohto kohkohsang pohn sampah wet kohlahng nan sampah soutuko, ni ar sohte onopadahng tuhwong ar Koht.\n\n24 Ahpw, irail sohte kak mweidala arail mour kan, pwehki arail pwoud kan oh neirail seri kan pahn kamakamala ni tiahk suwed pahn irail akan me wia kisehrail mahs, ei, oh kahngohdiong arail mwomwohdiso, oh kohkohsang irail oh kohlahng kamwomwirailla sang ni ar iangala Mehn Leimen ko.\n\n25 Ei, re sohte kakohng riarail ko en perenki kakerehdi ntahn Mehn Nihpai kan ma miehte aramas akan me kin kapwaiada sapwellimen Koht kosonned akan, pwe Kauno ketin inoukidahr ma re pahn kapwaiada sapwellime kosonned akan re pahn pweida nan sahpwo.\n\n", "alma 49": "[center][font_size=26]Iralaud 49[/font_size][/center]\n\n[i]Mehn Leimen kan me kodohn mahwen sohte kak kalowehdi kahnihmw kehlail en Amonaia oh Noha—Amelekaia lahlahwe Koht oh kahukihla me e pahn nim ntahn Moronai—Ilemen oh rie ko usehla kakehlakahda Mwomwohdiso. Ele Sounpar 72 Mwohn Krais.[/i]\n\n1 Kedekedeo ni keisek ehu en sounpwong en nan keisek duwau en pahro, nan rahn keisek en sounpwungo karis en Mehn Leimen ko dierekda me re kohkohdohng sahpw en Amonaia.\n\n2 A kilang, kahnimwo onohnsapahlda, oh Moronai kihdihong ni irepen kahnimwo karis en sounpei ehu, oh re koasoakehda pwehl kapilpene kahnihmwo pwe en pere irail sang nein Mehn Leimen arep kan oh takai kan, pwe kilang, re kin peiki takai oh arep.\n\n3 Kilang, I nda me kahnimw en Amonaia onohnsapahlda. Ei, I ndaiong kumwail, me ekei wasa me onohnda sapahl; oh pwehki Mehn Leimen kan kauwelahr wasao mwoweo pwehki wiewia suwed en aramas oko, re medewe me wasou pahn mengei ong irail en pwurehng kauwehla.\n\n4 Ahpw kilang, ia uwen ar nsensuwedla mehlel; pwe kilang, Mehn Nihpai kan koasoakehda uluhl en pwehl kapilpene wasa re mi ie, pwehki eh inenen ileile kahrehda Mehn Leimen kan sohte kak katehkiniraildi neirail takai kan oh neirail arep kan, oh re pil sohte kak kohdohng irail ihte ni ewen kehlo.\n\n5 Eri ahnsou wet, kaun lapalap en sounpei en Mehn Leimen ko pwuriamwei mehlel, pwehki loalokong en Mehn Nihpai kan ni ar kaunopada arail wasahn rukula kan.\n\n6 Eri kaun en Mehn Leimen ko medewe, pwehki arail pokon kalaimwun, ei, re medewe me re pahn kak wiahiong irail duwehte mwoweo; ei, oh re pil pein kaunopada neirail mehn sansar akan, oh iangahki perehpen mweremarerail kan; oh re pil likawih kilin mahn kan, ei, likou mosul kan pwe en perehla ar kilisou.\n\n7 Oh pwehki arail onopadahr re medewe me e pahn mengei ong irail en kalowehdi riarail ko oh kaliduwihirailla, de kamaramas oh kemeirailla nin duwen nsenarail.\n\n8 Ahpw kilang, re uhdahn pwuriamweikihla, ar kaunopadahng irail, ni wiepe me sohte kin wiawi rehn kadaudoken Lihai kan. Eri re onopadahr ong Mehn Leimen ko, pwe re en mahwen ni wiepe me Moronai padahkiong irail.\n\n9 Kedekedeo Mehn Leimen ko, de Mehn Amelekaia ko, pwuriamweikihla mehlel wiepen ar kaunopadahng mahwen.\n\n10 Eri met, ma nanmwarki Amelekaia ketdihdo sang nan sahpw en Nihpai, oh tiengla mwohn sapwellime karis en sounpei kan, mwein ele e pahn kak kahrehiong Mehn Leimen kan re en tapiada mahweniong Mehn Nihpai kan ni kahnimw en Amonaia; pwe kilang, e sohte katapaniki ma sapwellime aramas akan pahn kamakamala.\n\n11 Ahpw kilang, Amelekaia sohte iang ketdihdo mahwen. Oh kilang, sapwellime kaun lapalap en sounpei kan sohte men tapiada mahweniong Mehn Nihpai kan nan kahnimw en Amonaia, pwe Moronai wekidala wiepen katanga koasoandi en Mehn Nihpai kan, met kahrehda Mehn Leimen ko nsensuwedkihla ar pweiekla sang wasao oh re sohte kak kohdohng irail.\n\n12 Eri, re ahpw pwurala nan sapwtehno, oh kahrehda neirail sounpei ko oh karis kohlahng sahpw en Noha, ni ar medemedewe me wasao pahn keieu mwahu ong irail en mahweniong Mehn Nihpai kan.\n\n13 Pwe re sohte ese me Moronai pil kakehlakahda, de kauwadahr kelen wasahn rukula kei, ong kahnimw koaros nan sahpwo pwon; eri, ni ngoang mehlel re karikaris kohla nan sahpw en Noha; ei, ar kaun lapalap en sounpei kan kohdo mwohrail oh re kahukihla me re uhdahn pahn kamwomwala aramas en kahnimwo.\n\n14 Ahpw kilang, irail pwuriamweikihla, pwe kahnimw en Noha, me wia wasa luwet ehu mwoweo, ahpw met, sang ni wiepen koasoandien Moronai, e kehlaillahr, iei, kehlailsang kahnimw en Amonaia.\n\n15 Oh met, kilang, doadoahk loalokong ehu me Moronai wia; pwe e medewe me re pahn masepwehkada ni kahnimw en Amonaia; oh pwehki kahnimw en Noha me keieu luwet nan sahpwo, eri irail pahn kohla pwe re en mahweniong; oh met iei duwen me e mwahuki en wiawi.\n\n16 Oh kilang, Moronai idihada Lihai en wia kaun lapalap en sounpei en e kahnimwo; oh iei ih Lihai me mahweniong Mehn Leimen kan nan wahuo ni palimesen pillap Saidon.\n\n17 Eri met kilang, ahnsou me Mehn Leimen kan diarada me Lihai me kaunda kahnimwo re pwurehng nsensuwedla, pwe re masak kowahlap Lihai; ahpw arail kaun lapalap en sounpei kan kahukilahr me re pahn mahweniong kahnihmwo; eri, re wahdo neirail karis en sounpei kan.\n\n18 Met kilang, Mehn Leimen ko sohte kak pidelong ni arail kelen wasahn rukula kan ihte ni ewen kehlo, pwehki ilehn wasa me re koasoakehda pwehl, oh loal en warawar me re weirada kapilpene, ihte ni ewen kehlo me re kak pidelong.\n\n19 Oh met Mehn Nihpai kan kaunopadahr en kamwomwala koaros me pahn song en douda pwe re en pidelong nan arail kehlo ni ehu wiepe, sang ni arail pahn katehkinirail takai oh kaskihkin irail neirail arep kan.\n\n20 Eri irail onopadahr, ei, neirail pwihn en ohl kehlail kan, iangahki neirail kedlahs oh neirail pahi kan, pwe re en poakiedi koaros me pahn song en pidelong nan arail wasahn rukula kan sang ni ewen kehlo; eri met me irail kaunopadahr pwe irail en doareirailsang Mehn Leimen ko.\n\n21 Kedekedeo nein Mehn Leimen kaun en sounpei kan ahpw wahdohng neirail karis en sounpei kan mwohn ewen kehlo, oh tepida pelian Mehn Nihpai kan, pwe re en kak pidelong nan arail wasahn rukula kan; ahpw kilang, re kin kapweiekla nan ehu ehu ansou, lao irail kamakamkihla kamakam laud ehu.\n\n22 Met kilang re diarada me re sohte kak powehdi Mehn Nihpai kan ni ewen kehlo, re ahpw tepida song en karengehdi koasoakoasoak en pwehlo pwe re en kak wiahda ahl me neirail sounpei kan pahn pidelong, pwe re en kak pei pahrek; ahpw kilang, ni arail kin songosong en wia met re kin kamakamkihla ar kostakaidi oh arep kan me kin lel irail; oh re sohte kak audehkihda warawaro pwehlo, ahpw e audaudkihda paliweren ar mehla kan oh me ohla kan.\n\n23 Met Mehn Nihpai kan ahneki manaman koaros pohn arail imwintihti kan; oh met Mehn Leimen kan song en kauwehla Mehn Nihpai kan lao arail kaun lapalap en sounpei kan koaros kamakamala; ei, aramas kid samwa rehn Mehn Leimen kan kamakamala; ahpw, sohte emen Mehn Nihpai ko me iang mehla.\n\n24 Me limehk me ohla, me nein Mehn Leimen ko arep kan lel irail ni ewen kehlo, ahpw re silasilkihdi neirail mehn sansar kan, oh perehpen mwaremararail kan, oh arail lisoarop kan, kahrehda arail ohla kan mi ni nehrail kan, a palilaud en ar ohla ko me ohla laud.\n\n25 Kedekedeo, ahnsou me Mehn Leimen kan kilangadahr me arail kaun lapalap en sounpei koaros kamakamalahr re tangdoaui pwurala nan sapwtehno. Kedekedeo irail pwurala nan sahpw en Nihpai, pwe re en kehsehkihong arail nanmwarkio, Amelekaia, me wia Mehn Nihpai men ni eh ipwidi, duwen arail sohte pweida.\n\n26 Kedekedeo e ahpw engiengida kowahlap pahn nah aramas akan, pwehki dahme e kupwurki en wiahiong Mehn Nihpai kan sohte pweida; e sohte kaloweiraildi pahn mour en lidu.\n\n27 Ei, e engiengda kowahlap, oh e lahlahwe Koht, oh pil Moronai, oh e kahukihla me e pahn nim ntahn Moronai; oh met pwehki Moronai kin kapwaiada sapwellimen Koht kosonned akan ni eh kin kaukaunopada silepen nah aramas akan.\n\n28 Kedekedeo, ahpw aramas en Nihpai kan kapingkihong Kauno arail Koht, pwehki sapwellime manaman kowahlap me kin doareirailsang ar imwintihti kan.\n\n29 Oh met kaimwiseklahr kaeisek duwaun sounpar en mwehin sounkopwung kan ong aramas en Nihpai kan.\n\n30 Ei, oh re ahneki popohl erein ahnsowo, oh nan mwomwohdiso inenen pweida mehlel pwehki arail kin rong oh loalopwoatohng mahsen en Koht, me Ilemen, oh Siplon, oh Korianton, oh Amon oh rie ko kalohkiong irail, ei, oh irail koaros me kasarawihong nan koasoandi sarawi en Koht, papidaisla sang ni koluhla, oh re pekederala pwe re en kalohkiong aramas akan.\n\n", "alma 50": "[center][font_size=26]Iralaud 50[/font_size][/center]\n\n[i]Moronai wiahda kehl kehlail nan sahpw en Mehn Nihpai kan—Irail kauwada kahnihmw tohto—Mahwen kan oh kamwomwomwla kan wiawihong Mehn Nihpai kan ni ahnsoun ar wiewia suwed oh tiahk suwed kan—Dienkomw kalowehdi Morianton oh nah aramas me kahngohdi kan—Nihpaia mehla, oh nah pwutak Paoran me uhd wiliandi wiahla sounkopwungo. Ele Sounpar 72–67 Mwohn Krais.[/i]\n\n1 Oh met kedekedeo Moronai sohte kommoal sang eh kaunopadahng mahwen, de sinsile nah aramas akan sang Mehn Leimen ko; pwe e koasoanediong nah sounpei ko, irail en tapiada ni tepin kerieisek en sounpar en mwehin sounkopwung kan, re en tepida koasoakehda pwehl pwe en kapilpene kahnimw koaros, nan sahpwo pwon me Mehn Nihpai kan sapweniki.\n\n2 Oh e koasoanediong irail en wiahda kehl tuhke pohn koasoakoasoak en pwehl, ei, e pahn ilehki uwen reirei en ohl emen, kapilpene kahnimw kan.\n\n3 Oh e koasoanediong irail en kairekala lepin tuhke kengkeng kei pohn kehl tuhke ko kapilpene; oh lepin tuhke kengkeng pwuko kehlail oh ile.\n\n4 Oh e koasoanediong irail en kauwada wasahn doulik ile kei me pahn ilehsang lepin tuhke kengkeng kan, oh e koasoanediong irail en wiahda wasahn rukula ni wasahn doulik kan, pwe nein Mehn Leimen takai kan oh arep kan sohte pahn kak kamedekeirailla.\n\n5 Oh irail kaunopadahr pwe re en kak koski takai sang powe, nin duwen nsenarail oh arail kehlail, oh kemehla aramas me pahn song en keihdo limwahn kehl en kahnimwo.\n\n6 Eri Moronai kaunopadahr ar wasa kehlail kan ni kahnihmw koaros nan sahpwo pwon, pwe re en pelian ar imwintihti kan ni ar pahn kohdo.\n\n7 Kedekedeo Moronai ahpw koasoanediong nah sounpei kan me re pahn kohla ni palimesen sapwtehno; ei, oh kohla oh kasarehla Mehn Leimen koaros me mi ni palimesen sapwtehno oh pekeuslahng nan uhdakarail kan, me mi ni palieir en sahpw en Saraemla.\n\n8 Oh irepen sahpw en Nihpai inen sang ni sehd en palimese kohlahng palikapi.\n\n9 Kedekedeo ahnsou me Moronai kasarehla Mehn Leimen koaros sang ni palimese en sapwtehno, me mi paliepeng en sahpw kan me re sapweniki, e ahpw koasoanediong aramas akan me mi nan sahpw en Saraemla oh nan sahpw me kapilpene, en kohla palimesen sapwtehno, iei ni irepen sapwo ni keilen oaroahro, oh kousoanla nan sahpwo.\n\n10 Oh e pil kihdiong sounpei kei ni palieir, ni irepen wasa me re sapweniki, oh koasoanediong irail re en kauwada kelen mahwen kei pwe re en kak doarehla neirail sounpei kan oh neirail aramas akan sang arail imwintihti kan.\n\n11 Oh met e lupukasangehr en Mehn Leimen ko ar wasa kehlail koaros ni palimesen sapwtehno, ei, oh pil ni palikapi, wiewiahda kehl kehlail ni irepen sahpw en Mehn Nihpai kan oh Mehn Leimen kan, nanpwungen sahpw en Saraemla oh sahpw en Nihpai, sang ni sehd palikapi, me peianla tepin pillap en Saidon—Mehn Nihpai kan sapwaneki sahpw en paliepeng koaros, iei, sahpw koaros me mi ni paliepeng en sahpwen Rahk, nin duwen nsenarail.\n\n12 Eri Moronai, iangahki nah sounpei kan, me kin wie tohtohla rahn koaros pwehki ar kin koapworopworki silasil en doadoahk me e kin wia ong irail, re kin nantihong en lupukala kehl oh manaman en Mehn Leimen kan sang nan sapwarail kan, pwe re en dehr ahneki manaman pohn sapwarail kan.\n\n13 Kedekedeo Mehn Nihpai kan tepda wiahda poahsoan en kahnimw ehu, oh re kahdaniki kahnimwo Moronai; oh e karanih sehd en palimese; oh e mi ni paliepeng limwahn irepen sapwen Mehn Leimen kan.\n\n14 Oh re pil tepda wiahda poahsoan en kahnimw nanpwungen kahnimw en Moronai oh kahnimw en Aron, a met kadokepene sahpw en Aron oh Moronai; oh re kahdaniki kahnimwo, de sahpwo, Nihpaia.\n\n15 Oh nan pahrohte irail tepida kauwada kahnimw tohto ni paliepeng, a mie ehu soangen kahnimw me re kahdaniki Lihai, me mi paliepeng en ni keilen oaroahro.\n\n16 Oh met kaimwiseklahr pahr kerieisek.\n\n17 Oh nan irair en paiamwahu pwukat me aramas en Nihpai kan tepkihda kerieisek ehun sounpar en mwehin sounkopwung kan ong aramas en Nihpai kan.\n\n18 Oh irail pweida mehlel, oh irail kepwehpwehla mehlel; ei, oh re kaparaparala oh kehlailla nan sahpwo.\n\n19 Oh met kitail kilang ia uwen kalahngan oh pwung en sapwellimen Kauno wiewia kan koaros, ong pweidahn sapwellime mahsen kan koaros ong aramas akan; ei, kitail kak kilang me sapwellime mahsen kan pweidahr ahnsou wet, me e ketin mahsanihong Lihai, ketihtihki:\n\n20 Meid pai kowe oh noumw seri kan; oh re pahn ale kupwuramwahu, nin duwen ar pahn kapwaiada ei kosonned akan re pahn pweida nan sahpwo. Ahpw tamataman, nin duwen ar sohte pahn kapwaiada ei kosonned akan re pahn kalipilipsang mwohn silangin Kauno.\n\n21 Oh kitail kilang me inou pwukat pweidahr rehn aramas en Nihpai kan; pwe e kin sang ni arail akamai kan oh arail pingiping kan, ei, arail kamaramas kan, oh arail pirap kan, arail pwongih dikedik en eni kan, arail tiahk en nenek kan, oh arail tiahk suwed kan, me kin wiawi nanpwungarail, me kin kahrehda ar mahwen kan oh ar kamwomwala kan.\n\n22 Oh irail akan me loalopwoatohng kapwaiada kosonned akan en Kauno kin poadoandoarla ahnsou koaros, nindokon kiden riarail me suwed kan me kilelehdiong nan mour en lidu, de mehkihla kedlahs, de pwupwudi nan soupwoson, oh iangala Mehn Leimen kan.\n\n23 Ahpw kilang sangete ni mwehin Nihpaio, sohte ehu mwehi kaperen nanpwungen aramas en Nihpai kan me duwehte mwehin Moronai, iei, ahnsou wet, ni kerieisek ehun sounpar en mwehin sounkopwung kan.\n\n24 Kedekedeo ni kerieisek riaun sounpar en mwehin sounkopwung kan pil imwiseklahr ni popohl; ei, oh pil pahr kerieisek siluho.\n\n25 Kedekedeo nan tepin kerieisek pahieu en sounpar en mwehin sounkopwung kan, e pahn mie popohl nanpwungen aramas en Nihpai kan ma sohte pingiping ehu me wiawihda nanpwungarail me pid duwen sahpw en Lihai, oh sahpw en Moriandon, me mihte limwahn irepen sahpw en Lihai; a wasa pwuko koaros mi ni keilen oaroahro.\n\n26 Pwe kilang, aramas akan me sapwasapw nan sahpw en Moriandon kin kosekose me sapwarail ekis sahpw en Lihai; eri irail ahpw tepida nanpwungsuwedpene, lao aramas en Moriandon kan ale neirail tehtehn mahwen kan pwe re en peiong riarail ko, oh re koasoanehdi me re pahn kemehkinirailla kedlahs.\n\n27 Ahpw kilang, aramas me sapwasapw nan sahpw en Lihai tangdaoui tangalahng ni kahnimpwal en Moronai, oh peki sawas reh; pwe kilang sohte ar sapwung.\n\n28 Kedekedeo ahnsou me aramas en Moriandon, me mi pahn kaweid en ohl emen me kahdaneki Moriandon, esehda me aramas en Lihai kan sopolahng ni kahnimpwal en Moronai, re uhdahn masepwehkada mehlel pwe nein Moronai sounpei kan de kohdo oh kamwomwirailla.\n\n29 Eri, Moriandon kamwakidada nan kapehdirail kan me re anahne tangdaoui tangalahng nan sahpw en paliepeng, me direki lapalahn leh kei, oh sapwenikihla sahpw me mi paliepeng.\n\n30 Oh kilang, re pahn kapwaiadahr ar koasoandio, (me pahn kansensuwed mehlel) ahpw kilang, pwehki Moriandon soangen ohl me kin ahng kehlail, kahrehda e lingeringerda pahn emen nah lidu ko, oh e ahpw keme oh kaloke.\n\n31 Kedekedeo liduo ahpw tangasang, oh kohdo ni kahnimpwal en Moronai, oh ndaiong Moronai soahng koaros duwen dahme wiawi, oh pil duwen arail koasoandi en tangdaoui kohla nan sahpw en paliepeng.\n\n32 Met kilang, aramas akan me mihmi nan sahpw en Rahk, de pwehki Moronai, perki re de pahn rong ehn Moriandon koasoi kan oh miniminiong nah aramas akan, oh met pahn elehiong eh pahn sapwenkihla sahpw oko, me pahn kahrehda poahsoan en kahpwal laud ong aramas en Nihpai kan, ei, soangen kahpwal me pahn kakete kalowehdi ar mour saledek.\n\n33 Eri Moronai kadarala karis en sounpei ehu, iangahki arail dipwisou kan, pwe re en kak koanoahdi aramas en Moriandon kan, pwe re en kauhdi ar pahn tangalahng nan sahpw en paliepeng.\n\n34 Kedekedeo re sohte koanoairaildi lao re lel ni irepen sahpw en Tehnla; oh re koanoairaildi wasao, ni sahpw tehtiko me peian sehdo kohdahla nan sahpw en paliepeng, ei, kohla nanpwungen sehd en palikapi oh palimese.\n\n35 Kedekedeo sounpei kan me Moronai kadarala, me mi pahn kaweid en ohl me adaneki Dienkom, tuhwongidi nein Moriandon aramas akan; oh pwehki keptakai en nein Morianton aramas akan, (pwehki ar audaudiki en Moriandon kaweid suwed oh koasoi likamw kan) mahwen ahpw tepida nanpwungarail, oh Dienkom kemehla Moriandon oh kalowehdi nah sounpei kan, oh salihiraildi, oh pwurala ni kahnimpwal en Moronai. Oh met kaimwiseklahr kerieisek pahieun sounpar en mwehin sounkopwung kan ong aramas en Nihpai kan.\n\n36 Oh aramas en Moriandon kan kopwurupwurdohr. Oh sang ni arail inoukidahr me re pahn kolokol meleilei irail kopwurupwurlahng nan sapwen Moriandon, oh miniminpene wiawi nanpwungarail oh aramas en Lihai kan; oh irail pil pwurala nan sapwarail kan.\n\n37 Kedekedeo nan pahrohte aramas en Nihpai kan pwurehng ahneki meleilei, Nihpaia, me wie sounkopwung lapalap kerimen, kapilsalehdala, ni eh kapwaiadahr pwukoahn sounkopwungo ni pwung mehlel mwohn Koht.\n\n38 Ahpw, e soikala alehda pwukoahn koledi poadopoad kan oh soahng kan me Alma oh eh pahpa ko kin wiahki me keieu sarawi; eri Alma kihong rehn nah pwutak, Ilemen.\n\n39 Kilang, kedekedeo nein Nihpaia pwutak idihada en uhd wiliandi eh pahpao, wiahla sounkopwungo; ei, e pilipildahr en wia sounkopwung lapalap oh kepinahn aramas akan, a sang ni inou oh tiahk sarawi me e pahn wia kadeik pwung, oh kolokol meleilei oh saledek en aramas akan, oh mweidohng irail ar kapai sarawi en kaudokiong Kauno arail Koht, ei, en utungada oh kapwaiada doadoahk en Koht erein eh mwehio, oh en kapwungala aramas suwed kan nin duwen diparail kan.\n\n40 Met kilang, mware iei Paoran. Oh Paoran uhd wiliandi eh pahpao, oh tapihada eh mwehi en kakaun aramas en Nihpai kan, ni imwilahn pahr karieisek pahieu.\n\n", "alma 51": "[center][font_size=26]Iralaud 51[/font_size][/center]\n\n[i]Aramas me kin uhpalihki nanmwarki song en wekidala kosonnedo oh koasoanehdi en mie nanmwarki—Sang ni usuhs aramas akan utungada Paoran oh aramas me kin uhpalihki saledek—Moronai idingki aramas me kin uhpalihki nanmwarki irail en doarehla arail wehi, ma soh, irail pahn kamakamala—Amelekaia oh Mehn Leimen ko kalowehdi kahnimw kehlail tohto—Dienkom peiong Mehn Leimen kan oh kemehla Amelekia nan sapwellime impwalo. Ele Sounpar 67–66 Mwohn Krais.[/i]\n\n1 Oh met kedekedeo ni tepin pahr kerieisek limau en mwehin sounkopwung kan en aramas en Nihpai kan, a re koasoanehdier popohl nanpwungen aramas en Lihai oh aramas en Moriandon duwen sapwarail kan, oh kerieisek pahieu en sounpar tepier ni popohl;\n\n2 Ahpw, re sohte ahneki popohl werei nan sahpwo, pwe aramas akan tepida akamaiki duwen sounkopwung lapalap Paoran; pwe kilang, ekei aramas oko mwahuki re en wekidala ire kei nan kosonnedo.\n\n3 Ahpw kilang, Paoran sohte men wekidala kosonnedo de mweidohng en wekidekla; eri, e sohte rong irail akan me kapidelong arail pekipek kan duwen wekideklahn kosonnedo.\n\n4 Eri, irail akan me mwahuki kosonnedo en wekidekla lingeringerda pah, oh re mwahuki me e solahr pahn wia sounkopwung lapalap en sahpwo; eri pwehki ire wet nanpwungsuwed ehu pwarada, ahpw re sohte kakerehdi nta.\n\n5 Kedekedeo irail akan me mwahuki Paoran en kesepwildihsang nan pwukoahn sounkopwungo, irail kin adaneki aramas me kin uhpalihki nanmwarki, pwe irail mwahuki kosonnedo en wekidekla pwe en kauwehla koapworment saledeko oh koasoanehdi nanmwarki en kaunda sahpwo.\n\n6 Oh irail kan me pwungki Paoran en wiwiahte sounkopwung lapalap en nan sahpwo adanekihla aramas me kin uhpalihki saledek; oh irail eri liaktohrohrpeseng nanpwungarail, pwe aramas me kin uhpalihki seledek kan kahukihla oh inoukidahr me re pahn kolokolete arail pwuhng kan oh pai kan en arail pelien lamalam sang ni koapwoarment saledek.\n\n7 Kedekedeo irair en arail pingiping wet ahpw kameleileidi sang ni en aramas akan ar usuhs. Kedekedeo palimoron en aramas akan pwungki aramas me kin uhpalihki saledek, oh Paoran mihmihte nan pwukoahn sounkopwungo, me kahrehda peren laud rehn kempoakepahn Paoran kan oh pil rehn aramas tohto me utung mour saledek, me pil katokehdi aramas akan me kin uhpalihki nanmwarki, kehrehda re sohte uhwong ahpw idihdiong re en ideidawehnte doadoahk en mour saledek.\n\n8 Met irail akan me pwungki en mie nanmwarki kan, irail wia serihn soupeidi kei, oh re kin nantihong pwe re en kak wiahla nanmwarki kei; oh irail kin alehdi sawas sang rehn aramas akan me kin nannantihong irail en kak ahneki manaman oh mweimwei en kaunda aramas akan.\n\n9 Ahpw kilang, ahnsou wet e wia ansou apwal ong soangen pingiping pwukat en wiawi nanpwungen aramas en Nihpai kan; pwe kilang, Amelekaia pwurehng kamwakidada nan kapehd en mehn Leimen ko pwehn uhwong mehn Nihpai kan, oh e kapokonepene sounpei kan sang wasa koaros nan sapwarail kan, oh kihkihong irail dipwisou en mahwen, oh re ngoangki kaunopadahng mahwen; pwe e kahukilahr me e pahn nim ntahn Moronai.\n\n10 Ahpw kilang, kitail pahn kasawiada me eh inouo me e wiahda sohte katepe; ahpw, e kaunopada pein ih oh nah sounpei kan pwe re en kohdo mahweniong Mehn Nihpai kan.\n\n11 Met nah sounpei kan sohla nohn dir duwehte rahnteio, pwehki kid kei me kamakamala rehn Mehn Nihpai kan; ahpw mehndahte ar malaulaula, Amelekaia kapokonepene lapalahn karis en sounpei ehu, kahrehda e sohte masak kohdihla nan sahpw en Saraemla.\n\n12 Iei, Amelekaia pein iang kohdihla, tiheng mwohn Mehn Leimen ko. Oh met iei nan kerieisek limaun sounpar en mwehin sounkopwung kan; oh iei ahnsouo me re tepida kameleileidi pingiping kan me pid duwen sounkopwung lapalap, Paoran.\n\n13 Kedekedeo ahnsou me aramas akan me kin adaneki aramas me kin uhpalihki nanmwarki rongada me Mehn Leimen ko kohkohdihdohng mahwen ong irail, re peren nan kapehdiral kan; oh re kahng alehda dipwisou en mahwen kan, pwehki ar inenen lingeringer pahn sounkopwung laplapo, oh pil aramas me utung mour saledek, kahrehda re sohte men alehda dipwisou en mahwen pwe re en doarehla arail wehi.\n\n14 Kedekedeo ahnsou me Moronai kasawiada met, oh pil kilangada me Mehn Leimen ko wie kohkohdo ni irepen sahpwo, e ahpw lingeringer kowahlap pwehki keptakai en aramas akan me e kin nantihong doandoare; ei, e lingeringer kowahlap; nan kapehde nsensuwed pahrail.\n\n15 Kedekedeo e ahpw kadarala pekipek ehu ong kepinahn sahpwo, sang ni utuht en aramas akan, e peki ma kepinao en wadek, oh kihong ih (Moronai) manaman en idingkin irail me kahngohdi kan re en iang doarehla arail wehi, ma soh, irail pahn kamakamala.\n\n16 Pwe ih me e pahn keieu kesempwalki iei, en kauhdi pingiping oh akamai kan nanpwungen aramas akan; pwe kilang, ih met me kin kahrehda arail kamwomwomwla kan. Kedekedeo, sang ni utuht en aramas akan, e ahpw alehdi manamano.\n\n17 Kedekedeo Moronai ahpw ruweseiong nah sounpei kan me re pahn kolahng aramas akan me kin uhpalihki nanmwarki pwe re en kalowehdi ar pohnmwahso kan oh ar aklapalap oh kapahrekihong irail nan pwehl, de re en alehda dipwisou en mahwen kan oh utungada doadoahk en mour saledek.\n\n18 Kedekedeo nah sounpei ko ahpw karis kolahng irail; oh re kalowehdi ar pohnmwahso oh aklapalap, kahrehda ni ansou me re ngapkipeseng neirail dipwisoun mahwen pwe re en peiong nein Moronai aramas akan, irail kamakamkihla kedlahs oh kapahrekiong nanpwel.\n\n19 Kedekedeo uwen irail akan me kahngohdi tohtohki aramas pahkid me mehkihla kedlahs; oh arail kaun akan me sohte kamakamala nan mahwen ahpw kolkoldi oh lekdekiong nan imweteng, pwe sohte ahnsoun kopwung ahnsou wet.\n\n20 Oh luhwen irail akan me kahngohdi, re sohte iang palidieng nan pwehlo, ahpw irail alehda koasoandi en mour saledek, oh idihdiong re en apiada pilaik en mour saledek pohn arail wasahn doulik kan, oh nan arail kahnimw kan, oh alehda dipwisou en mahwen oh iang doarehla arail wehi.\n\n21 Oh met Moronai katokihedier aramas akan me kin uhpalihki nanmwarki, kahrehda solahr me adaneki aramas me kin uhpalihki nanmwariki; oh met e kaimwisekalahr keptakai oh pohnmwahso en aramas akan me kin kose me re ntahn soupeidi; ahpw re karakarahkala duwehte riarail ko, oh pwe re en kommwad en iang mahwenki arail mour saledek sang mour en lidu.\n\n22 Kilang, kedekedeo ahnsou me Moronai wie katokatokihedi mahwen kan oh pingiping kan rehn ienge tohn wehi kan, oh kahkahrehiong irail nan popohl oh onepek, oh wiewia koansoandi en kaunopadahng mahwen ong Mehn Leimen ko, kilang, Mehn Leimen ko kohdo nan sahpw en Moronai, me mi ni irepen sahpwo ni oaroahro.\n\n23 Kedekedeo ahnsouo Mehn Nihpai kan sohte nohn kehlail nan kahnimw en Moronai; eri Amelekaia pwakihrailla, kemekemehla aramas tohto. Kedekedeo Amelekaia ahpw kalowehdi kahnimwo, ei, kalowehdi arail kehl kan koaros.\n\n24 Oh irail akan me tangasang kahnimw en Moronai kohdo nan kahnimw en Nihpaia; oh pil aramas en kahnimw en Lihai kohpene, oh kaunopadahng mahwen oh onopohngehr mahweniong Mehn Leimen kan.\n\n25 Ahpw kedekedeo Amelekaia sohte men mweidohng Mehn Leimen kan en kohla ni kahnimw en Nihpaia oh mahwen, ahpw e koasoanediong irail en mihmihte ni oaroahro, kihdiong sounpei kei nan kahnimw koaros pwe re en apwahpwalih oh sinsile.\n\n26 Eri e ahpw uselahte, kalkalowehdi kahnimw tohto, kahnimw en Nihpaia, oh kahnimw en Lihai, oh kahnimw en Moriandon, oh kahnimw en Omner, oh kahnimw en Kid, oh kahnimw en Mulek, kahnimw pwuko koaros mi ni oaroahr en palimese.\n\n27 Oh met Mehn Leimen kan kalowehdier kahnimw tohto, sang ni en Amelekaia widing, sang neirail karis en sounpei ngedehrie, a kahnimw ko koaros inenen kelpene mwahu nin duwen ehn Moronai koasoanehdi; ahpw met koaros wiahla kakehlepen Mehn Leimen ko.\n\n28 Kedekedeo re ahpw karis kohla ni irepen sahpw en Rahk, pwakipwakih Mehn Nihpai kan oh kemekemeirailla.\n\n29 Ahpw kedekedeo irail ahpw tuhwong Dienkom, me kemehla Moriandon oh sopukala nah aramas akan nan eh tangdaoui.\n\n30 Kedekedeo e ahpw sopukala Amelekaia, ni eh wie karkariskihwei sapwellime pokon en sounpei kan pwe en kak kalowehdi sahpw en Rahk, oh pil sahpw en paliepeng.\n\n31 Ahpw kilang e nsensuwedla ni eh kapweiekidi pahn Dienkom oh nah sounpei kan, pwe irail wia sounpei wadawad kei; pwe emen emen nein Dienkom ohl akan kehlail oh koahiek en mahwen sang Mehn Leimen kan, kahrehda irail kehlail sang Mehn Leimen kan.\n\n32 Kedekedeo re ahpw mahweniong irail, oh kemekemeirailla lao lel nihpwong. Kedekedeo Dienkom oh nah ohl akan kauwada imwarail impwal akan ni irepen sahpw en Rahk; oh Amelekaia kauwahda sapwellime impwal kan ni keilen oaroahro, oh iei ih mwomwen arail pweiekla.\n\n33 Kedekedeo ahnsou me e nin soutikpene, Dienkom oh nah ladu ko waila oh kohla nipwongo, oh pidelong nan sapwellimen Amelekaia kahnimpwalo; oh kilang re meirkelikla pwehki arail pwangada, pwehki sang ni arail doadoahk en mahwen oh karakar en ni rahno.\n\n34 Kedekedeo Dienkom ahpw wailong nan sapwellimen nanmwarkio impwalo, oh doakoahki eh mohngiong ketieu pwoat; oh e mwadangete kemehla nanmwarkio kahrehda e sohte kapirida sapwellime ladu ko.\n\n35 Oh e pwurala ni pein ah wasa ni rir, oh kilang, nah sounpei kan pil memeir, oh e kapirirailda oh ndaiong irail soahng koaros me e wiahier.\n\n36 Oh e koasoanediong nah sounpei ko re en onoapada, pwe Mehn Leimen ko de pirida oh kohdohng irail.\n\n37 Oh met kaimwisekala kerieisek limaun sounpar en mwehin sounkopwung kan ong aramas en Nihpai kan; oh met kaimwisekalahr mwehin Amelekaia.\n\n", "alma 52": "[center][font_size=26]Iralaud 52[/font_size][/center]\n\n[i]Amoron wiliandi Amelekaia wiahla nanmwarki en Mehn Leimen kan—Moronai, Dienkom, oh Lihai kaunda Mehn Nihpai kan ni ar powehdi Mehn Leimen kan nan mahwen—Kahnimw en Miulek pwurehng lohdi, oh Seikop, Mehn Sorom kamakamala. Ele Sounpar 66–64 Mwohn Krais.[/i]\n\n1 Eri met, kedekedeo nan pahr kerieisek wenou en mwehin sounkopwung kan ong aramas en Nihpai kan, kilang, ahnsou me Mehn Leimen kan pwourda ni keieun menseng en tepin sounpwongo, kilang, re diarada me Amelekaia mehla nan sapwellime impwalo; oh re kilang me Dienkomw onopadahngehr mahweniong irail ni rahno.\n\n2 Eri met, ahnsou me Mehn Leimen ko kilangadahr met re masepwehkada; oh re pweieksangehr arail koasoandi en kohdahla nan sahpw en paliepeng, oh irail pwurala nan kahnimw en Mulek, oh rapahki perehparail nan kelen kahnimwo.\n\n3 Kedekedeo rien Amelekaia ohlo ahpw pilipilda en wiahla nanmwarki en aramas oko; oh ede iei Amoron; eri nanmwarki Amoron, rien nanmwarki Amelekaia, pilipildahr en uhd wiliandi wiahla nanmwaki.\n\n4 Kedekedeo e ahpw mahsanihong nah aramas akan re en koledi kahnimw kan, me re kalowehdier sang ni ar kakerehdi nta; pwe neirail aramas tohto kamakamkihla kahnimw koaros me re kin kalohwehdi.\n\n5 Oh met, Dienkom kilang me Mehn Leimen ko koasoanehdier me re pahn kolokol kahnimw kan me re kalowehdi, oh sahpw akan me re koledier; oh pwehki Dienkom eh kilang uwen ar tohto, e ahpw medewehda me e sohte konehng en song mahweniong irail nan ar kehl kan.\n\n6 Ahpw nah ohl akan kapilpene wasao, duwehte me re kaukaunopohng mahwen; ei, a ni mehlel e kaukaunopadahng doare pein ih sang irail, a e wia met sang ni arail kaukauwada kehl kan oh kaukaunopada wasahn rukula kan.\n\n7 Kedekedeo e ahpw wie kaukaunop ong mahwen lao lel ahnsou me Moronai kadarodo ohl tohto pwe re en kakehlakahla nah sounpei kan.\n\n8 Oh Moronai pil kadaralahng Dienkom ilek ehu me e pahn kolokolete aramas selidi kan koaros me e koledier; pwe nin duwen Mehn Leimen ko ar salihedier kiden neirail aramas kan, e pahn pil koledi Mehn Leimen me selidi ko pwe en kak kawilialiki irail akan me Mehn Leimen ko koledi.\n\n9 Oh e pil kadaralahng ilek ehu me e anahne kelehdi sahpw en Rahk, oh silehdi ahl tehtiko wasa me kohdahla nan sahpw en paliepeng, pwe Mehn Leimen ko de kalowehdi wasao oh ahneki manaman en kahpwalih irail ni pali koaros.\n\n10 Oh Moronai pil kadarala reh, pekpeki en loalopwoatohng ahpwapwalih wasa pwuko, oh en wia uwen eh kak koaros en kaloke Mehn Leimen kan wasao ahnsou koaros, pwe e en kak pwurehng kalowehdi kahnimw kan me kohsang irail, sang ni koasoandi me pahn kapingirailda de wiepe teikan; oh me en pil kelepene oh kakehlakahla kahnimw kan me kapilpene, me sohte lohdi pahn manaman en Mehn Leimen.\n\n11 Oh e pil ndaiong ih, I pahn kohwei rehmw, ahpw kilang, Mehn Leimen ko pil kohdohn peiong kiht ni irepen sahpw me mi limwahn sehd en palikapi; oh kilang, I pahn mahweniong irail, eri I sohte kak kohwei rehmw.\n\n12 Met, nanmwarki (Amoron) ahpw ketketlahsang nan sahpw en Saraemla, oh ketin mahsanihong lih nanmwarkio duwen pwoulahn rie ohlo, oh kapokonepenehr kiden ohl kei, oh kolahng mahweniong Mehn Nihpai kan me mi ni irepen sahpwo limwahn sehd en palikapi.\n\n13 Oh e nannantihong pwe en kahpwalih Mehn Nihpai ko, oh en kak pahnehla ekei neirail sounpei ko nan sahpwo, a ahnsowohte e ahpw kileleiong irail akan me mihmihte nan kahnimw kan me irail kalowehdi, me re pahn kahpwalih Mehn Nihpai ko nan sahpw me mi ni sehd en palimese, oh re en sapwenkihla sapwarail koaros ma re kak, nin duwen kehlail en neirail karis en sounpei kan.\n\n14 Oh iei met irair keper me Mehn Nihpai kan mihmi loale ni imwiseklahn kerieisek weneu en sounpar en mwehin sounkopwung kan ong aramas en Nihpai kan.\n\n15 Ahpw kilang, kedekedeo ni kerieisek isuh en sounpar en mwehin sounkopwung kan, Moronai ruwese Dienkom—en koasoanehdi sounpei kan pwe re en sile palieir oh palikapi en irepen sahpwo, e ahpw tepida karis kohla nan sahpw en Rahk, pwe nah ohl akan en kak sewese Dienkom kapwurehsang kahnimw kan me kohsang irail—\n\n16 Kedekedeo Dienkom ahpw ale pakair en mahweniong kahnimw en Miulek, oh song kalowehdi ma e kak.\n\n17 Kedekedeo Dienkom ahpw kaunopada pwe en mahweniong kahnimw en Mulek, oh e ahpw iang nah sounpei kan karis kolahng Mehn Leimen ko; ahpw e kilang me e pahn apwal en kak kaloweiraildi ma re pahn mihmihte nan kehl; eri e ahpw pweieksang eh koasoandio oh pwurala nan kahnimw en Rahk, pwe en awih Moronai eh pahn kohdo, pwe en kak kakehlakahla nah sounpei kan.\n\n18 Kedekedeo Moronai oh nah sounpei kan ahpw lella reh nan sahpw en Rahk, ni imwin pahr kerieisek isuh en mwehin sounkopwung kan ong aramas en Nihpai kan.\n\n19 Oh ni tepin kerieisek waluhn sounparo, Moronai oh Dienkom oh kaun lapalap en sounpei tohto ahpw wie lamalamki mahwen—dahme re pahn wia pwe en kahrehiong Mehn Leimen ko en kohieido mahweniong irail; de mehkot me pahn pitihiraildi en pedoisang nan arail kehl kehlail kan, pwe re en kak poweiraildi oh kapwurehsang kahnimw en Mulek.\n\n20 Kedekedeo irail ahpw kadaralahng karis en Mehn Leimen ko, me kin sinsile kahnimw en Mulek, meninkeder kei ong arail kauno, me kahdaneki Seikop, oh peki reh en pedoido iangahki nah sounpei kan pwe irail en tuhpene wasa patapat kis nanpwungen kahnimw riauo. Ahpw kilang, Seikop, Mehn Soram, sohte men kahluwaiei nah sounpei kan pwe irail en tuhpene wasa patapato.\n\n21 Kedekedeo Moronai, pwehki e sohte koapworopworki me irail pahn kak tuhpene wasa kis me pahn pahrek ong irail koaros, eri, e koasoanehdi koasoandi ehu pwe en kak pitihedi Mehn Leimen ko en pedoisang nan kahnimwo.\n\n22 Eri e ahpw koasoanehdi me Dienkom pahn kahluwa ekei sounpei oh kohdihla ni oaroahro; oh nihpwong, Moronai oh nah sounpei kan pahn kohla nan sapwtehno ni palikapi en kahnimw en Mulek; oh mandahn rahno, ahnsou me sounsilasil en Mehn Leimen ko kilangada Dienkom, irail ahpw tangala oh pakairkihong Seikop, arail kauno.\n\n23 Kedekedeo karis en Mehn Leimen ko ahpw kohieilahng Dienkom, oh uwen arail tohto re kihkihong me re pahn powehdi Dienkom pwehki nah sounpei ko me malaulau. A ni ahnsou me Dienkom kilangada karis en Mehn Leimen ko kohkodohn peiong irail e ahpw pweiekla oh tangalahng ni oaroahr me mi ni paliepeng.\n\n24 Kedekedeo ahnsou me Mehn Leimen ko kilangada me e tepida tang, re nan kapehd kehlailda oh wia uwen arail kak en pwakih irail. Oh ahnsou me Dienkom wie kakahluwahsang Mehn Leimen ko me pwakipwakih irail ni sohte katepe, kilang, Moronai ruwesehiong ekei nah sounpei ko me iangih, me re pahn kohlongala nan kahnimwo, oh kalowehdi.\n\n25 Eri ih me re wia, oh re kemehla irail koaros me mihmihte pwe en sile kahnimwo, ei, irail koaros me sohte men pwilikihdi neirail dipwisou en mahwen kan.\n\n26 Eri Moronai kalowehkihdier kahnimw en Mulek ekei nah sounpei ko, nindokon ih oh me luhwe ko karis kohla pwe re en tuhwong Mehn Leimen ko ahnsou me re pahn pwurasang ar pwakih Dienkom.\n\n27 Kedekedeo Mehn Leimen ko pwakih Dienkom lao re karanih kahnimw en Rahk, oh re tuhwong Lihai oh sounpei kei, me mihmihte pwe re en sinsile kahnimw en Rahk.\n\n28 Oh met kilang, ni ahnsou me kaun lapalap en sounpei en Mehn Leimen ko kilangada me Lihai iangahki nah sounpei ko kohkohdohn mahweniong irail, re tangdoaui ni ar pingida, pwe Lihai e de koanoairaildi mwohn ar pahn lellahng kahnimw en Mulek; pwe re pwangada pwehki ar pwakpwakih irail, oh nein Lihai ohl akan kehlail.\n\n29 Met Mehn Leimen ko sohte ese me Moronai oh nah sounpei ko mi mwurirail; oh ihte me irail masak Lihai oh nah ohl akan.\n\n30 Met Lihai sohte men koliraildi lao re tuhwong Moronai oh nah sounpei ko.\n\n31 Kedekedeo mwohn Mehn Leimen kan ar pahn kak pwurala wasa doh Mehn Nihpai kan kapilirailpenehr, nein Moronai ohl akan mi apali, oh nein Lihai ohl akan mi ni pali teio, irail koaros me roson oh kehlail; ahpw Mehn Leimen ko luwetalahr pwehki ar alialu reirei.\n\n32 Oh Moronai ndaiong nah ohl akan me irail pahn peiong irail lao re pwilikihdi neirail dipwisou en mahwen kan.\n\n33 Kedekedeo Seikop, pwehki eh wia arail kaun, oh pwehki ih Mehn Soram, oh pwehki eh inenen keptakai, lapalahn pei ehu ahpw wiawi ni e kahrehiong Mehn Leimen ko en mahweniong Moronai.\n\n34 Pwehki Moronai eh perehla wasa me re pahn keid ie, eri Seikop koasoanehdi me e pahn kemeirailla oh douluhllahng kahnimw en Mulek. Ahpw kilang, Moronai oh nah sounpei kan kehlailsang irail; eri re sohte lohdiong pahn Mehn Leimen ko.\n\n35 Kedekedeo peio ahpw inenen mwuledek nan pali koaros; oh tohto sang nan pali riauo mehla; ei, oh Moronai ohla oh Seikop kamakamala.\n\n36 Oh pwehki Lihai oh nah sounpei kehlail ko ar peiong irail sang mwuri me nohn uk, kahrehda Mehn Leimen kan me mi mwurio pwilikihdi neirail dipwisou en mahwen kan; oh irail me luhwe ko, pwehki ar pingida, re sohte ese wasa re pahn kohla ia de wasa re pahn pei.\n\n37 Met pwehki Moronai eh kilang me re pingidahr, e ahpw ndaiong irail: Ma kumwail pahn wahdo noumwail dipwisou en mahwen kan oh pwilikihdi, kilang se pahn tokedihsang at kakerehdi ntahmwail.\n\n38 Kedekedeo ahnsou me Mehn Leimen kan rongehr lokaia pwukat, arail kaun lapalap en sounpei kan, irail koaros me sohte kamakamala, kohdo oh pwilikihdi neirail dipwisou en mahwen kan ni nehn Moronai, oh ndaiong neirail sounpei kan re en pil wia soahngohte.\n\n39 Ahpw kilang, me tohto rehrail me kahng; oh irail akan me sohte men pwilikihdi neirail kedlahs kan kolkoldi oh pirapirdi, oh neirail dipwisou en mahwen kan pehdsang irail, oh re idihdiong en iang riarail ko alu kohla nan sahpw en Rahk.\n\n40 Oh met uwen irail tohto me re salihedi tohtohsang irail me kamakamala, ei, tohtohsang irail akan me kamakamala ni pali koaros.\n\n", "alma 53": "[center][font_size=26]Iralaud 53[/font_size][/center]\n\n[i]Mehn Leimen me selidi kan wia doadoahk en kakehlaka kahnihmw en Rahk—Pingiping nan pwungen Mehn Nihpai kan kahrehda Mehn Leimen er ik kin pweida—Ileman er ik nein Amon aramas akan neirail pwutak pwulopwul riekido. Ele Sounpar 64–63 Mwohn Krais.[/i]\n\n1 Kedekedeo re ahpw koasonehdi soun silasil kan re en sile Mehn Leimen me selidi kan, oh idingkin irail en kohla saripidi arail mehlah kan, ei, oh pil ahn Mehn Nihpai mehla kan me kamakamala; oh Moronai koasonehdi ohl akan me pahn sile irail nan ahnsou me re wie doadoahk.\n\n2 Oh Moronai kohla nan kahnihmw en Mulek iangahki Lihai, oh er ik kahnihmwo oh kihong Lihai en apwali. Met kilang, Lihai wia ohl men me kin ieiang Moronai ni pali laud en eh mahwin kan; oh e wia ohl men me duwehte Moronai, oh emente kin nsenohki silepen emen; ei, ira kin poakpene, oh aramas en Nihpai kan koaros pil poakehng ira.\n\n3 Kedekedeo mwurin Mehn Leimen er ikan kanekehla saripidi arail mehla kan oh pil ehn Mehn Nihpai kan mehla kan, re ahpw pwurehng pwurala nan sahpw en Rahk; oh Dienkom, sang pahn kaweid en Moronai, ndaiong irail me pahn tepida doadoahk en weirada warawar kapilpene sahpwo, de kahnihmw en Rahk.\n\n4 Oh e pil ndahiong irail me re pahn wiahda kehl tuhkeh kan ni masloalehn warawar akan; oh irail kesehda pwehl sang nan warawaro kohda ni kehl tuhke ko; oh met re wiahiong Mehn Leimen kan irail en doadoahk lao irail kapilkipene kahnihmw en Rahk kehl tuhke kehlail oh pwehl, me ileile mehlel.\n\n5 Oh kahnihmw wet wiahla wasa kehlail kowahlap sang ahnsouo kohla; oh nan kahnihmw wet re kin er ika Mehn Leimen me selidi kan; iei, nan kehl me re wiahiong irail en wiahda sang pein pehrail kan. Met Moronai idihdieng en wiahiong Mehn Leimen kan en doadoahk, pwehki e kin mengei re en sile irail ni ahnsou me re wie doadoahk; oh e anahne nah sounpei kan koaros ahnsou me e pahn kin mahwiniong Mehn Leimen kan.\n\n6 Kedekedeo Moronai powehdier ehu nein Mehn Leimen kan pwihn en soupei kehlail, oh kalowehdier kahnihmw en Mulek, me wia ehu wasa me keieu kehlail me Mehn Leimen kan kalowehdi nan sapwen Nihpai; oh me e pil wiadahr ehu wasa kehlail pwe en koledi me selidi kan.\n\n7 Kedekedeo e ahpw uhdi sang song mahwiniong Mehn Leimen kan nan pahro, ahpw koadoadoahke nah ohl akan re en kaukaunop ong mahwin, ei, oh kaukaunopada wasahn sileparail kan pwe re en kak perehsang irail Mehn Leimen kan, ei, oh pil kapitasang neirail lih akan oh er ikan nan lehk oh kahpwal, oh sowesehki neirail sounpei kan kenerail mwonge.\n\n8 Kedekedeo nein Mehn Leimen sounpei kan, me mih palieir ni irepen sehd en palikapi, pwehki Moronai e sohte mih mwo ekei mehn Nihpai kan wiahda mwekid sapairair, me kahrehda pingiping nan pwungarail, me kahrehda arail kalowehdi ekei Mehn Nihpai, ei, lao irail kalowehdi ekei kahnihmw nan sahpwo.\n\n9 Oh met pwehki wiewia suwed nan pwungarail, ei, pwehki arail kin pingiping oh sohte loaloapwoatpene nan pwungarail re kihong irail nan irair keper mehle.\n\n10 Oh met kilang, mie mehkot me I men koasoia duwen aramas en Amon kan, me ni tapio re wia Mehn Leimen; ahpw sang Amon oh riehkan, de sang ni manaman oh mahsen en Koht, re weliakapwala ong Kauno; oh re kohdihdo nan sahpw en Saraemla, oh sang ahnsou kohdo Mehn Nihpai kan kin sinsile irail.\n\n11 Oh pwehki arail inou re sohte kin alehda dipwisou en mahwin kan pwe re en pelian riarail kan; pwe re wiahda inou ehu me re sohte pahn pwurehng kakerehdi nta; oh nin duwen arail inouo re pahn mehla; ei, re udahn pahn mweidala pein irail re en pwupwidiong nan pehn riarial kan, ma sohte Amon oh riehkan ar poakeirailla oh ahneki limpoak kowahlap ong irail.\n\n12 Oh iei kahrepe wet me re kohkihdihdo nan sahpw en Saraemla; oh Mehn Nihpai kan kin sinsile irail.\n\n13 Ahpw kedekedeo ahnsou me re kilangada keper, oh kahpwal tohto oh lokolok kan me Mehn Nihpai kan ahneki pwehki irail, re mwekidiki ni ar poakehla oh inangihda alehda dipwisou en mahwin pwe re en doare arail wehi.\n\n14 Ahpw kilang, ni ahnsou me re pahn alehda neirail dipwisou en mahwin kan, irail meleileidi sang ni kaweid en kangong en Ilemen oh riehkan, pwe kereniong re pahn kawehla inouo me re wiahda.\n\n15 Oh Ilemen periki pwe ma re pahn wia a re pahn kakete ohkihla ni palingehn; eri irail koaros me wiahda inou wet idihdieng en kilang riarail kan ar mih nan arail lokolok kan, nan irair keper en ahnsou wet.\n\n16 Ahpw kilang, kedekedeo mie neirail diren pwutak pwulopwul kei, me sohte iang inouokihda me re sohte pahn alehda dipwisou en mahwin kan pwe re en doarehla pein irail sang ar imwin tihti kan; eri re pokonpene ahnsou wet, koaros me kak alehda dipwisou en mahwin, oh re kin ndahki irail Mehn Nihpai.\n\n17 Oh alehda inou me re pahn peiki mour saledek en Mehn Nihpai kan, ei, en doare sahpwo sang tohnmeteikihla arail mour kan; iei, re inoukihda me re sohte pahn mweidala arail mour saledek, ahpw re pahn pei nan irair koaros pwe re en doarehla Mehn Nihpai kan oh pein irail sang nan kalidu.\n\n18 Met kilang, irail pwutak pwulopwulko meh riekid, me wiahda inou wet oh alehda dipwisou en mahwin pwe re en doare arail wehi.\n\n19 Oh met kilang, irail sohte wia aramas soh katepe ong Mehn Nihpai kan mwowe, pil duwehte ahnsou wet irail wia sawas laud; pwe re alehda neirail dipwisou en mahwin kan, oh re men Ilemen en wia arail kaun.\n\n20 Oh re wia pwutak pwulopwul kei, oh re kin kasalehda arail eimah mehlel, oh pil kehlail oh pwersek; ahpw kilang, kaidehng ihte met—re wia mwahnakapw me kin mehlel ahnsou koaros nan soahng koaros me kelikilikiong irail.\n\n21 Ei, re wia mwahnakapw me kin mehlel oh marain, pwe re kaweidkihda re en kin kapwaiada sapwellimen Koht kosonned akan oh weweidiki mour pwung mwohn sihlangi.\n\n22 Kedekedeo Ilemen kahre nah sounpei mwahnakapw pwulopwul riekid ko oh karihs kohla, pwe re en sowese aramas en ni irepen sahpw en palieir limwahn sehd en palikapi.\n\n23 Oh met kaimwsekalahr pahr rieisek waluh en mwehin sounkopwung kan ong aramas en Nihpai kan.\n\n", "alma 54": "[center][font_size=26]Iralaud 54[/font_size][/center]\n\n[i]Amoron oh Moronai pehngidkipene re en kaweliali neirail me selidi kan—Moronai ruwesehki Mehn Leimen kan re en pweiekla oh uhdihsang arail kamaramas suwed kan—Amoron ruwesehki Mehn Nihpai kan re en pwilikihdi neirail dipwisou en mahwin kan oh mih pahn manaman en Mehn Leimen kan. Ele Sounpar 63 Mwohn Krais.[/i]\n\n1 Oh met kedekedeo ni tepidahn pahr kerieisek duwau en mwehin sounkopwung kan, Amoron ahpw kadarala rehn Moronai ah ineng en kaweliali me selidi kan.\n\n2 Kedekedeo Moronai men peren kowahlap pwehki pekipek wet, pwe e inangih me sawas en mwenge kan me kin kohieng Mehn Leimen me selidi kan en kohieng pein nah aramas; oh e pil inangih pein nah aramas en kakehlaka nah sounpei kan.\n\n3 Met Mehn Leimen kan alehier lih oh seri tohto, oh sohte emente lih de seri men nan pwungen irail akan me selidi rehn Moronai, de me selidi kan me Moronai koledi; eri Moronai koasonehdi koasondi ehu pwe en kak kapwurehdo Mehn Nihpai me selidi kan sang rehn Mehn Leimen kan ni eh pahn kak.\n\n4 Eri e ntingihda kisinlikou ehu, oh kadarala sang rehn nein Amoron laduo, laduohte me wahdo kisinlikouo rehn Moronai. Met iei mahsen kan me e ntingihla rehn Amoron, ndinda:\n\n5 Kilang, Amoron, I ntingwei rehm ekis me pid duwen mahwin wet me kumwail wiahiongehr nei aramas akan, de me riomw ohlo wiahiong kihtehr, oh me ke pil koasonehdi me ke pahn uhsehlahte mwurin eh mehla.\n\n6 Kilang, I pahn ekis ndaionguhk duwen kopwung en Koht, oh kedlahs en sapwellime engieng manamano, me tentenek pohmw ma ke sohte pahn koluhla oh kapweiekwei noumw sounpei kan nan pein sapwemwail kan, de nan sahpw en amwail sohso kan, me iei sahpw en Nihpai.\n\n7 Ei, I pahn ndaionguhk mepwukat ma ke pahn kak kapwaiada; ei, I pahn ndaionguhk duwen ehl kepero me awiawih pwe en alehdi soangen soun kamaramas duwehte kowe oh riomwo me kumwa wiahier, ihte ma ke koluhla oh kapweiekwei ahmw mwekid en kamaramas suwed kan, oh pwurowei iangahki noum sounpei kan nan pein sapwemwail kan.\n\n8 Ahpw pwehki pak ehu ahmw kasohwehier mepwukat, oh mahwiniong aramas en Kauno, iei I pil kasik me ke pahn pwurehng wia met.\n\n9 Oh met kilang, se kaunopadahr sen alehiukidi; ei, oh ma ke sohte pahn kapweiekwei ahmw koasondi kan, kilang, ke pahn waikidi pohmw engieng en Koht me ke kasohwehu, iei pwe en kamwomwuhkala.\n\n10 Ahpw, nin duwen Kauno eh ketin ieias, nait sounpei kan pahn kohwehnguhk ihte ma ke pahn pweiekwei, oh ahnsou keren mehla pahn pwerekuhk, pwe se pahn kapwurehdo aht kahnihmw kan oh sapwat akan; ei, oh se pahn kolokolete aht pelien lamalam oh doadoahk en aht Koht.\n\n11 Ahpw kilang, ong ie e mwomwen me I wie koasoakoasoiwei ni sohte katepe; de ong ie e mwomwen me ke wia seri en ehl; eri I pahn ritingidi nei kisin likou wet ni ei pahn ndaionguhk me I sohte pahn kaweliali me selidi, ihte sang ni koasondi ma ke pahn mweidedo ohl emen oh ah pwoud oh nah seri kan, ong emen me selidi; ma iei ih wiepehn me ke pahn wia, a I pahn kaweliali.\n\n12 Oh kilang, ma ke sohte pahn wia met, I pahn kohdonguhk iangahki nei sounpei kan; ei, iei I pahn pil kihong nei lih akan oh seri kan dipwisou en mahwin, oh I pahn kohwehnguhk, oh I pahn idawehnuhk lao lel nan pein sapwomw, me iei tepin sahpw en atail sohso; ei, oh e pahn nta ong nta, ei, mour ong mour; oh I pahn mahwinionguhk lao ke pahn kamwomwala sang pohn sampah.\n\n13 Kilang, I mih nan ei lingeringer, oh pil nei aramas akan; kumwail rapahki en kemeikihtala, ah kiht se kin rapahkihte sen doareikihtla. Ahpw kilang, ma ke pahn rapahki ke en kaweikihtla laud se pahn rapahki sen kamwomwuhkala; ei, oh se pahn rapahkihwei sahpwato, sahpwatail tepin sahpw en sohsohu.\n\n14 Met I ritingidi nei kisin likouwet. Ngehi Moronai; I wia emen kaun en aramas en Mehn Nihpai kan.\n\n15 Met kedekedeo Amoron, ahnsou me e alehdi kisin likou wet, e lingeringerkihda; oh e ntingihda pil ehu kisin likou ong Moronai, oh iet koasoi kan me e ntingihdi, ndinda:\n\n16 Ngehi iei Amoron, nanmwarki en Mehn Leimen kan; ngehi iei rien Amelekaia pwutak me ke kemehla. Kilang, I pahn dupukehnguhk eh mehla, ei, oh I pahn kohwehnguhk iangahki nei sounpei kan pwe I sohte masak ahmw koasoi en kamasepwehk kan.\n\n17 Pwe kilang, ahmw pahpahko wiahda sapwung ong riarail ohl kan, lao re pirapahsang arail pwuhng en koapwoarment ni eh koasondi irail me pwukoaki.\n\n18 Oh met kilang, ma ke pahn pwilikihdi noumwail dipwisou en mahwin kan, oh mweidehng kumwail pahn manaman ong irail me ahneki pwuhng en koapwoarment, ma met pahn wiawi I pahn wiahda nei aramas akan re en pwilikihdi neirail dipwisou en mahwin kan oh pahn uhdihsang mahwin.\n\n19 Kilang, ke wia koasoi en kamasepwehk ong ngehi oh nei aramas akan; ahpw kilang, se sohte masak ahmw koasoi kan.\n\n20 Ahpw, I pahn mweidada kaweliali en me selidi nin duwen ahmw peki, sang ni peren, pwehki I men kanaidi kanat mwongehka ong nei ohl en mahwin kan; oh se pahn wia mahwin me pahn poatoapoat, pwe sen kak kiheng Mehn Nihpai pahn aht manaman de ong arail sohrala poatoapoat.\n\n21 Oh nin duwen Kohto me kumwail nda me se kasohwe, kilang, se sohte ese soahng aramas sarawien; de pil kumwail; ahpw ma mie soahngen aramas sarawien, se sohte ese ahpw mwein e kapikada kumwail oh pil kiht.\n\n22 Oh ma e pahn mehlel me mie tepel oh ehl, kilang e sou pahn kadaruhkala ke en iang mih wasahu rehn riei pwutak me ke kemehlahu, me ke kosoia me e kohla nan soangen wasahn? Ahpw kilang mepwukat sohte katepe.\n\n23 Ngehi Amoron, oh I wia kadaudok en Soram, me ahmwail pahpako iding oh wahsang nan Serusalem.\n\n24 Oh kilang met, Ngehi emen mehn Leimen me loalap; kilang, mahwin wet e wiawi pwe sen dupuk sapwung kan me re lokolok ki, oh en kolokolete oh alehdi arail pwuhng en koapwoarment; oh I kaimwsekala nei kisin likou ong Moronai.\n\n", "alma 55": "[center][font_size=26]Iralaud 55[/font_size][/center]\n\n[i]Moronai soikala kaweliali en me selidi kan—Nein Mehn Leimen soun silasil kan lohdieng nan kasakaula, oh Mehn Nihpai me sensel kan saledekla—Kahnihmw en Kid lohdi ni sohte nta keredi. Ele Sounpar 62–63 Mwohn Krais.[/i]\n\n1 Met kedekedeo ahnsou me Moronai alehdi kisin likou wet e udahn lingeringerda, pwehki e ese me Amoron wehwehki unsek eh mwersuwed; ei, e ese me Amoron wehwehki me e sohte wia koasondi pwung ehu me re kohkihdo mahwin ong aramas en Nihpai kan.\n\n2 Oh e ahpw nda: Kilang, I sohte pahn kaweliali me selidi ong Amoron ihte ma e pahn kapweiekwei ah koasondi, nin duwen ei koasoia nan nei kisin likouo; pwe I sohte pahn mweidehng en ahneki manaman laudsang dahme e ahnekier met.\n\n3 Kilang, I ese wasa me Mehn Leimen kan kin sinsile nei aramas me re saliedi kan; oh pwehki Amoron sohte men kapwaiodo nin duwen nei kisin likouo, kilang, I pahn wiahiong ih nin duwen ei koasoi kan; ei, I pahn rapahkihong irail mehla lao re pahn peki popohl.\n\n4 Oh met kedekedeo ahnsou me Moronai ndahier koasoi pwukat, e ahpw ndaiong iraile en rapahki nan pwungen nah ohl akan, ma e pahn kak diar emen aramas me wia kadaudoken Leimen rehrail.\n\n5 Kedekedeo re ahpw kilangada emen, me kahdaniki Leimen; oh e wia emen ladu en nanmwarkio me Amelekaia kemehlahu.\n\n6 Met Moronai ahpw ndaiong Leimen oh ekei nah ohl akan re en kohla rehn sounpei kan me sinsile Mehn Nihpai kan.\n\n7 Met Mehn Nihpai kan silasildi nan kahnihmw en Kid; eri Moronai kihong Leimen oh kapatahieng ekei nah ohl akan re en iangih.\n\n8 Oh ahnsou me e soutikpene Leimen kohla rehn sounsilasil kan me kin sinsile Mehn Nihpai kan, oh kilang, re kilangada eh kohkohdo oh re ahpw eker ih; ahpw e ndaiong irail: Kumwail dehr masak; kilang, ngehi emen Mehn Leimen. Kilang se tangasang Mehn Nihpai kan, oh re memeir; oh kilang se tangahkihsang nimarail wain kan oh wahdo.\n\n9 Met ahnsou me Mehn Leimen kan rongadahr koasoi pwukat re perenda nan ar kasamwo; oh re ndaiong ih: Kihiong kiht wain en, pwe se kak nim; se pereniki ahmw wahdo wain pwe kilang se pwangadahr.\n\n10 Ahpw Leimen nda ong irail: Kitail koledi nimatail wain ka lao kitail pahn kohlahng mahwiniong Mehn Nihpai kan. Ahpw koasoi wet kahrehda arail inangihda laud re en nim waino;\n\n11 Pwe, re nda: Se pwangada, eri mweidehng kiht sen nim wainen, oh mwurin ahnsou kis a kitail pahn alehdi sawasepatail kan, me pahn kakehlakahla kitail en kohlahng Mehn Nihpai kan.\n\n12 Oh Leimen ahpw ndaiong irail: Kumwail kak wia nin duwen nsenamwail kan.\n\n13 Kedekedeo re ahpw ale waino ni saledek; oh nemeneme udahn iou ong irail, eri re ale laud; oh e udahn kehlail, pwehki ar kaunopada en kehlail.\n\n14 Kedekedeo irail ahpw niminim oh wie pereperen, oh mwurin ahnsou kis re ahpw sakaula.\n\n15 Oh met ahnsou me Leimen oh ienge ohl akan kilangehr me irail koaros sakaulahr, oh re meirkeliklahr, re ahpw pwurala rehn Moronai oh ndaiong ih soahng koaros me wiawiher.\n\n16 Oh met iei duwen koasondi en Moronai. Oh Moronai kaunopada nah ohl akan iangahki neirail dipwisou en mahwin kan; oh e ahpw kohla nan kahnimw en Kid, ni ahnsou me Mehn Leimen kan wie memeirkelik oh sakaula, oh kihong dipwisou en mahwin me sensel kan, lao irail koaros koledier dipwisou en mahwin;\n\n17 Iei, ong neirail lih akan, oh neirail seri kan koaros, koaros irail me kak doadoahngki dipwisou en mahwin, ahnsou me Moronai kihongehr me sensel kan dipwisou en mahwin; oh mepwukat koaros wiawi ni meleilei mehlel.\n\n18 Ahpw ma re kapirada Mehn Leimen kan, kilang irail sakau oh Mehn Nihpai kan kakete kemeirailla.\n\n19 Ahpw kilang, met kaidehn ihme Moronai inangih en wiawi; e sohte kin pereniki kamaramas de kakerehdi nta, ahpw pereniki kamaurala aramas sang kamwomwala; oh kahrepe wet pwe en dehr wiahiong pein ih mwekid sapwung, kahrehda e sohte men peiong Mehn Leimen kan oh kemeirailla nan arail sakaula.\n\n20 Ahpw e kapwaiada eh inengo; pwe e kihongehr dipwisou en mahwin ong mehn Nihpai me selidi kan me mihmi nan kehl en kahnihmwo, oh kihong irail manaman en ahnekihla soahng kan me mihmi nan kehlo.\n\n21 Oh e ahpw wiahiong ohl akan me iang ih re en ekis keisang irail, oh kapilpene sounpei en Mehn Leimen kan.\n\n22 Kilang met e wiawi nihpwongo, kahrehda ahnsou me Mehn Leimen kan pwourda nimensengo re kilangada me Mehn Nihapi kan kapilirailpenehr, oh me neirail me selidi kan kolokolehr dipwisou en mahwin loale.\n\n23 Oh met re kilangadahr me re milahr pahn manaman en Mehn Nihpai kan; oh nan soangen irair pwukat re pehm me e sohte konehng re en peiong Mehn Nihpai kan; eri arail kaun lapalap en sounpei kan ruwese ren ale neirail dipwisou en mahwin kan, oh re ahpw wahdo oh kesehdi ni nehn Mehn Nihpai kan, oh pekipeki mahk.\n\n24 Kilang, met iei ineng me Moronai ahneki. E alehdi me selidi sang mahwin kan, oh kalowehdi kahnihmwo, oh kahrehda me selidi koaros pahn saledekla, me wia Mehn Nihpai kan; oh re patehng nein Moronai sounpei kan, oh kakehlakahla nah sounpei ko.\n\n25 Kedekedeo e ahpw kahrehda Mehn Leimen kan, me e salidier kan, me re pahn tepida wia doadoahk en kakehlakahla wasahn silasil kan me kapilpene kahnihmw en Kid.\n\n26 Kedekedeo ahnsou me e kakehlakahla kahnihmw en Kid, nin duwen eh ineng kan, e ahpw koasonehdi me selidi ko pahn wisikla nan kahnimw en Rahk; oh e pil silehkihdi kahnihmwo pwihn en sounpei kehlail kowahlap.\n\n27 Kedekedeo mehndahte Mehn Leimen kan ar kin songosong en keteweirail, ahpw re kin kolokol oh sinsile me lohdi kaoros me re kin koledi, oh sinsilehte wasa koaros me irail pwurehng kalowehdi oh paiamwahukihda.\n\n28 Kedekedeo Mehn Nihpai kan pwurehng tepida pweida, oh pwurehng alehdi arail pwuhng kan oh arail saledek en pai kan.\n\n29 Pak tohto Mehn Leimen kan kin song en kapilirailpene nihpwong, ahpw ahnsou koaros me re kin song tohto irail kin lohdi.\n\n30 Oh pak tohto re kin song en kihong nimarail wain kan rehn Mehn Nihpai kan, pwe re en kak kaweirailla sang ni poisin de sakaula.\n\n31 Ahpw kilang, Mehn Nihpai kan sohte kin pwand en tamataman Kauno arail Koht nan arail ahnsou apwal wet. Re sohte kak pitida nan arail lidip kan; ei, re sohte kin alehda arail wain kan, ihte ma re kin tepte kihong mahs ekei Mehn Leimen me senselko.\n\n32 Oh re kin kanaiehng pwe sohte poisin pahn kohieng rehrail; pwe ma arail wain kan pahn poisinihdi emen Mehn Leimen e pahn pil poisinihdi Mehn Nihpai; oh ih mwomwen arail kin song arail sakau kan koaros.\n\n33 Oh met kedekedeo e konehng Moronai en kaukaunop en mahwiniong kahnihmw en Moriandon; pwe kilang, Mehn Leimen kan, sang ni arail doadoahk, re kakehlakalahr kahnihmw en Moriandon lao e wiahla ehu wasa kehlail.\n\n34 Oh re wie wahwahdo pwihn en sounpei kapw nan kahnihmwo, oh pil iangahki arail dipwisou en sawas akan.\n\n35 Oh met kaimwsekalahr pahr rieisek duwau en mwehin sounkopwung kan ong aramas en Nihpai kan.\n\n", "alma 56": "[center][font_size=26]Iralaud 56[/font_size][/center]\n\n[i]Ilemen kadarala kisin likou ehu rehn Moronai, soiahda duwen irair en mahwin ong Mehn Leimen kan—Andipus oh Ilemen kalowehdi Mehn Leimen kan—Nein Ilemen pwutak mwahnakapw riekido mahwin sang ni manaman kapwuriamwei, oh sohte emen rehrail mehla. Ire tikitik 1, Ele Sounpar 62 Mwohn Krais; ire tikitik 2–19, Ele Sounpar 66 Mwohn Krais; oh ire tikitik 20–57, Ele Sounpar 65–64 Mwohn Krais.[/i]\n\n1 Oh met kedekedeo ni tepidahn pahr silihsek en mwehin sounkopwung kan, ni keriau en rahn en keieu en sounpungo, Moronai alehdi kisin likou ehu sang rehn Ilemen, me koasoiahda irair en aramas akan ni apali sahpwo.\n\n2 Oh iet mahsen akan me e ntingihdi, me mahsanih: Moronai, riei ohl kesempwal rehn Kauno oh pil nan ahnsou apwal en atail mahwin; kilang, riei ohl kesempwal, I men koasoiahionguhk ekis duwen atail mahwin wasaht ni pali en sahpw wet.\n\n3 Kilang, pwutak riekid me wia nein aramas me Amon kahrehdo sang nan sahpw en Nihpai—eri ke wehwehkier me irail wia kadaudok en Leimen, me wia nein atail pahpa Lihai pwutak keieu laud;\n\n4 Eri I sohte anahne pwurehng koasoiahionguhk duwen arail tiahk de arail soupwoson, pwe ke wehwehkier duwen mepwukat koaros—\n\n5 Eri e itarete I en ndahwei me mwahnakapw riekid pwukat alehdahr neirail dipwisou en mahwin kan, oh irail men I en wia arail kaun; oh se kohdo iang doare atail wehi.\n\n6 Oh met ke pil wehwehkier duwen inou me arail pahpa kan wiadahr, me re sohte pahn alehda dipwisou en mahwin kan pwe re en kakerehdi ntahn riarail kan.\n\n7 Ahpw nan pahr rieisek wenou, ahnsou me re kilangada atail lokolok kan oh atail kahpwal akan pwehki irail, re apwtehn pahn kawehla inouo me re wiahda oh alehda neirail dipwisou en mahwin kan pwe re en doare iang kitail.\n\n8 Ahpw I sohte men mweidehng irail en kawehla inou wet me re wiahda, pwehki I medewe me Koht pahn kakehlakahla kitail, me pahn kahrehda kitail sohte pahn lokolok laud pwehki pweidahn inouo me re wiahda.\n\n9 Ahpw kilang, iet ehu mehkot me kitail kak perenki mehlel. Pwe kilang, nan pahr rieisek wenouo, ngehi, Ilemen, kahrehda karihs en mwahnakapw riekido kohla nan kahnihmw en Sudia, pwe sen sowese Andipus, me ke idiada en kaun aramas akan ni pali en sahpwo.\n\n10 Oh I kapatahiong nei pwutak riekido, (pwe re warohng I en ekerkinirail nei pwutak) nein Andipus sounpei kan, me kakehlakahda Andipus ni eh peren mehlel; pwe kilang, nah sounpei ko malaulaulahr pwehki Mehn Leimen kan kemehlahr tohto neitail ohl akan, me kahrehda kitail pahn mwahieiki.\n\n11 Ahpw, kitail kak ahneki popohl nan irair wet, pwe irail mehkihla doadoahk en arail wehi oh arail Koht, ei, oh irail peren.\n\n12 Oh Mehn Leimen kan saliedier tohto irail, koaros me wia kaun lapalap en sounpei kan, pwe sohte likin irail me re kamaurala. Oh se medewe me ahnsou wet re mihmiher nan sahpw en Nihpai; iei met mehlel ma re sohte kamakamala.\n\n13 Oh met iet kahnihmw kan me Mehn Leimen kan kalowehdi sang ni arail kemehkihla tohto neitail ohl komwad kan:\n\n14 Sahpw en Mandai, de kahnihmw en Mandai, oh kahnihmw en Sihesrom, oh kahnihmw en Kumenai, oh kahnihmw en Andipara.\n\n15 Oh ih kahnihmw pwukat me re kalohwehdi ahnsou me I lelledo nan kahnihmw en Sudia; oh I diarada Andipus oh nah ohl akan ar nannantihong nan arail doadoahk en kakehlakahla kahnihmwo.\n\n16 Ei, oh irail pwangahdahr ni paliwar oh pil ni palingehn, pwe irail komwad en pei nan ehu ehu rahn oh nihpwong irail loaloapwoat en doadoahk pwe irail en kak kolokolete arail kahnihmw kan; oh met kahrehda ar lokolongki soangen kahpwal lap kan.\n\n17 Eri met re koasonehdi me re pahn pweida wasahu de mehla; eri kitail kak medewe me kisin pwihn me I wahdohu, ei, nei pwutak ko, kihong irail koapworopwor laud oh peren mehlel.\n\n18 Oh met kedekedeo ahnsou me Mehn Leimen kan kilangadahr Andipus alehdier kakehlepen nah sounpei kan, a re alehdi ruwes sang Amoron me re sohte pahn kohdohng kiht nan kahnihm en Sudia, de kodo mahwiniong kiht.\n\n19 Oh met se ahpw kenikenla rehn Kauno; pwe ma re pahn kohdohng kiht nan aht luwet irail mwein kakete kawehla nait kisin sounpei ka; ahpw iei se poadoandoarla.\n\n20 Re alehdi ruwes sang rehn Amoron me re pahn koledihte kahnihmw kan me re kalowehdi. Oh met kaimwsekalahr pahr rieisek wenou. Oh ni tepidahn pahr rieisek isuho se ahpw kaunopada aht kahnihmwo oh pein kiht pwe sen doare.\n\n21 Met se inangih me Mehn Leimen kan en kohdohng kiht; pwe se sohte inangih mahwiniong irail ni ar pahn mihmi nan wasahn sileparail kehlail kan.\n\n22 Kedekedeo se ahpw kadarpeseng soun lipoahrok kan kapilpene wasahu, pwe re en tetehk mwekmwekid en Mehn Leimen kan, pwe re sohte pahn koteikihtla nihpwong de nihrahn pwe re en mahwiniong aht kahnihmw teikan me mihmih paliepeng.\n\n23 Pwe se wehwehki me nan kahnihmw ko, irail sohte ahneki kehlail me pahn itar en pelian irail; eri se inangih mahwiniong irail mwurirail oh pil ni ansouohte mwohrail, ma irail pahn kohdo daulih kiht. Se medewe me se kak poweiraildi; ahpw kilang, se insensuwedkihla ineng wet e sohte pweida.\n\n24 Irail sohte men neirail sounpei kan pwon en kohdo daulih kiht, de pil ekei irail, pwe re de sohte itar oh lohdi.\n\n25 De pil men karihsdihla nan kahnihmw en Saraemla; de pil kotehla wasa me Saidon keredohsang, kohtehla lel kahnihmw en Nihpaia.\n\n26 Oh met re koasonehdi me re pahn koledihte kahnihmw kan me re kalowehkihdi neirail sounpei kan.\n\n27 Oh met kedekedeo ni keriau en sounpwung en pahro, mie sawas kei me wisikdohng kiht sang rehn nei pwutak riekido arail pahpah kan.\n\n28 Oh pil sounpei meh riekid kohdo sang nan sahpw en Saraemla. Oh met se kaunopadahr nait ohl meh nen, oh kenerail mwonge kan, oh pil ong arail pwoud kan oh neirail seri kan.\n\n29 Oh Mehn Leimen kan, pwehki ar kilikilang nait sounpei kan arail wie tohtohla rahn koaros, oh sawaseparail kan kin kohdong irail, re tepida masepwehkada, oh tepida kin kohdohng kiht, ma e pahn kak re en kauhdihsang kiht alehdi aht sawas kan oh kakehlail kan.\n\n30 Eri ahnsou me se kilangadahr me Mehn Leimen kan tepidahr soansuwedki mwekid wet, se ahpw medewehda wiahda koasondi ehu me pahn mie lipwe rehrail; eri Andipus ndaiong ie me I pahn karehda nei pwutak pwulopwulko oh kohla ni ehu kahnihmw me mih mpat ni aht pahn mwomwen me se wewa sawasepen kahnihmwo.\n\n31 Oh se pahn keid limwahn kahnihmw en Antipara, mwomwen me se pahn kohla ni kahnihmw me mih palio, ni keilen oaroahro.\n\n32 Oh kedekedeo se ahpw karihs kohla nan kahnihmwo, ni mwomwen me se wa aht sawas akan.\n\n33 Kedekedeo Andipus ahpw kahrehdahr ekei nah sounpei ko oh karihs kohla, a luhwehko mihmih nan kahnihmwo. Ahpw e sohte kohla lao nei kisin sounpei ko tihengla, oh kohla karanih kahnihmw en Andipara.\n\n34 Eri met, nan kahnihmw en Andipara nein Mehn Leimen pwihn en sounpei keieu kehlail kin sinsile mwo; ei, me keieu pokon.\n\n35 Kedekedeo ahnsou me neirail lipoahrok kan ndahiong irail, irail ahpw kohieido iangahki neirail sounpei ko oh pwakih kiht.\n\n36 Kedekedeo se ahpw tangasang irail, kohla paliepeng. Oh met se ahpw kahluwahsangehr nein Mehn Leimen pwihn sounpei me keieu kehlail;\n\n37 Ei, uwen dohlahieu, kahrehda ahnsou me re kilangada nein Andipus sounpei kan wia arail kak koaros en pwakipwakih irail, irail sohte pirekekla pali koahiek de pali soakoahiek, ahpw re kohweite nan ar pwepwekio nan ahl inen mwurit; oh, se medewe, me re inangih re en kemeikihtla mwohn Andipus pahn koliraildi, pwe nait aramas kan dehr kapil irailpene.\n\n38 Eri met pwehki Andipus eh kilangadahr keper me se mih loale, e ahpw kamwadangahieng nah sounpei kan. Ahpw kilang, e nihpwongdi; eri re sohte kolkihtdi, oh pil Andipus sohte koliraildi; eri se ahpw pweidi nihsoutuko.\n\n39 Kedekedeo mwohn e pahn nimensengda, kilang, Mehn Leimen kan ahpw tepida pwakpwakih kiht. Eri se sohte pahn kak pelian irail; ei, oh I sohte men mweidehng nei pwutak tikitik kan en pwupwidi nan pehrail kan, eri se peusehla aht tango, oh se ahpw kohkohla nan sapwtehno.\n\n40 Eri re sohte men sohpeila pali koahiek de pil pali soakoahiek pwe re de lohdi; oh I pil sohte men sohpeila pali koahiek de pil pali soakoahiek pwe irail de kolkihtdi, oh se sohte pahn kak pelian irail, ahpw se pahn kamakamala, oh irail pahn kak pitila; oh se ahpw tangatang rahno pwon nan sapwtehno, lao e rotorotala.\n\n41 Kedekedeo ahnsou me e pwurehng marainpeseng se kilangada Mehn Leimen kan kohkohdohng kiht, oh se pwurehng tangasang irail.\n\n42 Ahpw kedekedeo re uhdi pwakih kiht ahnsou werei; oh met iei ni menseng en kesiluh en rahn en keisuhn sounpwungo.\n\n43 Oh met, ma Andipus koliraildier se sohte ese, ahpw I ndaiong nei ohl akan: Kilang, kitail sohte ese ma irail sou uhdi pwe re men kitail en pwuralahng irail, pwe irail en kaloweikitaildi nan arail lidip;\n\n44 Eri dahme kumwail pahn nda, nei pwutangko, kumwail pahn kak kohla oh mahwiniong irail?\n\n45 Oh met I ndaionguhk, riei ohl kesempwal Moronai, me I sohte kin kilang soangen eimah lap wet, soh, sohte rehn Mehn Nihpai kan koaros.\n\n46 Pwe ni ei kin kalapw ekerkin irail nei pwukat kan (pwe irail koaros me pwulopwul) iei re ahpw pil ndaiong ie: Pahpa, kilang atail Koht ieiang kitail, oh e sohte pahn mweidehng kitail en pwupwidi; eri kitail kohwei; kitail sohte pahn kemehla riatail akan ma re pahn uhdihsang kedirapwa kitail; eri kitail kohwei, pwe re de kalowehdi nein Andipus sounpei kan.\n\n47 Eri re saikinte iang mahwin pak ehu, ahpw re sohte masak mehla; oh re kesempwaliki saledek en arail pahpa kan sang pein arail mour; ei, arail nohno kan kaweidkinirail, ma re pahn sohte peikasal, Koht pahn doareirailla.\n\n48 Oh re kin kapwkapwurehiong ehn arail nohno kan koasoi, ndinda: Se sohte peikasal, aht nohno kan ese.\n\n49 Kedekedeo ngehi eri pwurala iangahki nei sounpei riekido pwe sen pelian Mehn Leimen kan me pwakipwakih kiht. Eri kilang, nein Andipus sounpei kan konoiraildier, oh mahwin keper ehu apw tepida.\n\n50 Oh nein Andipus sounpei kan pwehki arail pwangadahr, sang ni arail pwakih iraildo sang wasa doh nan erein ahnsou mwotomwot, re kereniong lohdieng pahn manaman en Mehn Leimen kan; oh ma I sohte pwurikihdo nei sounpei riekido irail pahn pahn pweidahr nan dahme re mwahuki.\n\n51 Pwe Andipus kamakamkilahr kedlahs, oh tohto nah kaun en sounpei kan, pwehki arail pwangada, sang ni ar seimek nan ar pwepwekio—eri nein Andipus ohl akan, pwehki ar pingkidahr arail kaun kan ar mehla, re tepida pweiek mwohn Mehn Leimen kan.\n\n52 Kedekedeo Mehn Leimen kan ahpw loalapada, oh tepida pwaki irail; eri met Mehn Leimen kan pwakipwakihkin irail ar kehlail ni ahnsou me Ilemen pwarada mwurirail iangahki nah meh riekido, Oh tepida kemeirailla ni mehlel, kahrehda nein Mehn Leimen kan sounpei ko pwon uhdi oh sohpeidohng Ilemen.\n\n53 Met ahnsou me nein Andipus aramas akan kilangada me Mehn Leimen kan pwuralahr mwuri, re ahpw kihpene neirail ohl akan oh kohdohng mwurin Mehn Leimen kan.\n\n54 Oh met kedekedeo kiht, aramas en Nihpai kan, nein Andipus aramas akan, oh ngehi iangahki nei sounpei riekido, kapilpenehr Mehn Leimen kan, oh kemeirailla; ei, lao re idihdiong en pwilikihdi neirail dipwisou en mahwin kan oh pil wiahla aramas selidi sang nan mahwin.\n\n55 Oh met kedekedeo ahnsou me irail mweidala re en mih pahn aht manaman, kilang, I wadekedi irail mwahnakapw kan me iangie mahwin, pwehki ei salohki me tohto irail mwein kamakamala.\n\n56 Ahpw kilang, I perenda mehlel, pwehki sohte emen irail me pwupwidi nan pwehl; ei, oh irail pei duwehte sapwellimen Koht roson ketiket rehrail; ei, sohte ohl men me dehdehki eh mwahwin duwehte soangen roson kapwuriamwei wet; oh soangen manaman kehlail re peikihong Mehn Leimen kan, kahrehda irail kamasakada irail; oh met kahrehda Mehn Leimen kan lohdieng re en wia aramas selidi nan mahwin.\n\n57 Oh sohte dowen nait me selidi kan, pwe sen kak sile irail pwe irail en dehr pwurala rehn nein Mehn Leimen sounpei kan, eri se kin kadarirailla nan sahpw en Saraemla, oh ekei nein Andipus ohl akan me sohte kamakamala, en iangirail; oh luhwehkan I ale irail oh kapatahieng nei mwahnakapw en Mehn Amon kan, oh pwurehng karihs kohla nan kahnihmw en Sudia.\n\n", "alma 57": "[center][font_size=26]Iralaud 57[/font_size][/center]\n\n[i]Ilemen koasoiahda arail kalowehdi Andipara oh lohdi en Kumenai oh mwuhr poadoandoarepe—Nah mwahnakapw en Mehn Amon kan loaloapwotiong mahwin; koaros ohla, ahpw sohte emen mehla—Kid pakairkihdo duwen kamakamalahn Mehn Leimen me selidi kan oh arail pitila. Ele Sounpar 63 Mwohn Krais.[/i]\n\n1 Oh met kedekedeo I alehdi kisin likou ehu sang rehn Amoron, nanmwarkio, me mahsanih ma se pahn mweidala sounpei me se kalowehdih kan re pahn mweidehng kiht kahnihmw en Andipara.\n\n2 Ahpw I kadaralahng nanmwarkio kisin likou ehu, me kasalehiong me se kamehlele me nait sounpei kan kak kalowehdi kahnihmw en Andipara nan mahwin; oh ma se pahn mweidala sounpei selidi kan met e sohte wia mwekid marain, oh ihte ma se pahn mweidala ma se pahn kaweliali.\n\n3 Oh Amoron kasohwe nei kisin likouo, pwe e sohte men kaweliali me selidi kan; eri se tepida kaunopada sen kohlahng kahnihmw en Andipara.\n\n4 Ahpw aramas en Andipara tangasang nan kahnihmwo, oh kohla nan ekei arail kahnihmw kan, me re kolokolete, pwe re en kakehlakahla; oh met kahnihmw en Andipara lohdiengehr pahn aht manaman.\n\n5 Oh met keimwsekala pahr rieisek waluh en mwehin sounkopwung kan.\n\n6 Kedekedeo ni tepidahn pahr rieisek duwauo, se alehdi aht sawas akan, oh pil kapatahieng ekei nait sounpei, sang nan sahpw en Saraemla, oh sang nan sahpw akan me kapilpene, uwen tohtohn ohl meh wenekid, likin pwutak meh wenehk sang Mehn Amon kan me pil iang kohdo patehng riarail kan, nei kisin pwihn riekido. Oh met kilang, se kehlail, ei, oh tohto sawasapat oh aht dipwisou me wisikdohng kiht.\n\n7 Kedekedeo se inangih sen mahweniong sounpei kan me sinsile kahnihmw en Kumenai.\n\n8 Oh met kilang, I pahn kasalehionguhk me aht ineng wet pahn pweida; ei, sang nait sounpei kehlail, de ekei nait sounpei kehlail kan, se kapilkinirailpene nihpwong, nan kahnihmw en Kumenai, mwohnte arail pahn alehdi arail sawas akan.\n\n9 Kedekedeo se ahpw kapilpene kahnihmwo oh pweidi erein pwohng kei; ahpw se kin meir nait kedilahs kan karanih kiht, oh mie nait soun silasil kan, kahrehda Mehn Leimen kan sohte kak kohdohng kiht nihpwong oh kemeikihtla, ahpw irail kin song pak tohto; ahpw pak tohto me re kin song wia ntahrail kin keredi.\n\n10 Arail sawas akan ahpw lelledo, oh re aptehn pahn pidelong nan kahnihmwo nihpwohngo. Oh pwehki kaidehn kiht Mehn Leimen, se wia Mehn Nihpai kei; eri, se koliraildi oh kihsang arail sawas akan.\n\n11 Oh mehndahte Mehn Leimen kan ar lipsangehr arail wasa akan ni mwohmw wet, re pil koasoanehdihte me re pahn kolokolete kahnihmwo; eri e konehng me se pahn ale arail mehn sawas ko oh kadarala nan Sudia, oh me se saliedi kan nan sahpw en Saraemla.\n\n12 Kedekedeo e sohte pwandasang rahn kei mwohn Mehn Leimen kan tepida sohla koapworopworki me re kak alehdi ar sawas kan; eri irail mweidala kahnihmwo ong pahn aht manaman; oh met aht koasoandi en alehdi kahnihmw en Kumenai pweidahr.\n\n13 Ahpw kedekedeo irail akan me se saliedi kan uwen arail pokon, mehndahte uwen tohtohn kiht, se kin itoitieng en doadoahngki nait sounpei kan en sinsile irail, de kemeirailla.\n\n14 Pwe kilang, re kin song en tang ni ar pokon, oh re kin peiki takai kan, oh iangahki lepin tuhke, de soahng kan me re kin kak koledi nan pehrail kan, kahrehda se kemehla uwen tohtohn irail meh riekid mwurin arail mweidala re en wiahla aramas selidi sang nan mahwin.\n\n15 Eri e konehng ong kiht, me se pahn kemeirailla, de sile irail, ni aht kolokol nait kedlahs, kohdihla nan sahpw en Saraemla; oh pil kanat mwonge de sawas kan sohte itar ong pein nait aramas akan, mehndahte aht kihsang kenen Mehn Leimen kan.\n\n16 Oh met, nan irair kesempwal ko, e wiahla mehkot kesempwal sen koasonehdi duwen aramas me selidi kan nan mahwin; ahpw, se pilada me se pahn kadarirailla nan sahpw en Saraemla; eri se pilada ekei nait ohl akan, oh kihong irail pwukoa en wahdihla me selidi kan nan sahpw en Saraemla.\n\n17 Ahpw kedekedeo mandahn rahno irail pwurehng pwurodo. Oh met kilang, se sohte kalelapak duwen me selidi ko; pwe kilang, Mehn Leimen kan kohkohdohng kiht, oh re pwurodo nan ahnsou mwau pwe re en sawas doareikiht sang pahn arail manaman. Pwe kilang, Amoron kadaralahng irail arail sawas oh pil pokon en ohl sounpei kei.\n\n18 Kedekedeo ohl akan me se kadarala re en kahrehla me selidi ko pwurodo nan ahnsou mwahu en tehk irail, ni arail kereniong kaloweikihtdi.\n\n19 Ahpw kilang, nei kisin pwihn riekid wenehko pei ni sohte masepwehk; ei, irail kehlail mwohn Mehn Leimen kan, oh kemehla koaros me pelian irail.\n\n20 Oh ni luhwen nait sounpei kan ar kereniongehr pweiek sang mwohn Mehn Leimen kan, kilang, irail meh riekid wenehko tengedi oh sohte pweiek.\n\n21 Ei, oh irail kapwaiada oh nantihong idawehn mahsen koaros ni pwung; ei, oh nin duwen arail pwoson e kin wiawihong irail; oh I kin tamatamante koasoi kan me irail kin ndaiong ie me arail nohno kan padahkihong irail.\n\n22 Oh met kilang, iei nei pwutak pwukat, oh irail ohl oko me pilipilda pwe re en wahla me selidi ko, iei irail me kitail kapingkihong irail pweidahn mahwen lap wet; pwe iei irail me kemehda Mehn Leimen kan; kahrehda irail pweiekla wasa re kohsang ie nan kahnihmw en Mandai.\n\n23 Oh se kalowehdi atail kahnihmw en Kumenai, oh pali laud sohte ohkihla kedlahs; ahpw, se lokolongki ohla laud.\n\n24 Kedekedeo mwurin Mehn Leimen kan ar tang, I mwadangete ruwesehiong irail me nei ohl akan me ohla re en kihsang nan pwungen me mehla kan, oh kidimpene arail ohla kan.\n\n25 Kedekedeo irail meh riepwuki, sang nan nei sounpei riekid wenehko, me lipwongmaskihla nta kerasang irail; ahpw, nin duwen kalahngan en Koht, oh me kapwuriamwei mehlel ong kitail, oh pil kaperen ong neitail sounpei kan koaros, pwehki sohte emen irail me mehla; ei, oh sohte emen nan pwungarail me sohte ohla.\n\n26 Oh met, arail komourla udahn kapwuriamwei ong nait sounpei kan koaros, ei, pwehki irail kin mourla a kid en riatail kan me kin mehla. Oh se kamehlele me kapwuriamwei wet sang ni manaman en Koht, pwehki arail pwoson kowahlap dahme irail kaweidkihda re en kamehlele—me mie Koht pwung men, oh mehmen me sohte pahn peikasalki, me re pahn poadoandoarala sang ni sapwellime manaman kapwuriamwei.\n\n27 Met iei pwoson me irail ahneki me I koasokosoia; irail pwulopwul, oh arail madamadau kehlail, oh re kin koapworopworiki Koht ahnsou koaros.\n\n28 Oh met kedekedeo mwurin aht apwaliadahr nait ohl akan me ohla, oh sarepidier aht mehla kan oh pil ahn Mehn Leimen kan mehla kan, me tohto, kilang, se ahpw kalelapak rehn Kid duwen me selidi kan me irail wie kahkarehdila nan sahpw en Saraemla.\n\n29 Eri Kid me wia kaun lapalap en pwihn en sounpei me pwukoahki sile irail kohdihla nan sahpwo.\n\n30 Eri met, iet duwen dahme Kid ndaiong ie: Kilang, se tepida kahrehdila neitail aramas selidi kan nan sahpw en Saraemla. Kedekedeo se ahpw tuhwong lipoahrok en nait sounpei kan, me se kadarewei pwe re en tehk wasa Mehn Leimen kan mih ie.\n\n31 Oh re ahpw werikihdohngkiht, ndinda—Kilang, nein Mehn Leimen sounpei kan karkarihs kohlahng kahnihmw en Kumenai; oh kilang, re pahn mahwiniong irail, ei, oh kamwomwala neitail aramas kan.\n\n32 Kedekedeo aramas me se saliedi ko ahpw rongada arail weriweriki, me kahrehda arail loallapada; oh re ahpw peiong kiht.\n\n33 Kedekedeo pwehki arail peiong kiht, se ahpw pelehkin iraildi nait kedlahs kan. Kedekedeo ni arail pwonte tangodong nait kedlahs kan, me kahrehda, pali laud en irail kamakamala; oh luwen irail pitila oh tangasang kiht.\n\n34 Oh kilang, ahnsou me re tang oh se sohte kak koliraildi, se ahpw pwurodo ni kahnihmw en Kumenai; oh kilang, se lelledo ni ahnsou mwahu pwe sen kak sowese riat akan doarehla kahnihmw wet.\n\n35 Oh kilang, kitail pwurehng poadoandoarala sang nan pehn atail imwintihtih kan. Oh meid pai mwaren atail Koht; pwe kilang iei ih me ketin doarei kitaila; ei, me ketin wiahiong kitailehr doadoahk lap wet.\n\n36 Met kedekedeo ahnsou me ngehi, Ilemen, rongehr koasoi pwukat sang Kid, I direkihla peren kowahlap pwehki sapwellimen Koht kupwur kalahngan en doandoarei kiht, pwe kiht koaros en dehr mehla; ei, oh I koapworopworiki me ngenin irail akan koaros me mehla pwuralahng wasahn komoal rehn arail Koht.\n\n", "alma 58": "[center][font_size=26]Iralaud 58[/font_size][/center]\n\n[i]Ilemen, Kid, oh Diomner kalowehdi kahnihmw en Mandai sang ni wiepen koasondi ehu—Mehn Leimen kan pweiekla—Nein aramas en Amon pwutak ko poadoandoarala ni ar kehlail en doare arail saledek en mour oh pwoson. Ele Sounpar 63–62 Mwohn Krais.[/i]\n\n1 Oh kilang, kedekedeo aht koasondi mwurin met iei sen kalowehdi kahnihmw en Mandai; ahpw kilang, e apwal se en kahluwahsang irail nan kahnihmwo sang ni aht pahn doadoahngki nait pwihn tikitik wet. Pwe kilang, re tamatamante dahme se wiahiong irailehro; eri se sohte kak pahne irail sang nan sileparail kan.\n\n2 Oh irail me pokon mehlel sang nait sounpei kan kahrehda se sohte men kohla oh peiong irail nan wasahn sileparail kan.\n\n3 Ei, oh e konehng se pahn koadoadoahkih nait ohl akan pwe irail en apwahpwalih sahpw akan me se pwurehng kalowehdi; eri e konehng se pahn awihte, pwe se en kak alehdi kakehlapat sang sahpw en Saraemla oh pil ekei aht sawas me kapw.\n\n4 Kedekedeo I ahpw kadaralahng kepinahn sapwetailet pakair ehu, pwe se en kairehki duwen irair akan en nait aramas akan. Kedekedeo se ahpw awih pwe se en alehdi sawas oh kakehlail sang sahpw en Saraemla.\n\n5 Ahpw kilang, met sohte nohn mie katepehiong kiht; pwe Mehn Leimen kan pil kin alialehdi kakehlail nan ehu ehu rahn, oh pil tohto sawas akan; oh iei met irair me se mih loale ahnsou wet.\n\n6 Oh Mehn Leimen kan kin kohdo mahwiniong kiht ekei pak, oh songosong re en kaweikihtla sang ar koasondi en lidip kan; ahpw se sohte kak kohla mahwiniong irail, pwehki arail kin pweieklahng nan ar wasa oh nan sileparail kan.\n\n7 Kedekedeo se kin wie awih nan irair en ahnsou apwal pwukat erein sounpwung kei, lao se kereniong mehkila aht anahne mwonge.\n\n8 Ahpw kedekedeo se ahpw alehdi mwonge, me pil iangahki sounpei meh riekid me sinsile kohdo pwe en soweseikiht; oh iei ihte sawas me se alehdi met, pwe se en kak doarei kitail oh atail wehi sang lohdieng nan pehn atail imwintihtih kan, ei, pwe se en pelian imwintihti me pokon mehlel.\n\n9 Eri met se sohte wehwehki ia kahrepen kapwal kanamenek pwukat, de kahrepen arail sohte kadaredo sawas en kakehlail ong kiht; eri se insensued oh pil ahneki saloh, pwe e de pahn sapwellimen Koht kalokolok me pahn kohdong nan sapwatail, pwe kitail en lekidekla oh kamwomwala.\n\n10 Eri se loalloapwoatieng kapakap ong Koht, pwe en kak kakehlakahla kiht oh doarehsang kiht nan pehn aht imwintihtih kan, ei, oh pil ketikihong kiht roson pwe se en kak kolokolete aht kahnihmw kan, oh sapwat kan, oh aht dipwisou kan, pwe en kak sowese nait aramas akan.\n\n11 Ei, oh kedekedeo Kauno atail Koht ketin ketikihong kiht koapworopwor me e pahn ketin doareikihtla; ei, lao e ketin mahsani popohl ong palingenat, oh ketikihong kiht pwoson laud, oh ahpw kahrehiong kiht se en koapworopworki e pahn doareikihtla.\n\n12 Oh se ahneki eimah iangahki nait sounpei malaulau me se alehdi, oh koasonehdi me se pahn kalowehdi aht imwintihti kan, oh kolokolete sahpwat kan, oh aht dipwisou kan, oh aht pwoud kan, oh nait seri kan, oh atail doadoahk saledek en momour.\n\n13 Oh met se ahpw kohlahng ni aht kehl unsek Mehn Leimen kan, me mih nan kahnihmw en Mandai; oh se kauada imwat impwal akan ni pali me sallahng sapwtehno, me karanih kahnihmwo.\n\n14 Kedekedeo mandahsang rahno, ni ahnsou me Mehn Leimen kan kilangadahr me se mihmi ni irepen sapwtehno me karanih kahnihmwo, re ahpw kadareieido neirail lipoahrok kan pwe re en kak diarada uwen tohtohn kiht oh kehlail en nait sounpei kan.\n\n15 Kedekedeo ahnsou me re kilangada me se sohte kehlail, nin duwen uwen tohtohn kiht, oh pwehki ar periki se de pahn supukedihsang arail sawas kan ihte ma re pahn pidohi oh mahwiniong kiht oh kemeikihtla, oh pil re medewe me re pahn kak mengei en kemehkinkihtla neirail karis en sounpeio, eri re ahpw tepida kaunopada pwe re en kohdohng mahwiniong kiht.\n\n16 Oh ahnsou me se kilang me irail kaukaunop en kohieido mahwiniong kiht, kilang, I ndaiong Kid, iangahki ekei ohl, me re pahn rukila nan sapwtehno, oh pil Diomner oh ekei ohl pahn pil rukila nan sapwtehno.\n\n17 Met Kid oh nah ohl akan mih pali koahiek oh mehteiko ni pali soakoahiek; oh ahnsou me re rukila, kilang, ngehi I mihmihte, iangahki luhwen nei sounpei kan, wasahute me se wiahda aht impwal akan ni ahnsou me Mehn Leimen kan pahn kohieido mahwen.\n\n18 Kedekedeo Mehn Leimen kan ahpw kohieido iangahki neirail karis en sounpei pwe re en peiong kiht. Oh ahnsou me re kohdo oh pahn mahwinkihong kiht kedlahs, I ndaiong nei ohl akan, me mihmi rehi, se en pweiekila nan sapwtehno.\n\n19 Kedekedeo Mehn Leimen kan ahpw pwakihkihtdo ni ar marahra koaros, pwe re inangih kowahlap me re pahn kaloweikihtdi pwe re en kak kemeikihtla; eri re idawehn kiht kohla nan sapwtehno; oh se daulih nan pwungen Kid oh Diomner, kahrehda re sohte kak dierek pahn Mehn Leimen ko.\n\n20 Kedekedeo ahnsou me Mehn Leimen kan daulih kiht, de ahnsou me sounpei kan daulih, Kid oh Diomner pwaradahsang nan wasahn arail rukila kan, oh kemehla nein Mehn Leimen lipoahrok kan pwe re de pwurala nan kahnihmwo.\n\n21 Kedekedeo ahnsou me re kemeirailla, re ahpw tangala ni kahnihmwo oh kemehla soun silasil kan me mihmi oh sinsile kahnihmwo, lao re kemeirailla oh kalowehdi kahnihmwo.\n\n22 Met e wiawi pwehki Mehn Leimen kan mweidala neirail sounpeiko pwon en kohla nan sapwtehno, ihte ekeite me sinsile.\n\n23 Kedekedeo Kid oh Diomner sang ni wiepe wet re kalowehdi wasahn sileparailo kan. Kedekedeo se ahpw kainenehla wasa se kohkohla, mwurin aht tangatang nan sapwtehno kolahng nan sahpw en Saraemla.\n\n24 Oh ahnsou me Mehn Leimen kan kilangadahr me re wie kohkohlahng sahpw en Saraemla, re udahn masepwehkada, pwe e de pahn mie koasondi en kahluwairaillahng nan kamwomwala; eri re tepida pwurehng pwurala nan sapwtehno, iei, pwuralahte nan ahl me re kohdo loalle.\n\n25 Oh kilang, e nihpwongdi oh re wiahda imwarail impwal akan, pwe kaun lapalap en sounpei kan en Mehn Leimen kan medewe me Mehn Nihpai kan pwangadahr pwehki arail tango; oh ni ar medemedewe me re pwakialahr neirail sounpei ko pwon eri re sohte medewe duwen kahnihmw en Mandai.\n\n26 Met kedekedeo ahnsou me e nipwongidi, I ndaiong nei ohl akan me re sohte pahn meir, ahpw se pahn keid nan ehu ahl pwurala ni kahnihmw en Mandai.\n\n27 Oh pwehki aht karis pwurala nihpwongo, kilang, madahn rahno se daulihlahr Mehn Leimen kan, kahrehda se lella mwohrail nan kahnihmw en Mandai.\n\n28 Eri kedekedeo, sang ni koasondi wet se kalowehdi kahnihmw en Mandai ni sohte nta keredi.\n\n29 Kedekedeo ahnsou me nien Mehn Leimen sounpei kan lelledo ni kahnihmwo, oh kilangada me se onopadahr tuhwong irail, re pwuriamwei kowahlap oh udahn masepwehkada, kahrehda re tang pwurala nan sapwtehno.\n\n30 Ei, kedekedeo nein Mehn Leimen sounpei kan ahpw tangasang nan sahpwet pwon. Ahpw kilang, re tangahki lih tohto oh seri tohto sang nan sahpwet.\n\n31 Oh kahnihmw kan me Mehn Leimen kan koledi, koaros ahnsou wet mihmi pahn aht manaman; oh aht pahpa kan oh aht pwoud kan oh nait seri kan pwurupwuralahng ni imwarail akan, koaros ihte irail akan me Mehn Leimen kan koledi oh wahsang.\n\n32 Ahpw kilang, nait sounpei kat malaulau ong sinsile kahnihmw tohto pwukat oh soahng kan me mih pahn aht manaman.\n\n33 Ahpw kilang, se koapworopworki Koht me ketikihong kiht pweida nan sahpw pwukat, me kahrehda aht kak kalowehdi kahnihmw kan oh sahpw akan, me iei udahn atail.\n\n34 Eri se sohte wehwehki kahrepen koapworment e sohte kadaredohngkiht kakehlail; de pil irail ohl akan me kohdado reht re sohte wehwehki dahme se sohte alehkidi sawas en kakehlail.\n\n35 Kilang, se sohte ese ma e sou pwehki ahmw sohte pweida palien, oh kowe kihwei sounpei kan nan sahpw teikan; ma iei met me wiawi, a se sohte pahn kaulimki.\n\n36 Ma iei met soh, kilang, se periki e de pahn mie mehkot sapwung nan koapworment, me kahrehda ar sohte kadaredo ekei ohl en sawas; pwe se ese me re tohtohsang uwen me irail kadaredo kan.\n\n37 Ahpw, kilang, e sohte katepe—se liki me Koht pahn ketin doarekihtla, mehndahte luwet en nait sounpei kan, ei, oh doarehsang kiht nan pehn aht imwintihtih kan.\n\n38 Kilang, met iei imwilahn pahr kerieisek duwau, oh se kolokolehr sapwatail kan; oh Mehn Leimen kan tangasangehr nan sahpw en Mehn Nihpai.\n\n39 Oh nein aramas en Amon pwutak ko, me I kepingairail mehlel, re ieiang ie nan kahnihmw en Mandai; oh Kauno ketin utungirailda, ei, oh doandoare irail sang mehkihla kedlahs, lao sohte emen irail mehla.\n\n40 Ahpw kilang, re alehdi diren ohla; ahpw re kehkehlailiki saledek en momour me Koht ketin ketikihong irail re en saledengki; oh re loalloapwoatieng tamataman Kauno arail Koht nan ehu ehu rahn; ei, re kin nantihong kapwaiada sapwellime koasondi kan, oh sapwellime kopwung kan, oh sapwellime kosonned akan ahnsou koaros; oh irail pwoson kehlail kokohp kan en soahng kan me pahn kohdo.\n\n41 Oh met, riei ohl kesempwal, Moronai, Kauno atail Koht, me ketin kamourkitailla oh kasaledekeikitailla, mwoale en ketin ieiang komwi; ei, oh en ketin kenikeniki aramas pwukat, iei pwe ke en kak pweida nan kalowehdi sapwatail kan me Mehn Leimen kan kalowehdi sang kitail, me wia sawasepetail. Oh met, kilang, I kaimwseklahr nei kisin likou wet. Ngehi Ilemen, nein Alma pwutak.\n\n", "alma 59": "[center][font_size=26]Iralaud 59[/font_size][/center]\n\n[i]Moronai ndaiong Paoran en kakehlakahla nein Ilemen sounpei kan—Mehn Leimen kan kalowehdi Nihpaia—Moronai lingeringer pahn koapworment. Ele Sounpar 62 Mwohn Krais.[/i]\n\n1 Eri kedekedeo nan pahr kesilihsek en mwehin sounkopwung kan ong aramas en Nihpai kan, mwurin Moronai eh alehdier oh wadekehr nein Ilemen kisin likouo, e ahpw perenda mehlel pwehki soanerail, ei, pwehki pweida mehlel me Ilemen wia, ni ah kalowehdi sahpw akan me kohsang irail.\n\n2 Ei, oh e kasalehiong nah aramas akan koaros, nan sahpwo pwon ni pali me e wie mihmih ie, pwe re en pil kak iang peren.\n\n3 Kedekedeo e ahpw mwadangete kadarala kisin likou ehu ong Paoran, oh peki en kihpene ohl akan me pahn kohla oh kakehlaka Ilemen, de nein Ilemen sounpei kan, pwe en kak mengei en kolokol pelien sahpw me e kalowehdi sang ni manaman kapwuriamwei.\n\n4 Kedekedeo ahnsou me Moronai kadaralahr kisin likou wet nan sahpw en Saraemla, e ahpw tepida wiahda pilahn pwe en kak pwurehng kalowehdi sapwarail akan oh arail kahnihmw kan me Mehn Leimen kan kihsang irail.\n\n5 Kedekedeo ni ahnsou me Moronai wie kaukaunop en kohla mahwiniong Mehn Leimen kan, kilang, Mehn Leimen kan kohdohr oh mahwiniong aramas en Nihpaia kan, me kohpene sang nan kahnihmw en Moronai oh nan kahnihmw en Lihai oh nan kahnihmw en Moriandon.\n\n6 Iei, irail [Mehn Leimen kan] me tangasang nan sahpw en Mandai, oh nan sahpwo pwon, re kohdohr oh patehng Mehn Leimen kan ni palien sahpw wet.\n\n7 Oh pwehki arail pokon kowahlap, ei, oh pwehki arail kehkehlaila nan ehu ehu rahn, sang pahn kaweid en Amoron, re ahpw kohdohng aramas en Nihpaia kan, oh re tepida kemehkinirailla kamakamala lap ehu.\n\n8 Oh pwehki neirail sounpei kan e pokon mehlel, aramas en Nihpaia kan me luhwehdi ahpw tangasang mwohrail; oh re kohdo oh patehng nein Moronai sounpei kan.\n\n9 Oh met nin duwen Moronai eh medemedewe me e pahn konehng ohl akan re en kohla nan kahnihmw en Nihpaia, pwe re en sowese aramasoko doare kahnihmwo, oh pwehki e wehwehki me e pahn mengei ma re pahn doarehsang kahnihmwo en dehr lohdi nan pehn Mehn Leimen kan sang ma re pahn song en kihsang irail, e medewe me irail pahn mengeiki kolokolete kahnihmwo.\n\n10 Eri e kin kihdiengete nah sounpei koaros re en apwalih wasah kan me re kin pwurehng kalowehdi.\n\n11 Oh met, ahnsou me Moronai kilangada kahnihmw en Nihpaia kohsang irail e ahpw pahtoula kowahlap, oh tepida peikasal ma re sohte pahn kak lohdi nan pehn riarail akan pwehki wiewia suwed en aramas akan.\n\n12 Eri iei pil pepehm en nah kaun lapalap en sounpei kan koaros. Irail peikasal oh pil pwuriamwei pwehki wiewia suwed en aramas akan, oh met pwehki pweidahn Mehn Leimen kan rehrail.\n\n13 Kedekedeo Moronai ahpw lingeringerda pahn koapworment, pwehki arail soukautihong doandoare saledek en arail wehi.\n\n", "alma 60": "[center][font_size=26]Iralaud 60[/font_size][/center]\n\n[i]Moronai kaulimkihong Paoran duwen koapworment ar soukautihong apwalih sounpei kan—Kauno kin mweidala me pwung kan re en kamakamala—Mehn Nihpai kan anahne wia uwen arail kak koaros oh wiepe koaros pwe re en doareirailsang arail imwintihti kan—Moronai kamasangki koapworment me e pahn mahweniong irail ma re sohte pahn sewese nah sounpei kan. Ele Sounpar 62 Mwohn Krais.[/i]\n\n1 Kedekedeo e ahpw pwurehng ntinglahng kepinahn sahpwo, me iei Paoran, oh iet koasoi kan me e ntingihedi, ketihtihki: Kilang, I ntingihada kisin likou kiset ong Paoran, me ketiket nan kahnihmw en Saraemla, me wia sounkopwung lapalap oh kepinahn sahpwet pwon, oh pil irail koaros me aramas pwukat piladahr pwe re en apwalih oh katanga doadoahk en mahwin wet.\n\n2 Pwe kilang, mie mehkot me I men ndaiong irail me pid kadeik; pwe kilang, kumwail wehwehkier me kumwail pilipilda pwe kumwail en kapokonepene ohl akan, oh kihong irail neirail kedlahs kan, naipokos kan, oh soangsoangen dipwisou en mahwin koaros, oh kadariraildohng Mehn Leimen ko pwe en peiong, wasa koaros me re pahn pwarada nan sapwetailet.\n\n3 Oh met kilang, I ndaiong kumwail me pein ngehi, oh pil nei ohl akan, oh pil Ilemen oh pil nah ohl akan, lokolongkier lokolok laud kowahlap; iei, se men mwenge, se men nimpil, oh sohla angi, oh se lokolongki soangen lokolok kan koaros.\n\n4 Ahpw kilang, ma ihte met me se wie lokolongki se sohte pahn kaulimki de akupwungki.\n\n5 Ahpw kilang, aramas tohto kamakamala nanpwungen neitail aramas akan; ei, kid kei kamakamkihla kedlahs, ahpw mweinele met sohte pahn wiawi ma kumwail kadarodo ekei sounpei me pahn itar ong at karis en sounpei kan oh me kak sewese irail. Ei, lapalahn amwail soukautihong kiht.\n\n6 Oh met kilang, se men ese ia kahrepen soukauti kowahlap wet; ei, se men ese ia kahrepen amwail ahneki lamalam soukauti wet.\n\n7 Kumwail kak medemedewe mwomwohd mwahl nan deumwail kan, ni amwail imwintihti kan ar kemekemehla aramas akan? Ei, ni ar kemekemehla kid en riomwail akan—\n\n8 Iei, irail akan me koapworopworiki me kumwail pahn sinsileirail, ei, re kihong kumwail amwail pwukoa pwe kumwail en kak sewese irail, ei, kumwail en kak kadarodohng irail soupei kan, pwe en kakehleirailda, oh doarehla kidalap en irail me mehkilahr kedlahs.\n\n9 Ahpw kilang, kaidehn ihte met—kumwail sohla kadaralahng irail kanarail kisin mwenge, kahrehda me tohto mahmahwenier oh mehkila kakerehdien nta pwehki ar nsenohki mehlel kamwahupen aramas pwukat; ei, oh re wiahier met ni ahnsou me re pahn nektehn mehkihla ar duhpek, pwehki amwail soukauti kowahlap ong irail.\n\n10 Oh met, riei ohl kesempwal akan—pwe kumwail uhdahn kesempwal; ei, oh e konehng kumwail en kin kamwakidada nan kapehdimwail ong ni kamwahupen aramas pwukat oh ar saledek; ahpw kilang, kumwail soukauti mehlel kahrehda amwail pahn pakadeingkihda ntahn aramas kid kei; ei, pwe Koht ketin mwahngi arail sengiseng koaros, oh arail lokolok kan koaros—\n\n11 Kilang, kumwail medemedewe me kumwail kak mwomwohdte nan deumwail kan, oh pwehki kalahngan en Koht a kumwail pahn sohte anahne wia mehkot oh e pahn doareikumwailla? Kilang, ma kumwail ahneki soangen madamadau wet e wia madamadau mwahl.\n\n12 Kumwail medemedewe me, pwehki uwen tohtohn riamwail kan ar kamakamalahr eh wiawi pwehki ar wiewia suwed kan? I ndaiong kumwail, ma kumwail ahneki soangen madamadau wet e wia madamdau mwahl; pwe I ndaiong kumwail, tohto me mehkihla kedlahs; oh kilang met kumwail ahpw pahn pakadeingkihda;\n\n13 Pwe Kauno kin mweidala me mour pwung kan en kamakamala pwe sapwellime pwuhng oh kadeik en kak wiawihong me suwed kan; eri kumwail dehr medemedewe me aramas pwung kan salongala pwehki ar kamakamala; ahpw kilang, re pidelong oh kommoal rehn Kauno arail Koht.\n\n14 Oh met kilang, I ndaiong kumwail, I salohki mehlel pwehki kadeik en Koht pahn lelohng aramas pwukat, pwehki arail pohnkahke mehlel, iei, pohnkahkehn arail koapworment, oh arail sohte mwahn nsenohki riarail kan, ei, irail akan me kamakamalahr.\n\n15 Pwehki ma sohte wiewia suwed me tepidahsang rehn atail kaun kan, kitail kak powehdi atail imwintihti kan pwe re en dehr ahneki manaman pohtail.\n\n16 Ei, ma mahweno me tepida nanpwungatail sohte wiawi; ei, ma irail akan me kin uhpalihki nanmwarki, me kahrehda lapalahn kamaramas nanpwungatail sohte pweida; ei, ni ahnsou me pingiping wiewiawi nanpwungatail, ma kitail ehukipene atail kehl koaros duwen me kitail kin wia mwoweo; ei, ma aramas akan me kin uhpalihki nanmwariki sohte men ahneki manaman oh pwuhng en kaunkitailda; ma re mehlel ong doadoahk en mour saledek, oh iang kitail ehupene, oh uhwong atail imwintihti kan, oh sohte peliankin kitail neirail kedlahs kan, me kahrehda lapalahn kamaramas nanpwungatail; ei, ma kitail peliankinirail roson en Kauno, kitail pahn pwakihpesengehr atail imwintihti kan, pwe e pahn pweida, pwe en kapwaiada sapwellime mahseno.\n\n17 Ahpw kilang, met Mehn Leimen ko kohkohdong kitail, kikihsang sapwatail kan, oh kemekemehkihla neitail aramas akan kedlahs, ei, neitail lih kan oh seri kan, oh pil salihraildi oh wairailsang, kahrehda ar lokolongki soangen kalokolok koaros, oh met pwehki wiewia suwed laud en irail akan me kin nannantihong re en ahneki manaman oh pwung en kaunda wasa, mehlel, aramas me kin uhpalihki nanmwariki.\n\n18 Ahpw ia kahrepen I pahn nohn koasoia duwen met? Pwe se sohte wehwehki ma pein kumwail pil wie nannantihong en ahneki manaman. Se sohte wehwehki ma kumwail soh pil pangalahr amwail wehi.\n\n19 De kumwail sohte nsenohkin kiht pwehki amwail mi nanwerengen atail wehi oh kumwail silasildi mwahu, kahrehda kumwail sohte kadarodo kisin mwenge reht, oh pil ohl ekei pwe re en kakehlakahda neitail sounpei kan?\n\n20 Kumwail manokelahr kosonned akan en Kauno amwail Koht? Ei, kumwail manokehla kalidu en amwail pahpa kahlap ako? Kumwail manokehla pak tohto me kitail poadoandoarasang atail imwintihti kan?\n\n21 De kumwail medemedewe me Kaun pahn pwurehng doareikitailla, ni atail pahn mwomwohd pohn deutail kan oh sohte doadoahngki soahng kan me Kauno ketikihong kitail?\n\n22 Ei, kumwail pahn mwomwohd sohte wia mehkot nindokon aramas kid kei, ei, oh aramas nen kei kapilukpene me pil iang mwomwohd sohte wia mehkot, ah kidalap en irail kan me mihmi ni irepen sahpwet ar kamakamkihla kedlahs, ei, re soahn oh ntahrail kerekeredi?\n\n23 Kumwail medemedewe me Koht pahn ketin wiahkinkumwail aramas sohte dipe ni amwail mwomwohd oh kilikilang mepwukat? Kilang I ndaiong kumwail, Soh. Met I men kumwail en tamataman me Koht ketin mahsanih me masloale pahn anahne kamwakel mahs, a mwuri masliki ahpw pahn pil kamwakel.\n\n24 Oh met, ma kumwail sohte pahn koluhkihla soahng kan me kumwail wiadahr, oh kesihnenda oh tepida mwekid, oh kadarodohng kiht kanat kisin mwenge oh ohl ekei, oh pil kadaralahng Ilemen, pwe en kak apwalih wasa pwuko me wia kisehn atail wehi me e pwurehng kalowehdi, oh pwe kitail en kak pwurehng kapwurehdo luhwen sapwatail kan wasa pwukat, kilang e pahn konehng kitail en tokedihsang atail peiong mehn Leimen ko lao kitail kamwakelehda mahs loaletail, iei, tapwin atail koapworment.\n\n25 Oh ma kumwail sohte pahn kapwaiada pekipek en nei kisin likou kiset, oh kohdo oh kasalehda mehlel mwomwen aramas me uhki mour saledek, oh nantihong kakehlaka oh sewesehda neitail sounpei kan, oh kihong irail kanarail kisin mwenge pwe en utung irail, kilang I pahn pwilikihdi ekei nei ohl pwukat me kin uhki saledek re en apwalih sahpwet, oh I pahn pwilikihdiong irail sapwellimen Koht roson oh kapai, pwe sohte ehu soangen manaman en kak poweiraildi—\n\n26 Oh met pwehki arail pwoson kehlail, oh arail kanengamahiong arail kahpwal kan—\n\n27 Oh I pahn kohwei rehmwail, oh ma mie nanpwungamwail me inangihmour saledek, ei, ma pil miehte ekiste ineng en mour saledek, kilang I pahn tapihada moromor kei nanpwungamwail, iei lao irail akan me men ahneki manaman oh pwung en kaunda wasa re ahpw sohrala douluhl.\n\n28 Ei, kilang I sohte masak amwail manaman de pil amwail pwung en kaunda wasa, ahpw ei Koht me I lemwiki; oh sang nin duwen sapwellime kosonned kan me I alehki nei kedlahs pwe I en doarehla pwung en ei wehi, oh pwehki amwail wiewia suwed kan me kahrehda kitail lokolongki laud.\n\n29 Kilang e lelehr ahnsou, ei, ahnsowo leledohr, ma kumwail sohte pahn pangenkinkumwailda en doarehla amwail wehi oh noumwail seri kan, kedlahs en pwuhng pahn kohieng kumwail; ei, oh e pahn lelohng kumwail lao kumwail pahn kamwomwomwla douluhl.\n\n30 Kilang, I awiawih sawas sang rehmwail; oh, ma kumwail sohte pahn apwalih at anahn, kilang, I pahn kohwei rehmwail, iei nan sahpw en Saraemla, oh pelehkin kumwail kedlahs, lao kumwail solahr pahn ahneki manaman en kerempwahla kekeirdahn aramas pwukat nan doadoahk en arail mour saledek.\n\n31 Pwe kilang, Kauno sohte pahn mweidohng kumwail en momour oh kehkehlailla nan amwail wiewia suwed kan pwe en kauwehla sapwellime aramas mour pwung kan.\n\n32 Kilang, kumwail kin medemedewe me Kauno pahn ketin mahkohng kumwail oh kadeikada Mehn Leimen ko, ni ar kailok eh pwilisang tiahk en arail pahpa kahlap ako, ei, oh irail akan me kahngohdiong kitail me kalaudehla, ahpw amwail wiewia suwed kan e kohsang ni amwail kesempwalki kaping oh soahng kan me sohte katepe en sampah?\n\n33 Kumwail wehwehki me kumwail kauwelahr kosonned akan en Koht, oh kumwail pil wehwehki me kumwail tiakedier kosonned akan. Kilang, Kauno ketin mahsanihong ie: Ma irail akan me kumwail piladahr pwe re en wia amwail kepina kan sohte pahn koluhkihla diparail kan oh arail wiewia suwed kan, kumwail pahn mahweniong irail.\n\n34 Oh met kilang, ngehi, Moronai, itoitehng [mwekid], nin duwen inou me I wiadahr pwe I en kapwaiada sapwellimen Koht kosonned akan; eri I men kumwail en idawehn mahsen en Koht, oh mwadangete kadarodohng ie amwail sawas en mwenge kan oh noumwail ohl akan, oh pil kadaralahng Ilemen.\n\n35 Oh kilang, ma kumwail sohte pahn wia met I pahn mwadangete kohwei rehmwail; pwe kilang, Koht sohte pahn ketin mweidohng se en mehkihla at duhpek; eri e pahn ketikihong kiht kanamwail mwenge ko, mehnda ma ma se anahne idingkin kumwail nait kedlahs. Eri kumwail kanahieng kapwaiada mahsen en Koht.\n\n36 Kilang, ngehi Moronai, noumwail kaun lapalap en sounpei. I sohte pein rapahki manaman, ahpw I songen waikedi. I sohte rapahki wauwi me pwilisang sampah, ahpw I rapahki kalinganpen ei Koht, oh saledek oh onepek mwahu en ei wehi. Oh met I kaimwisekalahr nei kisin likou wet.\n\n", "alma 61": "[center][font_size=26]Iralaud 61[/font_size][/center]\n\n[i]Paoran koasoiahiong Moronai duwen aramas moromorada oh kahngohdiong koapworment—Aramas ako me uhpalihki nanmwarki kalowehdi Saraemla oh ehuong Mehn Leimen kan—Paoran peki sawas en sounpei en pelian me uhwong irail kan. Ele Sounpar 62 Mwohn Krais.[/i]\n\n1 Kilang, met kedekedeo mwurinte Moronai e kadaralahr nah kisin likowo ong kepina lapalapo, e ahpw alehdi kisin likou ehu sang rehn Paoran, me wia kepina lapalap. Oh iet me e ketihtihki:\n\n2 Ngehi, Paoran, me wia kepina lapalap en sahpwet, kadaralahng Moronai, kaun lapalap en sounpei kan, koasoi pwukat. Kilang, I ndaionguhk, Moronai, me I sohte perenki omw kahpwal akan, ei, palingeniet pahtoukihla.\n\n3 Ahpw kilang, mie ekei irail me perenki omw kahpwal akan, ei, re pil kahngohdiong ie, oh re pil kahngohgiong aramas me kin uhki saledek, ei, oh irail akan me uhwong kiht re inenen ngeder.\n\n4 Oh iei irail akan me nannantihong en kihsang ie nan dewei ni mwoalen kopwungo me kahrehda soangen suwed laud wet; pwe re kin kadek koasoi, oh re kahluwahsang mohngiong en aramas tohto, me pahn kahrehiong atail mihla nan apwal mwuledek; irail sohte men sewesekin kitail kanatail mwenge, oh re kin kamakamasak neitail aramas akan me kin uhpalihki saledek kahrehda irail sohte kohwei rehmw.\n\n5 Oh kilang, re kausiehla sang rehrail, oh I tangodo nan sahpw en Kidion, iangahki ohl koaros me pahn idawehn ie.\n\n6 Oh kilang, I kadarpeseng kalohk ehu nan sahpwet pwon; oh kilang, irail kohkohpene reht rahn koaros, pwe re en iang mahwen, pwe re en doare arail wehi oh arail saledek, oh en ikihong sapwung kan me wiawihong kitail.\n\n7 Oh irail kohdo reht, kahrehda irail akan me kahngohdiong kiht pweiek, ei, kahrehda ar masangkihtada oh sohte men kohdo mahweniong kiht.\n\n8 Irail koledier sahpwo, de kahnimwo, en Saraemla; irail idiadahr emen nanmwarki en kaunirailda, oh e ntinglahng nanmwarki en Mehn Leimen kan, me e pahn miniminiong ih; ni ara miniminpeneo e pwungkihda me e pahn apwalih kahnimw en Saraemla, ni eh medemedewe me e pahn kahrehda Mehn Leimen kan ar pahn kalowehdi luhwen sahpw kan, oh e pahn wiahla nanmwarki en aramas pwukat ahnsou me re pahn mihla pahn manaman en Mehn Leimen kan.\n\n9 Oh met, nan noumw kisin likouo ke lipwoare ie, ahpw e sohte mehkot; I sohte nsensuwedki, ahpw I perenki omw mohngiong mwahu. Ngehi, Paoran, sohte rapahki manaman, ihte I en kolokol dewei ni mwoalen kopwungo pwe I en kak doandoare pwuhng oh mour saledek en nei aramas akan. Palingeniet tengediong saledek me Koht ketikihong kitail en saledengki.\n\n10 Oh met, kilang, kitail pahn peliankihda me suwed kakerehdi nta. Kitail sohte pahn kemehla Mehn Leimen kan ma re pahn mihmihte nan uhdakarailo.\n\n11 Kitail sohte pahn kemehla riatail ko ma re sohte pahn uhwong kitail oh peikihong kitail nair kedlahs akan.\n\n12 Kitail pahn wie liduhla ma ih me konehng pwehki sapwellimen Koht pwuhng, de ma ih me e pahn mahsanihong kitail en wia.\n\n13 Ahpw kilang e sohte kin mahsanihong kitail me kitail pahn mihla pahn manaman en atail imwintihti kan, ahpw kitail en koapworopworki ih, oh e pahn doareikitailla.\n\n14 Eri, riei ohl kesempwal, Moronai, kitail en pelianda me suwed, oh soangen suwed me kitail sohte kak peliankihda atail mahsen kan, ei, me rasehng mwekid en kahngohdi oh pingiping kan, kitail en peliankinirailda kedlahs, pwe kitail en kak kolokolete atail saledek, pwe kitail en kak pereperen nan atail pwuhng en nsanamwahuki atail mwomwohdiso, oh nan doadoahk en atail Soundoaro oh atail Koht.\n\n15 Eri, mwadangete kohdo rehi iangahki ekei noumw ohl akan, oh pwilikihdi luwe kan rehn Lihai oh Dienkom; kihong ira manaman en apwalih mahwen nan wasahn, nin duwen Ngehn en Koht, me iei ngehn en saledek me kin ieiang ira.\n\n16 Kilang I kadaralahng irail ekis kanarail mwonge, pwe re en dehr mehla lao ke pahn kak kohdo rehi.\n\n17 Kihpene sounpei kan me ke kak ni ahmw pahn kohdo, oh kita pahn mwadangete kohla mahweniong aramas kahngohdi kan, ni roson en atail Koht nin duwen ata pwoson.\n\n18 Oh kita pahn kapwurehsang kahnimw en Saraemla, pwe kitail en kak kalaudehla uwen mwenge me kitail pahn kadaralahng Lihai oh Dienkom; ei, kitail pahn mahweniong irail ni roson en Kauno, oh kitail pahn katokehdi soangen suwed laud wet.\n\n19 Oh met, Moronai, I perenki ei alehdi noumw kisin likowo, pwe I pwunodki duwen dahme kitail pahn wia, ma e pahn pwung kitail en mahweniong riatail ko.\n\n20 Apw ke koasoiahier, ma re sohte pahn koluhla Kauno ketin mahsanihonguhk me ke pahn kohla mahweniong irail.\n\n21 Ke en kakehlaka Lihai oh Dienkom rehn Kauno; ndaiong ira en dehr masak, pwe Koht pahn doareirailla, ei, oh pil irail koaros me tengediong saledek me Koht ketikihong irail en saledengki. Oh met I kaimwiseklahr nei kisin likou ong riei ohl kesempwal, Moronai.\n\n", "alma 62": "[center][font_size=26]Iralaud 62[/font_size][/center]\n\n[i]Moronai kohla nan sahpw en Kidion pwe en sowese Paoran—Aramas akan me kin uhpalihki nanmwarki me sohte men doare arail wehi kamakamala—Paoran oh Moronai pwurehng kalowehdi Nihpaia—Tohto Mehn Leimen iangala nein Amon aramas akan—Dienkom kemehla Amoron oh mwuri kamakamala—Mehn Leimen kan pakasarasang nan sahpwo, oh popohl miehda—Ilemen pwuralahng doadoahk en kalohk oh koasoanehdi Mwomwohdiso. Ele Sounpar 62–57 Mwohn Krais.[/i]\n\n1 Kedekedeo ahnsou me Moronai alehdier kisin likou wet e ahpw kehlailkihda nan eh mohngiong, oh direkihla peren kowahlap pwehki Paoran eh loaloapwoat, ni eh sohte pil iang pangala arail saledek oh doadoahk en arail wehi.\n\n2 Ahpw e pil pahtoukihla mehlel pwehki wiewia suwed en irail akan me kihsang Paoran nan sehr en kopwungo, ei, ni mehlel pwehki irail akan me uhwongada arail wehi oh pil arail Koht.\n\n3 Kedekedeo Moronai wahda ekei ohl, nin duwen dahme Paoran inangih, oh kihong Lihai oh Dienkom re en apwalih luhwen nah sounpei kan, oh kohla nan sahpw en Kidion.\n\n4 Oh e ahpw kihda pilaik en mour saledek nan wasa koaros me e kin pidelong, oh kihkihpene uwen sounpei me e kak nan ah kohkohlahng nan sahpw en Kidion.\n\n5 Kedekedeo [aramas] meh kid kei kohdo patehng ah koasoandio, oh alehda neirail kedlahs kan pwe re en doare arail saledek, pwe irail en dehr mihla nan kalidu.\n\n6 Oh met, ahnsou me Moronai kihpenehier uwen ohl akan me e kak nan ah kohkohla, e ahpw kohdo nan sahpw en Kidion; oh kapatahiong nah sounpei kan nein Paoran irail ahpw kehlailla mehlel, iei kehlailsang nein Pakus ohl akan, me wia nanmwarki en irail me kahngohdi kan me pwakiasang aramas saledek kan nan sahpw en Saraemla oh kaunda sahpwo.\n\n7 Kedekedeo Moronai oh Paoran iahngahki neira sounpei kan ahpw kohdihla nan sahpw en Saraemla, oh kohla nan kahnihmwo, oh tuhwongidi nein Pakus ohl akan, eri irail tepida mahwin.\n\n8 Oh kilang, Pakus kamakamala oh nah ohl akan selidi, oh Paoran kopwurupwurieng nan ah sehren-sounkopwungo.\n\n9 Oh nein Pakus ohl kan ahpw kohieng nan kopwung, nin duwen kosonnedo, oh pil irail aramas akan me kin uhpalihki nanmwarki me kolkoldi oh lekideklong nan imweteng; oh re kamakamala nin duwen kosonnedo; ei, nein Pakus ohl akan oh aramas me uhpalihki nanmwarki, mehmen me sohte pahn alehda dipwisou en mahwin oh doare arail wehi, ahpw uhwong, pahn kamakamala.\n\n10 Oh met e ahpw tepida kesempwal me kosonnedo irail pahn anahne kapwaiada ni inen ong perepen arail wehi; ei, oh mehmen me pahn dierekda lahlahwe arail saledeko pahn mwadangete kamakamala nin duwen kosonnedo.\n\n11 Oh met kaimwsekala pahr silihsek en mwehin sounkopwung kan ong aramas en Nihpai; Moronai oh Paoran ni ar kapwuredohr popohl nan sahpw en Saraemla, rehn neirail aramas, oh kemehlahier koaros irail me sohte mehleliong doadoahk en saledek.\n\n12 Kedekedeo ni tepidahn kesilisek ehu en pahr nan mwehin sounkopwung kan ong aramas en Nihpai kan, Moronai mwadangete ruwesehiong irail en kadarala sawas en mwonge, oh pil sounpei meh wenekid pekederlahng Ilemen, pwe en sowese doandoare apali sahpwo.\n\n13 Oh e pil ruwesehiong sounpei meh wenekid, iangahki uwen tohto mwonge me itar, en pekederla rehn sounpei kan en Lihai oh Dienkom. Kedekedeo met ahpw wiawi pwe en silehdi sahpwo sang Mehn Leimen kan.\n\n14 Kedekedeo Moronai oh Paoran, kihdi pokon en ohl kei nan sahpw en Saraemla, oh kahrehda pokon en ohl kei kohla nan sahpw en Nihpaia, pwehki re koasonehdi me re pahn pwakiasang Mehn Leimen kan nan kahnihmwo.\n\n15 Kedekedeo ni ahnsou me re kohkohla nan sahpwo, re ahpw kalowehdi nein Mehn Leimen kan pokon en ohl kei, oh kemehla tohto irail, oh kihsang kenerail mwonge kan oh neirail dipwisou en mahwin kan.\n\n16 Kedekedeo mwurin arail kaloweiraildi, re wiahiong irail en wiahda inou me re sohte pahn pwurehng alehda dipwisou en mahwin oh uhwong Mehn Nihpai kan.\n\n17 Oh ahnsou me re wiadahr inou wet re ahpw kadarirailahng re en kousoan rehn nein Amon aramas akan, oh uwen tohtohn irail meh pahkid me sohte kamakamala.\n\n18 Kedekedeo ahnsou me re kadarirailla, re ahpw doula kohla nan sahpw en Nihpaia. Kedekedeo ahnsou me re kohla ni kahnihmw en Nihpaia, re ahpw wiahda arail impwal akan nan patapat en Nihpaia, me karanihte kahnihmw en Nihpaia.\n\n19 Met Moronai inangih me Mehn Leimen kan pahn kohdo oh mahwiniong irail, nan patapato; ahpw Mehn Leimen kan, pwehki ar wehwehki me re ahneki eimah mehlel, oh pwehki ar kilang uwen arail tohto, eri re sohte men kohieidohng irail; eri re sohte kohiei oh mahwin rahno.\n\n20 Oh ahnsou me e soutikpene, Moronai kohieila nihpwongo, oh douda pohn kehlo pwe en lipoahroke dehnen nan kahnihmwo me Mehn Leimen kan kapweidi neirail sounpei kan.\n\n21 Kedekedeo e ahpw diarada me re mihmi ni palimese, nimwahn ewen kehlo; oh irail koaros memeir. Oh met Moronai pwurala rehn nah sounpei kan, oh ndaiong irail re en kaunopada sahl kehlail kan oh kehndake kan, pwe en kak doukihdi sang pohn kehlo ni masloalen kehlo.\n\n22 Kedekedeo Moronai ahpw kahrehda nah ohl kan re en kohla oh douda pohn kehlo, oh doudihla nan kahnihmwo, iei, wasa me salahng palikapi, wasa me Mehn Leimen kan sohte kapweidi neirail sounpei kan.\n\n23 Kedekedeo irail koaros ahpw doudihla nan kahnihmwo nihpwongo, sang ni neirail sahl kehlail kan oh arail kehndake kan; eri ahnsou me e wasarahnpeseng irail koaros mihmi nan kahnihmwo.\n\n24 Oh met, ahnsou me Mehn Leimen kan pwourda oh kilangada me nein Moronai sounpei kan mihmi nan kehlo, re ahpw masepwehkda mehlel, kahrehda re tangeiei ni ewen kehlo.\n\n25 Oh met ahnsou me Moronai kilang me re wie tangatangasang mwohrail, e ahpw ruwesehiong nah ohl akan re en mahwiniong irail, oh kemehla tohto, oh koledi tohto irail, oh saliedi irail; oh irail akan me luhwehdi tang kohla nan sahpw en Moronai, me karahnih irepen sahpwo ni oaroahro.\n\n26 Eri met Moronai oh Paoran kalowehdier kahnihmw en Nihpaia ni sohte emen irail mehla; oh tohto Mehn Leimen kan me kamakamala.\n\n27 Met kedekedeo tohto Mehn Leimen kan me selidi ko inangih re en iangala nein Amon aramas akan oh wiahla aramas saledek.\n\n28 Kedekedeo koaros me kin inangih, e kin mweimweiong irail nin duwen arail ineng.\n\n29 Eri, me selidi koaros me wia Mehn Leimen kan iangala nein Amon aramas akan, oh tepida doadoahk mehlel, koadoahke wahn sahpw, padokedi soangen werentuhke koaros, oh apwali pelen sihpw kan oh kou kan koaros; oh met kahrehda Mehn Nihpai kan ar kasaledeksang katoutou lap ehu; ei, kahrehda irail kasaledek sang neirail Mehn Leimen me selidi kan koaros.\n\n30 Kedekedeo Moronai, mwurinte e kalowehdi kahnihmw en Nihpaia, mwurin eh saliedier tohto, me katikala nein Mehn Leimen kan sounpei kan kowahlap, oh mwurin eh kapitalahr tohto Mehn Nihpai me selidi kan, me pil kakehlakahla nein Moronai sounpei kan kowahlap; eri Moronai ahpw kohwei sang nan sahpw en Nihpaia kohla nan sahpw en Lihai.\n\n31 Kedekedeo ahnsou me Mehn Leimen kan kilangadahr Moronai kohkohdohng irail, re ahpw pwurehng masepwehkada oh tangasang mwohn nein Moronai sounpei kan.\n\n32 Kedekedeo Moronai oh nah sounpei kan ahpw pwakih irail sang nan ehu kahnihmw kohla nan ehu, lao re tuhwongidi Lihai oh Dienkom; oh Mehn Leimen kan tangasang Lihai oh Dienkom, iei kohdihla ni irepen sahpwo ni oaroahro, lao re kohdo nan sahpw en Moronai.\n\n33 Oh nein Mehn Leimen sounpei kan koaros pokonpenehr, kahrehda irail koaros wiahda ehu pokon nan sahpw en Moronai. Met Amoron, nanmwarki en Mehn Leimen kan, pil iang irail.\n\n34 Kedekedeo Moronai oh Lihai oh Dienkom kapweidi neirail sounpei kan kapilpene irepen sahpw en Moronai, kahrehda Mehn Leimen kan mihla nanpwungarail ni irepen sapwtehno palier, oh irepen sapwtehno ni palimese.\n\n35 Oh met irail pweidi pwohngo. Pwe kilang, Mehn Nihpai kan oh pil Mehn Leimen kan pwangada pwehki arail wie pwepwekiseli; eri re sohte wiahda koasondi nihsoutiko, ihte Dienkom; pwe e udahn lingeringer pahn Amoron, kahrehda e keinahki me Amoron, oh Amelekaia riehu, me kahrehda mahwin lap oh werei wet nan pwungarail oh Mehn Leimen kan, me kahrehda mahwin tohto oh nta kerala, ei, oh lehk lap.\n\n36 Kedekedeo Dienkom ni eh lingeringer e ahpw kohla wasa me Mehn Leimen kan pweidi, ih eri douda oh doudi nan kehl en kahnihmwo. Oh e kohkihla sahl ehu, oh e kohwei nan ehu ehu wasa, lao e diar nanmwarkio; oh e ahpw katehki ketieu ehu, me doakoahdi karanih eh mohngiongo. Ahpw kilang, nanmwarkio kapwourada nah ladu ko mwohn e mehla, kahrehda re pwakihdi Dienkom, oh kemehla.\n\n37 Met kedekedeo ahnsou me Lihai oh Moronai esehda me Dienkom mehla re pahtoukihla kowahlap; pwe kilang, e wia ohl emen me kin loalloapwoat mahwinki eh wehi, ei, kompoakepah mehlel en mour saledek; oh e pil lokolongkier kahpwal kalok mehlel tohto. Ahpw kilang, e mehlahr, oh seridier nan pwehl wasa me koaros pahn kohla.\n\n38 Met kedekedeo mandahn rahno Moronai ahpw karihswei, oh kohlahng Mehn Leimen kan, kahrehda e kemehkinirailla kamakamala lap ehu; oh re pwakiasang irail nan sahpwo; oh re tang, kahrehda irail sohte pwurehng pwurodohng Mehn Nihpai kan ahnsouo.\n\n39 Oh met kaimwsekalahr pahr silihsek ehu en mwehin sounkopwung kan ong aramas en Nihpai; oh iei mwomwen arail mahwin kan, oh kamaramas kan, oh lehk, oh kahpwal, nan erein sounpar tohto.\n\n40 Oh kamaramas, oh pingiping, oh pwupwila kan wiawi, oh soahngen wiewia suwed koaros rehn aramas en Nihpai; ahpw pwehki memour en me pwung kan, ei, pwehki ahn me pwung kan kapakap, kahrehda re komourla.\n\n41 Ahpw kilang, pwehki uwen werei en ahnsou en mahwino nanpwungen Mehn Nihpai kan oh Mehn Leimen kan tohto keptakaikihla, pwehki werei en ahnsou en mahwino; oh tohto me mwuterekda pwehki arail kahpwal akan, kahrehda re karakarahkala mwohn Koht, iei ni mehlel en ohpampap.\n\n42 Kedekedeo mwurin Moronai e kakehlakahla silepen sahpwo me keieu karanih Mehn Leimen kan, lao kakehleparail itar, e ahpw pwurala nan kahnihmw en Saraemla; oh pil Ilemen pwuralahng wasahn eh sohso; oh popohl pwurehng miehda rehn aramas en Nihpai kan.\n\n43 Oh Moronai kasapwilieng pwukoahn kaweid sounpei kan nah pwutak, me adaniki Moronaia; oh e ahpw komoaldi ni pein imwe pwe en kak mihmi nan popohl erein luhwen ah rahn kan.\n\n44 Oh Paoran pwurehng pwuralahng nan ah sehr en sounkopwung; oh Ilemen pwurehng alehda pwukoahn kalohk ong aramas akan mahsen en Koht; pwehki mahwin tohto oh pingiping kan e konehng koasondi kan pahn pwurehng wiawihda nan mwomwohdiso.\n\n45 Eri, Ilemen oh riehkan kohwei, oh kalohngki mahsen en Koht sang ni manaman ong kasalehiong aramas akan arail wiewia suwed kan, me kahrehda arail koluhkihla diparail kan oh pepdaisla ong Kauno arail Koht.\n\n46 Kedekedeo re ahpw pwurehng wiahda mwomwohdiso en Koht, nan sahpwo pwon.\n\n47 Ei, oh koasondi kan wiawihda nin duwen kosonnedo. Oh arail sounkopwung kan, oh arail sounkopwung lapalap kan pilipilda.\n\n48 Oh aramas en Nihpai kan tepida pwurehng keirda nan sahpwo, oh tepida kaparaparala oh pwurehng kehlaila kowahlap nan sahpwo. Oh re pwurehng tepida kepwepwehla mehlel.\n\n49 Ahpw mehndahte ar kepwehpwe, de nan ar kehlail, de ar pweida, re sohte pohnmwahsohla nan masarail kan; oh re pil sohte pwand en tamataman Kauno arail Koht; ahpw re karakarahkala mehlel mwohwe.\n\n50 Ei, re tamataman uwen soahng kapwuriamwei kan me Kauno ketin wiahiong irail, me e ketin doarehsang irail mehla, oh sang pirapirdi, oh sang selidi, oh sang soangen kahpwal kan koaros, oh e doarehsang irail nan pehn arail imwintihti kan.\n\n51 Oh re kin kalapw kapakap ong Kauno arail Koht, kahrehda Kauno ketin kapai irail, nin duwen sapwellime mahsen, kahrehda re kehlaila oh pweida nan sahpwo.\n\n52 Kedekedeo mepwukat koaros wiawiher. Oh Ilemen kapilsalehdala, nan pahr silihsek limau en mwehin sounkopwung kan ong aramas en Nihpai.\n\n", "alma 63": "[center][font_size=26]Iralaud 63[/font_size][/center]\n\n[i]Siplon oh mwurin Ilemen alehdi poadoapoad sarawi ko—Tohto Mehn Nihpai kan seiloakla nan sahpw en paliepeng—Eikod wiahda sohp kan, me seiloakla nan sehd palikapi—Moronaia powehdi Mehn Leimen kan nan mahwin. Ele Sounpar 56–52 Mwohn Krais.[/i]\n\n1 Kedekedeo ni tepidahn pahr silihsek wenou en mwein sounkopwung kan ong aramas en Nihpai kan, Siplon alehdier pwukoahn apwalih soahng sarawi kan me kohiong Ilemen sang rehn Alma.\n\n2 Oh e wia ohl pwung men, oh e kin weweid mwohn Kauno ni pwung; oh e kin nantihong wia me mwahu ahnsou koaros, ni eh kapwaiada kosonned en Kauno eh Koht; oh pil iangahki rie pwutako.\n\n3 Kedekedeo Moronai pil kapilsalehdala. Oh met kaimwsekalahr pahr silihsek wenou en mwein sounkopwung kan.\n\n4 Kedekedeo nan pahr silihsek isuh en mwein sounkopwung kan, mie pwihn en ohl kei, ie me tohtohki uwen ohl limekid pahpwiki, iangahki arail pwoudkan oh neirail seri kan, mweselsang nan sahpw en Saraemla kohlahng nan sahpw me mih paliepeng.\n\n5 Kedekedeo Eikod, pwehki eh wia aramas me kin men esehla mehkot kapw, e ahpw kohwei oh wiahda lepelepen wahr ehu, ni irepen sahpw en Rahk, nimwahn sahpw en Tehnla, oh kihdi nan sehd en palikapi, nimwahn sahpw tehkik me kohdahla nan sahpw en paliepeng.\n\n6 Oh kilang, tohto Mehn Nihpai kan me pidelong nan wahro oh seiloakwei iangahki kenerail mwonge tohto, oh pil tohto lih akan oh seri kan; oh re seiloakwei paliepeng. Oh met kaimsekalahr pahr silihsek isuh.\n\n7 Oh nan pahr silihsek waluho, ohl menet pil wiahda wahr kei. Oh tepin wahro pil pwurodo, oh aramas tohto pil iangada; oh re wahda mwonge tohto, oh pwurehng seiloakla nan sahpw en paliepeng.\n\n8 Kedekedeo e ahpw sohla mie rongeparail. Oh se medewe me re duhla wasa loal nan sehd. Kedekedeo ehu sohpko pil seiloakwei; oh wasa me e kohla se sohte ese.\n\n9 Kedekedeo nan pahr wet aramas tohto kohwei nan sahpw en paliepeng. Oh met kaimwsekalahr pahr silihsek waluh.\n\n10 Kedekedeo nan pahr silihsek duwau en mwein soukopwung kan, Siplon pil kapilsalehdala, oh Koriandon iangehr ehu sohpo kohkohla nan sahpw en paliepeng, pwe en wahla mwongeh kan ong aramas kan me kohwei nan sahpwo.\n\n11 Eri e konehng Siplon en kihong emen soahng sarawi kan, mwohn eh mehla, ong nein Ilemen pwutak, me pil adaniki Ilemen, me adiki eden eh pahpa.\n\n12 Met kilang, nting kan koaros me Ilemen wie kolokol intingdi oh pekederiong aramas akan koaros nan sahpwo pwon, ihte ireh kan me Alma ndaiong irail me re sohte pahn kihla.\n\n13 Ahpw, mepwukat pahn wie nekinek ni keneinei, oh kasakasapwilwei nan ehu ehu dih; eri, nan pahr wet, re pahn kohieng Ilemen, mwohn Siplon eh pahn mehla.\n\n14 Kedekedeo pil nan pahret mie ekei me pil pwupwidi kan kolahr nan sahpw en Mehn Leimen kan; oh re tepidar mwekidada re en uhwong Mehn Nihpai kan.\n\n15 Oh pil nan pahrohte re kohdihdo iangahki karihs en sounpei ehu pwe re en uhwong aramas en Moronaia, de uhwong nein Moronaia sounpei kan, ahpw re kamakam oh pwurehng pwepwekihla nan pein sapwarail kan, oh re lokolongki ohla laud.\n\n16 Oh met kaimwsekalahr pahr silihsek duwau en mwein sounkopwung kan ong aramas en Nihpai kan.\n\n17 Oh met kaimwsekalahr poadepen Alma, oh Ilemen nah pwutak, oh pil Siplon, me wia nah pwutak.\n\n", "hel 1": "[center][font_size=26]Pwuhk en Ilemen[/font_size][/center]\n\nDuwen Mehn Nihpai kan. Arail mahwin kan oh pingiping kan, oh arail pwupwidi kan. Oh pil kokohp kan en soukohp akan, mwohn ketidohn Krais, nin duwen poadoapoad en Ilemen, me wia nein Ilemen pwutak, oh pil nin duwen poadoapoad en nah pwutak kan, lao lel ni ketidohn Krais. Oh pil tohtohn Mehn Leimen kan wiliakapwala. Duwen arail wiliakapw. Duwen mour pwung en Mehn Leimen kan, oh wiewia suwed oh tiahk suwed kan en Mehn Nihpai kan, nin duwen poadoapoad en Ilemen oh nah pwutak kan, lao lel ni ketidohn Krais, me kahdaniki pwuhk en Ilemen, oh soahng teikan.\n\n[center][font_size=26]Iralaud 1[/font_size][/center]\n\n[i]Keriau en Paoran wiahla sounkopwung lapalap oh Kiskumen kemehla—Pakumenai wiliandi nan sehr en sounkopwungo—Koriandumer kaunda nein Mehn Leimen sounpei kan, kalowehdi Saraemla, oh kemehla Pakumenai—Moronaia kalowehdi Mehn Leimen kan oh kapwurehsang Saraemla, oh kemehla Koriandumer. Ele Sounpar 52–50 Mwohn Krais.[/i]\n\n1 Oh met kilang, kedekedeo ni tepidahn pahr kapahisek en mwehin sounkopwung kan ong aramas en Nihpai kan, mie kahpwal laud me tepida wiawi rehn aramas en Mehn Nihpai kan.\n\n2 Pwe kilang, Paoran kapilsalehdalahr, oh seridier nan pwehl wasa me koaros pahn kohla; eri pingiping mehlel ahpw tepida wiawi me pid duwen ihs nan pwungen nein Paoran pwutak kan me pahn wiliandi nan sehr en sounkopwungo.\n\n3 Eri iet ederail kan me akamaiki sehr en sounkopwungo, me kahrehda aramas akan ar pil pingida: Paoran, Pahnti, oh Pakumenai.\n\n4 Eri, kaidehn ihte nein Paoran pwutak kan (pwe tohto nah), ahpw irail pwukat me wie akamaiki sehr en sounkopwungo; eri, re kahrehda pali siluh katohrohrpeseng nanpwungen aramas akan.\n\n5 Ahpw, kedekedeo Paoran me pilipilda sang ni usuhs en aramas akan en wiahla sounkopwung oh kepinahn aramas en Nihpai.\n\n6 Kedekedeo Pakumenai, ahnsou me e kilangada me e sohte pahn kak alehdi sehr en sounkopwungo, e ahpw utungada pilipil en aramas akan.\n\n7 Ahpw kilang, Pahnti, oh pali en aramas kan me inangih me ih me pahn wiahla arail kepina, lingeringerda mehlel; eri, e kereniong en ndaiong aramas akan re en uhwongada riarail akan.\n\n8 Kedekedeo ni e kereniong en wia met, kilang, e kolkoldi, oh pakadeikda nin duwen pilipil en aramas akan, oh kamakamkihla; pwehki eh uhwongadahr koasoandio oh song en kawehla saledek en aramas kan.\n\n9 Met ahnsou me aramas kan me inangih en wiahla arail kepina kilangada me e kamakamala, irail ahpw lingeringerkihda, oh kilang, irail kadarala emen me adaniki Kiskumen, pwe en kohla ni sehr en sounkopwung en Paoran, oh kemehla Paoran ni eh mwomwohd nan dowe sehr en sounkopwungo.\n\n10 Oh nein Paoran laduo pwakih; ahpw kilang, pwehki Kiskumen eh marahra sohte me kak koledi.\n\n11 Oh e ahpw kohla rehn irail me kadarala, oh irail koaros wiahda inou, ei, kahukihla ni mwaren arail Sounwiepe poatoapoato, me re sohte pahn ndaiong emen aramas me Kiskumen me kemehla Paoran.\n\n12 Eri, Kiskumen sohte sansal ong aramas en Nihpai kan, pwe e kawekala ih ni ahnsou me e kemehla Paorano. Oh Kiskumen oh ienge kan, me wiahiong ih inouo, kin patehng aramas kan, ni mwomwe me re sohte kak dierekda; ahpw koaros me kin dierekida kin kamakamala.\n\n13 Oh met kilang, Pakumenai pilipilda, nin duwen pilipil en aramas akan, en wia sounkopwung lapalap oh kepina ong aramas kan, en uhsehla kaun mwurin rie pwutak Paoran; oh e pahn sang nin duwen eh pwuhng. Oh mepwukat koaros wiawiher nan pahr pahisek en mwehin sounkopwung kan; oh e imwisekilahr.\n\n14 Kedekedeo nan pahr pahisek ehu en mwehin sounkopwung kan, Mehn Leimen kan ahpw kapokonpenehr polohn sounpei en ohl kei, oh kihong neirail kedlahs kan, oh iangahki naipokos kan oh iangahki kesik ketieu kan, oh iangahki arep kan, oh iangahki lisoarop kan, oh iangahki tehtehn mwaremware kan, oh iangahki soangsoahngen mehn sansar kan koaros.\n\n15 Oh re pwurehng pwuredihdo pwe re en tapiahda mahwin ong Mehn Nihpai kan. Oh ohl men me adaniki Koriandumer me kahre irail; oh e wia kadaudoken Saraemla; oh e wia emen me pwipwidi sang rehn Mehn Nihpai kan; oh e wia ohl paliwar laud oh kehlail men.\n\n16 Eri, nanmwarki en Mehn Leimen kan, me adaniki Dupalod, me wia nein Amoron pwutak, medewehiong pwehki Koriandumer eh wia aramas kehlail, kak pelianda Mehn Nihpai kan, sang ni eh kehlail oh pil ah erpit, kahrehda sang ni eh pahn kadarewei ih, e pahn kak alehdi manaman pohn Mehn Nihpai kan—\n\n17 Eri e kamwakidirailda pwe re en lingeringerda, oh e kihpene nah sounpei kan, oh e pilada Koriandumer en wia arail kaun, oh wiahda re en karisdihla nan sahpw en Saraemla pwe re en mahwiniong Mehn Nihpai kan.\n\n18 Kedekedeo pwehki pingping laud oh kahpwal laud me wiwiawi nan koapworment, kahrehda re sohte kihong itar sounsilasil kan nan sahpw en Saraemla; pwe re medewe me Mehn Leimen kan sohte pahn men kohdo nan mohngiong en sapwarail oh mahwiniong kahnihmw lap en Saraemla.\n\n19 Ahpw kedekedeo Koriandumer ahpw tihengki kahre nah sounpei ngedero, oh kohdohng tohn nan kahnihmwo, oh arail karis kohdo me mwadang mehlel kahrehda Mehn Nihpai kan sohte ahniki ahnsou mwahu en kihpene neirail sounpei kan.\n\n20 Eri Koriandumer ahpw pelehdi sounsile kehlo ni ewen kehl en kahnihmwo, oh kariskihlongala nah sounpei ko pwon nan kahnihmwo, oh re kemehla aramas koaros me uhwong irail, kahrehda re kalowehdi kahnihmwo pwon.\n\n21 Kedekedeo Pakumenai, me wia sounkopwung lapalap, ahpw tangasang mwohn Koriandumer, kohlahng ni kehl en kahnihmwo. Kedekedeo Koriandumer ahpw kemehiong ni kehlo, lao e ahpw mehla. Oh met kaimwisekalahr mwehin Pakumenai.\n\n22 Oh met ahnsou me Koriadumer kilangadahr me e kalowehdier kahnihmw en Saraemla, oh kilangadahr me Mehn Nihpai kan tangasang rehrail, oh kamakamala, oh kolkoldi, oh lekideklong nan imweteng, oh me e kalowedier wasa me keieu kehlail nan sahpwo pwon, ah mohngiong ahpw loallapkihda kahrehda e pahn kohla peiong sahpw kan koaros.\n\n23 Oh met e sohte mihmihte nan sahpw en Saraemla, ahpw e kariskihwei nah pokon en sounpei iei kohlahng kahnihmw en Rahk; pwe e koasoanehdi me e pahn wiahkihwei ahl nah kedlahso, pwe en kak alehdi paliepeng en sahpwo.\n\n24 Oh, pwehki e medemedewe me arail kehlail koaros mihmi nan werengen sahpwo, eri e ahpw kariswei, oh sohte kiheng irail ahnsou en kohpene ihte ni kisin pwihn tikitik; oh ni mwomw wet me re kolahng irail oh pelehkiniraildi nan pwehl.\n\n25 Ahpw kilang, karis wet me Koriandumer wiahdo nan werengen sahpwo elehiong Moronaia en kak kaloweiraildi, mehndahte arail pokon mehlel en Mehn Nihpai kan me kamakamala.\n\n26 Pwe kilang, Moronaia medewe me Mehn Leimen kan sohte pahn men kohdo nan werengen sahpwo, ahpw re pahn kin mahwiniong mahs kahnihmw me mih ni irepen sahpwo nin duwen arail kin kalapw wia; eri Moronaia kahrehda neirail sounpei kehlail kan pahn kin tetehk wasahko ni irepen sahpwo kan.\n\n27 Ahpw kilang, Mehn Leimen kan sohte masepwehk nin duwen ehineng, ahpw re kohdo nan werengen sahpwo, oh kalowehdi kahnihmw lapo me iei kanihmw en Saraemla, oh karkariskohwei nan sahpw me keieu kesempwal kan, kemekemehla aramas akan, koaros ohl, lih, oh seri kan, kalkalowehdi kahnihmw tohto oh wasa kehlail tohto.\n\n28 Ahpw ahnsou me Moronaia esehlahr met, e mwadangete kadarala Lihai iangahki sounpei kei kohpeseng pwe re en supuk irail mwohn arail pahn lel nan sahpwen Rahk.\n\n29 Oh e ahpw wia met; oh e supuk irail mwohn arail pahn lel nan sahpwen Rahk, oh mahwiniong irail, kahrehda irail tepida pweiekla mwurirail nan sahpw en Saraemla.\n\n30 Kedekedeo Moronaia ahpw supuk irail nan arail pwurupwur, oh mahwiniong irail, kahrehda e wiahla mahwin me mehla laud; ei, tohto me kamakamala, oh nanpwungen irail me mehla Koriandumer dierekda.\n\n31 Oh met, kilang, Mehn Leimen kan sohla kak pwurala wasahieu, sohte kak paliepeng, de palieir, de palimese, de palikapi, pwe Mehn Nihpai kan kapidak irailpene ni pali koaros.\n\n32 Oh met Koriandumer kihongehr Mehn Leimen kan nan pwungen Mehn Nihpai kan, kahrehda re mihla pahn manaman en Mehn Nihpai kan, oh pein ih kamakamala, oh Mehn Leimen kan mweidirailehng nan pehn Mehn Nihpai kan.\n\n33 Kedekedeo Moronaia ahpw pwurehng kalowehdi kahnihmw en Saraemla, oh wiahda me Mehn Leimen kan me selidi ko re en mweselsang nan sahpwo ni popohl.\n\n34 Oh met kaimwisekalahr pahr pahisek ehu en mwehin sounkopwung kan.\n\n", "hel 2": "[center][font_size=26]Iralaud 2[/font_size][/center]\n\n[i]Ilemen, nein Ilemen pwutako, wiahla sounkopwung lapalap—Kadiendon kaunda pwihn en Kiskumen—Nein Ilemen laduo kemehla Kiskumen, oh pwihn en Kadiendon ko tang kohla nan sapwtehno. Ele Sounpar 50–49 Mwohn Krais.[/i]\n\n1 Kedekedeo nan pahr pahisek riau en mwehin sounkopwung kan, mwurin Moronaia eh pwurehng wiahda popohl nan pwungen Mehn Nihpai kan oh Mehn Leimen kan, kilang sohte emen me pahn alehda sehr sounkopwungo; eri e ahpw pwurehng tepida mie pingiping nan pwungen aramas ko nin duwen ihs me pahn mih nan sehr en sounkopwungo.\n\n2 Kedekedeo Ilemen, me wia nein Ilemen pwutak, pilipilda en mih nan sehr en sounkopwungo, sang ni pilipil en aramas kan.\n\n3 Ahpw kilang, Kiskumen, me kemehla Paoran, kaukaunop pwe en pil kemehla Ilemen; oh ah pwihno kin utung, irail]me wiahda inou me sohte emen pahn ese ah wiewia suwed kan.\n\n4 Pwe emen adanki Kadiendon, me kadek koasoai kowahlap, oh pil nan ah doadoahk en widing, pwe en peusehla wiewia doadoahk rir en kam aramas oh pirap; eri e wiahla kaun en pwihn en Kiskumen.\n\n5 Eri e widingehkin irail, oh pil Kiskumen, ma re pahn kihong nan sehr en sounkopwungo e pahn kihong irail me wia tohn arail pwihno me re pahn kohieng nan pwukoah en ahniki manaman oh mweimwei pohn aramas akan; eri Kiskumen song en kemehla Ilemen.\n\n6 Kedekedeo ni eh kohkohwei ni sehr en sounkopwungo pwe en kemehla Ilemen, kilang emen nein Ilemen ladu ko, ni eh mihmi likio pwohngo, oh alehdi, ni rir, duwen koasoandi kan me kaunopdahr sang pwihn wet re en kemehla Ilemen—\n\n7 Kedekedeo e ahpw tuhwong Kiskumen, oh e kasalehiong kilel ehu; eri Kiskumen kasalehiong ih koasoandi en ah inangiho, oh e inangih en kahrehla ni sehr en sounkpwungo pwe en kak kemehla Ilemen.\n\n8 Oh ahnsou me nein Ilemen laduo wehwehkier ineng en mohngiong en Kiskumen, oh me ah koasoandi iei en kam aramas, oh pil ih koasoandi en koaros me wia tohn ah pwihno iei en kam aramas, oh pirap, oh alehdi manaman, (oh met iei arail koasoandi rir, oh arail pwihn) laduo en Ilemen ahpw ndaiong Kiskumen: Kita pahn kohla ni sehr en sounkopwung.\n\n9 Oh met kapereniada Kiskumen mehlel, pwe e medewe me e pahn kapwaiadahr ah koasoandio; ahpw kilang, nein Ilemen laduo, ni ar wia kohkohla ni sehr en sounkopwungo, ahpw doakoahdi Kiskumen lel ni ah mohngiong, kahrehda e pwupwidi mehla ni sohte ngihle. Oh e ahpw tangala oh ndaiong Ilemen soahng koaros me e kilangehr, oh rongehr, oh wiahier.\n\n10 Kedekedeo Ilemen ahpw kadarala arama en koledi pwihn en pirap kan oh kam aramas rir kan, pwe re en kak kamakamala nin duwen kosonnedo.\n\n11 Ahpw kilang, ahnsou me Kadiendon diaradahr me Kiskumen sohte pwurodo e masak pwe ede pil iang kamakamala; eri e kahrehda pwihno re en idawehn. Oh re tangasang nan sahpwo, ni ahl rir ehu, kohla nan sapwtehno; oh met ni ahnsou me Ilemen kadarala aramas en koliraildi, re sohte kak dierekda wasahieu.\n\n12 Oh tohto duwen Kadiendon wet koasoaiepe pahn wiawi mwuhr. Oh met kaimwisekalahr pahr pahisek riau en mwehin sounkopwung kan ong aramas en Nihpai.\n\n13 Oh kilang, ni imwin pwuhk wet kumwail pahn kilang me pwihn en Kadiendon wet kasaledahr pwupwidien, ei, kereniong kamwomwalahn aramas en Nihpai kan koaros.\n\n14 Kilang I sohte nda ni imwin pwuhk en Ilemen, ahpw I nda imwin pwuhk en Nihpai, me I kihsang poadoapoad kan koaros me I ntingdier.\n\n", "hel 3": "[center][font_size=26]Iralaud 3[/font_size][/center]\n\n[i]Dir en Mehn Nihpai kan keseula nan sahpw en paliepeng—Re wiahda ihmw me wiawihkihda siment oh wiahda poadoapoad tohto—Aramas kide kei wiliakapwala oh papidaisla—Mahsen en Koht kin kahluwahieng aramas re en komourla—Nihpai nein Ilemen pwutak wiliandi nan sehr en sounkopwung. Ele Sounpar 49–39 Mwohn Krais.[/i]\n\n1 Oh met kedekedeo nan pahr pahisek siluh en mwehin sounkopwung kan, sohte pingiping nanpwungen aramas akan en Nihpai ihte mie kisin pohnmwahso kis me pwarada nan mwomwohdiso, me kahrehda mie kisin pwupwidi kei rehn aramas kan, me wia irair me kameleileidihte ni imwin pahr pahisek siluho.\n\n2 Oh sohte pingiping rehn aramas akan nan pahr pahisek pahieuo; de pil mie pingiping laud nan pahr pahisek limauo.\n\n3 Kedekedeo nan pahr pahisek weneu, ei, mie pingiping laud oh pwupwidi tohto; me kahrehda aramas tohto mehlel kohkohlahsang sahpw en Saraemla, oh kohwei nan sahpw en paliepeng pwe re en sohsohki sahpwo.\n\n4 Oh re seiloak wei wasa doh mehlel, lao re lel ni lehn pihl lap kei oh pilap tohto.\n\n5 Iei, oh re kohpeseng wasa kan koaros nan sahpwo, wasa kan me saikinte wiahla sahpw tehnla oh sohte tuhke, pwehki aramas tohto me sohsohki sahpwo mwowe.\n\n6 Oh met sohte wasa nan sahpwo me tehnla, ihte tuhke me apwal; ahpw pwehki kamwomwala lap en aramas kan me tepin sohsohki sahpwo e kahdankihla sahpw tehnla.\n\n7 Oh mehndahte eh malaulau tuhke me mih nan sahpwo, ahpw aramas me kohla wasahko maila wiewia doadoahk en siment; Eri re wiahda ihmw siment kan, me re kin kousoan loale.\n\n8 Kedekedeo re ahpw kaparaparala oh parpeseng, oh kohsang nan sahpw en palieir kohlahng nan sahpw en paliepeng, oh parpeseng lao re ahpw tohtohla pohn sahpwo pwon, sang ni sehd en palieir kohla lel sehd en paliepeng, sang ni sehd en palikapi kohla lel palimese.\n\n9 Oh aramas akan me mihmi nan sahpw paliepeng kin kousoan nan impwal kan, oh nan ihmw siment kan, oh re kin mweidehng tuhke sohte lipilipil en oseda nan sahpwo pwe en keirda, pwe mwurin ahnsouo re en kak alehdi tuhke me re pahn wiahkihda ihmwarail kan, ei, arail kahnihmw kan, oh arail tehnpas sarawi kan, oh arail sinokoke kan, oh arail wasahn kaudok kan, oh soahngen ihmw kan koaros.\n\n10 Kedekedeo pwehki tuhke ah kin apwal nan sahpw en paliepeng, re kin kadarala rehrail sang ni ar doadoahngki weren nansed.\n\n11 Oh met re kahrehda aramas akan nan sahpw paliepeng ar kak wiahkihda tuhke oh siment tohtohn kahnihmw kan.\n\n12 Kedekedeotohtohn aramas en Amon, me wia ntahn Mehn Leimen sang ni ipwidi, pil iang kohla nan sahpw wet.\n\n13 Oh met poadoapoad tohto me ntingda ong wiewia kan en aramas pwukat, sang tohtohn aramas pwukat, me pisetik oh reirei, duwen irail.\n\n14 Ahpw kilang, pali epwiki en poadoapoad en wiewia kan en aramas pwukat, ei, soaipen Mehn Leimen kan oh Nihpai kan, oh arail mahwin kan, oh pingiping kan, oh pwupwidi kan, oh arail kalohngkan, oh arail kokohp kan, oh arail doadoahngki sohp oh wiahda sohp kan, oh arail kauwada tehnpas sarawi kan, oh sinokoke kan oh arail wasahn kaudok kan, oh arail mour pwung kan, oh arail wiewia suwed kan, oh arail kam aramas kan, oh arail pirap kan, oh arail kulih kan, oh soahngen tiahk suwed kan oh tiahk en nenek kan, sohte kak audehda doadoahk wet.\n\n15 Ahpw kilang, mie soahngen pwuhk tohto oh poadoapoad tohto kan, oh Mehn Nihpai kan me kin keieu kolokol.\n\n16 Oh Mehn Nihpai kan kin kadakadaur kohdo sang ehu dih kohla rehn pil ehu dih, lao re kin pwupwidiong nan dihp oh kamakamala, kuhliasang, oh pwepweki en kamala, oh pekousla, oh kamala, oh mwerpeseng nan sahpwo, oh doaloahda Mehn Leimen kan lao re sohla kahdaniki Mehn Nihpai kan, pwehki ar suwedla, oh lawalohla, oh lemeila, iei, pwehki ar wiahla Mehn Leimen.\n\n17 Oh met I pahn pwurodohng ei poadoapoadet; eri, dahme I koasoaiaier wiawiher mwurin pingiping lap kan, oh akamai kan, oh mahwin kan, oh pwupwidi kan, rehn aramas en Nihpai kan.\n\n18 Pahr pahisek weneu en mwehin sounkopwung kan imwisekilahr;\n\n19 Kedekedeo pingiping lap pil wiwiawihte nan sahpwo, ei, nan pahr pahisek isuh, oh pil nan pahr pahisek waluh.\n\n20 Ahpw Ilemen wiliandi nan sehr en sounkopwung ni pwung oh pahrek; ei, e nsenohki kapwaiada koasoandi kan, oh kopwung kan, oh sapwellimen Koht kosonned akan; oh e kin wia me pwung mwohn silangin Koht ahnsou koaros; oh e kin weweidki koasoandi en ah pahpao, kahrehda e pweida nan sahpwo.\n\n21 Kedekedeo e ahpw nainkihda pwutak riemen. E ahpw kihong me laudo eden Nihpai, oh ong me tikitiko, eden Lihai. Oh re ahpw tepida kekeirda ong Kauno.\n\n22 Kedekedeo mahwin kan oh pingiping kan ahpw tepida ekis uhdi, rehn aramas en Mehn Nihpai kan, ni imwilahn pahr pahisek waluh en mwehin sounkopwung kan ong aramas en Nihpai kan.\n\n23 Kedekedeo nan pahr pahisek duwauo en mwehin sounkopwung kan, meleilei mimihehte nan sahpwo, koaros ihte pwihn rir me Kadiendon lipirapo koasoanehdier nan sahpw me mie kousoan ie, me ni ahnsouo irail kaun en koapworment kan sohte wehwehki; kahrehda re sohte kamwomwasang nan sahpwo.\n\n24 Kedekedeo nan pahrete mie keirida lap mehlel nan mwomwohdiso, kahrehda mie aramas kid kei me towehla nan mwomwohdiso oh papidaisla sang ni koluhla.\n\n25 Oh keiridahn nan mwomwohdiso udahn lap, oh kapai tohto me mweredieng pohn aramas akan, me kahrehda samworo lapalap kan oh sounpadahk kan iang pein pwuriamweikihla mehlel.\n\n26 Kedekedeo sapwellimen Kauno doadoahk ahpw pweida ong papidais oh utuhtpenehn mwomwohdisohn Koht, aramas tohto, iei, nen kei.\n\n27 Met kitail kak kilang me Kauno kin ketin kupwurkalahngan ong irail koaros me pahn, nan mohngiongirail ni mehlel, eker ni mware sarawio.\n\n28 Ei, met kitail kilang me ewenkel en nanleng ritidahng koaros, iei ong irail kan me pahn kamehlele mwaren Sises Krais, me iei Sapwellimen Kohto.\n\n29 Ei, kitail kilang me mehmen me pahn koledi teng mahsen en Koht, me ieias oh manaman, me pahn pwalangpeseng koaros widing oh lidip kan oh mwersuwed en tepilo, oh kahluwa aramas en Krais nan ahl inen oh tehtiko kotehla wahu en pahtou poatoapoat me kaunopadahr en kapwonehla me suwed kan—\n\n30 Oh wahla palingehnarail kan, ei, palingehnarail poatoapoat kan, ni palimaun en Koht nan wein nanleng, pwe re en iang mwohndi rehn Eipraam, oh Aisek, oh rehn Seikop, oh rehn atail pahpa sawari kan koaros, oh sohla pwurasang mwo.\n\n31 Oh nan pahr wet pereperen wiwiawihte nan sahpw en Saraemla, oh nan sahpw kan me kapilpene, iei nan sahpw kaoros me Mehn Nihpai kan sapwaniki.\n\n32 Kedekedeo mie popohl oh peren lap mehlel nan luhwen pahr pahisek duwauo; ei, oh pil mie popohl oh peren lap nan pahr limeisek en mwehin sounkopwung kan.\n\n33 Oh nan pahr limeisek ehu en mwehin sounkopwung kan pil mie popohl, ihte pohnmwahso me tepida doulong nan mwomwohdiso—kaidehn nan mwomwohdiso en Koht, ahpw nan mohngiong en aramas me kin nda re wia tohn mwomwohdiso en Koht—\n\n34 Oh re pohnmwasolahr, kahrehda ar kaloke riarail me tohto. Met e wia suwed lap ehu, me kahrehda aramas akan me opampap ar lokolongki kalokolok lap kan, oh lelohng kahpwal tohto.\n\n35 Ahpw re kin kalapw kaisihsol oh kapakap, oh kehkehlaila nan arail opampap, tengetengedi nan pwoson Krais, kahrehda palingehnarail kan direkihla peren oh popohl, iei, lao mohngiongarail kan mwakelekelkihla oh sarawikihla, oh sarawihla wet kohdo pwehki ar mweidala mohngiongarail kan ong Koht.\n\n36 Kedekedeo pahr limeisek riauo pil imwisekla nan popohl, ihte pohnmwahso lap me pidelongehr nan mohngiong en aramas kan; oh met pwehki ar kepwehpwehla mehlel oh arail pweida nan sahpwo; oh e wie lalaudla rehrail nan ehu ehu rahn.\n\n37 Kedekedeo nan pahr limeisek siluh en mwehin sounkopwung kan, Ilemen ahpw kapilsalehdala, oh nah pwutak me keieu laud, Nihpai, weiiandi tepida kakaun. Kedekedeo e ahpw wiahla sounkopwung me pwung oh pahrek; ei, e ahpw kapwaiada sapwellimen Koht kosonned akan, oh idawehn koasoandi en ah pahpao.\n\n", "hel 4": "[center][font_size=26]Iralaud 4[/font_size][/center]\n\n[i]Mehn Nihpai me pwupwidi kan oh Mehn Leimen kan patpene oh kihsang sahpw en Saraemla—Mehn Nihpai kan ar lohdi kohdo sang ni ar wiewia suwed kan—Mwomwohdiso pweiek, oh aramas kan luwetala duwehte Mehn Leimen kan. Ele Sounpar 38–30 Mwohn Krais.[/i]\n\n1 Kedekedeo nan pahr kelimeisek pahieu mie kahngohdi tohto nan mwomwohdiso, oh pil mie pingiping nan pwungen aramas kan, kahrehda aramas tohto kamakamala.\n\n2 Oh pwihn en aramas me kapingada wasa ko ahpw kamakamala oh pwepwekihsang nan sahpwo, oh re kohla rehn nanmwarki en Mehn Leimen kan.\n\n3 Kedekedeo re ahpw nantihong kamwekidada Mehn Leimen kan pwe re en kohdo mahwiniong Mehn Nihpai kan; ahpw kilang, Mehn Leimen kan masak mehlel, kahrehda re sohte men rong ngilen aramas kahngohdi kan.\n\n4 Ahpw kedekedeo nan pahr limeisek keweneu en mwehin sounkopwung kan, mie ekei me pwupwidi kan me kohsang Mehn Nihpai kan kohla rehn Mehn Leimen kan; oh re pweida ni ar iang irail kan me songosong kamwekid re en lingeringerdohng Mehn Nihpai kan; oh nan pahro irail koaros kaukaunop ong mahwin.\n\n5 Oh nan pahr kelimeisek isuh re ahpw kohdihdohng mahwiniong Mehn Nihpai kan, oh re ahpw tapiada doadoahk en mehla; ei, kahrehda nan pahr limeisek waluh en mwehin sounkopwung kan re pweida ni ar kalowehdi sahpw en Saraemla; ei, oh pil sahpw kan koaros, iei lao lel sahpw me karanih sahpw en Rahk.\n\n6 Oh Mehn Nihpai kan oh nein Moronaia sounpei kan kapweiekla lel nan sahpw en Rahk;\n\n7 Oh wasao re ahpw kakehlakahla sileparail kan ong Mehn Leimen kan, sang ni sehd en palikapi, iei kohkohla palimese; Mehn Nihpai kan kin aluhki rahn ehu, nan ahl me wia irepen wasa me re kakehlakahla oh kihong neirail sounpei kan re en kin sinsile arail wehi en paliepeng.\n\n8 Oh met Mehn Nihpai me pwupwidi kan, iangahki sawas en nein Mehn Leimen sounpei ngeder kan, kalowehdier Mehn Nihpai kan koaros me mih nan sahpw en palikapi. Oh soahng pwukat koaros wiawiehr nan pahr limeisek waluh oh duwauo en mwehin sounkopwung kan.\n\n9 Kedekedeo nan pahr weneisek en mwehin sounkopwung kan, Moronaia iangahki nah sounpei kan pweida ni ar kalowehdi tohto sapwarail kan; ei, pwurehng kalowehdi kahnihmw kan me lohdi nan pehn Mehn Leimen kan.\n\n10 Kedekedeo nan pahr weneisek ehu en mwehin sounkopwung kan re pweida nan ar pwurehng kalowehdi elep en sapwarail kan koaros.\n\n11 Met ahn Mehn Nihpai kahpwal lap wet, oh kamakamala lap me wiawihong irail, sohte pahn kak wiawi ma sohte arail wiewia suwed kan oh arail tiahk suwed kan me kin wiawi nanpwungarail; ei, oh e kin sang irail me kin keinahki me re wia tohn mwomwohdiso en Koht.\n\n12 Oh met pwehki pohnmwahsohn nan mohngiongarail kan, pwehki ar kepwehpwehla mehlel, ei, pwehki arail kin kaloke me semwemwe kan, ni ar sohte kin kamwenge me mehn mwenge kan, sohte kin kalikawihda me kilisou kan, oh popohr pohn mesen irail akan me opampap, pwehki ar kin mwamwaliki soahng kan me sarawi, lahlahwe ngehn en kokohp oh kaudiahl, kamkamaramas, kulkulih, likilikamw, piripirap, kamkamwahl, kalaudehla pingiping kan, oh tangatangala nan sahpw en Nihpai, rehn Mehn Leimen kan—\n\n13 Oh pwehki arail wiewia suwed lap wet, oh arail kin aklapalapki pein arail kehlail, re kin kelehpwla nan pein arail kehl; eri re kin sohla pweida, ahpw kin kalokolok oh kamakam, pwepweki mwohn Mehn Leimen kan, lao sapwarail kan koaros kin kereniong kohsang.\n\n14 Ahpw kilang, Moronaia kalohngki soahng tohto ong aramas kan pwehki arail wiewia suwed kan, oh Nihpai oh Lihai, me wia nein Ilemen pwutak kan, pil kalohngki soahng tohto ong aramas kan, ei, oh re kohpada soahng tohto ong irail duwen diparail kan, oh dahme pahn kohieng irail ma re sohte pahn koluhkihla diparail kan.\n\n15 Kedekedeo re ahpw koluhla, oh ni ar kin koluhla re ahpw kin pwurehng tepida kekeirda.\n\n16 Pwe ahnsou me Moronaia kilangada me re koluhlahr e ahpw song kahluwa irail sang ehu wasa lel ehu wasa, oh sang ehu kahnihmw kohla nan ehu kahnihmw, lao irail pwurehng kalowehdi elep en arail dipwisou kan oh elep en sapwarail kan koaros.\n\n17 Oh met kaimwisekalahr pahr weneisek ehu en mwehin sounkopwung kan.\n\n18 Kedekedeo nan pahr weneisek riau en mwehin sounkopwung kan, Moronaia sohla kak kalowehdi luhwen sapwarail kan sang Mehn Leimen kan.\n\n19 Eri re pweieksang arail koasoandi en kalowehdi luhwen sapwarail kan, pwe Mehn Leimen kan me pokon mehlel kahrehda e apwal Mehn Nihpai kan re en kalowehiraildi; eri Moronaia ahpw kadoadoangki nah sounpei kan koaros re en kolokolete wasa kan me eh kalowehdier.\n\n20 Kedekedeo, pwehki Mehn Leimen kan ar tohto mehlel, Mehn Nihpai kan masak mehlel, pwe re de lohdi pahn arail manaman, oh tiakiraildi, oh kemeirailla, oh kamwomwirailla.\n\n21 Ei, re tepida tamanda ahn Alma kokohp kan, oh pil mahsen kan en Mosaia; oh re kasawihadahr me re wia aramas keptakai kei, oh me re sohla kesempwaliki sapwellimen Koht kosonned akan;\n\n22 Oh me re wikidalahr oh mwamwalikilahr kosonned kan en Mosaia, de soahng kan me Kauno mahsanihong ih en kihong rehn aramas akan; oh re kasawihadahr me arail kosonned kan sapwungalahr, oh me re wialahr aramas suwed kei, kahrehda re suwedlahr duwehte Mehn Leimen kan.\n\n23 Oh pwehki diparail kan mwomwohdiso tepida pweiek; oh re tepida sohla kamehlele ngehn en kokop oh ngehn en kaudiahl; oh sapwellimen Koht kadeik kan kangkakil meserail kan.\n\n24 Oh re kasawihadahr me re luwetalahr, duwehte riarail Mehn Leimen kan, oh me Ngehn en Kauno solahr doare irail; ei, e pweieksang irailehr pwehki Ngehn en Kauno sohte kin ketiket nan tehnpas samin kan—\n\n25 Eri Kauno ketin uhdihsang doarehkinirail sapwellime manaman kapwuriamwei me sohte pelie, pwe re pwupwidier nan irair en soupwoson oh kahpwal en arail suwed; oh re kasawihadahr me Mehn Leimen kan tohtohsang irail mehlel, oh ma re sohte pahn loaloapwoationg Kauno re pahn udahn mehla.\n\n26 Pwe kilang, re kasawihadahr me kehlail en Mehn Leimen kan pil duwehte arail kehlail, iei kehlail en emen ohl pahrekiong emen. Oh met re pwupwidiengehr nan dihp lap wet; ei, kahrehda re luwetkihla, pwehki diparail, nan ahnsou mwotomwot.\n\n", "hel 5": "[center][font_size=26]Iralaud 5[/font_size][/center]\n\n[i]Nihpai oh Lihai loaloapwoatieng kalkalohk—Edera kan lukehiong ira en kapahrekihong ara mour duwehteara pahpa kahlapoko—Krais kin ketin komourala me kin koluhla kan—Nihpai oh Lihai wikidala aramas tohto oh selidi, oh kisiniei kapilirahdi—depwek rotorot ehu perehla aramas silipwiki—Sampah rerrer, oh kepitie ieu mahsanih aramas kan en koluhla—Nihpai oh Lihai koasoaiong tohnleng kan, oh kisiniei ahpw kapilpene pokono. Ele Sounpar 30 Mwohn Krais.[/i]\n\n1 Kedekedeo nan pahrohte, kilang, Nihpai kihong pwukoahn sehr en sounkopwungo rehn ohl emen me adaniki Sesoram.\n\n2 Pwe nin duwen arail kosonned kan oh arail koapworment e kin koasoandi sang ni pilipil en aramas akan, oh irail kan me kin pilada suwed tohtohsang me kin pilada me mwahu, eri kerkereniong re pahn kamwomwala, pwe kosonned kan sapwungalahr.\n\n3 Ei, oh kaidehn ih koaros met; re wialahr aramas keptakai, kahrehda re sohte kak mih pahn manaman en kosonnedo de nan kopwung, ihte ong kamwomwarail.\n\n4 Kedekedeo Nihpai ahpw luwetkihla pwehki arail wiewia suwed kan; oh e mweidala sehr en sounkopwungo, oh alehda pwukoahn kalohngki mahsen en Koht nan erein luhwen ah rahn akan koaros, oh pil iangahki rie pwutako Lihai, nan erein luhwen ah rahn akan koaros;\n\n5 Pwe re tamatamante mahsen kan me ara pahpa Ilemen ndaiong ira. Oh iet mahsen kan me e ndaiong ira:\n\n6 Kilang, nei pwutak kan, I men kumwa en tamataman kapwaiada sapwellimen Koht kosonned akan; oh I men kumwa en kalohngkihong aramas kan mahsen pwukat. Kilang, I kihongedemwa kan eden tepin atail pahpahko me kohsang nan sahpw en Serusalem; oh met I wiahier pwe ni ahnsou me kumwa pahn tamanda edemwa kan a kumwa pahn tamanda irail; oh ni ahnsou me kumwa pahn tamanda irail kumwa pahn tamanda arail doadoahk mwahu kan; oh ni ahnsou me kumwa pahn tamanda arail doadoahk mwahu kan a kumwa pahn ese duwen koasoiperail, oh pil ntingdi, duwen ar mwahu.\n\n7 Eri, nei pwutak ko, I men kumwa en wia dahme mwahu, pwe en pil kak mie koasoipemwa, oh pil ntingdi, duwehte koasoiparail oh me ntingdier duwen irail.\n\n8 Oh met nei pwutak ko, kilang I men kumwa en pil wia mehkot laud, me iei, kumwa en wia mepwukat kaidehn pwe kumwa en kalahki, ahpw kumwa en wia mepwukat pwe kumwa en kepwehpwehkihla pai en nanleng, ei, me poatoapoat, oh sohte kak sohrala; ei, pwe kumwa en kak alehdi kisakis kesempwal en mour soutuk, me kitail kak kamehlele me e kohieng atail pahpa kahlapoko.\n\n9 Oh tamataman, tamataman, nei pwutak ko, mahsen kan me nanmwarki Pensamin mahsanihong sapwellime aramas akan; ei, tamataman me sohte ehu ahl de wiepe me aramas kak komourkihla, ihte sang ni ntahn tomwpen Sises Krais, me pahn ketido; ei, tamataman me e pahn ketido pwe en komourala sampah.\n\n10 Oh pil tamataman mahsen kan en Amulek me e ndaiong Siesrom, nan kahnihmw en Amonaia; pwe e ndaiong ih Kauno udahn pahn ketido komourala sapwellime aramas, ahpw e sohte pahn ketido komourirailla nan diparail kan, ahpw komourirailla sang diparail kan.\n\n11 Oh e ketin sapwellimanki manaman sang rehn Sahmo pwe en komourirailla sang diparail kan pwehki koluhla; eri e kadarewei tohnleng kan pwe re en kalohngki rongamwahu en koasoandi en koluhla, me kin kahrehiongmanaman en Soundoaro, ong komourpen palingenarail kan.\n\n12 Oh met, nei pwutak ko, tamataman, tamataman me pohn paip en atail Soundoaro, me iei Krais, Sapwellimen Kohto, me kumwa pahn kauwada amwa poahsoan powe; pwe ahnsou me tepilo pahn kadaredo ah kisinieng kehlail kan, ei, piripir en ah elipipo, ei, ni ahnsou me ah keteu ais pahn pwupwidiong pohmwa oh kisinieng kehlail pahn ipidohngkumwa, e sohte pahn ahneki manaman en waik kumwadi nan wahu en pahtou oh kahpwal soutuk, pwehki paip me kumwa kokouda powe, me wia poahsoan kehlail, poahsoan ehu ma aramas pahn kokouda powe re sohte pahn kak pwupwidi.\n\n13 Kedekedeo ih mahsen pwukat me Ilemen padahkihong nah pwutak ko: ei, e padahkihong ira soahng tohto me sohte ntingdiehr, oh pil soahng tohto me ntingdiehr.\n\n14 Oh re tamataman ah mahsen kan; oh re ahpw kohwei, kapwkapwaiada sapwellimen Koht kosonned akan, en padahngki mahsen en Koht ong aramas en Nihpai koaros, tepida nan kahnihmw en Rahk;\n\n15 Oh sang mwo kohla nan kahnihmw en Kid; oh sang kahnihmw en Kid kohla nan kahnihmw en Mulek;\n\n16 Oh iei sang nan ehu kahnihmw kohla nan pil ehu, lao re kohwei rehn aramas en Nihpai koaros me mih nan sahpw en palieir; oh sang mwo kohla nan sahpw en Saraemla, rehn Mehn Leimen kan.\n\n17 Kedekedeo re ahpw kalohk sang ni manaman kehlail, kahrehda re katokehdi tohto irail akan me kahngohdi kan me kohkohsang Mehn Nihpai kan, kahrehda arail kohdo oh wehkada diparail kan oh papidaisla sang ni koluhla, oh mwadangete pwurala rehn Mehn Nihpai kan pwe re en song kapwungala sapwung kan me re wiahiong irail.\n\n18 Kedekedeo Nihpai oh Lihai ahpw kalohk ong Mehn Leimen kan sang ni manaman oh mweimwei kehlail, pwe re ahniki manaman oh mweimwei kohieng ira pwe re en kak koasoai, oh soahng kan me re pahn anahne koasoaia pil kin kohieng ira—\n\n19 Eri re koasoaiong Mehn Leimen kan me kahrehda arail pwuriamwei mehlel, oh kamehlele, kahrehda me welikid Mehn Leimen me mihmi nan sahpw en Saraemla oh wasa kapilpene kan ar papidaisla sang ni koluhla, oh kamehlelehda wiewia suwed en tiahk en arail pahpa ko.\n\n20 Kedekedeo Nihpai oh Lihai ahpw uhsehla sang wasao kohla nan sahpw en Nihpai.\n\n21 Kedekedeo re ahpw kolkoldi rehn nein Mehn Leimen sounpei kan oh lekideklong nan imweteng; iei, nan imwetengohte me Amon oh rie ohl akan selidi sang ladu en Limai kan.\n\n22 Oh mwurin ara lekideklong nan imweteng sohte mwengehki erein rahn kei, kilang, re ahpw kohla nan imwetengo pwe re en ale ira oh kemeirahla.\n\n23 Kedekedeo e mwomwen kisiniei ehu ahpw kapilpene Nihpai oh Lihai, kahrehda re sohte men doahke ira pwe re masak re de mwasikala. Ahpw, Nihpai oh Lihai sohte mwasikala; oh re mwomwen keskesihnen nan werengen kisiniei oh sohte mwasikala.\n\n24 Oh ahnsou me re kasawihda me uhr en kisiniei ehu kapilirapene, oh me e sohte kamwasikahla ira, ara mohngiong ahpw kehlailkihda.\n\n25 Pwe re kilang me Mehn Leimen kan sohte men doahke ira; de kohdo karanih ira, ahpw irail kesihnen duwehte re lohtengkihla ar pwuriamwei.\n\n26 Kedekedeo Nihpai oh Lihai ahpw kesihnenda oh tepida koasoaiong irail, ndinda: Kumwail dehr masak, pwe kilang, Koht me ketin kasalehiong kumwail soahng kapwuriamwei wet, ni e kasalehiong kumwailehr me kumwail sohte kak kohkihtdi pwe en kemeikihtla.\n\n27 Oh kilang, ni ahnsou me re ndahier koasoai pwukat, sampah rerrer mehlel, oh dihd en imwetengo rerrada ni mwomwen me e pahn rengkidi nan pwehlo; ahpw kilang, re sohte pwupw. Oh kilang, irail kan me mih nan imwetengo re wia Mehn Leimen oh Mehn Nihpai me pwupwidi kan.\n\n28 Kedekedeo depwek rotorot ehu ahpw pereirailla, oh pepehm en masepwehk mehlel lelohng irail.\n\n29 Kedekedeo mie ngihl ehu ahpw peido mwomwen me sang pohn depweko, ketihtihki: Kumwail koluhla, kumwail koluhla, oh uhdihsang songosong kawehla nei ladu kan me I kin kadarewehng kumwail pwe re en kalohngki rongamwahu.\n\n30 Kedekedeo ni ahnsou me irail rongada ngihl wet, oh wehwehkihda me e sohte wia ngihlen nahnsapwe, de pil ngihlen mwoaroang, ahpw, e wia ngihl meleilei unsek ehu, mwomwen me e mwenginingin, oh e sair nan palingehn ni mehlel—\n\n31 Oh mehndahte ngihl meleilei wet, kilang sampah rerrer mehlel, oh dihd en imwetengo pwurehng rerrada, mwomwen me e pahn pwupwidi nan pwehlo; oh kilang depwek rotoroto, me pereirailla, sohte sohrala—\n\n32 Oh kilang ngihlo pwurehng peido, ketihtihki: Kumwail koluhla, kumwail koluhla, pwe wehin nanleng kerendohr; oh uhdihsang songosong kawehla nei ladu kan. Kedekedeo sampah pwurehng rerrer, oh dihd ko rerrada.\n\n33 Oh pil pak kesiluh ngihlo e pwurehng peido, oh mahsanihong irail mahsen kapwuriamwei kei me aramas sohte kak koasoai; oh dihdo pwurehng rerrada, oh sampah rerrer mwomwen me e pahn pwalpeseng.\n\n34 Kedekedeo Mehn Leimen kan sohte kak tang pwehki depwek rotoroto me kipeiraildi; ei, oh re pil sohte kak mwekid pwehki masepwehk me lelohng irail.\n\n35 Met mie emen rehrail me wia Mehn Nihpai sang ni ah ipwidi, me wia emen tohn mwomwohdisohn Koht mahs ahpw kohkohlasang irail.\n\n36 Kedekedeo e ahpw sohpeila, oh kilang, e ahpw kilangada nan depwek rotorot mesen Nihpai oh Lihai; oh kilang, re udahn marain mehlel, duwehte mesen tohnleng kan. Oh e kilangada me re kilikilengdahla nanleng; oh re mwomwen koasoakoasoai de lokolokaiong aramas men me re kilengdahng ni ngihl laud.\n\n37 Kedekedeo ohl menet ahpw eker pokono, pwe re en sohpeila oh kilang. Oh kilang, mie manaman me kohieng irail pwe re en kak sohpeila oh kilang; oh re ahpw kilangada mesen Nihpai oh Lihai kan.\n\n38 Oh irail ahpw kalelapak rehn ohlo: Kilang, ia wehwehn mepwukat koaros, oh ihs me ohl riemenet wie koasoakoasoaiong?\n\n39 Met eden ohl menet iei Aminadap. Oh Aminadap sapengkinirail: Ira wie koasoakoasoaiong tohngleng kan en Koht.\n\n40 Kedekedeo Mehn Leimen kan ahpw idek reh: Dahme se pahn wia, pwe depwek rotorot wet en kak kohsang poht?\n\n41 Oh Aminadap sapengkinirail: Kumwail anahne koluhla, oh peki rehn ngihlo, lao kumwail pahn pwosonla Krais, me Alma, Amulek, oh Siesrom padahkiong kumwailehr; oh ni ahnsou me kumwail pahn wia met, depwek rotorot wet pahn kohsang pohmwail.\n\n42 Kedekedeo irail koaros ahpw tepida peki rehn ngihl en ih me itikada sampah; ei, irail ahpw pekipeki lao depwek rotoroto kohsang.\n\n43 Kedekedeo ahnsou me re kilangseli, oh kilangada me depwek rotoroto kohsangehr pohrail, kilang, irail kilangada me uhr en kisiniei ehu kapilpenehr emenemen irail koaros.\n\n44 Oh Nihpai oh Lihai mihmi nanpwungarail: ei, re kapilkipene; ei, re mwomwen mihmi nan werengen kisiniei, ahpw e sohte kamedekeirahla, de pil isikada dihd en imwetengo; oh re direkihla peren me apwal en kawehwehda oh diren lingan.\n\n45 Oh kilang, Ngehn Sarawi en Koht ahpw ketidihdo sang nanleng, oh ahpw ketilong nan mohngiongarail kan, oh re direkihla ni mwomwen kisiniei, oh re kak koasoaikihwei mahsen kapwuriamwei kan.\n\n46 Kedekedeo mie ngihl ehu ahpw kohdohng irail, ei, ngihl mwahu ehu, ni eh mwomwen mwenginingin, ndinda:\n\n47 Popohl, popohl ong kumwail, pwehki amwail pwoson nei Pwutak Kempoakeo, me sangete ni kepikipikdahn sampah.\n\n48 Oh met, ahnsou me re rongada re ahpw kilengdahla pwe re en kilang wasa me ngihlo peidohsang ia; oh kilang, re ahpw kilangada nanleng ritpeseng; oh tohnleng kan kohkohdihdo sang nanleng oh kalohkiong irail.\n\n49 Oh irail aramas me silipwiki me kilangada oh rongehr mepwukat; oh re kaweidki re en kohwei oh dehr pwuriamweiki, de pil peikasalki.\n\n50 Kedekedeo re ahpw kohwei, oh kalohk ong aramas akan, padapadahngki wasa koaros duwen soahng kan koaros me irail rongehr ohkilangadahr, kahrehda pali laud en Mehn Leimen kan kamehlelehda irail, pwehki kadehde kesempwal kan me re alehdi.\n\n51 Oh koaros me kamehlelehda irail ahpw pwilikihdi neirail dipwisou en mahwin kan, oh pil arail kailok oh tiahk en arail pahpah ko.\n\n52 Kedekedeo re ahpw mweidalang Mehn Nihpai kan sapwerail kan me re kihsang.\n\n", "hel 6": "[center][font_size=26]Iralaud 6[/font_size][/center]\n\n[i]Mehn Leimen me mwahu kan kalohk ong Mehn Nihpai me suwed kan—Irail koaros pweida nan mwehin popohl oh tohto dipwisou—Lusiper, sounwiahda dihp, kamwakidada mohngiong en me suwed kan oh pwihn en Kadiendon lipirapko re en kam aramas oh wia tiahk suwed kan—Lipirapko kalowehdi koapworment en Mehn Nihpai kan. Ele Sounpar 29–23 Mwohn Krais.[/i]\n\n1 Kedekedeo ahnsou me pahr weneisek riau en mwehin sounkopwung kan nekier, mepwukat koaros wiawiher oh pali laud en Mehn Leimen kan wialahr aramas mwahu kei, kahrehda arail wiewia mwahu kan siksang ahn Mehn Nihpai kan, pwehki arail kehlail oh arail tengediong nan pwosono.\n\n2 Pwe kilang, Mehn Nihpai tohto me keptakailahr oh apwal en koluhla oh suwed mehlel, kahrehda re soikala mahsen en Koht oh pakahk kan oh kokohp kan koaros me kin kohieng irail.\n\n3 Ahpw, aramas en mwomwohdiso ahniki peren laud pwehki wiliakapwalahn Mehn Leimen kan, ei, pwehki mwomwohdisohn Koht, me wiawihdahr rehrail. Oh re kin miniminpene nanpwungarail, oh kin pereperenpene, oh kin ahniki peren laud.\n\n4 Kedekedeo Mehn Leimen tohto kohdihdo nan sahpw en Saraemla, oh kalohngkihong aramas en Nihpai kan ia mwomwen arail wiliakapwala, oh koangoangehkinirail re en ahniki pwoson oh koluhla.\n\n5 Ei, oh tohto me kalohk ni manaman oh mweimwei kowahlap, pwe en karakarahkihla tohto irail, pwe re en kak idawehn Koht oh Sihmpwulo ni karakarahk.\n\n6 Kedekedeo Mehn Leimen tohto ahpw kohla nan sahpw en paliepeng; oh pil Nihpai oh Lihai kohla nan sahpw en paliepeng, pwe re en kalohk ong aramas akan. Oh met kaimwisekalahr pahr weneisek siluh.\n\n7 Oh kilang, mie popohl nan sahpwo pwon, kahrehda Mehn Nihpai kan kohwei nan sahpw sohte lipilipil kan me re men kohla, rehn Mehn Nihpai kan de Mehn Leimen kan.\n\n8 Kedekedeo Mehn Leimen kan pil kohwei wasa sohte lipilipil me re men kohwei, rehn Mehn Leimen kan de rehn Mehn Nihpai kan; oh met re ahnikier saledek en patpene nanpwungarail, ong pwainda de netiki, oh kalaudehla arail dipwisou, nin duwen me re inangih.\n\n9 Kedekedeo re kepwehpwehla kowahlap, Mehn Leimen oh Mehn Nihpai kan; oh re nainki kohl tohto, oh silper, oh soahngen mete kesempwal koaros, pali koaros sahpw en palieir oh sahpw en paliepeng.\n\n10 Met sahpw en palieir kin kahdaniki Lihai, oh sahpw en paliepeng kin kahdaniki Miulek, me iei eden nein Sedekaia pwutak; pwe Kauno ketin wahdo Miulek nan sahpw en paliepeng, oh Lihai nan sahpw en palieir.\n\n11 Oh kilang, mie soahngen kohl koaros nan pali koaros en sahpw pwukat, oh silper, oh soahngen mete kesempwal koaros; oh pil mie aramas semen nan doadoahk, me kin wiahda soahngen mete kan koaros oh kamwahuiala; oh met kahrehda ar kepwehpwehla.\n\n12 Re kin mwetiwelih werentuhke tohto, pali koaros nan paliepeng oh nan palieir; oh re keirda mehlel, ni paliepeng oh palieir. Oh re kaparaparala oh kehlail mehlel nan sahpwo. Oh re apwalihda pelin sihpw oh kou tohto, ei, nahi mworourou tohto.\n\n13 Kilang neirail lih akan kin pwerisek oh wiahda dereht, oh dehkada soahngen likou koaros, likou linen kaselel oh soahngen likou koaros, pwe en kalikauwihkin irail. Oh met pahr keweneisek pahieu imwisekla nan popohl.\n\n14 Oh nan pahr weneisek limauo re ahpw pil ahniki peren oh popohl mehlel, ei, kalkalohk laud oh kokohp tohto duwen dahme pahn kohdo. Oh met kaimwisekalahr pahr weneisek weneuo.\n\n15 Kedekedeo nan pahr keweneisek weneu en mwehin sounkopwung kan, kilang, mie emen me kemehla Sesoram ni sohte sansal ahnsou me e mwomwohd nan sehr en sounkopwungo. Kedekedeo nan pahrohte aramas akan ahpw pilada nah pwutako en wiliandi, e pil kamakamala. Oh met kaimwisekalahr pahr keweneisek weneu.\n\n16 Oh ni tepidahn pahr weneisek isuho aramas akan pwurehng tepida susuwedla mehlel.\n\n17 Pwe kilang, Kauno ketin kapaiahkinirail kepweh kan en sampah ahnsou reirei kahrehda re sohte mwekidkihda lingeringer, mahwin kan, de kamaramas; eri re tepida poakehng arail dipwisou kepwehpweh kan; ei, re tepida rapahki en kepwehpwehla pwe re en aklapalapkipene; eri re tepida kamaramas ni rir, oh pirap oh kulih, pwe re en kak kepwepwehla.\n\n18 Oh met kilang, sounkamaramas oh sounkulih ko re wia pwihn me Kiskumen oh Kadiendon wiahdahr. Oh met kedekedeo pwihn en Kadiendon me tohtohla, mehlel rehn mehn Nihpai kan. Ahpw kilang, re pokon rehn Mehn Leimen kan me suwed mehlel ko. Oh re kin kahdaniki sounpirap oh sounkamaramas en Kadiendon kan.\n\n19 Oh iei irail me kemehla sounkopwung Sesoram, oh nah pwutako, ni ar mihmi nan sehr en sounkopwung; oh kilang, re sohte dierek.\n\n20 Kedekedeo ahnsou me Mehn Leimen kan diarada mie sounpirap rehrail, re pahtoula mehlel; oh re nantihong doadoahngki wiepe koaros me re kak pwe re en kamwomwirailla sang nin sampah.\n\n21 Ahpw kilang, Sehdan kamwakidada nan mohngiong en Mehn Nihpai kan, kahrehda re miniminiong pwihn en pirap ko, oh alehda arail inou kesempwal kan oh kahula kan, me re pahn doarehla emen emen irail nan arail apwal sohte lipilipil kan me re pahn kin lelohng, pwe re sohte pahn kin kalokolongki arail kamaramas kan, oh arail kulih kan, oh arail pirap kan.\n\n22 Kedekedeo mie kilel kan me re kin wehwehkipene, ei, arail kilel rir kan, oh arail koasoai rir kan; oh met pwe re en kak kasawihada riarail ohl men me iangehr wiahda inouo, pwe sohte lipilipil soahngen tiahk suwed me riarail men pahn wiahda e sohte pahn ohkihla rehn rie mehteio, de pil rehn irail kan me iangehr ah pwihno, me wiahdahr inou wet.\n\n23 Oh met pwe re en kak kamaramas, oh kulih, oh pirap, oh wia tiahk en nenek kan oh soahngen tiahk suwed kan koaros, me uhwong kosonned en arail wehi oh pil kosonned kan en arail Koht.\n\n24 Oh mehmen me iang arail pwihn wet ahpw kasalehiong sampah arail wiewia suwed kan oh tiahk suwed kan, pahn kopwungki, kaidehn nin duwen kosonned en arail wehi, ahpw nin duwen kosonned en arail wiewia suwed kan, me Kadiendon oh Kiskumen koasoanehdier.\n\n25 Met kilang, iei ih kahula oh inou rir pwukat me Alma kehkehlingkihong nah pwutako en dehr mweidehng en kohieng sampah, pwe re de elehiong kamwomwalahn aramas pwukat.\n\n26 Met kilang, kahula oh inou rir pwukat sohte kohieng Kadiendon sang nan poadoapoad ko me kohieng Ilemen; ahpw kilang, re kohieng nan mohngiong en Kadiendon sang aramasohte me kasongehdi tepin atail pahpa oh nohno re en tungoale wahntuhke keinepwio—\n\n27 Ei, aramasohte me wiahiong Kein koasoandio, ma e pahn kemehla rie pwutak Eipel sampah sohte pahn ese. Oh e ahpw kihong Kein koasoandi wet oh irail kan me kin idawehn sang ahnsouo kohla.\n\n28 Oh pil iei aramasohte me kihong nan mohngiong en aramas kan ma re pahn kauwada douliko ileile re kak leldahla nanleng. Oh iei aramasohte me elehiong aramas ko me kohsang ni douliko kohdo nan sahpw wet; me kadaurpeseng doadoahk rotorot oh tiahk suwed kan pohn sahpwet pwon, lao e waikidihong aramas ko nan kamwomwala, oh nan ehl poatoapoat.\n\n29 Ei, iei aramasohte me kihongehr nan mohngiong en Kadiendon en peusehla wiewia doadoahk rotoroto, oh pil kamarams rir; oh e kadkadauredo sangete ni tepin aramas e miehda lelledo ahnsou wet.\n\n30 Oh kilang, iei ih me wia sounwiahda dihp koaros. Oh kilang, e kin wiewiahte ah doadoahk rotorot oh kamaramas rir, oh kin kadaurehdo arail koasoandi kan, oh arail kahula kan, oh arail inou kan, oh arail koasoandi en wiewia suwed kan, sang ehu dih lel ehu dih nin duwen me e kak kalowehdi mohngiong en aramas akan.\n\n31 Oh met kilang, e kalowehdier mohngiong en Mehn Nihpai kan; ei, kahrehda re suwedlahr mehlel; ei, pali laud en irail sohpeisangehr ahl en mour pwung kan, oh sohlahr kesempwaliki sapwellimen Koht kosonned akan, oh sohpeiohng pein arail koahiek, oh ahpw wiahiong irail dikadik en arail kohl oh arail silper kan.\n\n32 Kedekedeo wiewia suwed pwukat koaros kohdohng irail nan erein ahnsou mwotomwot, kahrehda pali laud en mepwukat ahpw lelohng irail nan pahr keweneisek isuh en mwehin sounkopwung kan ong aramas en Nihpai kan.\n\n33 Oh re pil laudla nan arail wiewia suwed kan nan pahr keweneisek waluh, me elehiong pahtou laud oh mwahiei rehn me mwahu kan.\n\n34 Oh met kitail kilang me Mehn Nihpai kan arail pwoson tepidahr tikitikila, oh arail wiewia suwed oh tiahk suwed kan lalaudla, aMehn Leimen kan tepidahr kekeirda mehlel nan marain en arail Koht; ei, re tepidahr kapwaiada sapwellime koasoandi kan oh kosonned kan, oh weweidki mehlel oh mour pwung nin duwen sapwellime koasoandi kan.\n\n35 Oh met kitail kilang me Ngehn en Kauno tepida pweieksang Mehn Nihpai kan, pwehki wiewia suwed kan oh keptakailahn mohngiongarail kan.\n\n36 Oh met kitail kilang me Kauno ketin tepidahr ketikihong sapwellime Ngehno rehn Mehn Leimen kan, pwehki arail mpahi oh inangih kamehlele sapwellime mahsen kan.\n\n37 Kedekedeo Mehn Leimen kan ahpw rapahki pwihn en Kadiendon lipirap kan; oh re kalohngkihong irail mahsen en Koht rehn irail me keieu suwed, kahrehda pwihn en pirap wet kamwomwasang mehlel rehn Mehn Leimen kan.\n\n38 Kedekedeo ah Mehn Nihpai kan ahpw kakehlakairailda oh utungirailda, tepida rehn irail me keieu suwedkan, lao re kohpeseng nan sahpw en Mehn Nihpai koaros, oh kasongehdier irail kan me kin mour pwung lao re iang kamehlele arail doadoahk kan oh alehda wahn arail kul kan, oh patehng irail nan arail kamaramas rir oh pwihn suwed kan.\n\n39 Oh met re ahpw alehdier udahn pwukoahn apwalih koapworment, kahrehda irail tiahkidi pahn nehrail kan oh pohr oh kaloke oh sohpeisang aramas me semwehmwe oh mpahi, oh opampap me kin idawehn Koht.\n\n40 Oh met kitail kilang me irail miher nan irair suwed mehlel oh irail kereniongehr kamwomwala soutuk.\n\n41 Kedekedeo met ahpw kaimwisekala pahr weneisek waluh en mwehin sounkopwung kan ong aramas en Nihpai kan.\n\n", "hel 7": "Kokohp En Nihpai, Nein Ilemen Pwutak—Koht kamasak aramas en Nihpai kan me e pahn ketidohng irail nan sapwellime engieng, me pahn elehiong irail en kamwomwala ihte ma re pahn koluhkihla arail wiewia suwed kan. Koht kalokehki aramas en Nihpai kan soumwahu; irail koluhla oh sohpeilahng ih. Samuel, Mehn Leimen, kokohp ong Mehn Nihpai kan.\n\nAudaudki iralaud 7 lel 16.\n\n[center][font_size=26]Iralaud 7[/font_size][/center]\n\n[i]Nihpai lekidekla nan paliepeng oh pwurala Saraemla—E kapakap nan doulik en ah mwetuwelo oh likuweriong aramas akan re en koluhla de mehla. Ele Sounpar 23–21 Mwohn Krais.[/i]\n\n1 Kilang, met kedekedeo nan pahr weneisek duwau en mwehin sounkopwung kan ong aramas en Nihpai kan, Nihpai, nein Ilemen pwutako, pwurala nan sahpw en Saraemla sang sahpw en paliepeng.\n\n2 Pwe e kohwei rehn aramas akan me mih nan sahpw en paliepeng, oh kalohngkihong irail mahsen en Koht, oh kokohpehng irail soahng tohto;\n\n3 Oh re soikala ah padahk kan koaros, kahrehda e sohte kak mihmi rehrail, ahpw pwurehng pwurodo nan uhdaken sapwe.\n\n4 Oh nan ahnsouo e kilikilang aramas akan mihmi nan irair en mour suwed apwal, oh pwihn en Kadiendon lipirap kan me mihmihla nan sehr en sounkopwung kan—pwehki ar kalowehdier manaman oh mweimwei nan sahpwo; pwilikihdi sapwellimen Koht kosonned akan, oh ni sohte ekiste pwung mwohn Koht; sohte wia doadoahk pwuhng ong aramas akan;\n\n5 Kaloke me pwung kan pwehki ar mour pwung; mweidala me sapwung kan oh me suwed kan ar sohte kalokolok pwehki neirail mwohni; oh kapatahiong en kolokol pwukoahn kaun nan koapworment, pwe en kaunda oh wia nin duwen nsenarail kan, pwe re en kak kepwehpwehla oh sampah en kepinga irail, oh, kapatahiong, pwe irail en kak mengeiong wie tiahk en kamwahl, oh pirap, oh kamaramas, oh wia nin duwen pein nsenarail kan—\n\n6 Met e sohte lel sounpar kei a dihp lap wet lelohngehr Mehn Nihpai kan; oh ahnsou me Nihpai kilangadahr, ah mohngiong udahn pahtoukihla mehlel; oh e ahpw werikihla ni ah palingehn eh lokolok:\n\n7 Oh, ma ei ahnsou duwehte ahnsou me ei pahpa Nihpai tepin kohdo sang nan sahpw en Serusalem, pwe I en kak iang ih pereperen nan sahpw en inou; ahnsouo nah aramas kan kin mengei en alehdi kaweid, kehlail en kapwaiada sapwellimen Koht kosonned akan, oh pwand en lohdi nan dihp; oh re kin mwadang en rong mahsen kan en Kauno—\n\n8 Ei, ma ei ahnsou duwehte ahnsou pwuko, eri ei palingehn pahn ahneki peren nan mour pwung en riei kan.\n\n9 Ahpw kilang, e koasoandi me ei ahnsou iei rahn pwukat, oh me ei palingehn pahn direkihla pahtou pwehki wiewia suwed en riei kan.\n\n10 Oh kilang, kedekedeo met wiawi pohn doulik ehu, me mih nan ahn Nihpai mwetuwelo, me karanih ahl lap me kohla nan wasahn netinet laud, me mih nan kahnihmw en Saraemla; eri, Nihpai poaridi pohn doulik nan ah mwetuwelo, doulik wet pil karanihte kehl en mwetuwelo me ahl lapo tang nihmwah.\n\n11 Kedekedeo mie ohl kei me alialu wasaho oh kilangada Nihpai ni eh wie kapaka ngidingid ong Koht pohn douliko; oh re tangala oh ndaiong aramas kan dahme re kilangehr, oh aramas kan ahpw kapokonpenehr pwe re en kak esehda dah kahrepen mwahiei lap ong wiewia suwed en aramas ko.\n\n12 Oh met, ahnsou me Nihpai kesihnenda e ahpw kilangada pokon en aramas kan me pokonpenehr.\n\n13 Kedekedeo e ahpw kihpeseng ewe oh ndaiong irail: Kilang, dahme kumwail pokonkipene? Pwe I en ndaiong kumwail duwen amwail wiewia suwed kan?\n\n14 Ei, pwehki ei douda pohn ei doulik pwe I en kak poadidiong ei kapakap ong ei Koht, pwehki pahtou mehlel en ei mohngiong, pwehki amwail wiewia suwed kan!\n\n15 Oh pwehki ei wie sengiseng oh mwamwahiei me kumwail pokonkipenehr, oh pwuriamweiki; ei, oh kumwail udahn anahne pwuriamwei; ei, kumwail anahne pwuriamwei pwehki kumwail mweidehngehr tepilo en koledi amwail mohngiong kan.\n\n16 Ei, ia mwomwen amwail kak dukiong kasongosong en ih me songosong en kesehdihla palingehnemwail kan nan pahtou poatoapoat oh kahpwal soutuk?\n\n17 Oh kumwail koluhla, kumwail koluhla! Dahme kumwail pahn mehkihla? Kumwail sohpeila, kumwail sohpeilahng Kauno amwail Koht. Dahme e ketin likidmeliekinkumwailla?\n\n18 Met pwehki amwail mohngiong kan keptakailahr; ei, kumwail sohte men rong kepitien silepen sihpw mwahuo; ei, kumwail kahrehiongehr e ketin engiengdahng kumwail.\n\n19 Oh kilang, ma kumwail sohte pahn koluhla, e sohte pahn kihkumwailpene ahpw e pahn kamwereikumwailpeseng oh kumwail pahn wiahla kenen kidi oh mahn lawalo sali.\n\n20 Oh, ia mwomwen amwail kak manokehla amwail Koht nan rahnohte me e ketin doareikumwailla?\n\n21 Ahpw kilang, met kin wiawi pwe kumwail en kin kepwehpwehla, pwe aramas en kin kepinga kumwail, ei, oh pwe kumwail en kak alehdi kohl oh silper. Oh kumwail katengedier amwail mohngiong kan pohn dipwisou en kepwehpwe kan oh soahng mwahl en sampah, me kahrehda amwail kamaramas, oh kulih, oh pirap, oh karaun likamwih mehn mpamwail, oh wia soahngen dihp koaros.\n\n22 Oh pwehki kahrepe wet keriah pahn kohieng kumwail ma kumwail sohte pahn koluhla. Pwe ma kumwail sohte pahn koluhla, kilang, kahnihmw lap wet, oh pil kahnihmw lap koaros me kapilpene, me mih nan sapwatail, pahn kohsang kumwail me pahn kahrehda kumwail en sohla kak kousoan loalle; pwe kilang, Kauno sohte pahn ketikihong kumwail kehlail, nin duwen eh ketin wiahier, pwe kumwail en kak powehdi amwail imwintihtih kan.\n\n23 Pwe kilang, Kauno ketin mahsanih: I sohte pahn kasalehiong me suwed kan ei kehlail, ong ehu pwihn de pil ehu, ihte ong irail kan me pahn koluhkihla diparail kan, oh rong ei mahsen kan. Eri met, I men kumwail en kilang, riei ko, me e pahn mwahu ong Mehn Leimen kan sang kumwail ihte ma kumwail pahn koluhla.\n\n24 Pwe kilang, re kin momourki mour pwung mwahu sang kumwail, pwe re sohte wiahda dihp nan ar wehwehki dahme kumwail alehdier; eri Kauno pahn kupwur kalahngan ong irail; ei, e pahn ketin kareireiala arail rahn akan oh katohtowehla kadaudokerail kan, mehlel nan ahnsouo me kumwail pahn kamwomwala mehlel ihte ma kumwail pahn koluhla.\n\n25 Ei, meid suwed ong kumwail pwehki tiahk suwed lap me kohieng kumwailehr; oh kumwail patehngehr, ei, ong pwihn mwersuwed rir me Kadiendon wiahdahr!\n\n26 Ei, meid suwed pahn kohieng kumwail pwehki pohnmwahso me kumwail mweidengehr en pidolong nan amwail mohngiong kan me kihkumwaildahr daulih dahme mwahuo pwehki amwail kepwehpwehla mehlel!\n\n27 Ei, meid suwed ong kumwail pwehki amwail wiewia suwed kan oh tiahk suwed kan!\n\n28 Oh ma kumwail sohte pahn koluhla kumwail pahn mehla; ei, mehlel sapwamwail kan pahn kohsang kumwail, oh kumwail pahn kamwomwasang pohn pwelen sampah.\n\n29 Kilang met, I sohte pein wie koaskoasoaiahki mepwukat pahn wiawi, pwe dene sang ei pein ese mepwukat; ahpw kilang, I ese mepwukat mehlel pwehki Kauno Koht ketin kasalehiong ie, eri I kadehdehki me re pahn wiawi.\n\n", "hel 8": "[center][font_size=26]Iralaud 8[/font_size][/center]\n\n[i]Sounkopwung likamw kan song kapingada aramas kan re en uhwong Nihpai—Eipraam, Moses, Sihnos, Sihnok, Isaias, Aiseia, Seremaia, Lihai, oh Nihpai irail koaros kadehdehki Krais—Sang ni kamarain me Nihpai alehdi, e pakairki kamakamlahn sounkopwung lapalapo. Ele Sounpar 23–21 Mwohn Krais.[/i]\n\n1 Oh met kedekedeo ni ahnsou me Nihpai ndahier koasoai pwukat, kilang, mie ohl kei me wia sounkopwung kan, me pil iang wia pwihn en Kadiendon rir ko, oh re lingeringerda, oh re ahpw uhwongada ih oh koasoai ngihl laudida, ndindaiong aramas kan: Dahme kumwail sohte kolkihdi ohl menet oh wahdo, pwe en kak kopwungki nin duwen dihp me e wiadahr?\n\n2 Dahme kumwail kilikilangki ohl menet, oh rongorongki eh lahlahwe aramas pwukat oh atail kosonned?\n\n3 Pwe kilang, Nihpai koasoaiahiong irail duwen arail kosonned ah sapwungalahr; ei, soahng tohto me Nihpai koasoaiahiong irail me sohte kak ntingdi; oh sohte mehkot me e koasoaia uhwongada sapwellimen Koht kosonned akan.\n\n4 Oh sounkopwung kan lingeringer pahn Nihpai pwehki e koasoaiahda duwen arail doadoahk rotorot rir kan ni sansal; ahpw, re sohte men koledi ih, pwe re masak aramas kan de lahlahwe irail.\n\n5 Eri re ahpw weriwerkihong aramas akan, ndinda: Dahme kumwail mweidehng ohl menet e wie lahlahwe kitail? Pwe kilang e keriahla aramas pwukat, me re pahn kamwomwala; ei, oh pil me atail kahnihmw lap kan pahn kohsang kitail, me pahn kahrehda kitail pahn sohla kak kousoan loalle.\n\n6 Oh met kitail ese me e sohte kak wiawi, pwe kilang, kitail udahn kehlail, oh atail kahnihmw kan kehlail, eri atail imwintihtih kan sohte kak poweikitaildi.\n\n7 Kedekedeo re ahpw kamwakidadahr aramas kan re en lingeringer ong Nihpai, oh akamaipene nanpwungarail; pwe mie ekei me werikihla: Kumwail dehr kedirepwe ohl menet, pwe e wia ohl mwahu men, oh soahng kan me e kin nda udahn pahn wiawi ma kitail sohte koluhla;\n\n8 Ei, kilang, kopwung kan koaros pahn kohieng kitail me e kadehdehkiong kitailehr; pwe kitail ese me e kadehdehkidahr mehlel ong kitail duwen atail wiewia suwed kan. Oh kilang re tohto, oh e kin ese mehlel soahng kan me pahn lelohng kitail duwehte eh kin ese atail wiewia suwed kan;\n\n9 Ei, oh kilang, ma kaidehn ih soukohp men e sohte kak kadehdehki duwen soahng pwuko.\n\n10 Kedekedeo aramas ako me song en kawehla Nihpai re ahpw uhdier pwehki ar masepwehk, me kahrehda re sohte doahke ih; eri e ahpw pwurehng tepida koasoaiong irail, ni ah kilikilang me ekei irail pwungkidahr, kahrehda luhwehko masepwehkada.\n\n11 Eri e idihdiong en koasoaiahiong irail pil ekei, ni eh ndinda: Kilang, rieiko, kumwail sohte wadek me Koht ketikihong emen ohl manaman, iei Moses, en kihpeseng pihl en Sehd Weitahtao, oh pwalpeseng, kahrehda Mehn Israel kan, me wia atail pahpa kahlapko, kak keid nan pwehl ngalangal, oh pihlo pwurpenehng pohn sounpei en Mehn Isip ko oh kaduhirailla?\n\n12 Oh met kilang, ma Koht ketkihong ohl menet soahngen manaman wet, eri dahme kumwail pahn mwoaroamwoarongki nan pwungamwail, oh nda me e sohte ketkihongie manaman pwe I en kak wehwehki duwen kopwung kan me pahn kohieng kumwail ma kumwail sohte pahn koluhla?\n\n13 Ahpw, kilang, kumwail sohte kahmahmkihte ei mahsen kan, ahpw kumwail pil kahmahmki mahsen kan koaros me atail pahpahko koasoaia, oh pil mahsen kan me ohl menet, Moses, koasoaiahier, me manaman lap kohieng ih, ei, mahsen kan me e koasoaiahier duwen ketidohn Mesaia.\n\n14 Ei, e sou kadehdedahr me Sapwellimen Kohto pahn ketido? Oh nin duwen e ketin langahda sineik meteo nan sapwtehno, iei pil duwehte ih me pahn ketido e pahn ketin langada.\n\n15 Oh koaros me pahn kilenglahng sineiko pahn komourla, iei pil duwehte koaros me pahn kilenglahng Sapwellimen Kohto ni pwoson, ahniki ngehn peik, pahn komourla, mehlel ong mouro me soutuk.\n\n16 Oh met kilang, kaidehn Moses kelehpw me kadehdehki mepwukat, ahpw pil soukohp sarawi koaros, sangete ah mwehi kohla lel mwehin Eipraam.\n\n17 Ei, oh kilang, Eipraam kilangada e pahn ketido, oh direkihla popohl oh pereperenki.\n\n18 Ei, oh kilang I ndaiong kumwail, me kaidehn Eipraam kelehpw me wehwehki mepwukat, ahpw mie tohto mwohn mwehin Eipraam me malipilipda sang ni koasoandi en Koht; iei, nin duwen koasoandi en Sapwellimeho; oh met pwe en kak kasalehiong aramas akan, sounpar kid kei mwohn eh pahn ketido, pwe komourla en kak kohdohng irail.\n\n19 Oh met I men kumwail en ese, me pil mwurin mwehin Eipraam mie soukohp tohto me kadehdehkier mepwukat; ei, kilang, soukohp Sihnos kadehdehki ni eimah; me kahrehda e kamakamkihla.\n\n20 Oh kilang, pil Sihnok, oh pil Isaias, oh pil Aiseia, oh Seremaia, (Seremaia me wia soukohp ohte me pil kadehdehki kamwomwalahn Serusalem) oh met kitail esehier me Serusalem kamwomwalahr nin duwen mahsen kan en Seremaia. Oh dahme Sapwellimen Kohto sohte pahn ketidohki, nin duwen ah kokohpo?\n\n21 Oh met kumwail pahn peikasalki me Serusalem kamwomwalahr? Kumwail pahn nda me nein Sedekaia pwutak ko sohte kamakamala, koaros ahpw ihte Mulek? Ei, oh kumwail sohte kilang me mie kadaudoken Sedekaia rehtail, oh re pwepwekihsang nan sahpw en Serusalem? Ahpw kilang, kaidehn koaros met—\n\n22 Atail pahpa Lihai pwepwekihsang nan Serusalem pwehki e kadehdehki mepwukat. Nihpai pil kadehdehki mepwukat, oh pil kereniong atail pahpahko koaros, iei lao lel ahnsou wet; ei, re kadehdehki ketidohn Krais, oh wie kasikasik, oh pereperenki sapwellime rahno me pahn kohdo.\n\n23 Oh kilang, ih iei Koht, oh e ketiket rehrail, oh e ketin kasalehiong irail pein ih, kahrehda re komourkihla ih; oh re kalinganahla ih, pwehki mehkan me pahn kohdo.\n\n24 Oh met, pwehki amwail esehier mepwukat oh sohte kak kahmahmki ihte ma kumwail likamw, eri met kumwail wiadahr dihp, pwehki amwail soikalahr mepwukat koaros, mehndahte amwail alehdier kadehde tohto; iei, kumwail alehdier soahng koaros, sang nanleng, oh soahng koaros me mih pohn sampah, me kadehdehki me mepwukat mehlel.\n\n25 Ahpw kilang, kumwail kasohwe mehlelo, oh uhwongadahr amwail Koht sarawio; oh iei pil ahnsou wet, kumwail sohte kin nahkpene pai en nanleng, wasa me sohte mehkot kak kawehla, oh wasa me sohte mehkot samin kak kohla, ahpw kumwail kapkaposokehda engieng me pahn kohieng kumwail ni rahn en kopwungo.\n\n26 Iei pil ahnsou wet kumwail kereniongehr kamwomwala soutuk, pwehki amwail kam aramas kan oh amwail tiahk en nenek kan oh wiewia suwed kan; ei, oh ma kumwail sohte pahn koluhla e pahn wiawihong kumwail ahnsou keren.\n\n27 Ei, kilang ahnsou wet e mihmi ni amwail wenihmw kan; ei, kumwail kohwei ni sehr en sounkopwungo, oh rapahki; oh kilang, amwail sounkopwung kamakamalahr, oh e wie wonohn nan ah nta; oh rie ohl kemelahr, me songosong en alehdi sehr en sounkopwungo.\n\n28 Oh kilang, ira koaros wia kisehn amwail pwihn rir, me Kadiendon oh me suwedo wiahda me raparapahki en kawehla palingehn en aramas.\n\n", "hel 9": "[center][font_size=26]Iralaud 9[/font_size][/center]\n\n[i]Meninkeder kan diarada me sounkopwungo mehla ni sehr en sounkopwungo—Re selidi oh mwuri kasaledekla—Sang ni kamarain Nihpai kasalehda Siendum me wia kamaramaso—Ekei kamehlelehda me Nihpai wia soukohp. Ele Sounpar 23–21 Mwohn Krais.[/i]\n\n1 Kilang, met kedekedeo ahnsou me Nihpai koasoaiadahr mahsen pwukat, ekei ohloko me mihmi rehrail ahpw tangala ni sehr en sounkopwungo; iei, irail meh limen me kohla, oh re nda nanpwungarail, ni arail kohkohla:\n\n2 Kilang, met kitail pahn ese ni mehlel ma ohl menet wia soukohp oh Koht mahsanihong en kohpada soahng kapwuriamwei pwukat ong kitail. Kilang, kitail sohte kamehlele e ketin mahsanihong; ei, kitail sohte kamehlele me e wia soukohp men; ahpw, ma dahme e koasoaiahki sounkopwungo mehlel, me e mehla, eri kitail pahn kamehlele me koasoai teikan me e koasoaiahier mehlel.\n\n3 Kedekedeo re ahpw tang marahra kohla, oh kohla ni sehr en sounkopwungo; oh kilang, sounkopwungo pwupwidier nan pwehlo, oh wie wonohn nan ah nta.\n\n4 Oh met kilang, ahnsou me re kilangada met re ahpw pwuriamweikihla mehlel, lao re ahpw pwupwidi nan pwehlo; pwe re sohte kamehlele mahsen kan me Nihpai koasoaiahier nin duwen sounkopwungo.\n\n5 Ahpw kilang, ahnsou me re kilangada re ahpw kamehlelehda, oh re ahpw masepwehkada pwe pakadeik kan koaros me Nihpai koasoaia pahn lelohng aramas akan; eri re ahpw rerrer, oh pwupwidi nan pwehlo.\n\n6 Met, mwurinte ahnsou me sounkopwungo kamakamala—pwehki rie ohl me likou rir doakoahdi, oh e mwadangete tangasang, oh ladu ko tangala oh ndaiong aramas akan, ni ar weriwerikihla me mie kamaramas me wiawi rehrail;\n\n7 Oh kilang aramas akan ahpw kapokonpenehr ni sehr en sounkopwungo—oh kilang, re ahpw pwuriamweikihla arail kilangada ohl limen me pwupwidier nan pwehlo.\n\n8 Oh met kilang, aramasoko sohte wehwehki duwen pokon me kohpene ni ahn Nihpai mwetuwelo; eri re nda nanpwungarail: Ohl pwukat iei irail me kemehlasounkopwungo, oh Koht ketin kaloke irail pwe re en sohte kak tangasang kitail.\n\n9 Kedekedeo re ahpw koledi irail, oh salihdi irail oh kesehlong irail nan imweteng. Oh mie pakair ehu me pekederpeseng me sounkopwungo kamakamalahr, oh me aramas kan me kemehla kolkoldier oh lekideklong nan imweteng.\n\n10 Kedekedeo me mandahsang rahno aramas akan ahpw pokonpene pwe re en mwahiei oh kaisihsol, ni seridien sounkopwung lap me kamakamalahro.\n\n11 Oh met irail sounkopwung ko me iang mih ni ahn Nihpai mwetuwelo, oh rong ah mahsen kan, pil iang pokonpene ni seridio.\n\n12 Kedekedeo re ahpw kalelapak rehn aramas akan, ndinda: Ia wasa irail aramas limen me se kadaredo pwe re en kilang ma sounkopwungo mehla? Oh re sapengki oh nda: Duwen aramas limen me kumwail nda me kumwail kadaredohn, se sohte ese; ahpw mie aramas limen me wia kamaramaso, me se kesehlong nan imweteng.\n\n13 Kedekedeo sounkopwung kan ahpw peki re en wisikdo; oh re ahpw wisikdo, oh kilang irail iei aramas limen me pekederdo; oh kilang sounkopwung kan ahpw kalelapak rehrail duwen dahme wiawi, oh re ahpw koasoaiahiong irail soahng koaros me re wia, ni ar ndinda:\n\n14 Se tangedo oh kohdo ni sehr en sounkopwungo, oh ahnsou me se kilangada soahng koaros me Nihpai kadehdehkier, se ahpw pwuriamweikihla mehlel kahrehda se pwupwidi nan pwehlo; oh ahnsou me se kehnda sang aht pwuriamweio, kilang re keseikihtlong nan imweteng.\n\n15 Met, nin duwen kamakamalahn ohl menet, se sohte ese ihs me wia; oh ihte uwen me se ese, se tangedo oh kohdo nin duwen amwail kadarkihtdo, oh kilang e mehlahr, nin duwen mahsen kan en Nihpai.\n\n16 Oh met kedekedeo sounkopwung kan ahpw kasalehiong aramas akan irairo, oh ahpw kedipahki Nihpai, ndinda: Kilang, kitail ese me Nihpai menet udahn wehwehiong emen aramas en kemehla sounkopwungo, oh pwe en kak ndaiong kitail, pwe en kak kamwakidkitailohng nan ah lamalam, pwe en kak kihda me e wia aramas lapalap, me Koht pilada, oh wia soukohp men.\n\n17 Oh met kilang, kitail pahn kadierekehda ohl menet, oh e pahn wehkada ah sapwung oh kasalehiong kitail ihs me udahn kemehla sounkopwungo.\n\n18 Kedekedeo aramas limeno ahpw kasaledekla ni rahn en seridio. Ahpw, re kasapwunge sounkopwungoko nan ar koasoai kan me re uhkihong Nihpai, oh kapwungala emen emen irail, lao re katokeiraildi.\n\n19 Ahpw, re karehda Nihpai eh pahn kolkoldi oh selidi oh wisikdo mwohn pokono, oh re ahpw tepida kalelapak reh ni soahngen wiepe tohto pwe re en kak kasapwungehla, pwe re en kak kedipahki en kamala—\n\n20 Ndindaiong ih: Ke ehukiongehr emen; ihs aramas menet me wiadahr kamaramas wet? Met ndaiong kiht, oh kasalehda ahmw sapwung; ndinda, Kilang iet mwohni; oh se pil pahn mweidala ahmw mour ma ke pahn ndaiong kiht, oh kasalehda inou me ke wiahiong ih.\n\n21 Ahpw Nihpai ndaiong irail: Kumwail pweipwei kei, amwail mohngiong kan sohte sirkumsais, kumwail maskun, kumwail aramas keptakai, kumwail ese ia uwen werei Kauno amwail Koht e pahn ketin mweidehng kumwail en doudoulahte nan dipamwailet?\n\n22 Oh kumwail anahne tepida sengiseng oh mwahiei, pwehki kamwomwala lap me kin awiawih kumail nan ahnsou wet, ma kumwail sohte pahn koluhla.\n\n23 Kilang kumwail nda me I inouieng emen aramas me e pahn kemehla Sihsoram, atail sounkopwungo. Ahpw kilang, I ndaiong kumwail, me met pwehki ei kadehdehiong kumwail duwen soahng wet; iei, pwe en wia kadehde ong kumwail, me I ese duwen wiewia suwed oh tiahk suwed kan me mih rehmwail.\n\n24 Oh pwehki ei wiahier met, kumwail nda me I inoukihong emen aramas en wia soahng wet; ei, pwehki I kasalehiong kumwail kilel wet kumwail lingeringer pahi, oh rapahki en kawehla ei mour.\n\n25 Oh met kilang, I pahn kasalehiong kumwail pil ehu kilel, oh mwuri kitail pahn kilang ma kumwail pahn song en kawehkiniehla.\n\n26 Kilang I ndaiong kumwail: Kohwei ni ihmwen Siendum, me wia rien Sihsoram ohl, oh idek reh—\n\n27 Nihpai, soukohp likamwo, me kohpadahr soahng suwed laud duwen aramas pwukat, koasoandier rehmw, me ke en kemehla Sihsoram, riomw ohl?\n\n28 Oh kilang, e pahn ndaiong kumwail, Soh.\n\n29 Oh kumwail pahn kalelapak reh: Kowe me kemehla riomw ohlo?\n\n30 Oh e pahn kesihnen ni masepwehk, oh sohte pahn ese dahme e pahn nda. Oh kilang, e pahn kahmahm ong kumwail; oh e pahn mwomwehda me e pwuriamwei; ahpw, e pahn ndaiong kumwail me sohte dipe.\n\n31 Ahpw kilang, kumwail pahn tehk mwahu ih, oh kumwail pahn diarada nta pohn ah likouo.\n\n32 Oh ahnsou me kumwail pahn kilang met, kumwail pahn nda: Nta kohsang ia? Se sohte ese ma e sou ntahn riomw ohlo?\n\n33 Oh e ahpw pahn salohda, oh pahn pwetepwetala pohn mese, duwehte me pahn mehlahr.\n\n34 Oh kumwail ahpw pahn ndaiong: Pwehki masepwehk oh pwetepwetalahn pohn mesemwen, kilang, se ese me kowe me dipahniki.\n\n35 Oh e pahn masepwehkada mehlel; oh ahpw pahn wehkadahng kumwail, oh sohla kahmahmki me ih me wia kamaramaso.\n\n36 Oh e ahpw pahn ndaiong kumwail, me ngehi, Nihpai, sohte ese duwen irair wet ihte ma e kohiengie sang ni manaman en Koht. Oh kumwail pahn ese me ngehi wia ohl mehlel men, oh me I pekederdo sang rehn Koht.\n\n37 Kedekedeo re ahpw kohla oh wia, nin duwen dahme Nihpai ndaiong irail. Oh kilang, mahsen kan me e mahsanih mehlel; pwe nin duwen ah mahsen kan e kahmahmki; oh pil nin duwen ah mahsen kan e wehkada.\n\n38 Oh e kahrehiong en kasalehda me ih me wia kamaramaso, me kahrehda aramas limeno saledekla, oh pil Nihpai.\n\n39 Oh mie ekei Mehn Nihpai kan me kamehlelehda mahsen kan en Nihpai; oh mie ekei me pil kamehlele pwehki kadehde en aramas limeno, pwe re wiliakapwala ni ar mihmi nan imweteng.\n\n40 Oh met mie ekei rehn aramasoko, me nda me Nihpai wia soukohp men.\n\n41 Oh mie ekei me nda: Kilang, ih koht men, pwe koht kelehpw me kak ese soahng kan koaros. Pwe kilang, e ndaiong kitail madamadau en mohngiongatail kan, oh pil ndaiong kitail soahng kan; oh e kasalehiong kitail ni mehlel ihs me udahn kemehla atail sounkopwungo.\n\n", "hel 10": "[center][font_size=26]Iralaud 10[/font_size][/center]\n\n[i]Kauno ketikihong Nihpai manaman en katengetehng—E alehdi manaman en keinapwihdi oh mweidada pohn sampah oh nanleng—E mahsanihong aramas akan en koluhla de mehla—Ngehno ketikihda ih sang ehu pokon kohlahng ehu pokon. Ele Sounpar 21–20 Mwohn Krais.[/i]\n\n1 Kedekedeo aramas kan ahpw tohrohrpeseng, kahrehda re kohpeseng oh ekei kohkohla nan ar ahl kan, Nihpai ahpw kelehpwala, ni eh wie keskesihnen nanpwungarail.\n\n2 Kedekedeo Nihpai ahpw kohla nan ahl me kohlahng pein ihmwehu, ni eh medemedewe soahng kan me Kauno ketin kasalehiong ih.\n\n3 Kedekedeo ni eh wie medemedewe—eh pahtou pwehki wiewia suwed en aramas en Nihpai kan, arail doadoahk rotorot rir kan, oh arail kamaramas kan, oh arail kulih kan, oh soahngen wiewia suwed kan koaros—kedekedeo ni eh wie medemedewe nan ah mohngiong, kilang, ngihl ehu ahpw kohdohng ih ketihtihki:\n\n4 Meid pai kowe, Nihpai, pwehki soahng kan me ke wiadahr; pwe I kilangadahr ia uwen ahmw sohte kin pwangahkihda kalohngki mahseno, me I kihonguhkehr, ong aramas pwukat. Oh ke sohte kin masak irail, oh ke sohte rapahki pein ahmw mour, ahpw ke rapahki insenei, oh kapwaiada ei kosonned kan.\n\n5 Oh met, pwehki ahmw wiahier met ni ahmw sohte pwangahki, kilang, I pahn kapaiuhk kohkohlahte; oh I pahn wiahionguhk ke en ahneki manaman laud ni koasoai oh wia me mwahu, nan pwoson oh nan doadoahk kan; iei, soahng koaros pahnwiawihonguhk nin duwen ei mahsen, pwe ke sohte pahn peki mehkot me uhwong insenei.\n\n6 Kilang, kowe me Nihpai, oh Ngehi me Koht. Kilang, I mahsanihonguhk mwohn nei tohnleng kan, me ke pahn ahneki manaman pohn aramas pwukat, oh pahn kalokehki sampah lehk, oh iangahki soumwahu, oh kamwomwala, nin duwen wiewia suwed en aramas pwukat.\n\n7 Kilang, I kihonguhk manaman, me soahng koaros me ke pahn katengehdi pohn sampah pahn katengetengehdi nanleng; oh soahng koaros me ke pahn mweidada pohn sampah pahn mweimweida nanleng; oh pwehki met me ke pahn ahneki manaman rehn aramas pwukat.\n\n8 Oh met, ma ke pahn ndaiong tehnpas sarawi wet en pwalpeseng wiahda riau, e pahn wiawi.\n\n9 Oh ma ke pahn ndaiong nahna wet, Rengkidi oh patapatala, e pahn wiawi.\n\n10 Oh kilang, ma ke pahn nda me Koht pahn ketin kaloke aramas pwukat, e pahn pweida.\n\n11 Oh met kilang, Ipahngokionguhk, me ke pahn kohwei oh kalohngkihong aramas pwukat, me Kauno Koht Wasa Lapalap ketin mahsanih: Ma kumwail sohte pahn koluhla kumwail pahn kalokolok, lao kumwail kamwomwala.\n\n12 Oh kilang, met kedekedeo ahnsou me kauno ketin mahsanihongehr Nihpai mahsen pwukat, e ahpw uhdi oh sohte kohla ni pein ihmwehu, ahpw pwuralahng pokon en aramas me kohpeseng nan sahpwo, oh tepida kalohngkihong irail mahsen en Kauno me e ketin mahsanihongehr, duwen arail pahn kamwomwala ma re sohte pahn koluhla.\n\n13 Met kilang, mehndahte manaman kapwuriamwei me Nihpai wiadahr ni eh ndaiong irail duwen mehlahn sounkopungo, mohngiongarail kan keptakailahte oh sohte men rong mahsen kan en Kauno.\n\n14 Eri Nihpai ahpw kalohngkihong irail mahsen en Kauno, ketihtihki: Kauno ketin mahsanih, ma kumwail sohte pahn koluhla kumwail pahn kalokolok lao kumwail kamwomwala.\n\n15 Kedekedeo ahnsou me Nihpai kalohngkihongirailehr mahseno, kilang, mohngiongarail kan keptakaite oh sohte men rong ah koasoi kan; eri re ahpw lahlahwe ih, oh song en salihedipwe re en kak kesehlong nan imweteng.\n\n16 Ahpw kilang, manaman en Koht ketin ieiang ih, oh re sohte kak salihedi ih oh kesehlong nan imweteng, pwe Ngehno kin ketikihda oh ketikihlahsang nanpwungarail.\n\n17 Kedekedeo Ngehno ahpw kin ketikihwei ih, sang ehu pokon kolahng ehu pokon, kalkalohngki mahsen en Koht, lao e ahpw kalohngkihong irail koaros, de kadarewei rehn aramas koaros.\n\n18 Kedekedeo re ahpw sohte men rong ah koasoi kan; oh mie pingiping me tepida wiawi, kahrehda ar tohrohrpeseng nanpwungarail oh tepida kamaramaski kedlahs nanpwungarail.\n\n19 Oh met kaimwisekalahr pahr isihsek ehu en mwehin sounkopwung kan ong aramas en Nihpai kan.\n\n", "hel 11": "[center][font_size=26]Iralaud 11[/font_size][/center]\n\n[i]Nihpai peki rehn Kauno en ketin wiliankihdi lehk arail mahwin kan—Aramas tohto mehla—Irail koluhla, oh Nihpai ahpw peki ni ngidingid rehn Kauno en ketikihdo keteu—Nihpai oh Lihai alehdi kaudiahl tohto—Pwihn lipirap en Kadienden ko koasoneiraildier nan sahpwo. Ele Sounpar 20–6 Mwohn Krais.[/i]\n\n1 Oh met kedekedeo nan pahr isihsek riau en mwehin sounkopwung kan pingiping kan wie kekeirda, kahrehda mie mahwin kei me wiwiawi nan sahpwo pwon rehn aramas en Nihpai kan.\n\n2 Oh iei pwehki pwihn en pirap rir ko me peusehla wiewia doadoahk en kamwomwala oh wiewia suwed wet. Oh mahwin wet wiawi erein pahro; oh pil wiawihte nan pahr isihsek siluho.\n\n3 Kedekedeo nan pahr wet Nihpai ahpw kapakapkiong Kauno, ndinda:\n\n4 Maing Kaun, komw dehr mweidehng aramas pwukat en kamwomwkihla kedlahs; ahpw Maing Kaun komw mweidehng en mie lehk nan sahpwe, pwe en kamwakidiarailda en tamanda Kauno arail Koht, oh mwein re pahn kak koluhla oh sohpeilahng komwi.\n\n5 Oh e ahpw pweida, nin duwen ahn Nihpai koasoi kan. Oh mie lehk lapalap ehu me wiawi nan sahpwo, rehn aramas en Nihpai kan koaros. Oh met nan pahr isihsek pahieu lehko pil wiwiawihte, oh doadoahk en kamwomwkihla kedlahs uhdi ahpw kahpwal en lehko laudla.\n\n6 Oh doadoahk wet en kamwomwala pil doulahte nan pahr keisihsek limauo. Pwe sahpwo keriahla me kahrehda e ngalangal, oh sohte kaosehda werentuhke nan ahnsou en werentuhke; oh sahpwo pwon lokolok, rehn Mehn Leimen kan oh pil rehn Mehn Nihpai kan, eri irail kalokolok me kahrehda kid en irail me suwed kan nan sahpwo mehla.\n\n7 Kedekedeo aramas kan ahpw kilangada me re kereniongehr mehkihla lehko, oh re ahpw tepida tamanda Kauno arail Koht; oh re ahpw tepida tamanda mahsen kan en Nihpai.\n\n8 Oh aramas akan tepida peki rehn arail sounkopwung kan oh arail kaun kan, me re en ndaiong Nihpai: Kilang, se wehwehki me ke wia ohl en Koht men, eri peki rehn Kauno atail Koht en ketkihsang kitail lehk wet, pwe mahsen kan koaros me komw mahsanih nin duwen atail pahn kamwomwala de pweida.\n\n9 Kedekedeo sounkopwung kan ahpw ndaiong Nihpai, nin duwen mahsen kan me re inangih. Kedekedeo ahnsou me Nihpai kilang me aramas akan koluhlahr oh pwurehng likoun nsensuwed oh karakarahkalahr, e ahpw pwurehng kapakapkiong Kauno, ndinda:\n\n10 Maing Kaun, kilang aramas pwukat kolulahr; oh re koahkoahsangehr pwihn en Kadiendon rehrail me kahrehda re sohralahr, oh re sarepidier arail koasoandi rir kan nan pwehl.\n\n11 Met, Maing Kaun, pwehki arail karakarahkala komw kak ketikihwei sapwellimahr engieng, oh komw ketin mweidehng sapwellimahr engieng en meleileidi nan kamwomwalahn ohl suwed ko me komw ketin kamwomwalahr.\n\n12 Maing Kaun, komw kak ketikihwei sapwellimahr engieng, ei, sapwellimahr engieng mwuledek, oh kauhdi lehk wet nan sahpwet.\n\n13 Maing Kaun, komw kak ketin karonge ie, oh ketin wiahda me e pahn pweida nin duwen ei koasoi kan, oh ketikihdo keteu pohn pwel en sampah, pwe en kak kaosehda wah kan, oh ah werentuhke kan nan ahnsou en werentuhke.\n\n14 Maing Kaun, komw ketin karongehier ei koasoi kan ahnsou me I nda, Mweidehng lehk en wiawi, pwe kamakamkihla kedlahs en kak uhdi; oh I ese me komw pahn pil karonge ei koasoi kan nan ahnsou wet, pwe komw ketin mahsanih: Ma aramas pwukat koluhla I pahn doareirailla.\n\n15 Ei, Maing Kaun, oh komw kak mahsani me re kolulahr, pwehki lehk oh soumwahu oh kamwomwala me wiawihongirailehr.\n\n16 Oh met, Maing Kaun, komw kak ketikihwei sapwellimahr engieng, oh pwurehng song ma re pahn papah komwi? Oh ma iei, Maing Kaun, komw ketin kapai irail nin duwen sapwellimahr mahsen kan me komw ketin mahsaniher.\n\n17 Kedekedeo nan pahr isihsek weneuo Kauno ahpw ketikihsang sapwellime engieng rehn aramas akan, oh ahpw ketikihdo keteu pohn sahpwo, kahrehda e kaosehda wah nan ahnsou en rahk. Kedekedeo e ahpw kaosehda werentuhke kan nan ahnsou me werentuhke kin osada.\n\n18 Oh kilang, aramas kan ahpw perenda oh kepinga Koht, oh sahpwo pwon direkihla pereperen; oh re uhdihsang songesong en kawehla Nihpai, ahpw re kin wiahki ih soukohp lap men, oh ohl en Koht men, me ahneki manaman oh mweimwei kohieng ih sang Koht.\n\n19 Oh kilang, Lihai, rie pwutako, sohte mih pahnangi nin duwen soahng kan me pid mour pwung.\n\n20 Oh met kedekedeo aramas en Nihpai kan pwurehng tepida pweida nan sahpwo, oh tepida onehda arail wasahn kousoan me tehnlahr kan, oh tepida kaparaparala oh kohpeseng, lao re kadirehla nan sahpwo, koaros sahpw en paliepeng oh palieir, sang ni sehd en palikapi kohla lel sehd en palimese.\n\n21 Kedekedeo me pahr isihsek weneu ahpw imwisekla nan popohl. Oh pahr isihsek isuh tepida nan popohl; oh mwomwohdiso ahpw kohpeseng pohn sahpwo pwon; oh pali laud en aramas akan, koaros Mehn Nihpai oh Mehn Leimen kan, wia tohn mwomwohdiso; oh re ahneki popohl laud nan sahpwo; oh met kaimwisekalahr pahr isihsek isuh.\n\n22 Oh re pil ahneki popohl nan pahr isihsek waluh, ihte mie ekei me akamaiki duwen iren padahk kan me soukohp akan koasoanehdier.\n\n23 Oh nan pahr isihsek duwauo mie akupwung laud me tepida wiawi. Ahpw kedekedeo Nihpai oh Lihai, oh riarail ohl tohto me ese duwen mehlel en iren padahk kan, pwehki ar kin alehdi kaudiahl tohto kan rahn koaros, kahrehda re kalohk ong aramas akan, lao re katokehdi arail akupwung kan nan pahrohte.\n\n24 Kedekedeo nan pahr welihsek en mwehin sounkopwung kan ong aramas en Nihpai kan, mie ekei me pwupwidi sang rehn aramas en Nihpai kan, me nan pahr kei mwowe irail kohla rehn Mehn Leimen kan, oh alehda ahd en Mehn Leimen kan, oh pil ekei me udahn wia kadaudok en Mehn Leimen kan, pwehki irail Mehn Nihpai kan oh me kahngohdi kan me kin kahrehda ar lingeringer, eri irail tepida mahwin ong riarail kan.\n\n25 Oh re ahpw kin kamaramas oh kulih; oh re ahpw kin tang pwuralahng ni nahna kan, oh nan sapwtehn oh wasa rir kan, rukuruk nan wasa kan me re sohte kak dierek, oh pwehki me kahngohdi kan me kohla rehrail, kahrehda re kin alialehdi iengarail rahn koaros.\n\n26 Oh met mwurin ahnsou mwotomwot, ei, e sohte lel sounpar kei oh re wiahla pwihn en pirap kehlail mehlel; oh irail rapahki ahn Kadiendon koasoandi rir kan koaros; oh met re ahpw wiahla pwihn lipirap en Kadiendon.\n\n27 Met kilang, pwihn lipirap wet wiahda kahpwal lap, iei, kamwomwala lap rehn aramas en Nihpai kan, oh pil rehn aramas en Leimen kan.\n\n28 Kedekedeo e konehng me re pahn kauhdi doadoahk wet en kamwomwala; eri re kadarala sounpei en ohl kehlail kei nan sapwtehno oh pohn nahna kan pwe re en rapahki pwihn en pirap wet, oh kemeirailla.\n\n29 Ahpw kilang, kedekedeo nan pahrohte re pwepwekihdo nan pein sapwarail kan. Oh met kaimwisekalahr pahr welihsek en mwehin sounkopwung kan ong aramas en Nihpai kan.\n\n30 Kedekedeo nan tepidahn pahr welihsek ehuo re pwurehng kohlahng pwihn en pirap ko, oh re kemehla tohto; oh kamwomwala lap kohieng irail.\n\n31 Oh re pwurehng idihdiong en pwuralahsang nan sapwtehno oh sang pohn nahna kan kohla nan pein sapwarail kan, pwehki uwen tohto mehlel en pwihn lipirap ko me koukousoan pohn nahna kan oh nan sapwtehno.\n\n32 Kedekedeo met kaimwisekalahr pahret. Oh pwihn lipirap ko wie tohtohlahte oh kehlaila, kahrehda re sohte lohdi pahn nein Mehn Nihpai sounpei kan pwon, oh pil nein Mehn Leimen sounpei kan; oh re pil kahrehda aramas akan ar masepwehkada nan sahpwo pwon.\n\n33 Ei, pwe re kohla wasa tohto nan sahpwo, oh wiahda kamwomwala lap ong irail; ei, irail kemehla tohto, oh wahsang ekei kohla nan sapwtehno, ei, mehlel arail pwoud kan oh seri kan.\n\n34 Met suwed lap wet, me kohdohng aramas akan pwehki arail wiewia suwed, ahpw pwurehng kamwakidirailda en tamanda Kauno arail Koht.\n\n35 Oh met kaimwisekalahr pahr welihsek ehu en mwehin sounkopwung kan.\n\n36 Oh nan pahr welihsek riauo re pwurehng tepida manokehla Kauno arail Koht. Oh nan pahr welihsek siluho re pwurehng kehlaila nan arail wiewia suwed. Oh nan pahr welihsek pahieuo re sohte kamwahuila arail wiewia kan.\n\n37 Kedekedeo nan pahr welihsek limauo re kehkehlailla nan arail pohnmwahso, oh nan arail mour suwed kan; oh met pwurehng kerkereniong re pahn kamwomwala.\n\n38 Oh met kaimwisekalahr pahr welihsek limauo.\n\n", "hel 12": "[center][font_size=26]Iralaud 12[/font_size][/center]\n\n[i]Aramas kin koweikohdo oh pweipwei oh kin mwadangete wiewia suwed—Kauno kin ketin kaloke Sapwellime aramas pwe re en mwahula—Ahn aramas akan ar sohte karasarasiong manaman en Koht—Nan rahn en kadeiko, aramas pahn alehdi mour poatoapoat de kamwomwala poatoapoat. Ele Sounpar 6 Mwohn Krais.[/i]\n\n1 Oh met kitail kak kilang ia uwen likamw, oh pil wikiwikidek en mohngiong en aramas akan; ei, kitail kak kilang me Kauno nan sapwellime kupwuramwahu poatoapoat e kin ketin kapaiada oh kekeirda irail akan me kin koapwoaroapwoarki ih.\n\n2 Ei, oh kitail kak kilang ahnsou wet ni eh ketin kapai sapwellime aramas, ei, re keirda nan arail mwetuel kan, neirail pelen mahn tikitik oh laud kan, oh nan kohl, oh nan silper, oh nan soahngen dipwisou kesempwal koaros; doarehla arail mour kan, oh ketin doareirailla sang pahn manaman en ar imwintihti kan; kameleileidi mohngiong en arail imwintihti kan pwe re dehr mahwiniong irail; ei, oh ni mehlel, wiewia soahng koaros ong kamwahupen mour oh peren en sapwellime aramas; ei, ih ahnsouo me mohngiongarail kan kin keptakaila, oh re kin manokehla Kauno arail Koht, oh kin tiakidi pahn patehn nehrail kan me Keieu Sarawio—ei, oh met pwehki arail nsenamwahu, oh arail kepwehpwehla mehlel.\n\n3 Oh met kitail kak kilang ma Kauno sohte pahn kalokehki sapwellime aramas kahpwal tohto, ei, ma e sohte pahn ketin pwarengkinirail mehla oh soahng kamasepwehk kan, oh iangahki lehk oh soahngen soumwahu kan koaros, re sohte pahn tamataman ih.\n\n4 Oh ia uwen aramas akan ar pweipwei, oh ia uwen ar likamw, oh ia uwen ar suwed, oh ia uwen ar kin mwadangete wiewia suwed, oh ia uwen ar kin pwand en wiewia me mwahu; ei, ia uwen ar kin mwadangete rong koasoai kan en me suwedo, oh kin koasoanehdi mohngiongarail kan pohn soahng mwahl kan en sampah!\n\n5 Ei, ia uwen mwadangete ar kin aklapalapla; ei, ia uwen ar kin madangete pohnmwahsola, oh kin wia soangsoahngen dihp kan koaros; oh ia uwen pwand en arail tamataman Kauno arail Koht, oh kin rong sapwellime kaweid kan, ei, ia uwen pwand en arail kin keid nan ahl en erpit!\n\n6 Kilang, re sohte kin inangih Kauno arail Koht, me kapikirailda, en kaunirailda oh apwalih irail; mehndahte sapwellime kupwuramwahu oh sapwellime kupwurkalahngan ong irail, re sohte kin kesempwaliki sapwellime kaweid kan, oh re kin sohte men en wia arail sounkaweid.\n\n7 Oh ia uwen ahn aramas akan ar sohte; ei, re pahnangin pwehl en sampah.\n\n8 Pwe kilang, pwehl en sampah kin mwekid oh pwalpeseng, sang ni pahngok en atail Koht soutuk wasalapalap.\n\n9 Ei, kilang kepitie kin kamwakidada oh itikada dohl kan oh nahna kan.\n\n10 Oh sang ni manaman en kepitie re kin pwalpeseng, oh patapatala, iei, duwehte nan wahu.\n\n11 Ei, sang ni manaman en kepitie sampah pwon kin rerrer;\n\n12 Ei, sang ni manaman en kepitie, poahsoan kan en sampah kin mwekid, lel nan werenge.\n\n13 Ei, oh ma e kin mahsanihong sampah—Mwekid—e pahn mwekid.\n\n14 Ei, ma e pahn mahsanihong sampah—Ke pahn pwurala mwuri, pwe en kareireila awahn rahno—e pahn wiawi;\n\n15 Oh met, nin duwen sapwellime mahsen sampah kin pwurala, oh e mwomwen sansalohng aramas me ketipin uhdi; ei, oh kilang, met mehlel; pwe kilang sampah me kin mwekid oh kaidehn ketipino.\n\n16 Oh pil kilang, ma e pahn mahsanihong pihl en nan madau kan—Ngalangalada—e pahn wiawi.\n\n17 Kilang, ma e pahn mahsanihong nahna wet—Patohda, oh kohla oh pwupwidi pohn kahnihmwo, pwe en sarepidi—e pahn wiawi.\n\n18 Oh kilang, ma aramas men pahn nekidala e pai kan nan sampah, oh Kauno pahn mahsanih—Mweidehng en riahla, pwehki dipen me nekidalao—kilang, e pahn riahla.\n\n19 Oh ma Kauno pahn mahsanih—Ke en riahla, pwe sohte aramas men pahn kak diaruhk sang ahnsou wet kohkohla—kilang, sohte aramas pahn diar sang ahnsouo kohkohla.\n\n20 Oh kilang, ma Kauno pahn mahsanihong aramas men—Pwehki dipomw kan, ke pahn riahla kohkohlahte—e pahn wiawi.\n\n21 Oh ma Kauno pahn mahsanih—Pwehki dipomw kan ke pahn lekidek sang mwohn sihlangi—e pahn ketin wiahda pwe en wiawi.\n\n22 Oh meid suwediong aramaso me e pahn ketin mahsanihong koasoi wet, pwe e pahn wiawihong ih me pahn wia dihpo, oh e sohte pahn kak komourla; eri, pwehki kahrepe wet, me kalohk en koluhla wiawiher, pwe aramas en kak komourla.\n\n23 Eri, meid pai irail me pahn koluhla oh rong kepitien Kauno arail Koht; pwe iei irail me pahn komourla.\n\n24 Oh Koht en ketin mweidehng, nin duwen sapwellime lapalap unsek, pwe aramas akan en kak koluhla oh wia doadoahk mwahu kan, pwe re en kak kapwuropwuriong kalahngan ong kalahngan, nin duwen arail doadoahk kan.\n\n25 Oh I men aramas koaros en komourla. Ahpw kitail wadekehr me nan imwilahn rahn lapo mie ekei me pahn lekidekla, ei, me pahn lekideksang mwohn silangin Kauno;\n\n26 Ei, me pahn koasoandieng en mih nan irair en pahtou kohkohlahte, me pahn kapwaiada mahseno me mahsanih: Irail me wiahda mwahu pahn alehdi mour poatoapoat; oh irail me wiahda suwed pahn alehdi lokolok poatoapoat. Oh iei met duwen me pahn wiawi. Ahmen.\n\n", "hel 13": "Kokohp en Samuel, Mehn Leimen, ong Mehn Nihpai kan.\n\nAudaudki iralaud 13 lel 15.\n\n[center][font_size=26]Iralaud 13[/font_size][/center]\n\n[i]Samuel Mehn Leimen kohpada kamwomwalahn Mehn Nihpai kan ma re sohte pahn koluhla—Irail oh arail dipwisou kepwehpweh kan riahla—Irail soikala oh katehki takai soukohp kan, tepil kan kapiliraildi, oh irail kin rapahki peren nan wiewia suwed. Ele Sounpar 6 Mwohn Krais.[/i]\n\n1 Oh met kedekedeo nan pahr kawelihsek weneu, Mehn Nihpai kan doulahte nan arail wiewia suwed kan, ei, nan suwed mehlel, ah Mehn Leimen kan ahpw nanantihong enkapwaiada sapwellimen Koht kosonned akan, nin duwen kosonned en Moses.\n\n2 Kedekedeo nan pahrohte mie emen me adaniki Samuel, Mehn Leimen, ahpw kohdo nan sahpw en Saraemla, oh tepida kalohk ong aramas kan. Kedekedeo e ahpw kalohkiong aramas akan erein rahn tohto, re en koluha, oh re kausehla, oh e kereniong en pwuralahng nan pein sapwe.\n\n3 Ahpw kilang, kepitien Kauno ahpw peidohng ih, me e anahne pwurehng pwurala, oh kokohp ong aramas soahng kan me pahn kohieng nan ah mohngiong.\n\n4 Kedekedeo re ahpw sohte mweidehng en pidolong nan kahnihmwo; eri e kohla oh douda pohn kehlo, oh kapahwei peh kan oh werkihla ni ngihl laud, oh kokohp ong aramas kan soahng kan me Kauno ketikihong nan ah mohngiong.\n\n5 Oh e ahpw mahsanihong irail: Kilang, ngehi, Samuel, Mehn Leimen men, pahn ndaiong kumwail mahsen en Kauno me e ketikihong nan ei mohngiong; oh kilang e ketikihongehr nan ei mohngiong I en ndaiong aramas pwukat me kedilahs en kopwungo tentenek pohn aramas pwukat; oh e sohte pahn lel sounpar pahpwiki oh kedilahs en kopwungo pahn pwupwidiong pohn aramas pwukat.\n\n6 Ei, kamwomwala lap awiawih aramas pwukat, oh e udahn pahn wiawihongaramas pwukat, oh sohte mehkot me kak komourala aramas pwukat ihte koluhla oh pwoson Kauno Sises Krais, me udahn pahn ketido pohn sampah, oh pahn ketin lokolongki soahng tohto oh pwoukihla aramas akan.\n\n7 Oh kilang, tohnleng en Kauno pakairkihong ie, oh e wahdo rohng kaperen ong ei palingehn. Oh kilang, I pekederdo rehmwail pwe I en pil pakairkihong kumwail, pwe kumwail en pil iang ahneki rohng kaperen; ahpw kumwail sohte men aleiehda.\n\n8 Eri, Kauno ketin mahsanih: Pwehki keptakai en mohngiong en aramas en Mehn Nihpai kan, ma re sohte pahn koluhla I pahn ketikihsang irail ei mahsen, oh I pahn ketikihsang rehrail Ngehniet, oh I sohla pahn kanengamahiong irail, oh I pahn kamwakidada mohngiong en riarail kan en kailongkin irail.\n\n9 Oh e sohte pahn lel sounpar pahpwiki a I pahn wiahdairail en kamakam; ei, I pahn pwarengkinirail kedlahs oh iangahki lehk oh soumwahu.\n\n10 Ei, I pahn pwarek irail nan ei engieng, oh e pahn mie dih kapahieu me pahn momour de e pahn mie dih kapahieu me pahn momour sang amwail imwintihtih kan me pahn kilang amwail kamwomwala; oh met udahn pahn wiawi ma kumwail sohte pahn koluhla, Kauno ketin mahsanih; oh irail dih kapahieuo me pahn kahrehda amwail kamwomwalao.\n\n11 Kauno ketin mahsanih, ahpw ma kumwail pahn koluhla oh pwurala rehn Kauno amwail Koht I pahn kauhdi ei engieng, ei, met Kauno me ketin mahsanih, meid pai irail akan me pahn koluhla oh sohpeidohng ie, ahpw meid suwediong mehmen me sohte pahn koluhla.\n\n12 Ei, meid suwediong kahnihmw lap en Saraemla; pwe kilang, iei pwehki irail akan me mwahu e pahn doarehla; ei, meid suwediong kahnihmw lap wet, pwe I kasawihadahr, Kauno ketin mahsanih, me tohto, iei, pali laud en kahnihmw wet, me mohngiongarail kan pahn keptakaila ong ie, Kauno ketin mahsanih.\n\n13 Ahpw meid pai irail kan me pahn koluhla, pwe irail me I pahn doarehla. Ahpw kilang, ma sohte aramas mwahu kan me mih nan kahnihmw lap wet, kilang, I pahn wiahda kisiniei en kohdihdosang nanleng oh kamwomwala.\n\n14 Ahpw kilang, iei pwehki mour en aramas mwahu kan me kahrehda re poadoandoarla. Ahpw kilang, ahnsouo pahn kohdo, Kauno ketin mahsanih, me ni ahnsou me kumwail pahn kausehla aramas mwahu kan sang rehmwail, eri kumwail pahn lel ahnsou en kamwomwala; ei, meid suwediong kahnihmw lap wet, pwehki wiewia suwed oh tiahk suwed kan me kin wiawi loale.\n\n15 Ei, oh meid suwediong kahnihmw en Kidion, pwehki wiewia suwed oh tiahk suwed kan me kin wiawi reh.\n\n16 Ei, oh meid suwediong kahnihmw koaros me kapilpene sahpwet, me Mehn Nihpai kan sapwaniki, pwehki wiewia suwed oh tiahk suwed kan me kin wiawi rehrail.\n\n17 Oh kilang, keriah ehu pahn kohdo pohn sahpwe, Kauno Wasalapalap mahsanih, pwehki mour en aramas pwukat pohn sahpwet, ei, pwehki arail wiewia suwed oh arail tiahk suwed kan.\n\n18 Oh e pahn wiawi, Kauno Wasalapalap mahsanih, ei, atail Koht mehlel oh me lapalap, me mehmen me pahn ekihla ah pai kan nan sampah e sohte pahn pwurehng diarada, pwehki keriah lap en sahpwet, ihte ma e wia aramas mwahu men oh pahn ekihla rehn Kauno.\n\n19 Pwe, Kauno ketin mahsanih, I men re en ekihla arail pai kan rehi; oh meid suwediong irail akan me sohte pahn ekihla arail pai kan rehi; pwe sohte me ekihla ah pai kan rehi ihte me mwahu kan; oh mehmen me sohte pahn ekihla rehi, meid suwediong ih, oh pil ah pai kan, oh sohte me pahn kak pwurehng alehdi pwehki keriahn sahpwet.\n\n20 Oh rahno pahn lelledo me re pahn ekihla arail pai kan, pwehki mohngiongarail kan kin noahroke dipwisou kan; oh pwehki mohngiongarail kan tengedi pohn arail dipwisou kan, oh pahn ekihla arail pai kan ahnsou me re pahn tangasang arail imwintihti kan; pwehki arail sohte ekihla rehi, meid suwediong irail oh arail pai kan; oh ni rahno re pahn kalokolok, Kauno ketin mahsanih.\n\n21 Kilang kumwail, aramas kan nan kahnihmw lap wet, oh rong mwahu ei koasoi kan; ei, rong mwahu mahsen kan me Kauno ketin mahsanih; pwe kilang, e mahsanih me kumwail riahla pwehki amwail dipwisou kepwehpweh kan, oh pil amwail dipwisou kepwehpweh kan riahla pwehki amwail noahroke amwail dipwisou kan oh sohte men rong mahsen en ih me ketikihong kumwail.\n\n22 Kumwail sohte kin tamatamanKauno amwail Koht nan soahng kan me e ketin kapaiahkinkumwail, ahpw kumwail kin tamataman amwail dipwisou kepwehpweh kan, oh sohte kapingkihong Kauno amwail Koht; ei, mohngiongamwail kan sohte karanih Kauno, ahpw re direkihla pohnmwahso laud, kahrehda aklapalap, oh kala mehlel, noahrok, akupwung, oh lamalam oh ineng en kawehla meteikan, kailok, oh kam aramas, oh soahngen wiewia suwed kan kaoros.\n\n23 Pwehki kahrepe wet me Kauno Koht ketikidohr keriah pohn sahpwet, oh pil keriahla amwail dipwisou kepwehpweh kan, oh met wiawi pwehki amwail wiewia suwed kan.\n\n24 Ei, meid suwediong aramas pwukat, pwehki ahnsou wet lelledohr, me kumwail kesehieisang soukohp kan, oh kumwail kawe irail, oh katehki takai irail, oh kemeirailla, oh wiahiong irail soahngen wiewia suwed kan koaros, duwehte irail mehn mahs ko.\n\n25 Oh met ahnsou me kumwail kin koasoai, kumwail kin nda: Ma se iang momour nan mwehin aht pahpahn kawahko, se sohte pahn kemehla soukohp kan; se sohte pahn katehki takai irail, oh kausirailla.\n\n26 Kilang kumwail suwedsang irail; pwe nin duwen Kauno e ketin ieias, ma soukohp men pahn ketido rehmwail oh mahsanihong kumwail mahsen en Kauno, me pahn kadehdehki amwail dihp kan oh wiewia suwed kan, kumwail lingeringerda pah, oh kesehieila oh rapahki soahngen wiepe koaros pwe en kawehla ih; ei, kumwail pahn nda me e wia soukohp likamw, oh me e wia aramas dipan men, oh sang tepilo, pwehki eh kadehdehki me amwail wiewia kan suwed.\n\n27 Ahpw kilang, ma aramas men pahn kohdo rehmwail oh nda: Kumwail wia met, pwe e sohte suwed; kumwail wia mwo pwe kumwail sohte pahn lokolok; ei, e pahn nda: Kumwail idawehn ineng en pein amwail mohngiong kan; ei, kumwail idawehn ineng en nan masamwail kan, oh wia dahme amwail mohngiong kan inangih—oh ma aramas men pahn kohdo rehmwail oh nda met, kumwail pahn alehda, oh nda me e wia soukohp men.\n\n28 Ei, kumwail pahn wahuneki, oh kumwail pahn kihong amwail dipwisou kan; kumwail pahn kihong noumwail kohl, oh noumwail silper, oh kumwail pahn kalikawihki likou pweilaud; oh pwehki eh widingehkin kumwail koasoai kan, oh e pahn nda me koaros mwahu, kumwail sohte pahn kilang eh sapwung.\n\n29 Oh kumwail dih suwed oh kahngohdi; kumwail kekeluwakalahr oh kumwail wia aramas keptakai, ia uwen werei en amwailmedewe me Kauno pahn ketin kanengamahiong kumwail? Ei, ia uwen werei en amwail pahn mweidehng pein kumwail en idawehn kaweid likamw oh maskun kan? Ei, ia uwen werei en amwail pahn pilada rotorot sang marain?\n\n30 Ei, kilang, engieng en Kauno lelohngehr kumwail; kilang, e ketin kerialahr sahpwet pwehki amwail wiewia suwed kan.\n\n31 Oh kilang, ahnsouo pahn kohdo me e pahn ketin keriahla amwail dipwisou kepwehpweh kan, pwe re en likekirisla, pwe kumwail en sohte kak koliraildi; oh nan ahnsou me kumwail pahn semwehmwehla kumwail sohte pahn kak koliraildi.\n\n32 Oh nan ahnsou me kumwail pahn semwehmwehla kumwail pahn pekipek rehn Kauno; oh amwail pekipek pahn sohte katepe, pwehki tehnla lelohngehr kumwail, oh amwail kamwomwala udahn pahn wiawi; oh kumwail udahn pahn sengiseng oh wie weriwer nan rahno, Kauno Wasalapalap ketin mahsanih. Oh kumwail ahpw pahn mwahiei, oh nda:\n\n33 Oh ma I koluhlahtehu, oh sohte kemehla soukohp kan, oh kostakaiih irail, oh kausirailla. Ei, nan rahno kumwail pahn nda: Oh ma kitail tamatamante Kauno atail Koht nan ahnsou me e ketikihong kitail atail pai kan, oh pai kan sohte pahn likekirisla oh salongasang kitail; pwe kilang, atail pai kan kohsangkitailehr.\n\n34 Kilang, kitail kin pwil dipwisou en doadoahk oh manda e kin salongala; oh kilang, neitail kedlahs kan kin kohsang kitail nan ahnsou me kitail kin rapahki ong mahwin.\n\n35 Ei, kitail nekidalahr atail pai kan oh re kin salongasang kitail, pwehki keriahn sahpwet.\n\n36 Oh ma kitail koluhlahtehu nan rahno me mahsen en Kauno kohieng kitail; pwe kilang sahpwe rialahr, oh soahng koaros likekirislahr, oh kitail sohte kak koliraildi.\n\n37 Kilang, tepil kan kin kapilkitailpenehr, ei, ih me songosong en kawehla palingenatail kan, nah tohnleng kan kin kapilkitailpene. Kilang, atail wiewia suwed kan me laud. Maing Kaun, komw sohte kak kasohpeiwei sapwellimomwi engieng sang reht? Oh met pahn mwomwen amwail koasoi nan ahnsou ko.\n\n38 Ahpw kilang, amwail ahnsou en kaunopada dauliher; kumwail wie kasakasaula ahnsou en amwail komourla lao e udahn pwandala mehlel, oh amwail kamwomwala udahn pahn wiawi; ei, pwe kumwail rapahki erein amwail mour me kumwail sohte kak alehdi; oh kumwail rapahki peren nan wiewia suwed, me kin uhwong ahnepen mour pwung me wia sapwellimen atail lapalap oh Kaun Soutuk.\n\n39 Oh kumwail aramas en sahpwet, I men kumwail en rong ei koasoi kan! Oh I kapakapki me engieng en Kauno pahn sohpeisang kumwail, oh me kumwail pahn koluhla oh komourla.\n\n", "hel 14": "[center][font_size=26]Iralaud 14[/font_size][/center]\n\n[i]Samuel kohpada me pwohng me Krais pahn ketin ipwidi marain oh usu kapw ehu pahn pwarada—Krais pahn doarehla aramas kan sang mehlahn paliwar oh palingehn—Kilel en Sapwellime pwoulao iangahki erein rahn siluh e pahn rotorot, pwalpeseng en paip akan, oh mwekid kamasepwehk lap pahn wiawi. Ele Sounpar 6 Mwohn Krais.[/i]\n\n1 Oh met kedekedeo me Samuel, Mehn Leimeno, ahpw kohpada soahng tohto me sohte kak ntingidi.\n\n2 Oh kilang, e ahpw mahsanihong irail: Kilang, I kihong kumwail kilel ehu; pwe sounpar limau pahn kohdo, oh kilang, Sapwellimen Kohto ahpw pahn ketido pwe en doarehla koaros me pahn kamehlele mware.\n\n3 Oh kilang, met I pahn kihong kumwail ong kilel en ahnsou me e pahn ketido; pwe kilang, e pahn mie marain lap nanleng, kahrehda pwohngo me e pahn ketin ipwidi e sohte pahn rotorot, kahrehda e pahn mwomwen me e wia rahn ehu ong aramas.\n\n4 Eri, e pahn mie rahn ehu oh pwohng oh rahn, me pahn mwomwen rahn ehu oh sohte pwohng; oh met pahn wia kilel ehu ong kumwail; pwe kumwail pahn ese ahnsou me ketipin kin dakada oh pil kihrila; eri kumwail udahn pahn ese me mie rahn riau oh pwohng ehu; ahpw pwohngo sohte pahn rotorotala; oh e pahn wia pwohngo mwohn eh pahn ipwidi.\n\n5 Oh kilang, mie usu kapw ehu me pahn pwarada, soahng ehu me kumwail saikinte kilang; oh met pil pahn wia kilel ehu ong kumwail.\n\n6 Oh kilang kaidehn ihte koaros met, mie kilel oh manaman kapwuriamwei tohto nanleng me pahn wiawi.\n\n7 Oh ahnsouo pahn kohdo me kumwail koaros pahn pwuriamweikihla, kahrehda kumwail pahn pwupwidi nan pwehl.\n\n8 Oh ahnsouo pahn kohdo me koaros me pahn kamehlele Sapwellimen Kohto, iei irail me pahn alehdi mour poatoapoat.\n\n9 Oh kilang, Kauno ketin mahsanihong ie, sang ni sapwellime tohnleng, me I pahn kohdo oh ndaiong kumwail; ei, e mahsanihong ie me I pahn kohpada mepwukat ong kumwail; ei, e ketin mahsanihong ie: Kalohngkiong aramas pwukat, re en koluhla oh kaunopada ahl en Kauno.\n\n10 Oh met, pwehki ei wia Mehn Leimen, oh ndaiong kumwail mahsen kan me Kauno ketin mahsaniong ie, oh pwehki e ahpwal ong kumwail, kumwail lingeringerda pahi oh song en kaweiehla, oh kausiehla sang rehmwail.\n\n11 Oh kumwail pahn rong ei koasoai kan, pwehki kahrepe wet me I kohkihdo oh douda pohn kehl en kahnihmw wet, pwe kumwail en kak rong oh ese kopwung en Koht me awiawih kumwail pwehki amwail wiewia suwed kan, oh pil pwe kumwail en kak ese koasoandi kan en koluhla;\n\n12 Oh pil pwe kumwail en kak ese duwen ketidohn Sises Krais, Sapwellimen Kohto, Sahm en nanleng oh sampah, Sounkepikipik en soahng koaros sangete ni tapio; oh pwe kumwail en kak ese duwen kilel en sapwellime ketido, pwe kumwail en kak kamehlele mwarehu.\n\n13 Oh ma kumwail pahn kamehlele mwarehu kumwail pahn koluhkihla dipamwail kan, pwe kumwail en kak alehda lapwapen dipamwail kan sang ni kapai kan me kohsang sapwellime wiewia pwung kan.\n\n14 Oh kilang, pil ehu kilel I pahn kihong kumwail, ei, kilel en sapwellime pwoulao.\n\n15 Pwe kilang, e udahn pahn pwoula pwe komour en kak wiawi; ei, e koasoandi ong ih oh e konehng me e pahn pwoula, pwe en kak ketikihda iasadahn me mehlahr kan, pwe aramas akan en kak mweimweiong mwohn silangin Kauno.\n\n16 Ei, kilang, pwoula wet me elehiong iasada, oh doarehla aramas koaros sang keieu en mehlao—mehlahn palingehno; ong aramas koaros, pwehki i pwupwidien Adam irail kalipesang mwohn silangin Kauno, me duwehte re mehla, pali koaros nin duwen mour en paliwar oh mour en palingehn.\n\n17 Ahpw kilang, iasadahn Krais doarehla aramas, iei, aramas koaros, oh kapwureiraildohng mwohn silangin Kauno.\n\n18 Ei, oh e kahrehda koasoandi en koluhla en wiawi, me kahrehiong mehmen me pahn koluhla e sohte pahn palidi oh lekidekla nan kisiniei; ahpw mehmen me sohte pahn koluhla e pahn palidi oh lekidekla nan kisiniei; oh mehlahn palingehno pahn pwurehng wiawihong irail, ei, keriau en mehla, pwe re pwurehng kalipesang nin duwen mour pwung.\n\n19 Eri kumwail koluhla, kumwail koluhla, pwe ni amwail wehwehkier mepwukat oh sohte pahn kapwaiada, kumwail pahn elehiong kumwail en kalokolok, oh kumwail pahn lohdiong nan keriau en mehla wet.\n\n20 Ahpw kilang, nin duwen ei koasoaiahong kumwail pil ehu kilel, kilel en sapwellime pwoulao, kilang, nan rahno me e pahn ketin lokolongki mehla ketipin pahn rotorotla oh sohte pahn kihong kumwail marain; oh pil maram oh usu kan; oh sohte marain pahn mie pohn sahpwet, iei sangete ahnsou me e pahn lokolongki mehla, erein rahn siluh, kohla lel ahnsou me e pahn pwurehng iasadahsang mehla.\n\n21 Ei, ni ahnsou me e pahn ketin mweidala ngeni nansapwe pahn posopos oh lioal piripir erein awa tohto, oh sampah pahn rerrer oh itikek; oh paip akan me mih pohn sampah, koaros me mih pohn pwehl oh pahn pwehl, me kumwail ese me re pwon ahnsou wet, de pali laudih pwon itpene, pahn pwalpeseng;\n\n22 Ei, re pahn pwalpeseng wiahda riau, oh pahn dierek nan elenpwal oh lipwenpwal, oh me pwalasang kan me mihseli pohn sampah pwon, ei, koaros pohn pwehl oh pahn pwehl.\n\n23 Oh kilang, mie kisinieng kehlail kan me pahn wiawi, oh tohto nahna kan pahn rengkidi patapatala, duwehte wahu, oh tohto wasahkan me ahnsou wet kahdaniki wahu kan pahn wiahla nahna kan, me ileilehi pahn ileile mehlel.\n\n24 Oh tohto ahl lap akan pahn ohla, oh tohto kahnihmw kan pahn tehnla.\n\n25 Oh sousou tohto pahn ritida, oh pahn mweidala tohto me mehla kan; oh souleng tohto pahn pwarehng aramas tohto.\n\n26 Oh kilang, met me tohnlengo mahsanihong ie; pwe e mahsanih me nansapwe pahn posopos oh lioal piripir erein awa tohto.\n\n27 Oh e mahsanihong ie me nan erein ahnsouo me nansapwe pahn posopos oh lioal piripir, oh kisinieng kehlail, me mepwukat pahn wiawi, oh me rotorot pahn kipehdi sampah pwon erein rahn siluh.\n\n28 Oh tohnlengo mahsanihong ie me tohto me pahn kilangada soahng kan me lapasang mepwukat, me pahn kahrehiong re en kamehlele me kilel pwukat oh kapwuriamwei pwukat pahn wiawi pohn sapwet pwon, me pahn kahrehda sohte kahrepen re soupwoson rehn aramas akan.\n\n29 Oh met me pahn kahrehda mehmen me pahn kamehlele pahn komourla, oh mehmen me sohte pahn kamehlele, kopwung pwung pahn kohieng ih; oh pil ma re pahn lekidekla irail me pein elehiong arail lekidekla.\n\n30 Oh met tamataman, tamataman, rieiko, me mehmen me pahn mehla, mehkihla pein ih; oh mehmen me pahn wiewia suwed, wiahiong pein ih; pwe kilang, kumwail saledek; kumwail mweimweiong en wia pein amwail pilipil; pwe kilang, Koht ketikihong kumwail marain oh kasaledekiala kumwail.\n\n31 E ketikihong kumwail pwe kumwail en kak ese me mwahu sang me suwed, oh ketikihong kumwail pwe kumwail en kak pilada mour de mehla; oh kumwail kak wia me mwahu oh kopwurupwurieng me mwahu, de alehdi me mwahuo kopwurupwuriong kumwail; de kumwail kak wia me suwed, oh alehdi me suwedo kopwurupwurieng kumwail.\n\n", "hel 15": "[center][font_size=26]Iralaud 15[/font_size][/center]\n\n[i]Kauno kin ketin kaloke Mehn Nihpai kan pwehki E ketin poakehng irail—Mehn Leimen me wiliakapwala kan kehlail oh tengeteng nan arail pwoson—Kauno pahn kupwurehla Mehn Leimen kan ni imwin rahn akan. Ele Sounpar 6 Mwohn Krais.[/i]\n\n1 Oh met, riei kempoakepahi ko, kilang, I ndaiong kumwail ma kumwail sohte pahn koluhla ihmwamwail kan pahn tehnla.\n\n2 Ei, ma kumwail sohte koluhla, amwail pwoud kan pahn wie sengiseng nan ahnsou me re pahn kadihdi neirail seri kan; pwe kumwail pahn song en tang oh sohte pahn diar wasahn keiru; ei, oh meid suwediong me pahn wewa seri, pwe re pahn toutoula oh sohte kak tang; eri, re pahn tiatipeseng oh pahn kamakamala.\n\n3 Ei, meid suwediong aramas pwukat me kahdaniki aramas en Nihpai ma re sohte pahn koluhla, ahnsou me re pahn kilang kilel pwukat koaros oh soahng kapwuriamwei kan me pahn kasansalohng irail; pwe kilang, irail wia aramas pilipil kei ong Kauno; ei, aramas en Nihpai me e ketin poakehng, oh e pil ketin kaloke irail; ei, nan ahnsou me re kin wia me suwed e kin ketin kaloke irail pwehki eh ketin poakehng irail.\n\n4 Ahpw kilang riei kempoakepahi ko, Mehn Leimen kan e ketin kailongki pwehki arail wiewia kan me suwed ahnsou koaros, oh met pwehki wiewia suwed en tiahk en arail pahpa ko. Ahpw kilang, komour kohdohng irail sang ni kalkalohk en Mehn Nihpai kan; oh pwehki kahrepe wet me Kauno ketin kareireila arail ahnsou.\n\n5 Oh I men kumwail en ese me pali laud en irail re wie ideidawehn arail pwukoah, oh re kin kanakanaiehng kohwei mwohn Koht, oh re kin nantihong en kapwaiada sapwellime kosonned kan oh sapwellime koasoandi kan, oh sapwellime koasoandi en kopwung kan nin duwen kosonned en Moses.\n\n6 Ei, I ndaiong kumwail, me pali laud en irail wiewia met, or re kin nannantihong ni ar sohte pwangahkida loaloapwoat pwe re en kak wahdo luhwen riarail kan re en wehwehkihda mehlelo; eri mie me tohto me kin iangirailla nan ehu ehu rahn.\n\n7 Oh kilang, kumwail pein esehier, pwe kumwail kadehdehier, me irail koaros me kin wehwehkihda mehlelo, oh esehda mour suwed oh tiahk suwed en arail pahpa ko, oh kamehlelehda pwuhk sarawi kan, ei, kokohp kan en soukohp sarawi kan, me ntingdi, me kin kahluwahiong irail en pwoson Kauno, oh koluhla, iei pwoson oh koluhla me kin elehiong wiliakapw en mohngiongarail—\n\n8 Eri, nin duwen irail koaros me marainkidahr met, kumwail pein esehier me re kehlail oh tengeteng nan pwoson, oh nan dahme irail saledengkihla.\n\n9 Oh kumwail pil ese me irail saripidi neirail dipwisou en mahwin kan, oh re masak pwurehng alehda pwe re de pahn dipikihda; ei, kumwail kak kilang me re masak wiahda dihp—pwe kilang re pahn kin mweidala re en tiatihdi oh kamakamala rehn arail imwintihti kan, oh sohte pahn peliankin irail neirail kedlahs kan, oh met pwehki arail pwoson Krais.\n\n10 Oh met, pwehki arail tengeteng ni ahnsou me re kamehlele dahme irail kamehlelehu, pwehki arail kehlail ni ahnsou me re tepin marainkihda, kilang, Kauno pahn ketin kapai irail oh kareireila arail ahnsou, mehndahte arail wiewia suwed—\n\n11 Ei, mehndahte ma arail pwoson tikitikila, Kauno pahn ketin kareireila arail ahnsou, lao lel ahnsouo pahn kohdo me atail pahpako koasoaiahda, oh pil soukohp Sihnos, oh soukohp tohto teikan, nin duwen kopwurupwurdohn riatail, Mehn Leimen, en pwurehng wehwehkihda mehlelo—\n\n12 Ei, I ndaiong kumwail, me ni imwin ahnsou kan sapwellimen Kauno inou kan pahn kohieng riatail, Mehn Leimen kan; oh mehndahte lokolok tohto me pahn lelohng irail, oh mehndahte arail imwintihti pahn pwakihrailseli pohn sampah, oh rapahkinirail, oh kemeirail oh katangirailpeseng, oh sohla wasahn arail keiru, Kauno pahn kupwurkalahngih irail.\n\n13 Oh met duwen kokohpo, me re pahn pwurehng kopwurupwurdohng marain mehlelo, me iei marainkihda arail Soundoaro, oh arail silepen sihpw lapalap oh mehlelo, oh iang wadawadiong sapwellime sihp kan.\n\n14 Eri I ndaiong kumwail, me e pahn mwahu ong irail sang kumwail ihte ma kumwail sohte pahn koluhla.\n\n15 Pwe kilang, ma doadoahk kapwuriamwei kan me kumwail kilangehr sansalohng irail, ei, ong irail me arail pwoson tikitikla pwehki tiahk en arail pahpako, kumwail kak pein ese me arail pwoson sohte pahn pwurehng tikitikila.\n\n16 Eri, Kauno ketin mahsani: I sohte pahn udahn kamwomwirailla, ahpw I pahn wiahda me ni ahnsou me I pahn kupwuriki re pahn pwurehng pwurodohng ie, Kauno ketin mahsanih.\n\n17 Oh met kilang, Kauno ketin mahsanih, duwen aramas en Mehn Nihpai kan: Ma re sohte pahn koluhla, oh nantihong en wia kupwurei, I pahn udahn kamwomwirailla, Kauno ketin mahsanih, pwehki arail pwoson tikitikla mehndahte doadoahk kapwuriamwei tohto me I wiahiong irailehr; oh ni mehlel nin duwen Kauno e ketin ieias mepwukat pahn wiawi, Kauno ketin mahsanih.\n\n", "hel 16": "[center][font_size=26]Iralaud 16[/font_size][/center]\n\n[i]Mehn Nihpai kan me kamehlele Samuel papidaisla rehn Nihpai—Mehn Nihpai kan me sohte koluhla neirail arep kan oh takai kan sohte kak kemehla Samuel—Ekei mohngiongarail kan keptakaila, oh ekei kilangada tohnleng kan—Me soupwoson kan kin nda me e kasapwurupwur re en kamehlele Krais oh Sapwellime ketido nan Serusalem. Ele Sounpar 6–1 Mwohn Krais.[/i]\n\n1 Oh met, kedekedeo mie tohto me rong mahsen kan en Samuel, Mehn Leimen, me e kalohngki pohn kehl en kahnihmwo. Oh koaros me kamehlele ah mahsen kan kohla oh rapahki Nihpai; oh ahnsou me re kohla oh diarada ih, irail ahpw wehkadahng ih diparail kan oh sohte kahmahmki, oh inangih me re papidaisla ong Kauno.\n\n2 Ahpw koaros me sohte kamehlele mahsen kan en Samuel lingeringerda pah; oh kostakai ih pohn kehlo, oh tohto me pil kasikihki arep kan ni e keskesihnen pohn kehlo; ahpw Ngehn en Kauno ketiket reh, kahrehda re sohte kak lel katehkihdi neirail takai kan de pil neirail arep kan.\n\n3 Met ni ahnsou me re kilang me re sohte kak katehdi, mie tohto me kamehlelehda ah mahsen kan, kahrehda re kohkohla rehn Nihpai pwe re en papidaisla.\n\n4 Pwe kilang, Nihpai wiewia papidais, oh wiewia kokohp, oh wie padapadahk, oh kalkalongkihong aramas akan koluhla, kasakasalehiong irail kilel oh soahng kapwuriamwei kan, wiewia doadoahk kapwuriamwei kan rehn aramas kan, pwe re en kak ese me ketidohn Krais kereniongehr—\n\n5 Ndindaiong irail soahng kan me kereniongehr pahn kohda pwe re en kak ese oh tamataman nan ahnsouo me soahng pwukat pahn kohdo mepwukat kasansalohng irailehr mwowe, pwe re en kak kamehlele; eri koaros me kamehlele mahsen kan en Samuel ahpw kohla reh pwe re en papidaisla, pwe irail kohla oh kolkoluhkihla oh wewehkada diparail kan.\n\n6 Ahpw pali laud en irail sohte kamehlele mahsen kan en Samuel; eri ahnsou me re kilangada me re sohte kak katehkihdi neirail takai kan oh neirail arep kan, re werikilahng neirail kaun en sounpei kan, ndinda: Koledi aramas menet oh salihdi, pwe kilang mie tepil me mih reh; oh pwehki manaman en tepil me mih reh kitail sohte kak katehkihdi neitail takai kan oh arep kan; eri koledi oh salihdi, oh wahlahsang ih me.\n\n7 Oh ni arail kokolahng pwe en koledi ih, kilang, e ahpw lusdihsang pohn kehlo, oh tangasang nan sahpwo, iei, pwuralahng pein ah wehi, oh tepida kalohk oh kokohp rehn pein nah aramas akan.\n\n8 Oh kilang, sohte mie ronge rehn Mehn Nihpai kan; oh met iei irair kan en aramas kan.\n\n9 Oh met kaimwisekalahr pahr kawelihsek weneu en mwehin sounkopwung kan ong aramas en Nihpai.\n\n10 Oh met kaimwisekalahr pahr kawelihsek isuh en mwehin sounkopwung kan, pali laud en aramas akan mihmihte nan arail pohnmwahso oh mour suwed, oh malaulau irail me kin kanakanaiehng kohwei mwohn Koht.\n\n11 Oh mepwukat iei pil irair kan, nan pahr kawelihsek waluh en mwehin sounkopwung kan.\n\n12 Oh mie kisin wekidekla tikitik nan irair kan rehn aramas kan, ahpw ihte aramas tepida keptakaila nan wiewia suwed, oh kalakalaudehla nan wiewia soahng kan me kin uhwong sapwellimen Koht kosonned akan, nan pahr kawelihsek duwau en mwehin sounkopwung kan.\n\n13 Ahpw kedekedeo nan pahr keduweisek en mwehin sounkopwung kan, mie kilel kapwuriamwei kan kasansalehng aramas kan, oh soahng kapwuriamwei kan; oh mahsen en soukohp kan tepida pweida.\n\n14 Oh tohnleng kan pwarehng aramas kan, ohl loalokong kan, oh pakairkihong irail rongamwahu en popohl mehlel; eri nan pahrwet pwuhk sarawi kan tepida pweida.\n\n15 Ahpw, mohngiong en aramas akan tepida keptakaila, koaros ihte pwihn me keieu kamehlele, sang Mehn Nihpai kan oh pil Mehn Leimen kan, oh re tepida likih pein arail kehlail oh pein arail erpit, ndinda:\n\n16 Ekei mehkot re mwein kasariki pwung, nanpwungen me tohto; ahpw kilang, se wehwehki me doadoahk kesempwal oh kapwuriamwei pwukat koaros sohte kak pweida, me kokohpdahr.\n\n17 Oh re tepida wie lamalamki oh akamaipene nanpwungarail, ndinda:\n\n18 Me e kasapwurupwur me Krais menet pahn ketido; ma iei, oh ma e wia Sapwellimen Kohto, Sahm en nanleng oh sampah, nin duwen me kokohpda, dahme kahrehda e sohte pahn pwarehng kitail duwehte irail me mih nan Serusalem?\n\n19 Ei, dahme e sohte pahn pwaredo nan sahpw wet duwehte nan sahpw en Serusalem?\n\n20 Ahpw kilang, kitail wehwehki me met iei tiahk likamw, me wie kadakadaukohdo lel rehtail sang atail pahpa ko, pwe en kahrehiong kitail en kamehlele soahng kesempwal oh kapwuriamwei me pahn kohdo, ahpw kaidehn rehtail, ahpw nan sahpw me doh, nan sahpw ehu me kitail sohte wehwehki; pwe re en kolokol kitail nan rotorot, pwe kitail sohte kak kadehdehki pein mesatail kan me re mehlel.\n\n21 Oh re pahn, wia doadoahk rirsang ni widing oh doadoak rir en me suwedo me kitail sohte kak wehwehki, me pahn kihong kitail en wia lidu en arail koasoi kan, oh pil wia lidu ong irail, pwe kitail kin koapwoaroapwoarki me re pahn padahkihong kitail mahseno; oh met re pahn kolokol kitail nan rotorot ma kitail pahn mweidkitailla rehrail, erein atail mour.\n\n22 Oh soahng tohto me aramas akan medewe nan mohngiongarail kan, me wia mehkot mwahl oh likamw; oh re ahneki kapwunod laud, pwe Sehdan kamwakidirailda re en wiewia suwed ahnsou koaros; ei, e kohseli oh kamwakamwoaronge oh kapkapingada wasa koaros nan sahpwo, pwe mohngiong en aramas en kak keptakaila ong me mwahu oh ong me pahn kohdo.\n\n23 Oh mehndahte kilel kan oh soahng kapwuriamwei kan me wiawihongehr aramas en Kauno, oh doadoahk kapwuriamwei tohto me re wiahda, Sehdan koledier mohngiong en aramas akan pohn sahpwo pwon.\n\n24 Oh met kaimwisekalahr pahr keduweisek en mwehin sounkopwung kan ong aramas en Nihpai.\n\n25 Oh met kaimwisekalahr pwuhk en Ilemen, nin duwen poadoapoad en Ilemen oh nah pwutak kan.\n\n", "3-ne 1": "[center][font_size=26]Kesiluh en Nihpai[/font_size][/center]\n\n[center][font_size=26]Pwuhk en Nihpai Nein Nihpai Pwutak, Me Wia Nein Ilemen Pwutak[/font_size][/center]\n\nOh Ilemen iei nein Ilemen, me wia nein Alma, me pahpaki Alma, me wia kadaudoken Nihpai me Lihai nainki, me kohdohsang nan Serusalem ni tepin pahr en mwein Sedekaia, nanmwarki en Suda.\n\n[center][font_size=26]Iralaud 1[/font_size][/center]\n\n[i]Nihpai, nein Ilemen, pwutak, mweselsang nan sahpwo, oh nah pwutak Nihpai alehdi poadoapoad kan—Mehndahte kilel kan oh soang kapwuriamwei kan wiwiawi, me suwed kan koasonehdi me re pahn kemehla me pwung kan—Pwohng en ipwidi en Krais ahpw lelledo—Kilel kan ahpw wiawi, oh usu kapw ehu pwarada—Likamw oh mwersuwed laudla, oh Pwihn en Kadiendon lipirap ko kemehla tohto. Ele Sounpar 1–4 Mwurin Ipwidi en Krais.[/i]\n\n1 Met kedekedeo sounpar pahr duweisek ehu imwiseklahr oh sounparehr wenopwuki sang ahnsou me Lihai mwesel sang nan Serusalem; oh nan pahro me Lakonies me wia sounkopwung lapalap oh kepinahn sahpwo.\n\n2 Oh Nihpai, me wia nein Ilemen pwutak, mweselsang nan sahpw en Saraemla, oh kasapwiliong nah pwutak Nihpai, me keieu laud, pwukoahn prahs pileit ko, oh poadoapoad kan koaros me wie nekinek, oh soahng koaros me kesempwal me re wie kolokol sangeteahnsou me Lihai mweselsang nan Serusalem.\n\n3 E ahpw mweselsang nan sahpwo, oh wasa me e kohla, sohte aramas wehwehki; oh nah pwutak Nihpai ahpw weliandi oh tepida apwalih poadoapoad kan, ei, poadoapoad en aramas kan.\n\n4 Kedekedeo ni tepidahn pahr duweisek riauo, kilang, kokohp en soukohp kan tepida pweida ni mehlel; pwe e tepida mie kilel kesempwal oh manaman kapwuriamwei wiawi rehn aramas kan.\n\n5 Ahpw mie ekei me tepida nda me ahnsou me mahsen ko pahn pweida daulilahr, [mahsen kan] me Samuel, Mehn Leimen kohpadaho.\n\n6 Oh re tepida kouruhrki riarail kan, ndinda: Kilang ahnsouo daulilahr, oh mahsen kan en Samuel sohte pweida; eri, amwail peren oh amwail pwoson duwen soahng wet sohte katepe.\n\n7 Kedekedeo irail ahpw wiahda moromor lap nan sahpwo; oh aramas kan me kamehleleko tepida pahtoula mehlel, pwe e de pahn soahng ko me kokohpdahr sohte pweida.\n\n8 Ahpw kilang, irail loaloapwoationg mwasamwasahn rahno oh pwohngo oh rahno me pahn wia rahntehieu duwehte sohte pwohng, pwe re kak ese me arail pwoson sohte likamw.\n\n9 Met kedekedeo mie ah nehu me pwihn soupwoson ko koasoanehdi, me koaros me kamehlele tiahk [kokohp ko] pahn kamakamala ihte ma kilelo pahn pwarada, me soukohp Samuel kohpadao.\n\n10 Met kedekedeo ahnsou me Nihpai, nein Nihpai pwutako, kilangadahr wiewia suwed en nah aramas akan, mohngiongi pahtoula mehlel.\n\n11 Kedekedeo e ahpw pidohila oh poaridi nan pwehlo, oh weliandi nah aramas akan kapakap kehlail ong Koht, ei, kapakapki irail akan me pahn kamakamalahr pwehki arail pwoson tiahk en arail pahpa ko.\n\n12 Kedekedeo e ahpw kapakap kehlail ong Kauno rahno pwon; oh kilang, kepitien Kauno ahpw kohdohng ih, mahmahsanih:\n\n13 Kilengida oh ahneki koapworopwor; pwe kilang, ahnsouo lelehr, oh soutik wet kilelo pahn pwarada, oh lakapw I pahn ketdihwei pohn sampah, pwe en kasalehiong sampah me I pahn kapwaiada soahng koaros me I kahrehda nei soukohp sarawi kan en kohpada.\n\n14 Kilang, I kohdo rehn pein nei aramas, pwe en kapwaiada soahng koaros me I kasalehiong aramas akan sangete ni poahson en sampah, oh wia kupwuren Sahmo oh Sapwellimehu—Sahmo pwehki ngehi, oh Sapwellimehu pwehki paliwereiet. Oh kilang, ahnsouo lelehr, oh soutik wet kilelo pahn pwarada.\n\n15 Kedekedeo mahsen kan me kohieng Nihpai ahpw pweida, nin duwen eh mahsendahr; pwe kilang, ni ahnsou me ketipino wie kikihrla e sohte rotorotala; oh aramas akan tepida pwuriamwei pwehki e sohte rotorot ahnsou me pwohngo lel.\n\n16 Oh mie me tohto, me sohte kamehlele mahsen kan en soukohp kan, me pwupwidi nan pwehlo duwehte re mehla, pwe re ese me koasoandi lap en kamakamala me re koasonehdiong irail me kamehlele mahsen en soukohp kan sohte pweida; pwe kilelo me kohieng irail lelehr.\n\n17 Oh re tepier wehwehki me Sapwellimen Kohto udahn pahn ketido; eri, ni oaralap, aramas koaros me mih pohn sahpwo pwon sang palikapi kohla palimese, nan sahpw en paliepeng oh nan sahpw en palieir koaros, pwuriamweikihla mehlel kahrehda re pwupwidi nan pwehlo.\n\n18 Pwe re ese me soukohp kan kadehdehkiermepwukat sounpar tohto kei, oh kilel me kohieng irailehro lelledohr; oh re tepida masak pwehki arail wiewia suwed oh arail soupwoson.\n\n19 Kedekedeo sohte rotorot pwohngo pwon, ahpw e marain duwehte nan wereng souwas. Kedekedeo ketipino ahpw pwurehng dakada ni mensengo, nin duwen koasondi en dakada; oh re ese me iei rahno me Kauno pahn ketin ipwidi, pwehki kilelo eh ketin wiawiher.\n\n20 Oh e wiawiher, ei, soahng koaros, ni pisetik, nin duwen mahsen akan en soukohp kan.\n\n21 Kedekedeo pil ehu usu kapw pwarada, nin duwen mahseno.\n\n22 Kedekedeo sang ahnsouo kohla likam akan tepida kohseli rehn aramas akan, sang Sehdan, pwe kakeluwakala mohngiongarail kan, kahrepehu pwe re en kak sohte kamehlele kilel ko oh soahng kapwuriamwei kan me re kilangehr; ahpw mehndahte likamw oh widing pwukat pali laud en aramas akan kamehlelehte oh weliakapwla ong Kauno.\n\n23 Kedekedeo Nihpai ahpw kohla rehn aramas kan, oh pil ekei me tohto, papidaisihla me koluhla, me kahrehda mie kamwakelpen dihp laud. Oh met kahrehda aramas akan pwurehng tepida ahneki popohl nan sahpwo.\n\n24 Oh sohte pingiping ahnsouo, ihte ekei me tepida padahngki, nannantihong kasalehda sang pwuhksarawi kan me e solahr konehng kapwaiada kosonned en Moseso. Met nan soahng wet re sapwungalahr, pwehki re sohte wehwehki pwuhksarawi kan.\n\n25 Ahpw kedekedeo re tepida weliakapwala, oh kopwungupwungla nan sapwung me re mih loale, pwe e kasansalohng irail me kosonnedo saikinte unsekla, oh me e pahn pweida nan mehkoaros; ei, mahseno kohieng irail me e udahn pahn pweida; ei, me sohte ehu pahn imwisekla loa koaros mehngihtikpe pahn pweida; eri nan pahrohte irail wehwehkihda arail sapwungala oh ahpw wehkada arail sapwung kan.\n\n26 Oh met pahr duweisek riauo ahpw imwisekla, ni e wadohr rongamwahu ong aramas kan pwehki kilel kan me pwaradahr, nin duwen mahsen en kokohp kan en soukohp sarawi koaros.\n\n27 Kedekedeo me nan pahr duweisek siluho ahpw pil imwisekla nan popohl, ihte pwihn en Kadienden lipirap ko, me kin koukousoan pohn nahna kan, me rekla nan sahpwo; pwehki wasahn ar rukila oh kouson rir kan me kehlail kahrehda aramas kan sohte kak powehdi irail; eri re kin kam aramas tohto, oh ahpw kehmehla pokon en aramas.\n\n28 Kedekedeo nan pahr duweisek pahieu re ahpw tepida kekeirda laud mehlel, pwehki tohto me pwupwidi sang Mehn Nihpai kan me kin kohkohla iangala irail, me kin elehiong pahtou laud rehn irail Mehn Nihpai kan me kin mihmihte nan sahpwo.\n\n29 Oh pil mie pahtou laud rehn Mehn Leimen kan; pwe kilang, mie neirail seri tohto me kekeirda oh tepida mahmahla nan arail sounpar, karehda irail uhtohrla, oh idawehnla ekei Mehn Soromai kan, sang ni arail koasoi likamw oh arail widing kan, re en iangala pwihn en Kadienden lipirap ko.\n\n30 Oh met kahrehda Mehn Leimen kan pili ang lokolok, oh tepida tikitikla nan arail pwoson oh mour pwung, pwehki wiewia suwed en dih me kohkohda.\n\n", "3-ne 2": "[center][font_size=26]Iralaud 2[/font_size][/center]\n\n[i]Wiewia suwed oh tiahk suwed kan laudla rehn aramas kan—Mehn Nihpai kan oh Mehn Leimen kan ehupene oh doarehsang irail pwihn en Kadienden lipirap ko—Mehn Leimen kan me weliakapwala pwetepwetla oh adanikihla Mehn Nihpai. Ele Sounpar 5–16 Mwurin Ipwidi en Krais.[/i]\n\n1 Kedekedeo pahr keduweisek limao ahpw pil imwisekla, oh aramas kan ahpw tepida manokehla kilel kan oh soahng kapwuriamwei kan me irail rongehr, oh tepida sohla pwuriamweiki kilel de soahng kapwuriamwei me sang nanleng, kahrehda nan mohngiongarail kan tepida kekeluwakala, oh masukunla nan arail madamadau kan, oh tepida sohla kamehlele soahng koaros me re rongehr oh kilangehr—\n\n2 Medmedewehda soahngen mehkot likamw kan nan mohngiongarail kan, me dene aramas oh sang ni manaman en tepilo me elehiong, pwe en kahluwahsang oh pitihdi mohngiong en aramas kan; oh met iei me Sehdan pwurehng kolkihdier mohngiong en aramas akan, kahrehda e kamaskunialahr masarail kan oh kahluwahlang irail en kamehlele me padahk mehlel en Krais kan likamw oh sohte katepe.\n\n3 Kedekedeo aramas kan ahpw kehkehlaila nan arail wiewia suwed oh tiahk suwed kan; oh irail sohte kamehlele me pahn miehte ekei kilel de soahng kapwuriamwei kan wiawi; oh Sehdan ahpw kohseli, kakaluwahsang mohngiong en aramas kan, kaskasongosongih irail oh kahkahrehiong irail en wia mwekid suwed kan nan sahpwo.\n\n4 Oh met kaimwsekalahr pahr duweisek wenouo; oh pil pahr duweisek isuh; oh pil pahr duweisek waluho; oh pil pahr duweisek duwao;\n\n5 Oh pil sounpar epwiki daulihlahr mwein Mosaia, me wia nanmwarki en aramas en Nihpai kan.\n\n6 Oh sounpar wenepwiki duwao daulihlahr ahnsou me Lihai mweselsang Serusalem.\n\n7 Oh sounpar duwao daulihlahr ahnsou me kilelo pwaradao, me soukohp kan kohpada, me Krais pahn ketdihdo pohn sampah.\n\n8 Met Mehn Nihpai kan tepida wadek ahnsou sang ni ahnsou me kilelo pwarada, de sang ni ipwidi en Krais; eri, sounpar duwao dauliher.\n\n9 Oh Nihpai, me wia semen Nihpai, me pwukoahki poadoapoad ko, sohte pwurala nan sahpw en Saraemla, oh e sohte kak dierek nan sahpwo pwon.\n\n10 Kedekedeo aramas kan pil duduwehte nan arail mour suwed kan, mendahte kalkalohk oh kokohp me pekederdohng irail; oh me pil kaimwsekalahr pahr eiseko; oh pahr eisek ehuo pil imwisekla nan arail dihpan.\n\n11 Kedekedeo nan pahr keisek siluho mahwin oh pingiping tepida wiawi nan sahpwo pwon; pwe pwihn en Kadienden lipirap ko wie tohtohla, oh ahpw kemehla aramas tohto, oh kawehla kahnihmw tohto, oh wiwiahda mehla oh kamaramas nan sahpwo pwon, me kahrehda anahnepen aramas koaros, Mehn Nihpai kan oh Mehn Leimen kan koaros, re en alehda neirail dipwisou en mwahwin kan pwe re en doare irail.\n\n12 Eri, Mehn Leimen kan koaros me weliakapwehng Kauno ahpw ehupenehng riarail kan, Mehn Nihpai kan, pwehki anahnepen, pererehn arail mour oh arail pwoud kan oh neirail seri kan, me karehda re alehda dipwisou en mahwin pwe re en pelian pwihn en Kadienden lipirap kan, ei, oh pwe re en pil doandoare arail pwuhng, oh arail kapai en ahneki mwomwohdiso oh arail kaudok, oh arail saledek oh saledek en momour.\n\n13 Kedekedeo mwohn pahr keisek siluh eh imwisekla Mehn Nihpai kan kereniong re pahn kamwomwala pwehki mahwin wet, me kapahtoula mehlel.\n\n14 Kedekedeo Mehn Leimen kan me miniminiongehr Mehn Nihpai kan iang wadawadiongehr rehn Mehn Nihpai kan;\n\n15 Oh arail keriau kohsang rehrail, oh kilirail kan pwetepwetala duwehte Mehn Nihpai kan;\n\n16 Oh neirail mwahnakapw kan oh peinakapw kan pil linganla mehlel, oh re wadawadiongehr mehn Nihpai kan, oh adanikihla Mehn Nihpai. Oh met kaimwsekala pahr eiseksiluh.\n\n17 Kedekedeo ni tepin pahr keisek pahieuo, mahwin nanpwungen lipirap ko oh aramas en Nihpai kan ahpw doudoulahte oh kapahtoula mehlel; ahpw, aramas en Nihpai kan ekis paiamwahu sang lipirap ko, kahrehda re pwakirailsang nan sapwarail sahpw kan kohla nan nahna kan oh nan wasahn arail rukula kan.\n\n18 Oh met kaimwsekala pahr eisek pahieu. Oh nan pahr eisek limauo re pwurehng kohdohng aramas en Nihpai kan; oh pwehki wiewia suwed en aramas en Nihpai, oh pwehki arail pingiping tohto kan oh pwupwidi kan, pwihn en Kadienden lipirap ko kin kaloweiraildi wasah kei.\n\n19 Oh met kaimwsekalahr pahr eisek limau, oh met aramas kan mihmi nan irair en kahpwal tohto; oh kedlahs en kamwomwala wie tentenek pohrail, kahrehda kereniong irail pahn kamakamkihla, oh met pwehki diparail kan.\n\n", "3-ne 3": "[center][font_size=26]Iralaud 3[/font_size][/center]\n\n[i]Kidienai, kaun en pwihn en Kadienden ko, ruwese me Lakonius oh Mehn Nihpai kan re en mweidehng irail pahn eh manaman oh sapwarail kan—Lakonius pilada Kidkidonai en wia kaun lapalap en sounpei kan—Mehn Nihpai kan kohpene nan Saraemla oh Sapwen Rahk pwe re en doare pein irail. Ele Sounpar 16–18 Mwurin Ipwidi en Krais.[/i]\n\n1 Oh met kedekedeo nan pahr keisek wenou sang mwurin ipwidi en Krais, Lakonius, kepinahn sahpwo, alehdi kisin likou ehu sang kaun oh kepinahn pwihn en lipirap ko; oh iet nting kan me ntingdi, me mahsanih:\n\n2 Maing Lakonius, kepina lapalap en sahpwet, kilang, I ntingihwei kisin likou wet ong komwi, oh kepingaiuk mehlel pwehki ahmw kehlail, oh pil kehlail en noumw aramas kan, nan kolokolete dahme kumwail kin medewe me amwail pwuhng oh saledek en momour; ei, kumwail kehkehlail, mwomwen me limen koht me sowese kumwail, nan amwail doare amwail saledek em mour, oh amwail dipwisou kan, oh amwail wehi, de me kumwail kin ndahki.\n\n3 Oh e kansensuwed ong ie, maing Lakonius, me komw pahn sohte marain oh idawehn pein nsenomw ni omw pahn medewe me kumwail kak pelian ohl komwad tohto me I kin ruwese, me ahnsou wet onopadahr nan arail tehtehn mahwin, oh awiawih ni ar kasikasik mehlel ruwes me pahn mahsanih—Kohdihlahng Mehn Nihpai kan oh kemeirailla.\n\n4 Oh pwehki I ese arail komwad, pwehki I songehr irail nan mahwin, oh pwehki I ese kailok poatoapoat me re ahneki ong kumwail pwehki sapwung tohto me kumwail wiahiong irail, eri ma re pahn kohwehng kumwail re pahn kohwei oh kamwomwala kumwail.\n\n5 Eri I ntingiada kisin likou wet, katengehkihdi pein pehi, pwehki ei pwunodki amwail mour, pwehki amwail tengedieng dahme kumwail kamehlele me pwung, oh amwail eimah nan mahwin.\n\n6 Eri I ntingwei rehmwail, pwehki I mwahuki kumwail pahn mweidehng nei aramas kan, amwail kahnihmw kan, sapwamwail kan, oh amwail dipwisou kan, mwahusang arail pahn kohwehng kumwail wa kedlahs oh kamwomwala kumwail.\n\n7 De ni ehu koasoi, kumwail mweidehng kumwail pahn aht manaman, oh patehng kiht oh esehla aht doadoahk rir kan, oh wiahla riat pwe kumwail en kak duweikihtla—kaidehng nait lidu, ahpw riat oh iangaht nan soahng koaros me aht.\n\n8 Oh kilang, I kahukihonguhk, ma ke pahn wia met, ni ahmw kahula, ke sohte pahn kamakamala; ahpw ma ke sohte pahn wia met, I kahukihonguhk, me nan sounpwung pahn wad I pahn ruwesehiong nei sounpei kan re en kohdihwehnguhk, oh re sohte pahn uhdi de kamaurala, ahpw pahn kemeikukala, oh pahn mweidehng kedlahs en peleiukedi lao ke mehla.\n\n9 Oh kilang, ngehi me Kidianai; oh ngehi me wia kepina en pwihn rir en Kadienden; me wia pwihn oh doadoahk me I ese me mwahu; oh e sangete mahs oh e pepous kohdo lel reht.\n\n10 Oh I ntingihwei kisin likou wet rehmw, Lakonius, oh I kasik me ke pahn mweidehng kiht sapwamwail kan oh amwail dipwisou kan, ni sohte kakerehdi nta, pwe nei aramas kan re en kak pwurehng arail pwuhng oh koapworment, oh ma ke sohte pahn wia me, I pahn dupuk sapwung me wiawihong irail. Ngehi iei Kidianai.\n\n11 Oh met kedekedeo ahnsou me Lakonius alehdier kisin likou wet e udahn pwuriamwei mehlel, pwehki loalap en Kidianai eh kak nda re en mweidehng sahpwen Mehn Nihpai kan, oh kamkamasak aramas kan oh dipuk sapwung ong irail akan me sohte sapwung wiawihong irail, ihte irail me pein wiahiong irail sapwung ni arail pwupwidi oh iangala pwihn lipirap suwed oh sakanakan.\n\n12 Met kilang, Lakonius, me wia kepinao, wia ohl pwung men, oh sohte kak masakada ruwes oh kamasepwehk en lipirap men; eri e sohte rong nein Kidianai kisin likouo, me wia kepinahn pwihn lipirapoko, ahpw e kahrehiong nah aramas kan re en peki rehn Kauno en ketin ketikihong irail kehlail ni ahnsou me pwihn lipirap kan pahn kohdohng irail.\n\n13 Ei, e ahpw kadarpeseng pakair ehu rehn aramas koaros, me irail en kihpene arail pwoud kan, oh neirail seri kan, neirail pelin sihpw kan oh neirail pelin kou kan, oh arail dipwisou kan wasahte ieu, ihte me soh sapwerail kan.\n\n14 Oh e ahpw wiahda me re pahn wiahda wasahn rukulah kan en wiahwihda kapilirailpene, oh e pahn anahne kehlail mehlel. Oh e ahpw wiahda me sounpei kan, sang pali koaros en Mehn Nihpai oh Mehn Leimen kan, de irail koaros me wadawadiong rehn Mehn Nihpai kan, pahn kiheng soun silasil en tetehk irail, oh sile irail sang pwihn lipirap kan pwohng oh rahn.\n\n15 Ei, e ahpw ndaiong irail: Nin duwen Kauno e ketin ieias, ma kumwail sohte pahn koluhkihla dipamwail kan, oh peki rehn Kauno, kumwail sohte pahn poadoandoarasang nan pehn pwihn en Kadienden lipirap kan.\n\n16 Oh ahn Lakonius mahsen kan oh kokohp kan me kesempwal oh kapwuriamwei me kahrehda aramas kan ar lemwkihda; oh re nantihong nan arail kehlail en wia nin duwen mahsen kan en Lakonius.\n\n17 Kedekedeo me Lakonius ahpw pilada emen kaun lapalap en sounpei kan en Mehn Nihpai kan koaros, pwe en kaweid irail ni ahnsou me pwihn lipirap kan pahn kohdihdo sang nan sapwtehn pwe en uhwong irail.\n\n18 Met me keieu lapalap nan pwungen kaun lapalap en sounpei kan oh kaun lap en sounpei pwon en Mehn Nihpai kan ahpw pilipilda, oh ede iei Kidkiddonai.\n\n19 Met iei tiahk en Mehn Nihpai kan koaros me re kin pilada neirail kaun lapalap en sounpei kan, (ihte kaidehn ahnsou me re kin suwedla) emen me ahneki ngehn en kaudihal oh pil kokohp; eri, Kidkiddonai mentet wia soukohp men rehrail, pil iangahki arail sounkopwungo.\n\n20 Met aramas kan ndaiong Kidkidonai: Kapakapiong Kauno, oh mweidehng kitail en kohdahla pohn nahna kan oh nan sapwtehno, pwe kitail en kak kemehla pwihn lipirap kan oh kamwomwirailla nan pein sapwarail kan.\n\n21 Ahpw Kidkidonai ndaiong irail: Kauno sohte mweidada; pwe ma kitail pahn kohdalahng irail Kauno pahn ketin mweidkitailla nan pehrail kan; eri kitail pahn kaunopada kitail nan wereneng sapwatail kan, oh kitail pahn kihpene neitail sounpei kan koaros, oh kitail sohte pahn kohlahng irail, ahpw kitail pahn awih lao irail kohdohng kitail; eri nin duwen Kauno e ketin ieias, ma kitail pahn wia met e pahn ketikiniraildo nan pehtail kan.\n\n22 Kedekedeo nan pahr keisek isuho, nan imwin pahro, ahn Lakonius pakairo ahpw lelohngehr wasa koaros nan sahpwo, oh irail alehier werarail oahs kan, oh weren nan sapwakan, oh neirail pelin kou kan, oh pelin mahn tikitik kan, oh neirail sihp kan, oh arail werentuhke, oh arail dipwisou kan, oh mwekimwekid kohwei nan meh kid kan oh nan meh nen kan, lao irail koaros kohwei wasa me re koasonehdi me re pahn kohpene ie, pwe re en doarehsang irail arail imwintihtih kan.\n\n23 Oh sahpwo me re koasonehdi iei sahpw en Saraemla, oh sahpw me mih nan pwungen sahpw en Saraemla oh sahpw en Sapwenrahk, ei, kohla lel irepen nan pwungen Sapwenrahk oh Sapwentehnla.\n\n24 Oh mie aramas kid kei me kahdaniki Mehn Nihpai kan, me kapokonpene nan sahpw wet. Met Lakonius ahpw wiahda re en kapokonpene nan sahpw me mih palier, pwehki keriah lap me mih nan sahpw en paliepeng.\n\n25 Oh irail sileirailsang arail imwintihtih kan; oh irail mihmi nan sahpwtehiu, oh nan pwihn ehute, oh irail lemwiki mahsen kan me Lakonius mahsanihong irail, kahrehda irail koluhkihla diparail kan; oh irail kin wia arail kapakap ong Kauno arail Koht, pwe en kak doareirailla nan ahnsou me arail imwintihti kan pahn kohdohng irail nan mahwin.\n\n26 Oh irail ahpw pahtoula mehlel pwehki arail imwintihti kan. Oh Kidkidonai ahpw kupwurehda me irail pahn wiahda dipwisou en mahwin koaros, oh re pahn kehlail iangahki tehtehn mahwin, oh iangahki mehn sansar kan, oh mehn sansar tikitik kan, nin duwen sapwellime kaweid.\n\n", "3-ne 4": "[center][font_size=26]Iralaud 4[/font_size][/center]\n\n[i]Nein Mehn Nihpai kan sounpei kan kalowehdi Kadienden lipirap kan—Kidianai kamakamala, oh weliepehu, Semnaraia, kalusiamala—Mehn Nihpai kan kepinga Kauno pwehki arail pweida kan. Ele Sounpar 19–22 Mwurin Ipwidi en Krais.[/i]\n\n1 Kedekedeo ni eh kerenlahng imwin pahr eisek waluho, sounpei en pwihn lipirap ko kaunopadahngehr mahwin, oh tepida kohdihdo oh mwadangete kohsang ni aul akan, oh sang pohn nahna kan, oh nan sapwtehno, oh sang nan wasahn arail rukla kehlail kan, oh arail wasahn rukla rir kan, oh tepida sapwankihla sahpw kan, koaros me mih palieir oh me mih paliepeng, oh tepida sapwankihla sahpw kan me Mehn Nihpai kan kohkohlahsang, oh kahnihmw kan me tehnda.\n\n2 Ahpw kilang, sohte mahn lawalo de mahn me re kak kaskihdi nan sahpw kan me Mehn Nihpai kan mweselsangehr, oh sohte mahn me pwihn lipirap kan kak kaskihdi ihte mahn me mih nan sapwtehno.\n\n3 Oh pwihn lipirap ko sohte kak momour ihte ma re mih nan sapwtehno, pwehki anahn en mwonge; pwe Mehn Nihpai kan kohkohlahsang sapwarail kan ni eh tehnda, oh kihpene neirail pelin sihp kan oh neirail pelin kou kan oh arail dipwisou koaros, oh irail miniminpene wiahla pwihn ehu.\n\n4 Eri, sohte ahnsou en pwihn lipirap ko arail pahn kak kulih oh alehdi mwonge, ihte re en kohdo mahwiniong Mehn Nihpai kan ni sansal; oh pwehki Mehn Nihpai arail wiahla pwihn ehu, oh pwehki arail pokon, oh pwehki arail nekidalahr kenerail mwonge kan oh soahng teikan ong arail anahn kan, oh oahs akan oh pelin kou kan, oh peli mahn tikitik koaros, pwe re en kak momouriki erein sounpar isuh, nan ahnsou me re kasik irail pahn kamwomwala sang pwihn lipirap ko sang nan sahpwo; oh met pahr keisek waluho imwiseklahr.\n\n5 Kedekedeo nan pahr keisek duwao Kidianai diaradahr me e pahn konehng en kohdahla mahwiniong Mehn Nihpai kan, pwe sohte ehu wiepe me re kak wie momouriki ihte re en kulih oh pirap oh kamaramas.\n\n6 Oh re sohte men kohpeseng nan sahpwo pwe re en kak padokedi oh kakairada werentuhke, pwe Mehn Nihpai kan de pahn kohdohng irail oh kemeirailla; eri Kidianai ruwesehiong nah sounpei kan me nan pahret irail pahn kohdahla mahwiniong Mehn Nihpai kan.\n\n7 Kedekedeo re ahpw kohdahdo mahwin; oh met iei nan keweneu en sounpwung; oh kilang, rahno me irail kohdahdohng mahwin e wia rahn apwal oh kamasepwehk; oh irail likauwih likou en sounpirap kan; oh kilin sihpw me pire likoparail kan, oh re kaweitahtahki nta, oh mongarail kan seiseila, oh irail lisoaropki lisoarop mete; oh mas kamasepwehk oh keper mwomwen nein Kidianai sounpei kan arail pwarada, pwehki mwomwen arail tehtehn mahwin, oh pwehki mwomwen arail kaweitahtahki nta.\n\n8 Kedekedeo nein Mehn Nihpai sounpei kan, mwurin arail kilangadahr mwomwen nein Kidianai sounpei ko, re ahpw poaridi nan pwehlo, oh ahpw kapakapiong Kauno arail Koht, pwe en kak kamaurirailla oh doarehsang irail nan pehn arail imwintihti kan.\n\n9 Kedekedeo ahnsou me nein Kidianai sounpei kan kilangada met irail tepida weriwer ngihl laud, pwehki arail peren, pwe irail wiaki me Mehn Nihpai kan poaridi pwe irail masak neirail sounpei kan.\n\n10 Ahpw nan irair wet irail nsensuwedla, pwe Mehn Nihpai kan sohte masak irail; ahpw irail masak arail Koht oh peki sapwellime sawas; eri, ahnsou me nein Kidianai sounpei kan tangedohng irail, irail onopadahng pelian irail; ei, sang ni kehl en Kaun irail aleiraildi.\n\n11 Oh mahwino tepida nan kewenou en sounpwungo; oh e wia mahwin lap oh kamasepwehk ehu, ei, kamakamala lap oh kamasepwehk ehu, sang ni ahnsou me Lihai kohkohsang Serusalem saikinte soangen kamakamala lap wet wiawi.\n\n12 Oh mendahte ehn Kidianai kin kamasak oh kahula, kilang, Mehn Nihpai kan kemeirail, lao irail pweieklahsang mwohrail.\n\n13 Kedekedeo Kidkidonai ahpw ndaiong nah sounpei kan re en pwakih irail lao lel ni irepen sapwtehno, oh me re sohte pahn kamaurla emen me pahn lohdi nan pehrail kan mwohrail; oh met re ahpw pwakih irail oh kemeirailla, kohla lel ni irepen sapwtehno, lao irail kapwaiada kosonned en Kidkidonai.\n\n14 Kedekedeo Kidianai, me kesihnen oh pepeiki eh loalap, pwepweki ni eh tang; oh pwehki e pwangada sang ni e pepei laud e kolkoldi oh kamakamala. Oh met kaimwsekala Kidianai lipirapo.\n\n15 Kedekedeo nein Mehn Nihpai sounpei kan ahpw pwurehng pwurala wasahn pereparail kan. Kedekedeo pahr eisek duwao ahpw imwisekla, oh pwihn lipirap kan sohte pwurehng pwurodo mahwin; de re pil sohte kohdo nan pahr rieiseko.\n\n16 Oh nan pahr rieisek ehuo re sohte kohdo mahwin, ahpw re kohdo pali koaros pwe re en kapildi aramas en Nihpai kan; pwe re medewe ma irail pahn kak kauhdi aramas en Nihpai kan en dehr kohiei nan sapwarail kan, oh katengeiraildi pali koaros, oh ma re pahn kak kauhdisang irail elen pai en liki kan, me pahn kakete kahrehda arail pahn mweidala pein irail ong dahme pwihn lipirap kan mwahuki kan.\n\n17 Met irail pwurehng pilada emen arail kaun, me adaniki Semnaraia; eri Semnaraia me kahrehda irail en wiahda koasondi wet en wiawi.\n\n18 Ahpw kilang, met e wia kamwahupen Mehn Nihpai kan; pwe e apwalehng pwihn lipirap kan re en wiahda arail koasondi ahnsou reirei pwe en kak doadoahk ong Mehn Nihpai kan, pwehki kenarail mwonge tohto me irail nekidala,\n\n19 Oh pwehki sohitar en mwonge rehn pwihn lipirap wet; pwe kilang, sohte arail mehkot ihte Sali me irail kin kangkang, me wia sali me re koledi nan sapwtehno;\n\n20 Kedekedeo mahn me re kin kasikihdi pil apwala nan sapwtehno kahrehda pwihn en pirap wet kereniong re pahn mehkihla mehn mwonge.\n\n21 Oh Mehn Nihpai kan kin usehla arail karihsieila nihpwong oh nihrahn, oh pepeiong neirail sounpei kan, oh kemekemehla kid kei oh nen kei.\n\n22 Oh met nein Semnaria aramas kan ahpw medewehda re en pweieksang arail koasondio, pwehki kamwomwala lap me kin wiawihong irail nihpwong on nihrahn.\n\n23 Kedekedeo Semnaraia ahpw ruwesehiong nah aramas kan re pahn pweieksang arail koasondio, oh karihs kohla nan wasa keieu dohsang aramas nan sahpw en paliepeng.\n\n24 Oh met, pwehki Kidkidonai eh ese arail koasondio, oh pwehki eh wehwehki arail luwetalahr pwe arail anahne mwonge, oh kamakamala laud me wiawihong irail, eri e ahpw kadarala nah sounpei kan ahnsou me nihpwong, oh supukidi wasa re pahn pwurala, oh ahpw kihong nah sounpei kan mwohn wasa re pahn pwurala.\n\n25 Oh met re wia ahnsou me e nihpwong, oh tihengila mwohn pwihn lipirap ko, pwe mandahsang rahno, ahnsou me pwihn lipirap ko pahn tepida kohwei, irail pahn tuhwong nein Mehn Nihpai kan sounpei kan mwohrail oh mwurirail.\n\n26 Oh pwihn lipirap ko me mih paleir pil supukidier wasa re pahn pwurala. Oh mepwukat koaros wiawiher pahn kaweid en Kidkidonai.\n\n27 Oh meh kid kei me mweidehng Mehn Nihpai kan re en salihdi irail, oh me luhwehdi kan kamakamala.\n\n28 Oh arail kauno, Semnaraia, kolkoldi oh kalusiamala pohn tuhkehieu, iei, wasa me ileile nan tuhkehu lao e mehla. Oh mwurin arail kalusiamihla lao e mehla re ahpw karaukehdi tuhkehu nan pwehlo, oh weriwerkihla, ndinda:\n\n29 Kauno e ketin doandoare sapwellime aramas nan mour pwung oh nan mohngiong sarawi, pwe re en kak karaukehdi nan pwehl koaros me pahn song rapahki re en kemeirailla pwehki manaman oh tiahk suwed rir kan, duwehte ohl menet me pwupwidier nan pwehl.\n\n30 Oh re ahpw perenda oh pwurehng werikihla ni ngihl ehute, ndinda: Koht en Eipraam, oh Koht en Aisek, oh Koht en Seikop, en ketin doarehla aramas pwukat nan mour pwung, ma irail pahn kin eker mwaren arail Kohto ong doareparail.\n\n31 Kedekedeo re ahpw ehupene tepida kokoul, oh kepikepinga Koht pwehki me kesempwal me e ketin wiahiongirailehr, sang ni eh ketin doandoare irail sang pwupwidi nan pehn arail imwintihti kan.\n\n32 Ei, irail weriweriki: Kepinga Koht Wasalapalap. Oh irail weriweriki: Meid pai mwaren Kauno Koht Lapalap, Koht Wasalapalahpie.\n\n33 Oh mohngiongarail kan direkihla peren, kahrehda pilenmesarail kerekerkihdi, pwehki kupwurkalahngan en Koht nan doarehsang irail nan pehn arail imwintihti kan; oh irail ese pwehki arail koluhlao oh karakarahkala me kahrehda arail poadoandoarasang nan kamwomwala poatoapoat.\n\n", "3-ne 5": "[center][font_size=26]Iralaud 5[/font_size][/center]\n\n[i]Mehn Nihpai kan koluhla oh moanokehla diparail kan—Mormon ntingihdi poadoapoad en nah aramas kan oh kalohngki mahsen poatoapoat ong irail—Israel pahn kopwurupwurpene sang wasairail salongalaie ahnsou werei. Ele Sounpar 22–26 Mwurin Ipwidi en Krais.[/i]\n\n1 Oh met kilang, sohte emen aramas en Mehn Nihpai kan me momour me peikasaliki ekis mahsen kan me soukohp sarawi koaros mahsaniher; pwe irail ese me e udahn pahn pweida.\n\n2 Oh irail ese me e udahn pahn konehng me Krais pahn ketido, pwehki kilel tohto kan me pwaradahr, nin duwen mahsen kan en soukohp kan; oh pwehki soahng kan me pweidahr irail wehwehkier me udahn soahng koaros pahn pweida nin duwen dahme mahsendahr.\n\n3 Eri irail monokehla diparail kan, oh arail tiahk suwed kan, oh arail nenek kan, oh ahpw loaloapwoatieng papah Koht nihrahn oh nihpwong.\n\n4 Oh met kedekedeo ahnsou me re koledier oh saliedi pwihn lipirap ko, kahrehda koaros me sohte kamala sohte emen pitila, irail kesehlong neirail me selidi ko nan imweteng, oh ahpw kehrehd mahsen en Koht en kalohk ong irail; oh koaros me men koluhkihla diparail kan oh wiahda inou me re sohla pahn kamaramas re kin kasaledekla.\n\n5 Ahpw koaros me sohte men wiahda inouo, oh me kin men uhsehlahte kolokol tiahk riri en kamaramas nan mohngiongarail kan, ei, koaros me kin dierekda kamakamasak riarail kan kin pakadeikda oh kalokolok nin duwen kosonnedo.\n\n6 Oh met irail ahpw kauhdi suwed, oh riri, oh tiahk en mour suwed koaros, me kin kahrehda suwedlaud, oh kamaramas tohto wiawi.\n\n7 Oh met kaimwsekalahr pahr rieisek riau, oh pil pahr rieisek siluh, oh rieisek pahieuo, oh rieisek limauo; oh met kaimwsekala pahr rieisek limao.\n\n8 Oh soahng tohto wiawiher me, ekei aramas pahn wiahki me, e udahn kesempwal oh kapwuriamwei; ahpw, koaros sohte kak ntingdi nan pwuhk wet; ei, pwuhk wet sohte kak audaukihda pali epwiki en dahme wiawiher rehn aramas tohto nan erein sounpar rieisek limao;\n\n9 Ahpw kilang mie poadoapoad kan me audaudkihda wiewia koaros en aramas pwukat; oh soi mwotomwot ahpw mehlel me Nihpai wiahda.\n\n10 Eri I ntingihda ei poadoapoad en mepwukat nin duwen poadoapoad en Nihpai, me ntingdi pohn pileit kan me adaniki pileit en Nihpai.\n\n11 Oh kilang, I wiahda poadoapoad pohn pileit me I pein wiahda sang pehi kat.\n\n12 Oh kilang, edei Mormon, pwehki edeiet kohsang eden sahpw en Mormon, nan sahpw me Alma wiahda mwomwohdiso rehn aramas akan, ei, tepin mwomwohdiso me wiawihda rehrail mwurin arail dipada.\n\n13 Kilang, ngehi tohnpadahk en Sises Krais, Sapwellimen Kohto. I malipilipda sang ih pwe en kalohngki sapwellime mahsen rehn sapwellime aramas, pwe irail en kak alehdi mour poatoapoat.\n\n14 Oh e pahn konehng me ngehi, nin duwen kupwur en Koht, me kapakap en irail akan me melahr, me wia aramas sarawi kan, pahn pweida nin duwen arail pwoson, pahn wiahda poadoapoad en mepwukat me wiawiher—\n\n15 Ei, poadoapoad tikitik ehu me wiawihda sang ni ahnsou me Lihai mwesel sang Serusalem, lao lel ahnsou wet.\n\n16 Eri I pahn wiahda ei poadoapoad sang soi kan me wiawihda sang irail kan me tiengdohr mwohi, lao lel tepidahn ei ahnsou;\n\n17 Oh ngehi ahpw pahn wiahda poadoapoad en soahng kan me I pein kilangki mesei kat.\n\n18 Oh I ese me poadoapoad kan me I wiahda wia poadoapoad pwung oh mehlel; ahpw mie soahng tohto m, nin duwen aht lokai, se sohte kak ntingihdi.\n\n19 Oh met I pahn uhdi koasoakoasoia duwen pein ngehi, oh doula wiahda soi en soahng kan me mihmi mwohi.\n\n20 Ngehi Mormon, oh I wia udahn kadaudok en Lihai. Mie kahrepen ei pahn kepinga ei Koht oh ei Sounkomour Sises Krais, pwehki eh ketin wahdo atail pahpa ko sang nan sahpw en Serusalem, (oh sohte me ese ihte pein ih oh irail kan me e ketin wahdosang nan sahpwo) oh me e ketikihong ie oh nei aramas kan kamarain laud ong komourpen palingenatail kan.\n\n21 Mehlel e ketin kapaiada peneinei en Seikop, oh ketin kupwuramwahi kadaudok en Sosep kan.\n\n22 Oh ni ahnsou me nein Lihai seri kan kin kapwaiada sapwellime kosonned kan e kin ketin kapaiada irail oh ketikihong irail pai nin duwen sapwellime mahsen.\n\n23 Ei, oh ni mehlel e pahn ketin pwurehng kapwurehdo luhwen kadaudok en Sosep ong marain en Kauno arail Koht.\n\n24 Oh ni mehlel Kauno e ketin ieias, e pahn ketin kapwurepene luhwen kadaudok en Seikop koaros sang ni keimw pahieu en sampah, me mwerpeseng wasa koaros pohn sampah.\n\n25 Oh pwehki e ketin inouwehng peneinei en Seikop koaros, eri inouo me e ketin inoukihongehr peneinei en Seikop udahn pahn pweida nin duwen sapwellime ahnsou, ong kopwurupwurdohn peneinei en Seikop koaros ong marain en inou me e ketin inoukihongehr irail.\n\n26 Oh re ahpw pahn esehda arail Soundoaro, me iei Sises Krais, Sapwellimen Kohto; oh re ahpw pahn kopwurupwurdohng pein sapwarail sang ni keimw pahieu en sampah, sang wasa me irail kohla ie; ei, nin duwen Kauno e ketin ieias e udahn pahn wiawi. Ahmen.\n\n", "3-ne 6": "[center][font_size=26]Iralaud 6[/font_size][/center]\n\n[i]Mehn Nihpai kan pweida—Pohnmwahso, kepwehpwe, oh katohrohrpeseng en aramas akan wiawi—Mwomwohdiso pwalpeseng pwehki me pwupwidi kan—Sehdan kahluwa aramas kan nan kapingiping—Soukohp tohto kalohngki koluhla oh kamakamkihla—Me kamaramas kan koasonehdi me re pahn wilianda koapworment. Ele Sounpar 26–27 Mwurin Ipwidi en Krais.[/i]\n\n1 Oh met kedekedeo nan pahr rieisek wenouo aramas en Nihpai kan koaros ahpw pwurehng pwurala nan pein sapwarail kan, ohl koaros, iangahki eh peneinei, nah pelin sihpw oh nah pelin kou kan, nah oahs kan oh nah kou kan, oh soahng koaros me irail ahneki.\n\n2 Kedekedeo irail sohte kangala kenarail mwonge kan koaros me irail nekidala; eri irail wahda koaros me re sohte kangala, soangsoangen kenarail werentuhke koaros, oh neirail kohl, oh neirail silper, oh arail dipwisou kesempwal koaros, oh pwurehng pwurala nan sapwarail oh arail wasa kan, wasa koaros ni paliepeng oh palieir, nan sahpw en paliepeng oh nan sahpw en palier.\n\n3 Oh irail kihong sahpw kan pwihn lipirap ko me weliakapwala alehda inouo en kolokol popohl nan sahpwo, me inangih re en wiahte Mehn Leimen, nin duwen tohtohn irail, pwe irail en kak ahneki mehkot, sang ni arail doadoahk kan, pwe re en kak kamaurki irail; oh met kaimwsekala popohl en nan sahpwo.\n\n4 Oh irail tepida pwurehng pweida oh kehlailla; oh pahr rieisek wenou oh isuho ahpw imwisekla, oh onepek mwahu nan sahpwo; oh irail wiahda arail kosonned kan nin duwen mour pwung oh pahrek.\n\n5 Oh met sohte mehkot nan sahpwo me kak kauhdi kekeirdahn aramas akan, ihte ma irail pwupwidi nan dihp.\n\n6 Oh met iei Kidkidonai, oh sounkopwung, Lakonius, oh kaun kan koaros me pilipilda, me wiahda popohl lap wet nan sahpwe.\n\n7 Kedekedeo mie kahnihmw tohto me wiawihda, oh mie kahnihmw tohto me pwurehn wiawihda.\n\n8 Oh tohto ahl lap akan kokouda, oh tohto ahl kan me wiawihda, me kohsang ni ehu kahnihmw kohla ni ehu, oh sang ni ehu sahpw kohla ni ehu, oh ehu wasa kohla ehu wasa.\n\n9 Oh met kaimwsekala pahr rieisek waluh, oh aramas kan ahneki popohl kohkohwei.\n\n10 Ahpw kedekedeo nan pahr rieisek duwao pingiping tepida wiawi rehn aramas akan; oh ekei tepida aklapalap oh pohnmwahso pwehki arail kepwehpwehla mehlel, iei, kahrehda ar kin kaloke mehtei kan;\n\n11 Pwe tohto sounnetinet nan sahpwo, oh pil tohto sounsawas en kosonned kan, oh tohto kaun en kosonned kan.\n\n12 Oh aramas akan tepida katohrohrpeseng sang pwihn, nin duwen arail kepwehpwe kan oh arail duwen kaskuhl me re kin alehdi; ei, ekei sohte marain pwehki arail semwehmwe, oh ekei alehdi kaskuhl laud pwehki arail kepwehpwe.\n\n13 Ekei pohnmwahsohla, oh ekei karakarahk mehlel; ekei kin dupuk koasoi suwed kan me kin wiawihong irail, ah ekei kin alehdi alehdi koasoi suwed oh kailok oh soangen kalokolok kan, oh sohte kin pwurehn kapwungehn irail, ahpw karakarahk oh koluhla mwohn Koht.\n\n14 Oh met mie sapahrek laud nan sahpwo pwon, kahrehd mwomwohdiso tepida katohrohrpeseng; ei, kahrehda nan pahr silihseko mwomwohdiso mwerpeseng nan sahpwo pwon ihte ekei Mehn Leimen kan me weliakapwala ong lamalam mehlelo; oh re sohte men kohkohsang, pwehki arail kehlail, oh tengeteng, oh sohte pweiek, inangih nan loaloapwoat koaros en kapwaiada kosonned kan en Kauno.\n\n15 Kahrepen wiewia suwed en aramas pwukat iei met—Sehdan ahneki manaman laud, en kamwakidada aramas kan re wia soangen wiewia suwed koaros, oh kihda arail pohnmwahso, kaskasongosonge irail en rapahki manaman, oh mweimwei, oh kepwehpwe, oh mehkot mwahl akan en sampah.\n\n16 Oh met mwomwen Sehdan eh kakahluwahsang mohngiong en aramas akan re en wia soangsoangen wiewia suwed kan; eri irail ahneki popohl erein sounparte depe.\n\n17 Oh met, nan tepidahn pahr silihseko—aramas akan ahpw mweidirailahr ahnsou reirei pahn kasongosong en tepilo wasa sohte lipilipil me e inangih wairailla, oh wiahiong irail en wiahda dihp me en inangih re en wiahda—oh met nan tepidahn pahr silihsek wet, re mihmi nan irair en mour suwed apwal.\n\n18 Met irail sohte wiahda dihp ni arail sohte wehwehki, pwe irail ese kupwur en Koht ong irail, pwe e kaskuhliong irailehr; eri irail uhwong Koht sang pein nsenarail.\n\n19 Oh met iei nan mwein Lakonius, nein Lakonius pwutak, pwe Lakonius me weliandi eh pahpa oh kaunda aramas kan nan pahro.\n\n20 Oh e ahpw tepda mie ohl kei me alehdi kamarain sang nanleng oh kohwei, keskesihnen nan pwungen aramas akan nan sahpwo, kalkalohngki oh kadkadehdehki ni eimah dip oh wiewia suwed kan en aramas akan, oh kadehdehiong irail duwen kamwakelda me Kauno pahn ketin wiahiong sapwellime aramas, de ni ehu koasoi, iasadahn Krais; oh irail eimah kadehdehki sapwallime pwoulao oh lokolok kan.\n\n21 Met mie aramas tohto me lingeringerda mehlel pwehki irail kan me kadehdehki soang pwukat; oh irail akan me lingeringer iei lapalap kan me wia sounkopwung kan, oh irail akan me wia samworo lapalap kan oh sounsawas en kosonned kan; ei, irail koaros me wia sounsawas en kosonned kan lingeringer pahn irail akan me kadehdehda mepwukat.\n\n22 Met sohte sounsawas en kosonned de sounkopwung de samworo lapalap men me ahneki manaman en kamanahla kamakamalahn aramas ihte ma kepinahn sahpwo pahn sain.\n\n23 Eri met tohto irail akan me kadehdehki soahng kan me pid Krais me kadehdehki ni eimah, me sounkopwung kan koliraildi oh kemeirailla ni rir, eri duwen arail mehlao sohte sansalohng kepinahn sahpwo lao lel mwurin arail mehla.\n\n24 Met kilang, wiewia wet uhwong kosonned en sahpwo, me aramas men pahn kamakamala ihte ma re alehdi manaman sang kepinahn sahpwo—\n\n25 Eri mie repenpwung ehu kohdo nan sahpw en Saraemla, ong kepinahn sahpwo, kadipa sounkopwung kan me kemehla soukohp kan en Kauno, ni ar sohte idawehn koasondi en kosonned.\n\n26 Met kedekedeo irail ahpw kolkoldi oh wisikdohng mwohng sounkopwungo, pwe re en kopwungki dihp me re wiahda, nin duwen kosonned me aramas akan wiahda.\n\n27 Met kedekedeo kompoakepah oh peneinei en sounkopwung kan me tohto; oh me luhweh kan, iei, kereniong koaros sounsawas en kosonned kan oh samworo lapalap kan, ahpw pokonpene, oh utungada peneinei en sounkopwung kan me pahn kopwungki duwen kosonnedo.\n\n28 Oh irail ahpw wiahda inou ehu nanpwungarail, iei, inouo me wiahwihda sang mehn kawa ko, me wia inou me kohdo oh wiawihda sang tepilo, pwe re en ehupene uhwong mour pwung koaros.\n\n29 Eri irail ehupene uhwong aramas en Kauno, oh wiahda inou ehu re en kemeirailla, oh doarehla me dipaniki ar kamaramas sang nan kalokolok en kopwung, me re ahpwtehn pahn wia nin duwen kosonnedo.\n\n30 Oh irail soikala kosonnedo oh pwuhng en arail wehi; oh irail ahpw wiahda inou nan pwungarail me re pahn kemehla kepinahu, oh wiahda nanmwarki nan sahpwo, pwe sahpwo sohla pahn wia sahpw en saledek ahpw pahn mih pahn manaman en nanmwarki kan.\n\n", "3-ne 7": "[center][font_size=26]Iralaud 7[/font_size][/center]\n\n[i]Sounkopwung lapalapo kamakamala, koapwormeto ohla, oh aramas akan katohrohrpeseng nan keinek—Seikop, imwintihtien Krais, wiahla nanmwarki en pwihn suwed riro—Nihpai kalohngki koluhla oh pwoson Krais—Tohnleng kan kin kalohkehng ih rahn koaros, oh e kamaurada rie pwutak sang mehla—Tohto me koluhla oh papidaisla. Ele Sounpar 30–33 Mwurin Ipwidi en Krais.[/i]\n\n1 Met kilang, I pahn kasalehionguhk me irail sohte wiahda nanmwarki pohn sahpwo; ahpw nan pahrohte, ei, pahr silihseko, irail kawehla sehr en sounkopwungo, ei, irail kemehla sounkopwung lapalap en sahpwo.\n\n2 Oh aramas akan katohrohrpeseng nanpwungarail; oh irail tohrohrpesenge wiahda ehu ehu keinek, emen emen ohl nin duwen eh peneinei oh ah peneinei laud oh kompoakepah kan; oh met irail kawehla koapwormet en sahpwo.\n\n3 Oh ehu ehu keinek pilada arail kaun de me pahn kaunda irail; oh met irail wiahla keinek kan oh kaun kan en keinek kan.\n\n4 Met kilang, ohl koaros tohn eh kisin peneinei me laud oh tohto peinei laud oh kempoakepah; eri arail keinek kan kehlail mehlel.\n\n5 Met soahng pwukat koaros wiawiher, oh saikinte mahwin wiawi nanpwungarail; oh wiewia suwed pwukat koaros wiawihongehr aramas pwukat pwehki arail mweidehng irail pahn manaman en Sehdan.\n\n6 Oh petehkpen koapworment ohla, pwehki pwihn suwed rir en kepoakepah oh peneinei en irail kan me kemehla soukohp kan.\n\n7 Oh irail wiahda pingping laud nan sahpwo, me kahrehda pali laud en aramas me mwahu kan kereniong koaros suwedla; ei, miehte aramas mwahu ahpw nan pwungarail ahpw malaulau.\n\n8 Oh met saikinte lel sounpar wenou ahpw pali laud en aramas akan sohpeisangehr mour pwung, duwehte kidi me kin pwurehng ah mwus, de pwihk duhduwer pwurehng tapwur nan pwelmatak.\n\n9 Met pwihn suwed rir wet, me kahreda wiewia suwed laud rehn aramas kan, ahpw pokonpene nanpwungarail, oh pilada emen ohl arail kaun me re kin ekeriki Seikop;\n\n10 Oh irail ekeriki arail nanmwarki; eri e wiahla nanmwarki en pwihn suwed pwukat; oh e wia emen me keieu en iang uhwong soukohp kan me kadehdehki Sises.\n\n11 Kedekedeo irail sohte dir duwehte keinek kan en aramas akan, me ehupene ihte arail kaun kan me kin koasonehdi arail kosonned kan, emen emen nin duwen eh keinek; ahpw irail imwintihti; mehndahte arail sohte wia aramas pwung, ahpw irail ehupene ni arail kailongki irail kan me wiahda inou en kawehla koapworment.\n\n12 Eri, pwehki Seikop e kilang me arail imwintihti kan tohtohsang irail, pwehki e wia nanmwarki en pwihn wet, e ahpw ruwesehiong nah aramas kan me irail pahn tangala nan sahpw me keieu mih paliepeng, oh wasahu re pahn wiahda arail wehi, lao me pwupwidih kan pahn kin iangirailla, (pwe e pitikinirail me tohto me pahn pwipwidi) oh re ahpw pahn kak kehlaila pwe re en pelian keinek kan en aramas kan; oh irail ahpw wia met.\n\n13 Oh arail tango me mwadang kahreda e sohte kak kauhdi lao irail dohla oh aramas akan sohte kak koledi irail. Oh met kaimwsekala pahr silihseko; oh met iei wiewiahn aramas en Nihpai.\n\n14 Kedekedeo nan pahr silihsek ehuo irail katohrohrpeseng nan keinek kan, emen emen ohl nin duwen eh peneinei tikitik, peneinei laud oh kempoakepah; ahpw irail pwungkipene me irail sohte pahn mahwinpene nanpwungarail; ahpw arail kosonned kan tohrohrpeseng, oh wiepen arail koapworment, pwe e kin wiawihda nin duwen madamadau en arail soumas kan oh arail kaun kan. Ahpw irail wiahda kosonned kehlail me ehu keinek sohte pahn kotelain ong ehu, kahrehda irail kak ahneki popohl nan sahpwo; ahpw, mohngiongarail kan sohpeisangehr Kauno arail Koht, oh irail kostakaihdi soukohpw kan oh kesehieisang irail nan pwungarail.\n\n15 Kedekedeo me Nihpai—pwehki tohnleng kan ar kin pwarohng oh pil kepitien Kauno, eri pwehki e kilangehr tohnleng kan, oh pwehki e pein kilangki mese, oh pwehki manaman kohiengehr ih pwe en kak wehwehki duwen sapwellimen Krais doadoahk en kalohk, oh pwehki e pil pein kilangki mese arail mwadahng en pwurasang mour pwung pwuralahng wiewia suwed oh mour suwed kan;\n\n16 Eri, pwehki e nsensuwedkihla kekeluwak en mohngiongarail kan oh maskun en arail madamadau kan—nan pahrohte e ahpw kohwei nanpwungarail, oh tepida kadehdehki, ni eimah, duwen koluhla oh kamwakel en dihp kan sang pwoson Kauno Sises Krais.\n\n17 Oh e ahpw kalohngkihong irail soahng tohto; oh koaros sohte kak ntingdi, oh ekeite e sohte pahn itar, eri e sohte pahn ntingdi an pwuhk wet. Oh Nihpai ahpw kalohk sang ni manaman oh mweimwei kehlail.\n\n18 Kedekedeo irail ahpw lingeringer pah, iei pwehki e ahneki manaman laudsang irail, pwe apwal irail en kasapwunge ah koasoi kan, pwehki eh pwoson kehlail Kauno Sises Krais tohnleng kan kin kalohkehng ih rahn koaros.\n\n19 Oh sang ni mwaren Sises e kin kausala tepil kan oh ngehn saut kan; oh mehlel e pil kamaurada rie pwutak sang mehla, mwurin eh kostakaidi oh lokolongki mehla sang aramas kan.\n\n20 Oh aramas akan kilangidi, oh kadehdehdi, oh lingeringer pah pwehki ah manaman; oh e ahpw pil wia doadoahk kapwuriamwei tohto, mwohn meseng aramas akan, sang ni mwaren Sises.\n\n21 Kedekedeo pahr silihsek ehuo ahpw imwisekla, oh mie me malaulau me weliakapwehng Kauno; ahpw koaros me weliakapwala kasalehda ni mehlel ong aramas kan me manaman oh Ngehn en Koht lelohng irail, me sang rehn Sises Krais, me irail kamehlele.\n\n22 Oh koaros me tepil kan kohsang irail, oh maiaudahsang nan arail soumwahu kan oh arail kahpwal kan, kasalehda ni mehlel ong aramas akan me Ngehn en Koht sair irail, oh irail kamaiauda; oh irail pil kasalehda kilel kan oh ahpw wia ekei doadoahk kapwuriamwei rehn aramas kan.\n\n23 Met pil kaimwsekala pahr silihsek riauo. Oh Nihpai ahpw kalohk ong aramas akan nan tepin pahr silihsek siluho; oh e kalohngkihong irail koluhla oh kamwakelpen dihp kan.\n\n24 Met I men pil katamankin kumwail, me sohte emen me kin koluhla me sohte kin papidaiskihla pihl.\n\n25 Eri, mie ohl kei me Nihpai kasarawihong nan pwukoa wet, me koaros me pahn kohdo rehrail pahn papidaikihla pihl, oh met en wia mehn kadehde oh kedehde mwohn Koht, oh ong aramas kan, me irail koluhlahr oh alehdi kamwakelpen diparail kan.\n\n26 Oh nan tepin pahr wet mie me tohto me papidaisla sang koluhla; oh met pali laud en pahro imwiseklahr.\n\n", "3-ne 8": "[center][font_size=26]Iralaud 8[/font_size][/center]\n\n[i]Melimel, rerrer en sahpw, kisiniei, elipip, oh kahpwal lauden nan sahpw kan kadehdehda kalohpwualahn Krais—Aramas tohto mehla—Rotorot kipehdi sahpwo erein rahn siluh—Irail me momourte mwahieiki irair en arail mour. Ele Sounpar 33–34 Mwurin Ipwidi en Krais.[/i]\n\n1 Oh met kedekedeo nin duwen aht poadoapoad, oh se ese me aht poadoapoad mehlel, pwe kilang, ohl pwung men me kin nekinekid poadoapoad pwukat—pwe ni mehlel e wia manaman kapwuriamwei tohto ni mwaren Sises; oh sohte emen aramas kak wia manaman kapwuriamwei ni mwaren Sises ma e sohte mwakelekelsang eh wiewia suwed kan—\n\n2 Oh met kedekedeo, ma sohte sapwungala wiawi sang rehn ohl menet nan wadawad en aht ahnsou, pahr silihsek siluh imwiseklahr;\n\n3 Oh aramas akan tepida ngoangki mehlel kilikilang kilel me soukohp Samuel, Mehn Leimen, kohpada, ei, ong ahnsou me e pahn rotorotki erein rahn siluh pohn sahpwo.\n\n4 Oh e tepida mie peikasal oh akamai nan pwungen aramas akan, mehndahte kilel tohto kan me kohieng irailehr.\n\n5 Kedekedeo nan pahr silihsek pahieuo, nan tepin sounpwungo, ni kapahieu en rahn en sounpwungo, kisinieng kehlail ehu wiawihda, me sohte pak ehu wiawi nan sahpwo pwon.\n\n6 Oh pil mie melimel kamasepwehk oh kehlail ehu; oh pos en nansapwe me kamasepwehk, me kahrehda sahpwo pwon rerrer duwehte e pahn pwalpeseng.\n\n7 Oh lioal piripir kehlail mehlel, me sohte pak ehu wiawi nan sahpwo pwon.\n\n8 Oh kahnihmw en Saraemla lulida.\n\n9 Oh kahnihmw en Moronai ahpw kihrla wasa loal en nan sehd, oh towe kan duhla.\n\n10 Oh pwehl rengkidi pohn kahnihmw en Moronaia, oh wasa me kahnihmwo mih ie wiahla nahna lap ehu.\n\n11 Oh kamwomwala kamasepwehk oh kehlail ehu wiawi nan sahpw en palieir.\n\n12 Ahpw kilang, kamwomwala kamasepwehk oh kehlail laud wiawi nan sahpw en paliepeng; pwe kilang, pohn sahpwo pwon wekidekla, pwehki melimel oh elipip kan, oh pos en nansapwe oh piripir en lioal kan, oh mehlel rerrer kehlail en sahpwo pwon;\n\n13 Oh ahl lap kan ohla, ahl patapat kan ohla, oh wasa medendel tohto mwangaingaila.\n\n14 Oh kahnihmw kesempwal oh kehlail tohto pahn suhrla, oh tohto pahn isihsla, oh tohto me pahn rerrer lao ihmw kan mweredi nan pwehl, oh towe kan pahn kamala, oh wasa kan pahn tehnla.\n\n15 Oh ekei kahnihmw kan pahn mihmihte; ahpw ohlao pahn laud mehlel, oh tohto me pahn kamala loale.\n\n16 Oh ekei pahn wisiksang nan elipipo; oh wasa re pahn kohla sohte aramas wehwehki, ihte irail ese me re wisiksang.\n\n17 Oh met pohn sahpwo pwon wekidekla, pwehki kisinieng kehlailo, oh posopos en nansapwe, oh piripir en lioal, oh rerrer en sahpwo.\n\n18 Oh kilang, takai kan pwalpeseng; re pwalpeseng pohn sahpwo pwon, kahrehda e kak dierek me pwalasang, oh me elenpwal oh lipwenpwal, pohn sahpwo pwon.\n\n19 Kedekedeo ahnsou me posopos en nansapwe, oh piripir en lioal kan, oh melimel, oh kisinieng kehlail, oh rerrer en sahpwo uhdi—pwe kilang, e wiawihki erein awa siluh; oh ekei nda me ahnsouo laudsang; ahpw, soahng kamasepwehk oh kehlail pwukat koaros wiawi nan erein awa siluh—oh kilang, mie rotorot ehu pohn sahpwo.\n\n20 Kedekedeo mie rotorot mesul ehu kohda nan sahpwo pwon, kahrehda tohn sahpwo pwon me sohte mehla kak kehn edied en rotoroto;\n\n21 Oh sohte marain kak pwarada, pwehki rotoroto, de pil kandel kan, de pil mehn ser kan; oh sohte kisiniei kak lulikihda arail tuwi meng oh kaselel mehlel, kahrehda sohte marain kak mie nan ahnsouo pwon;\n\n22 Oh sohte marain kak sansal, de kisiniei, de kisin marain, de ketipino, de maram, de usu, pwehki kehlail en rotorot mosulo me kohda nan sahpwo.\n\n23 Kedekedeo e ahpw wiawihki erein rahn siluh me sohte marail kak sansal; oh mie ngileng mwahmwahiei oh wie weriwer oh wie sengiseng nan pwungen aramas akan; ei, ahn aramas akan arail mwahiei me kehlail mehlel, pwehki rotorot oh kamwomwala lap me wiawihong irail.\n\n24 Oh nan ehu wasa irail rong sengiseng, me ndinda: Oh ma kitail koluhla mwohn rahn kamasepwehk oh kehlail wet, oh mwein riatail kan pahn kakete komourla, oh irail sohte pahn isihsla nan kahnihmw en Saraemla.\n\n25 Oh nan ehu wasa irail rong sengiseng oh mwahiei, ndinda: Oh ma kitail koluhla mwohn rahn kamasepwehk oh kehlail wet, oh sohte kemehla oh katehdi soukohp kan, oh keseirailla; eri mwein atail nohno kan oh neitail serepein masamwahu kan, oh neitail seri kan pahn komourla, oh sohte seridi nan kahnihmw lap en Moronaia. Oh met ahn aramas akan arail weriwer me kamasepwehk oh kehlail.\n\n", "3-ne 9": "[center][font_size=26]Iralaud 9[/font_size][/center]\n\n[i]Nan rotoroto, kepitien Krais ahpw kalohngki kamwomwalahn aramas akan oh kahnihmw kan pwehki arail wiewia suwed—E pil ketin kalohngki e wia Sapwellimen Koht, ketin pakairki me kosonned en Moseso pweidahr, oh luke aramas koaros en kohdo Reh oh komourla. Ele Sounpar 34 Mwurin Ipwidi en Krais.[/i]\n\n1 Kedekedeo tohn sahpwo pwon ahpw rongada kepitie ieu, ong pohn sahpwo pwon, me mahmahsanih:\n\n2 Meid suwed, meid suwed, meid suwed ong aramas pwukat; meid suwed ong tohn shapwet pwon ma irail sohte pahn koluhla; pwe tepilo wie kokouruhr, oh nah tohnleng kan pereperen, pwehki kamakamalahn pwutak oh serepein masamwahu en nei aramas kan; oh pwehki arail wiewia suwed kan oh tiahk suwed kan me irail pwupwikihdier!\n\n3 Kilang, kahnihmw en Saraemla kehlailo I isikadahr, oh toweh kan.\n\n4 Oh kilang, kahnihmw en Moronai kehlailo I kakihrala wasa loal en nan sehd, oh toweh kan kadula irail.\n\n5 Oh kilang, kahnihmw en Moronaia kehlailo I saripidi pahn pwehl, oh toweh kan, pwehn ekihla arail wiewia suwed oh arail tiahk suwed kan sang mwohn meseiet, pwe ntahn soukohp kan oh souleng kan en uhdihsang kohdahdo oh kadipairail rehi.\n\n6 Oh kilang, kahnihmw en Kilkal I kakihrala, oh toweh kan seridi wasa loal nan pwehl;\n\n7 Ei, oh kahnihmw en Onaia oh toweh kan, oh kahnihmw en Mokum oh toweh kan, oh kahnihmw en Serusalem oh toweh kan; oh pihl akan I wiahda en kohda, oh pwaindi arail wiewia suwed kan oh arail tiahk suwed kan sang mwohn meseiet, pwe ntahn soukohp kan oh souleng kan pahn uhdisang kohdahdo ohkadipairail rehi.\n\n8 Oh kilang, kahnihmw en Kadiandai, oh kahnihmw en Kadiomna, oh kahnihmw en Seikop, oh kahnihmw en Kimkimno, koaros I kakihrala, oh wiahda dohl kan oh wahu kan nan dowarail ko; oh toweh kan I saripidi wasa loal nan pwehl, pwe en ekihla arail wiewia suwed kan oh tiahk suwed kan sang mwohn meseiet, pwe ntahn soukohp kan oh souleng kan pahn uhdihsang kohdahdo oh kedipairail rehi.\n\n9 Oh kilang, kahnihmw en Seikopokad kehlailo, me aramas en nanmwarki Seikop kin kousoan ie, I wiahda en isihsda pwehki diparail kan oh arail wiewia suwed kan, me keieu suwed sang wiewia suwed kan koaros nan sampah, pwehki arail kamaramas rir oh tiahk en mwersuwed riri kan; pweki irail me kawehla popohl en nei aramas akan oh koapworment en sahpwet; eri I wiahda re en isihsla, oh kamwomwasang mwohn meseiet, pwe intahn soukohp kan oh souleng kan pahn uhdihsang kohdahdo oh kadipairail rehi.\n\n10 Oh kilang, kahnihmw en Leimen, oh kahnihmw en Sohs, oh kahnihmw en Kad, oh kahnihmw en Kiskumen, I wiahda re en isihsla, oh toweh kan, pwehki arail wiewia suwed en kausala soukohp kan, oh kostakaih irail kan me I kadarewei pwe re en kalohngkihong irail duwen arail wiewia suwed kan oh arail tiahk suwed kan.\n\n11 Oh pwehki arail kauseiei irail koaros, me kahrehda sohng me mwahu mih rehrail, I kadaridihdo kisiniei oh kamwomwala irail, pwe arail wiewia suwed kan oh tiahk suwed kan en kak ekieksang mwohn meseiet, pwe ntahn soukohp kan oh souleng kan me I kadarewei rehrail en dehr weriwersang nan pwehl on kadipairail.\n\n12 Oh kamwomwala lap tohto me I wiahda en kohdo nan sahpwet, oh rehn aramas pwukat, pwehki arail wiewia suwed kan oh arail tiahk suwed kan.\n\n13 Oh kumwail koaros me mourla pwehki amwail mour mwahusang irail, kumwail sohte pahn pwurodo rehi, oh koluhkihla dipamwail kan, oh weliakapwala, pwe I en kak kamwahuihkumwailla?\n\n14 Ei, mehlel I ndaiong kumwail, ma kumwail pahn kohdo rehi kumwail pahn alehda mour soutuk. Kilang, sang ni kalahngan en limei kat I kapahwehng kumwail, oh mehmen me pahn kohdo, ih me I pahn alehda; oh meid pai irail kan me pahn kohdo rehi.\n\n15 Kilang, Ngehi iei Sises Krais Sapwellimen Kohto. Ngehi me ketin kapikada nanleng oh sampah, oh audaparah kan koaros. I mih rehn Sahmo sangete nintapio. I kin mihmi nan kupwur en Sahmo, oh Sahme kin ketiket rehi; oh Sahmo pahn ketin kalinganahla mwareo pwehki ngehi.\n\n16 I kohdo rehn pein nei aramas, oh pein nei aramas sohte aleiehda. Oh pwuhksarawi kan me koasoia duwen ei pahn kohdo pweidahr.\n\n17 Oh koaros me aleiehda, ong irail I pahn wiahiong irail en wiahla sapwellimen Koht; oh iei me I pahn pil wiahiong irail koaros me pahn kamehlele mwarei, pwe kilang, sang rehi poadoandor pahn kohdo, oh sang rehi kosonned en Moses pweidahr.\n\n18 Ngehi me marain oh mour en sampah. Ngehi me Alpa oh Omeka, tepin oh imwilahn mehkoaros.\n\n19 Oh kumwail pahn uhdisang wia meirong en kakerehdi nta; ei, amwail meirong kan oh amwail meirong isihs kan pahn uhdier, pwe I sohlahr pahn alehda amwail meirong kan oh meirong isihs kan.\n\n20 Oh kumwail pahn meirongkihong ie mohngiong karakarahk oh ngehn peik. Oh mehmen me pahn kohkihdo rehi mohngiong karakarahk oh ngehn peik, ih me I pahn papidaisihki kisiniei oh iangahki Ngehn Sarawi, iei duwehte Mehn Leimen kan, pwehki arail pwoson ie nan ahnsoume irail weliakapwala, re papidaiskihla kisiniei oh iangahki Ngehn Sarawi, oh irail sohte wehwehki.\n\n21 Kilang, I kohdo pohn sampah pwe I en wahdo poadoandoar ong sampah, pwe en kamourala sampah sang dihp.\n\n22 Eri, mehmen me pahn koluhla oh kohdo rehi nin duwen seri men, ih me I pahn alehda, pwe iei arail wehi, wehin Koht. Kilang, pwe irail me I pwilikihdiki ei mour, oh pwurehng alehda; eri koluhla, oh kohdo rehi kumwail koaros me mih ni keimw en sampah, oh komourla.\n\n", "3-ne 10": "[center][font_size=26]Iralaud 10[/font_size][/center]\n\n[i]Mie meleilei ieu nan sahpwo erein awah kei—Kepitien Krais inoukihda me e pahn kapokonepene Sapwellime aramas kan duwehte litok men me kin koampwoalepene nah kisin pwurok kan—Pali laud en aramas mwahu kan me mourla. Ele Sounpar 34–35 Mwurin Ipwidi en Krais.[/i]\n\n1 Oh met kilang, kedekedeo aramas koaros nan sahpwo ahpw rongada mahsenpwukat, oh kadehdehdi. Oh mwurin mahsen pwukat mie meleilei ieu nan sahpwo erein awah kei;\n\n2 Pwehki aramas akan ar pwuriamwei mehlel irail uhdihsang sengisengki oh weriwerki mehlahn arail peneinei kan; eri mie melielei ieu nan sahpwo pwon erein awah kei.\n\n3 Kedekedeo kepitiehu pwurehng peidohng aramas akan, oh aramas koaros ahpw rong, oh kadehdeh, me mahmahsanih:\n\n4 Oh kumwail aramas en kahnihmw kehlail me pwupwidier, me wia kadaudoken Seikop, ei, me wia peneinei en Israel, pak depe me I kin pwoaleikumwailpene duwehte litok men me kin koampwoalepene nah kisin pwurok kan pahn peh kan, oh apwalih kumwail.\n\n5 Oh pil ehu, pak depe me I kin pwoaleikumwailpene duwehte litok men me kin koampwoalepene nah kisin pwurok kan pahn peh kan, ei, Oh kumwail aramas en peneinei en Israel, me pwupwidier; ei, Oh kumwail aramas en peneinei en Israel, kumwail me kin mihmi nan Serusalem, nin duwen amwail pwupwidier; ei, pak depe me I pahn pwoaleikumwailpene duwehte litok men me kin koampwoalepene nah kisin pwurok kan pahn peh kan, oh kumwail sohte mwahuki.\n\n6 Oh kumwail peneinei en Israel me I doarehlahr, pak depe me I pahn pwoaleikumwailpene duwehte litok men me kin koampwoalepene nah kisin pwurok kan pahn peh kan, ma kumwail pahn koluhla oh pwurodo rehi sang nan mohngiong mehlel unsek.\n\n7 Ahpw ma soh, Oh peneinei en Israel, wasahn amwail kousoan kan pahn tehnla lao lel ahnsou me inou en amwail pahpa ko pahn pweida.\n\n8 Oh met kedekedeo mwurin aramas kan ar rongehr mahsen pwukat, kilang, irail tepida pwurehng sengiseng oh weriwer pwehki arail peneinei oh kempoakepahrail kan me mehla.\n\n9 Kedekedeo met kaimwsekalahr kesiluhn rahno. Oh iei nimenseng ehu, oh rotoroto ahpw sohrasang pohn sahpwo, oh sahpwo uhdisang rerrer, oh takai kan uhdisang pwalpeseng, oh mwahiei kelomwo ahpw uhdi, oh ngihl katairong koaros imwisekla.\n\n10 Oh pwehlo pwurehng pwurpene, kahrehde e kehlail; ahn aramas me momour kan arail mwahiei, oh sengiseng, oh weriwer kan uhdi; oh arail mwahiei wekidekiong peren, oh arail lengiseng kan wekidekiong kaping oh kepikepinga Kauno Sises Krais, arail Soundoar.\n\n11 Oh iei met me pweidahn pwuhksarawi kan me soukohp kan kohpadahr.\n\n12 Oh iei pali laud en aramas mwahu kan me mourla, oh iei irail me alehda soukohp kan oh sohte kostakai irail; oh iei irail me sohte kakerehdi ntahn souleng kan, me mour poadoandoarla—\n\n13 Oh irail poadoandoarla oh sohte kakihrla oh seridi pahn pwehl; oh irail sohte kaduhla wasa loal en nan sehd; oh irail sohte isihsla, de pil mehkot pwupwidi pohrail oh idangirailpene; oh irail sohte wisiksang nan elipipo; de lohdi pahn ediniei oh rotorot mosulo.\n\n14 Oh met, mehmen me pahn wadek, en wehwehki; ih me mie nah pwuhksarawi kan, en rapahki loale, oh kadehde oh kilang ma soahngen mehla oh kamwomwala sang kisiniei, oh ediniei, oh sang kisinieng kehlail, oh elipip, oh pwalpeseng en pwehl pwe en aleiraildi, oh mepwukat koaros sou wia pweidahn kokohp kan en soukohp sarawi tohto.\n\n15 Kilang, I ndaiong kumwail, Ei, tohto me kadehdehki mepwukat ni ketidohn Krais, oh kamakamkihla pwehki arail kadehdehki mepwukat.\n\n16 Ei, soukohp Sihnos kadehdehkier mepwukat, oh pil Sihnok koasoia duwen mepwukat, ahpw mehlel pwehki arail kadehdehki duwen kitail, me wia kisehn kadaudokerail.\n\n17 Kilang, atail pahpa Seikop pil kadehdehki duwen kisehn kadaudoken Sosep. Oh kilang, kitail sou wia kisehn kadaudok en Sosep? Oh mepwukat me kadehdehki duwen kitail, e sou ntingdi nan pileit en prahs me atail pahpa Lihai wahsang nan Serusalem?\n\n18 Kedekedeo ni kerenlahng imwilahn pahr silihsek pahieuo, kilang, I pahn kasalehiong kumwail me aramas en Nihpai kan me mourla, oh pil irail kan me kahdaniki Mehn Leimen kan, me pil mourla, alehdi kupwuramwahu ong irail, oh kapai laud kohieng pohrail, kahrehda mwurinte ketdahlahn Krais nanleng e ahpw ketin pwarohng irail ni mehlel—\n\n19 E ahpw ketin kasalehiong irail kahlape, oh ahpw kalohkehng irail; oh soiepen ah doadoahk en kalohk pahn kohdo mwuhr. Eri ahnsou wet I pahn kaimwsekala ei koasoi kan.\n\n", "3-ne 11": "Sises Krais ketin kasalehiong aramas en Nihpai kan pein ih, ni ahnsou me pokono kapokonpene nan sahpw en Sapwen Rahk, oh kalohk ong irail; oh ni mwohmw wet me e ketin kasalehiong irail pein ih.\n\nAudaudki iralaud 11 lel 26.\n\n[center][font_size=26]Iralaud 11[/font_size][/center]\n\n[i]Sahmo ketin kadehdehki Sapwellime Iehros Kempoakeo—Krais pwarada oh kalohngki Sapwellime Tomwo—Aramas akan kehn lipwen ohla kan nin lime kan oh alualuwe oh pengepenge—Irail ahpw weriweriki Kepinga Kauno—E ketin kasalehiong irail koasondi oh weipen papidais—Ngehn en akamai sang rehn tepilo—Rongamwahu en Krais iei aramas en kamehlele oh papidaisla oh alehdi Ngehn Sarawi. Ele Sounpar 34 Mwurin Ipwidi en Krais.[/i]\n\n1 Oh met kedekedeo mie pokon lap ehu kohpene, sang aramas en Nihpai kan, me kin mih limwahn tehnpas sarawi me mih nan sahpw en Sapwen Rahk; oh irail wie pwurupwuriamweiki oh medemedewe nan pwungarail, oh wie kasakasalepene nan pwungarail wekidekla lap oh kapwuriamwei me wiawihong wasahu.\n\n2 Oh irail pil wie koasokoasoia duwen Sises Krais menet, me kilel kan kasaledahr sapwellime pwoulao.\n\n3 Kedekedeo ni ahnsou me irail wie koasoakoasoipene nanpwungarail, irail rongada ngihl ieu peido sang nanleng; oh irail kilengseli, pwehki irail sohte wehwehki ngihlo me irail rongadahr; oh e sohte wia ngihlen lemei, de pil ngihl laud; ahpw, oh mendahte e wia ngihl tikitik e pwarirail oh sair nan loalerail, kahrehda sohte wasa nan paliwerarail me sohte mwekidkihda; ei, e sair palingenarail ni mehlel, oh kahrehiong mohngiongarail kan karakarkihda.\n\n4 Kedekedeo irail pwurehng rong ngihlo, oh irail sohte wehwehki.\n\n5 Oh kesilipak en ahnsou, irail ahpw rongada ngihlo, oh irail kihpeseng salengarail kan pwe irail en kak rongada; oh masarail kan kilenglahng wasa ngihlo peidohsang; oh irail kilikilengdahla nanleng, wasa me ngihlo kohdosang.\n\n6 Oh kilang, kesilipak en ahnsouo, irail ahpw wehwehkida ngihl me irail rongadao; oh e mahsanihong irail:\n\n7 Kilang nei Pwutak Kempoake, me I kin popohlki, me I kalinganahkihla edei—kumwail rong ih.\n\n8 Kedekedeo, ni ahnsou me irail wehwehkihda irail pwurehng kilengdahla nanleng; oh kilang, irail kilangada Ohl men ketketkohdi sang nanleng; oh e ketin likawih likou pwupw pwetepwet ehu; oh e ketidihdo oh ninlengihda nan pwungarail; oh mesen pokono pwon sohpeilahng, oh sohte emen irail men koasoi, de pil koasoipene nanpwungarail, sohte ese ia wehweh, pwe irail wiahki me tohnleng men me pwarohng irail.\n\n9 Kedekedeo e ahpw kapahwei limeh kan oh mahsanihong aramas kan, ketihtihki:\n\n10 Kilang, Ngehi iei Sises Krais, me soukohp kan kadehdehki pahn ketido sampah.\n\n11 Oh kilang, Ngehi me marain oh mour en sampah; oh I tungoalehr sang nan dahl katiko me Sahmo ketikihong ie, oh kalinganalahr Sahmo nan ei patohwandahr dihp akan en sampah, me I lokolongki kupwuren Sahmo nan soahng koaros sangete nin tapio.\n\n12 Kedekedeo ahnsou me Sises mahsaniher mahsen pwukat pokono pwonte pwupwidi nan pwehlo; pwe irail tamanda me e kokohpda rehrail me Krais pahn ketin kasalehiong irail pein ih mwurin e pahn ketdahla nanleng.\n\n13 Kedekedeo Kauno mahseniong irail ketihtihki:\n\n14 Kesihnenda oh kohdo rehi, pwe kumwail en kak doahkehdi pehmwail kan pengepengeiet, oh kumwail en pil kak kehn lipwen mete kan nan pehi kat oh pohn nehi, pwe kumwail en kak ese me Ngehi iei Koht en Israel, oh Koht en sampah pwon, oh kamakamalahr pwehki dihp akan en sampah.\n\n15 Kedekedeo pokono ahpw kohla, oh doahkehki pehrail kan ni pengepengehu, oh kehn lipwen mete kan nin lime kan oh ni alualuwe kan; oh met irail wia, ni arail kohwei wad emen lao irail koaros kohla, oh kilangki mesarail kan oh dehmki pehrail kan, oh ese ni mehlel oh kadehdehki, me iei ih, me soukohp kan ntingihdi duwen ih me pahn ketido.\n\n16 Oh ahnsou me irail koaros kohlahr oh pein kadehdehier, irail ahpw werikihla ni ngihl ehute, ndinda:\n\n17 Kepinga Kauno! Meid pai mwaren Koht Wasalapap! Oh irail poaridi ni alualuwen Sises ko, oh pwongih ih.\n\n18 Kedekedeo e ahpw mahsanihong Nihpai (pwe Nihpai iang mihmi nanpwungen pokono) oh e mahsanihong ih en patohdo.\n\n19 Oh Nihpai kesihnenda oh kohla, oh poaridi mwohn Kauno oh mitik alualuwe kan.\n\n20 Oh Kauno mahsanihong ih en patohda. Oh e kesihnenda oh uhda mwowe.\n\n21 Oh Kauno mahsanihong ih: I kihong uhk manaman pwe ke en papidaisihla aramas pwukat ahnsou me I pahn pwurehng ketidahla nanleng.\n\n22 Oh Kauno ahpw pwurehng malipe ekei, oh mahsanihong irail duwehte; oh e ketikihong irail manaman en papidais. Oh e mahsanihong irail: Ni wiepe wet me kumwail pahn papidais; oh sohte akupwung pahn wiawi nanpwungamwail.\n\n23 Mehlel I ndaiong kumwail, me mehmen me pahn koluhkihla dipe kan sang ni amwail kaweid kan, oh inangih en papidaisla ni mwarei, ni wiepe wet me kumwail pahn papidaisihla irail—Kilang, kumwail pahn kohdihla oh kesihnenda nan pihlo, oh ni mwarei me kumwail pahn papidaisihla irail.\n\n24 Oh met kilang, iet mahsen kan me kumwail pahn nda, ni amwail pahn eker adarail, oh ndinda:\n\n25 Sang ni mweimwei me Sises Krais ketikihong ie, I papidaisihukla ni mwaren Sahm, oh Nah, oh Ngehn Sarawi. Ahmen.\n\n26 Oh kumwail ahpw pahn kaduhdi irail nan pihlo, oh pwurehng kapwurehda sang nan pihlo.\n\n27 Oh ih mwomwen koasondi wet me kumwail pahn papidais ni mwarei; pwe kilang, mehlel I ndaiong kumwail, me Sahmo, oh Nah, oh Ngehn Sarawi ehu; oh I mih rehn Sahmo, oh Sahm ketiket rehi, oh Sahmo oh ngehi ehu.\n\n28 Oh nin duwen ei mahsanihong kumwail iei me kumwail pahn wia ni amwail pahn papidaiski. Oh e sohte pahn mie akupwung nan pwungamwail, nin duwen me kin wiawiher; oh e sohte pahn mie akupwung nan pwungamwail duwen padahk kan en ei rongamwahu, nin duwen me kin wiahwiher.\n\n29 Pwe mehlel, mehlel I ndaiong kumwail, mehmen me kin ahneki ngehn en akamai kaidehn nei, ahpw nein tepilo, me iei pahpahn akamai, oh e kin kamwakidada mohngiong en aramas akan re en lingeringerda, nanpwungarail.\n\n30 Kilang, met kaidehn ei padahk, en kamwakidada mohngiong en aramas en lingeringer, nanpwungarail; ahpw iet ei padahk, soahng wet en uhdihsang wiawi.\n\n31 Kilang, mehlel, mehlel, I ndaiong kumwail, I pahn padahkihong kumwail ei padahk.\n\n32 Oh iet ei padahken, oh iei ih sapwellimen Sahme padahk me e ketikihong ie; oh kadehdehki Sahmo, oh Sahmo kadehdehkin ie, oh Ngehn Sarawi kadehdehki Sahmo oh ngehi; oh I kadehdehki me Sahmo mahsanihong aramas koaros, wasa koaros, en koluhla oh kamehlele ie.\n\n33 Oh mehmen me pahn kamehlele ie, oh papidaisla, e pahn komourla; oh iei irail me pahn sohsohki wehin Koht.\n\n34 Oh mehmen me sohte pahn kamehlele ie, oh sohte papidaisla, e pahn lekidekla.\n\n35 Mehlel, mehlel, I ndaiong kumwail, me iei met ei padahk, oh I kadehdehki me e sang rehn Sahmo; oh mehmen me pahn kamehlele ie pahn pil kamehlele Sahmo; oh Sahmo pahn ketin kadehdehiong ih duwen ngehi, pwe e pahn ketikihong ih kisiniei oh iangahki Ngehn Sarawi.\n\n36 Oh Sahmo pahn ketin kadehdehkin ie, oh Ngehn Sarawi pahn kadehdehkihong ih duwen Sahmo oh ngehi; pwe Sahmo, oh ngehi, oh Ngehn Sarawi ehu.\n\n37 Oh I pwurehng ndaiong kumwail, kumwail koluhla, oh duwehla kisin seri men, oh papidaisla ni mwarei, ma soh kumwail sohte pahn alehdi mepwukat.\n\n38 Oh I pwurehng ndaiong kumwail, kumwail koluhla, oh papidaisla ni mwarei, oh duwehla kisin seri men, ma soh kumwail sohte pahn sohsoki wehin Koht.\n\n39 Mehlel, mehlel, I pwurehng ndaiong kumwail, me iei met ei padahk, oh mehmen me pahn kokouda powe iei e kokouda pohn ei paip, oh kehl en ehl kan sohte pahn kak kalowehdi irail.\n\n40 Oh mehmen me pahn kalohngki laud sang de tikitik sang met, oh koasonehdi me iei ei padahk, aramaso suwed, oh e sohte kokouda pohn ei paip; ahpw e kokouda pohn poahson en pihk, oh kehl en ehl kan ritidahr pwe en alehdi soahng wet ahnsou me lapake pahn kohdo oh kisinieng pahn ipir irail.\n\n41 Eri, kohwei rehn aramas pwukat, oh kalohngki mahsen kan me I koasoiahier, ong wasa koaros nan sampah.\n\n", "3-ne 12": "[center][font_size=26]Iralaud 12[/font_size][/center]\n\n[i]Sises malipe oh kihong irail manaman rehn tohnpadahk ehk riemeno—E ketikihong Mehn Nihpai kan padahk me duwehte sapwellime Kapahrek en Pohn Dohlo—E mahsanih duwen Meid Pai kan—Sapwellime padahngkan siksang oh weliandi kosonned en Moseso—Re ketin mahsanih me aramas en unsek duwehte Ih oh Semehu me unsek—Karasahiong Madiu 5. Ele Sounpar 34 Mwurin Ipwidi en Krais.[/i]\n\n1 Kedekedeo ahnsou me Sises mahsanihongehr mahsen pwukat rehn Nihpai, oh rehn irail kan me malipilipda, (met uwen tohtohn irail akan me e ketin malipehda, oh ketikihong irail manaman oh mweimwei en papidais, iei meh ehkriemen) oh kilang, e ketin kapahwei limehu ong pokokon, oh mahsanihong irail, ketihtihki: Meid pai kumwail ma kumwail pahn rong mahsen kan en ehkriemenet, me I piladahr sang nanpwungamwail pwe re en papah kumwail, oh re en wia noumwail ladu; oh I kihong irail manaman en papidaisihkin kumwail pihl; oh mwurin amwail pahn papidaiskihla pihl, kilang, I pahn papidaisihkin kumwail kisiniei oh iangahki Ngehn Sarawi; eri meid pai kumwail ma kumwail pahn kamehlele ie oh papidaisla, mwurin amwail kilangiehier oh ese me iei Ngehi me.\n\n2 Oh pil, meid pai mehlel irail me pahn kamehlele amwail koasoi kan pwehki amwail pahn kadehdehki me kumwail kilang ie, oh me kumwail ese me Ngehi me. Ei, meid pai irail me pahn kamehlele amwail koasoi kan, oh kohdo nan karakarahk oh papidaisla, pwe irail pahn alehdi kisiniei oh iangahki Ngehn Sarawi, oh pahn alehdi kamwakelpen diparail kan.\n\n3 Ei, meid pai me aktikitik ni palingehn oh kohdo rehi, pwe iei arail wehin nanleng.\n\n4 Oh pil, meid pai irail koaros me kin mwahiei, pwe [Kauno] pahn ketin kaloalamwawihirialla.\n\n5 Oh meid pai me nan kapehd ohpampap, pwe irail pahn sohsohki sampah.\n\n6 Oh meid pai irail koaros me kin men tungoale oh nim mour pwung, pwe irail pahn direkihla Ngehn Sarawi.\n\n7 Oh meid pai me kin kalahngan ong meteikan, pwe irail pahn alehdi kalahngan.\n\n8 Oh meid pai koaros me nan kapehd mwakelekel, pwe irail pahn udiahl Koht.\n\n9 Oh meid pai koaros me kin wia doadoahk en kamwahu nanpwungen meteikan, pwe irail pahn kin likuwerki seri en Koht.\n\n10 Oh meid pai irail koaros me kin lokolok pwehki mwarei, pwe iei arail wehin nanleng.\n\n11 Oh meid pai kumwail ma aramas akan pahn lahlahwei kumwial oh kalokei kumwail, karaunkin kumwail soangen suwed oh likamw koaros, pwehki ngehi;\n\n12 Pwe kumwail pahn nsenamwahu oh perenda mehlel, pwe ketingpamwail me laud nanleng; pwe ih duwen ar kaloke soukohp ako me tiengehr mwohmwail.\n\n13 Mehlel, mehlel, I ndaiong kumwail, I kihong kumwail en wia soahlepen sampah; eri ma nemenemen soahl pahn sarasang, a ia mwomwen sampah eh pahn soahl? Soahlo pahn solahr katepe, ahpw e pahn lekdekla oh aramas akan pahn tiahkpeseng.\n\n14 Mehlel, mehlel, I ndaiong kumwail, I kihong kumwail en wia marain en aramas pwukat. Kahnihmw ehu me mih pohn dohl ehu sohte kak rirla.\n\n15 Kilang, aramas kin isikada lamp oh kihdiong pahn kohpwa? Soh, ahpw pohn dewe pwe en kamarainihada koaros me mi nan ihmwo;\n\n16 Eri kumwail mweidehng amwail marain en sansal mwohn aramas pwukat, pwe irail en kak kilang amwail doadoahk mwahu kan oh kapikapingahki Samamwail me ketiket nanleng.\n\n17 Kumwail dehr lemeleme me I kodohng kasohrehla kosonned en Moses de padahk en soukohp ako. I sohte kodohng kasohrehla, ahpw en kapwaiada;\n\n18 Pwe mehlel I ndaiong kumwail, sohte ire pisetik ehu en kosonnedo pahn sohrala, ahpw sang rehi koaros pahn pweida.\n\n19 Oh kilang, I kihong kumwail kosonnedo oh kosonned kan en Sahmo, kahrehda kumwail pahn kamehlele ie, oh kumwail pahn koluhkihla dipamwail kan, oh kohdo rehi nan mohngiong karakarahk oh ngehn peik. Kilang, kosonned kan mihmi mwohmwail, oh kosonndo pweidahr.\n\n20 Eri kumwail kohdo rehi oh kumwail komourla; pwe mehlel I ndaiong kumwail, ma kumwail sohte pahn kapwaiada ei kosonned kan, me I kihong kumwail ahnsou wet, kumwail sohte pahn kak pidelong nan wehin nanleng.\n\n21 Kumwail rongehr mehn mahs ako ar kin koasoia, oh e pil ntingdier mwohmwail, me kumwail sohte pahn kemehla aramas, oh mehmen me pahn kemehla aramas e pahn ale kadeikpe ni mwoalen kopwung en Koht;\n\n22 Ahpw I ndaiong kumwail, me mehmen me pahn lingeringer pahn kompoakepah men pahn ale kadeikpe nan eh kopwungo. Oh mehmen me pahn ndaiong kompoakepah eh mwalaun suwed, e pahn ale kadeikpe nan kaunselo; oh mehmen me pahn ndaiong eh pweipwei, pahn ale kadeikpe nan kisiniei en ehl.\n\n23 Eri, ma kumwail pahn kohdo rehi, de pahn inangih kohdo rehi, oh tamanda me kempoakepahmw men nsensuwed pahmw—\n\n24 Kohwei mahs rehn kempoakepahmwo, oh kapwungala mahs nan pwungamwa, oh mwuri ke ahpw pahn pwurodo rehi nan mohngiong unsek mehlel, oh I pahn aleiukada.\n\n25 Kapwungala mwadang nanpwung kowe oh imwintihtio ahnsou me ke mihmihte mwowe, pwe ede pahn poweiukidi, oh kowe lekdeklong an imweteng.\n\n26 Mehlel, mehlel, I ndaiong kumwail, kumwail sohte pahn kapidohisang lao kumwail pwainla uwen sihnain koaros. Oh ahnsou me kumwail pahn mihmi nan imweteng, kumwail kak pwain ehute sihna? Mehlel, mehlel, I ndaiong kumwail, Soh.\n\n27 Kilang, e ntingdier sang irail mehn mahs ako, me kumwail sohte pahn kamwahl;\n\n28 Ahpw I ndaiong kumwail, mehmen me pahn kilikilang lih emen oh men dihpki, e wiadahr kamwahl nan mohngiongi.\n\n29 Kilang, I kihong kumwail kosonned ehu, me kumwail en dehr mweidehng mepwukat en pidelong nan mohngiongamwail;\n\n30 Pwe e pahn mwahu me kumwail soikasang kumwail mepwukat, ni amwail pahn wia kumwail pahn alehda amwail lohpwu, e pahn mwahusang ma kumwail pahn lekdekla nan ehl.\n\n31 E ntingdier, me mehmen me pahn kesehla eh pwoud, e pahn kihong liho kisinlikoun kamweid.\n\n32 Mehlel, mehlel, I ndaiong kumwail, me mehmen me pahn mweisang eh pwoud ni kahrepe ieu me kaidehkin kamwahl, kahrehiongehr liho nan kamwahl; oh mehmen me pahn pwoudikihda liho me mweisangehr eh pwoudo, pil wiadahr dipen kamwahl.\n\n33 Oh e pil ntingdier, kumwail dehr wiahda inou mwahl, ahpw kapwaiad dahme ke kahukihla me ke pahn wiahiong Kauno;\n\n34 Ahpw mehlel, mehlel, I ndaiong kumwail, kumwail dehr mwahn kahula; de pil kaukihla nanleng, pwe nanleng iei mwoalen Koht;\n\n35 De pil kahukihla sampah, pwe sampah iei wasahn kommoalepen aluweluwe kan;\n\n36 Kumwail sohte pahn pil kahukihla moangemwail kan, pwe sohte mehkot kumwail kak wiahda pwe pitenmoangamwail en pwetepwetala de toantoalla;\n\n37 Ahpw amwail koasoi kan en kin, Ei, ei; Soh, soh; pwe me kin daulihala met e suwed.\n\n38 Oh kilang, e ntingdier, pwoaren mas ehu pahn pwainla pwoaren mas ehu, oh ngih pwoat pil pahn pwainla ngih pwoat;\n\n39 Ahpw I ndaiong kumwail, me kumwail sohte pahn dupungki me suwed ong emen me wia suwed ong kumwail, ahpw mehmen me pahn pohr uhk ni palimaun en likin sepomw, a ke en pil kihong pali teio;\n\n40 Oh ma aramas men pahn lelekin uhk ni mwoalen kowpung pwe en adihasang omw sehten, a pil mweidohng omw sekiden;\n\n41 Oh ma mehmen pahn itonehng uhk ke en iangala mwail ehu, a ke iangala mwail riau.\n\n42 Kihong me pahn peki rehm mehkot, oh mehmen me pahn peki rehmw mehkot pwe en kapwuredohng uhk mwuhr dehr sohpeisang.\n\n43 Oh kilang e pil ntingdier, kumwail pahn poako; hng mehn mpomw oh kailongki omw imwintihti kan;\n\n44 Ahpw kilang I ndaiong kumwail, poakehng amwail imwintihti kan, kapaia irail me kin keriah kumwail, oh wia mwahu ong irail me kin kailongkin kumwail, oh kapakpaki irail me kin wiakauwe oh kaloke kumwail;\n\n45 Pwe kumwail en wia sapwellimen Sahm me ketiket nanleng; me kin ketin dakerki sapwellime ketipin pohn me suwed oh me mwahu kan.\n\n46 Eri soahng kan me mehn mahs ako, me mih pahn kosonnedo, koaros pweidahr rehi.\n\n47 Soahng kan me mehn mahs imwiseklahr, oh soahng koaros weliakapwalahr.\n\n48 Eri I men mourimwail en unsek duwehte ngehi, de Samamwailo me ketiket nanleng me unsek.\n\n", "3-ne 13": "[center][font_size=26]Iralaud 13[/font_size][/center]\n\n[i]Sises padahkihong Mehn Nihpai kan Sapwellimen Kauno kapakapo—Irail en koadoahke pai en nanleng—[Sises] ketin mahsanihong tohnpadahk ehkriemeno me re sohte pahn medemedewe anahn en paliwar nan arail doadoahk en kalohk—Karasahiong Madiu 6.[/i]\n\n1 Mehlel, mehlel, I nda me I men kumwail en kin wia amwail wiewia mwahu ong me semwehmwe kan; ahpw [kumwail] kaleke pwe kumwail dehr kin wia amwail wiewia mwahu kan mwohn mesen aramas akan pwe re en kin kilang; pwe ma iei mwomwehn met, kumwail sohte pahn ale ketingpamwail sang rehn Samamwail me ketiket nanleng.\n\n2 Eri, ahnsou me kumwail pahn wia amwail wiewia mwahu kan, kumwail dehr peuk koronihda mwohmwail, duwehte me mwalaun akan ar kin wia nan arail sinokoke kan oh nanial akan, pwe aramas en kin kapinga irail. Mehlel I ndaiong kumwail, irail pahn ale ketingparail.\n\n3 Ahpw ahnsou me kumwail pahn kin wia amwail wiewia mwahu kan, kumwail dehr mweidehng pali meing en pehmw en ese dahme pali maun en pehmw pahn wia;\n\n4 Pwe amwail wiewia mwahuo en wiawi ni rir; oh Samamwail me kin mwahngih amwail wiewia rir kan, pein ihr me pahn ketin katingih kumwail ni sansal.\n\n5 Oh ahnsou me kumwail pahn kin kapakap, kumwail dehr alasang me mwalaun kan, pwe irail kin mwahuki uhda oh wia kapakap akan nan sinokoke kan oh nanial akan, pwe aramas koaros en kin kapinga irail. Mehlel I ndaiong kumwail, irail pahn ale katingparail.\n\n6 Ahpw kumwail, ahnsou me kumwail pahn kapakap, kumwail pidelong nan amwail pere, oh ahnsou me kumwail pahn ritingedi, kumwail kapakap ong Samamwail me kin ketiket wasa rir; oh Samamwailo, me ketin mwahngi me rir kan, pahn katingih kumwail ni sansal.\n\n7 Ahpw ahnsou me kumwail kapakap, kumwail dehr doadoahngki lokaia mwahl me kin kopwkopwurupwurieng nan amwail kapakap akan, duwehte me rotorot akan kin wia, pwe irail kin lemeleme me arail kapakap kan pahn pasapeng.\n\n8 Ahpw kumwail dehr alasang irail, pwe Samamwailo ketin mwahngih dahme kumwail anahne mwohn amwail peki reh.\n\n9 Eri iei met duwen amwail pahn kin kapakap: Samat me ketiket nanleng, mwaromwi me sarawi.\n\n10 Kupwuromwi en kin wiawi nin sampah duwen eh kin wiawi nanleng.\n\n11 Komw ketin mahngkihong kiht dipat akan, duwen aht kin mahkong koaros me kin wia dihp ong kiht.\n\n12 Oh dehr ketin mweidohng kiht se en kin lelohng nan songosong, ahpw komw ketin nekid kiht sang me suwed kan.\n\n13 Pwe sapwelimahr iei wehio, oh manamano, oh lingano, kokohlahte. Ahmen.\n\n14 Pwe, ma kumwail pahn mahkikihong mehteikan sapwung kan me re wiahiong kumwail, Samamwail me ketiket nanleng pahn pil ketin mahkikihong kumwail dipamwail kan;\n\n15 Ahpw ma kumwail pahn sohte mahkikihong mehteikan ar sapwung kan ong kumwail, eri Samamwailo sohte pahn pil mahkikihong amwail sapwung kan.\n\n16 Kapatahiong, ahnsou me kumwail pahn kin kaisihsol, kumwail dehr alasang me mwalaun kan, me kin seren pahtou, pwe irail kin kawekala mwomwen masarail kan pwe aramas akan en ese me re kaikaisihsol. Mehlel I ndaiong kumwail, irail pahn ale ketingparail.\n\n17 Ahpw kumwail, ahnsou me kumwail kaisihsol, kumwail usoarada, oh epwinekda;\n\n18 Pwe en dehr sansal ong aramas akan me kumwail kaisihsol, ahpw ongete Samamwailo, me kin ketiket wasa rir; oh Samamwailo, me kin ketiket wasa rir, pahn katingih kumwail ni sansal.\n\n19 [Kumwail] dehr nekinekidala amwail pai nan sampah, wasa me mer oh loangenmwet kin kauwehla, oh wasa me lipirap akan kin dapengpeseng ihmw kan oh pirap ie;\n\n20 Ahpw [kumwail] nekidala amwail pai nanleng, wasa me mer oh loangenmwet sohte kin kauwehla, oh wasa me aramas lipirap akan sohte kak dapengpeseng ihmw akan oh pirap ie.\n\n21 Pwe wasa me amwail pai kan mih ie, iei pil wasa me mohngiongamwail pahn mih.\n\n22 Pwoaren masamwail kan iei mehn sere paliwaramwail; eri, ma, pwoaren masamwail pahn mwakelekel, paliwaramwail unsek pahn diren marain.\n\n23 Ahpw ma pwoaren masamwail kan pahn suwed, paliwaramwail unsek pahn diren rotorot. Eri, ma marain me mih rehmwail pahn rotorot, ia uwen lap en rotoroto!\n\n24 Sohte aramas men kak papah soumas riemen; pwe e pahn kailongki emen oh poakehng emen, de e pahn koledi emen oh kailongkihla emen. Kumwail sohte kak papah Koht oh pil kepwehn sampah kan.\n\n25 Oh met kedekedeo ahnsou me Sises ketin mahsaniher mahsen pwukat, e ahpw ketin kilang ehkriemen me piladahro, oh ndaiong irail: Kumwail tamataman mahsen kan me I koasoiahier. Pwe kilang, kumwail me I piladahr en wia doadoahk en kalohk ong aramas pwukat. Eri I ndaiong kumwail, kumwail dehr medewe amwail mour, dahme kumwail pahn kang, de dahme kumwail nim; de pil ong paliwaremwail, dahme kumwail pahn likauwih. Pwe ia duwe, mour sou kesempwalasang kisin mwenge, oh paliwar sou kesemwpalasang likou?\n\n26 Kumwial kilang menpihr kan en pahnlahng, pwe irail sohte kin padokedi [wahntuhke], re sohte pil kin dolung de nahkpene nan imwen nekinek kan; Ahpw Samamwail nanleng kin ketin kamwenge irail. A ia duwe, kumwail sou kesempwalasang irail?\n\n27 Ihs rehmwail me kak kareireikihla eh mour kisin ahnsou kis pwunupwungodki eh mour?\n\n28 Oh mehnda kumwail pahn pwunodki likou? Kumwail kilang kiopw en nansapw akan ar kin keirda; re sohte kin doadoahk, re sohte kin pein wiahda ar likou;\n\n29 Ahpw I ndaiong kumwail pwe pil Solomon, nan eh kepwehpwe mehlel, sohte mwahn kawatkihda likou kaselel ehu duwehte apwoat irail.\n\n30 Eri, ma Koht me kin ketin kapwatahda dipwen nansapw akan, me kin mie rahn wet, oh mengila lakapw oh lekidekiong nan kisiniei, eri iei e pahn pil kalikawihkumwail, ma kumwail sohte pahn meid pwoson tikitik.\n\n31 Eri kumwail dehr pwunodki, ndinda, Dahme kitail pahn tungoale? de, Dahme kitail pahn nim? de, Iawasa me kitail pahn diar atail likou?\n\n32 Pwe Samamwail nanleng ketin mwahngih duwen amwail anahne mepwukat koaros.\n\n33 Ahpw kumwail rapahki mahs wehin Koht oh sapwellime koasondi pwung kan, oh mepwukat koaros ahpw pahn kohieng kumwail.\n\n34 Eri kumwail dehr kin pwunodki dahme pahn wiawi lakapw; pwe lakapw pahn pwukoahki pein eh pwunod. Kahpwal en rahno itarehr oh kitail sohte anahne pwunodki ekei.\n\n", "3-ne 14": "[center][font_size=26]Iralaud 14[/font_size][/center]\n\n[i]Sises mahsanih: Dehr kadeik; peki rehn Koht; kalekeikumwailsang soukohp likamw akan—E ketin inoukihda komourla ong irail akan me pahn kapwaiada kupwur en Sahmo—Karasahiong Madiu 7. Ele Sounpar 34 Mwurin Ipwidi en Krais.[/i]\n\n1 Oh met kedekedeo ahnsou me Sises mahsaniher mahsen pwukat e ahpw pwurehng sohpeila rehn pokono, oh pwurehng mahsaniong irail, ketihtihki: Mehlel, Mehlel, I ndaiong kumwail, dehr kadeik mehteikan, pwe kumwail de pakadeikda.\n\n2 Pwe Koht pahn ketin kadeik kumwail nin duwen amwail pahn kadeik mehteikan; oh e pahn ketin sohngkin kumwail mehn sohngohte me kumwail kin sohngki mehteikan.\n\n3 Oh dahme ke kin tehngki diper me mi nan pwoaren mesen riomwen, a ke ahpw sohte kin nsenohki lepin tuhke me mih nan pwoaren mesomwen?\n\n4 De ia duwen omw kak ndahng riomwo: Mweidehng I en kihsang diperen nan pwoaren mesomwen—ahpw kilang, lepin tuhke pwoat mih nan pwoaren mesomwen?\n\n5 Mwalaun ahmwen, kihsang mahs lepin tuhkehn nan pwoaren mesomwen; oh ke ahpw pahn kak kilang mwahu duwen omw pahn kihsang diperen nan pwoaren mesen riomwo.\n\n6 Kumwail dehr kihong kidi kan mehkot me sarawi, kumwail dehr pil kesehdiong mwohn pwihk kan noumwail kisin takai kesempwal akan, pwe irail pahn tiakpeseng, oh sohpeiong kumwail oh tehrkumwailpeseng.\n\n7 Peki, oh kumwail ahpw pahn ale; rapahki, oh kumwail ahpw pahn diar; letelet, oh e ahpw pahn ritidahng kumwail.\n\n8 Pwe koaros me kin peki, re pahn ale; me kin rapahki, re pahn diar; oh me kin letelet, e pahn ritidahng.\n\n9 De mie aramas men rehmwail me kak kihong nah pwutak takai, ma e peki pilawa?\n\n10 De sinek, ma e peki kisin mwomw?\n\n11 Ma kumwail suwed, ahpw kumwail kin ese kihong noumwail seri kan dahme kin mwahuong irail, eri, ia uwen soahng tohto me mwahu me Samamwail me ketiket nanleng pahn ketikihong irail kan me kin patohwan peki reh?\n\n12 Eri, kumwail wiahiong mehteikan me kumwail kin anahne aramas akan en kin wiahiong kumwail, pwe iei met wehwehn kosonnedo oh mahsen en soukohp akan.\n\n13 Kumwail keid nan ewen kehl wetikitiko; pwe elen kolahng nan ehl me tehlap oh mengei, oh aramas tohto kin keid ie;\n\n14 Ahpw wenihmw me kolahng mour me wetikitik, oh malaulau me kin diar.\n\n15 Kumwail kalekeikumwailsang soukohp likamw akan, me kin pwarodohng kumwail ni mwomwen sihpw, a loalarail re udahn rasehng kidien wel kan.\n\n16 Kumwail pahn esehkin irail arail wiewia kan. Pwe dah, mie aramas kin dolungasang wahn wain ni dihpw tekatek, de wahn pik ni tuhke leles?\n\n17 Iei pahn mwomwe, tuhke mwahu kin wah mwahu; a tuhke sakanakan kin wa suwed.\n\n18 Tuhke mwahu sohte kin kak wa suwed, oh tuhke sakanakan sohte kak wa mwahu.\n\n19 Tuhke koaros me sohte kin wa mwahu kin paldi, oh lekdekiong nan kisiniei.\n\n20 Eri, kumwail pahn kin esehki sang ni arail wiewia kan.\n\n21 Kaidehn aramas koaros me kin likwerih ie, ndinda, Maing Kaun, Maing Kaun, pahn pidelong nan wehin nanleng; ahpw irail kan me kin kapwaiada kupwur en Semei me ketiket nanleng.\n\n22 Me tohto pahn ndahng ie ni rahno: Maing Kaun, Maing Kaun, se sou kohpadahr ni mwaromwi, ni mwaromwi se kausekihsangehr tepil kan, oh se wiadahr manaman tohto ni mwaromwi?\n\n23 Oh ngehi ahpw pahn ndahng irail: I sohte mwahn esei kumwail; kohkohweisang ie, kumwail me mouren tiahk suwed kan.\n\n24 Eri, mehmen me kin rong ei padahk pwukat oh king kapwaiada, I pahn karasahiong ih ohl loalokong men, me kauwada imwe pohn paip ehu—\n\n25 Oh ahnsou me e pahn keteuda oh lapakehda, oh kisinieng ipidohng, oh ipihpir ihmwo; oh e sohte pahn pwupwidi, pwehki e kokoudahr pohn paip ehu.\n\n26 Oh mehmen me kin rong ei padahk pwukat oh sohte kin kapwaiada, pahn rasehng ohl pweipwei men me kauwada imwe pohn pihken ni oaroahr—\n\n27 Oh ahnsou me e pahn keteuda oh lapakehda, oh kisinieng ipidohng, oh ipihpir ihmwo; oh e pahn pwupwidi, oh ia pahn uwen ohla wet.\n\n", "3-ne 15": "[center][font_size=26]Iralaud 15[/font_size][/center]\n\n[i]Sises ketin pakairki me E ketin kapwaiadahr kosonned en Moseso—Mehn Nihpai kan iei ekei sihp me e ketin mahsanih nan Serusalem—Pwehki wiewia suwed, sapwellimen Kauno aramas kan nan Serusalem sohte wehwehki kamweremwerpeseng en sihpw en Israel kan. Ele Sounpar 34 Mwurin Ipwidi en Krais.[/i]\n\n1 Oh met kedekedeo ahnsou me Sises ketin kaimwsekala mahmahsanih mahsen pwukat, e ahpw sakih pokono, oh mahsanihong irail: Kilang, kumwail rongehr soahng kan me I padahkiong kumwail mwohn ei pahn kohdahla rehn Semeio; eri, mehmen me pahn tamataman ei mahsen kat oh kapwaiada, irail me I pahn kihdahla ni imwin rahno.\n\n2 Kedekedeo ahnsou me Sises ketin mahsaniher mahsen pwukat, e ahpw ketin kasawiada me mie ekei me wie pwonopwonki, oh medemedewe dahme kupwurke duwen kosonned en Moseso; pwe irail sohte wehwehki mahseneno me soahng kan mehn kawa imwiseklahr, oh mehkoaros wiliakapwalahr.\n\n3 Oh e mahsanihong irail: Kumwail dehr pwonopwonki ei nda me soahng kan mehn kawa imwiseklahr, oh mehkoaros wiliakapwalahr.\n\n4 Kilang, I ndaiong kumwail me kosonnedo me Moses kihdo pweidahr.\n\n5 Kilang, Ngehi me kihong kosonnedo, oh ngehi me wiada inou ong nei aramas en Israel kan; eri, kosonnedo pweidahr rehi, pwe I kohdohn kapwaiada kosonnedo; eri e imwiseklahr.\n\n6 Kilang, I sohte kawehla mahsen en soukohp kan, pwe koaros me saikinte pweida rehi, mehlel I ndaiong kumwail, koaros udahn pahn pweida.\n\n7 Oh pwehki I ndaiong kumwail me soahng kan mehn kawa imwiseklahr, I sohte kawehla soahng kan me kokohpdahr duwen me pahn kohdo.\n\n8 Pwe kilang, inouo me I wiahiong nei aramas kan, koaros saikinte pweida; ahpw kosonnedo me kohieng Moses me imwiseklahr.\n\n9 Kilang, ngehi me kosonnedo, oh maraino. Kumwail koapworopworkin ie, oh dadaur lel imwi, oh kumwail paohn mourla; pwe mehmen me pahn dadaurete lel imwi iei ih me I pahn kihong mour soutuk.\n\n10 Kilang, I kihong kumwail kosonned kan; eri kapwaiada ei kosonned kan. Oh met iei kosonnedo oh mahsen en soukop kan, pwe koaros kin kadehdehkin ie.\n\n11 Oh me kedekedeo ahnsou me Sises mahsaniher mahsen pwukat, e ahpw mahsanihong ehkriemeno, me e ketin piladahr:\n\n12 Kumwail iei nei tohnpadahk kan; oh kumwail wia kamarainpen aramas pwukat, me wia kisehn kadaudok en peneinei en Sosep.\n\n13 Oh kilang, sahpw wet iei sapwamwail sapwen sohso; oh Sahmo ketikihong kumwailehr.\n\n14 Oh sohte ahnsou ehu me Sahmo mahsanihong ie me I pahn ndaiong riomwail ko nan Serusalem.\n\n15 Pil sohte ehu ahnsou me Sahmo mahsaniong ie me I en ndaiong irail duwen ekei keinek en peneinei en Israel kan, me Sahmo ketin kahluwasang nan sahpwo.\n\n16 Iet uwen me Sahme mahsanihong ie, me I en ndaiong irail:\n\n17 Pil mie ekei nei sihpw me sohte mih nan kehl wet; I pahn pil wairaildo, oh irail udahn pahn rong ngilei; oh irail pahn wia pwihn en sihp teieu, oh sileparail pahn metehmen.\n\n18 Oh met, pwehki arail keptakai oh soupwoson irail sohte wehwehki ahn koasoi; eri Sahme mahsanihong ie me I solahr pahn koasoiahiong irail soahng wet.\n\n19 Ahpw, mehlel, I ndaiong kumwail me Sahmo mahsanihong ie, oh I ndaiong kumwail, me kumwail tohrohrsang irail pwehki arail wiewia suwed kan; eri, pwehki arail wiewia suwed kan me irail sohte wehwehki duwen kumwail.\n\n20 Oh mehlel, I ndaiong kumwail me mie ekei keinek me Sahmo katohrehsang irail; oh met pwehki arail wiewia suwed kan me irail sohte wehwehki duwen irail.\n\n21 Oh mehlel I ndaiong kumwail, me kumwail iei pwihn me I nda: Mie ekei nei sihpw me sohte mih nan kehl wet; I pahn pil wairaildo, oh irail udahn pahn rong ngilei; oh irail pahn wia pwihn en sihp teieu, oh sileparail pahn metehmen.\n\n22 Oh irail sohte wehwehki, pwe irail medewe me e pahn Mehn Liki kan; pwe irail sohte wehwehki me Mehn Liki kan pahn weliakapwala sang ni arail kalohk.\n\n23 Oh irail sohte wehwehki me I nda irail udahn pahn rong ngilei; oh irail sohte wehwehki me Mehn Liki kan sohte pahn rongedi ngilei—me I sohte pahn kasalehiong irail pein ngehi ihte sang ni Nehng Sarawi.\n\n24 Ahpw kilang, kumwail rongehr ngileiet, oh pil kilangiehier; oh kumwail iei nei sihpw, oh kumwail iang wadawadiong irail akan me Sahmo ketikihong ie.\n\n", "3-ne 16": "[center][font_size=26]Iralaud 16[/font_size][/center]\n\n[i]Sises pahn ketla rehn ekei sihpw en Israel me salongala—Ni imwin rahn akan rongamwahuo pahn kohwei rehn Mehn Liki kan oh ahpw kohwei rehn peneinei en Israel—Sapwellimen Kauno aramas pahn kilangki mesarail kan ahnsou me E pahn ketin kapwurehdo Saion. Ele Sounpar 34 Mwurin Ipwidi en Krais.[/i]\n\n1 Oh mehlel, mehlel, I ndaiong kumwail me mie pil ekei nei sihpw, me sohte mih nan sahpwet, de pil nan sahpw en Serusalem, de pil nan sahpw teikan me kapil sahpw me I wiahier doadoahk en kalohk.\n\n2 Pwe irail akan me I koasoia me saikinte rong ngileiet; oh I pil saikinte kasalehiong irail pein ngehi.\n\n3 Ahpw Sahmo ketin mahsanihong ie me I pahn kohla rehrail, oh irail pahn rong ngilei, oh irail pahn iang wadawadiong rehn nei sihpw kan, pwe en mie pwihn en sihp teieu, oh sileparail pahn metehmen; eri I pahn kohla oh kasalehiong irail pein ngehi.\n\n4 Oh I kihong kumwail kosonned me kumwail pahn ntingihdi mahsen pwukat mwurin ei pahn kohkohla, pwe ma nei aramas akan nan Serusalem, me kilangiehier oh ieiang ie nan ei doadoahk en kalohko, sohte pahn peki rehn Sahmo ni edei, pwe irail en kak wehwehkihda duwen kumwail sang Ngehn Sarawio, oh pil duwen keinek teikan me irail sohte wehwehki, pwe mahsen pwukat me kumwail pahn ntingihdi pahn nekinekla oh pahn kasansaliong Mehn Liki kan, pwe sang ni unseklahn Mehn Liki kan, luhwen kadaudokerail kan, me mwerpesengehr pohn sampah pwehki arail soupwoson, pahn kak kopwurupwurdo, de pahn kak kopwurupwurdo ni arail pahn wehwehkiniehda, arail Soundoar.\n\n5 Eri I ahpw pahn kapwureirailpene sang ni keimw pahieu en sampah; eri I ahpw pahn kapwaiada inou me Sahmo ketin inoukihong aramas en peneinei en Israel koaros.\n\n6 Oh meid pai Mehn Liki kan, pwehki arail kamehlele ie, nan oh sang Ngehn Sarawi, me kadehdehiong irail duwen ngehi oh Sahmo.\n\n7 Kilang, Sahmo ketin mahsanih, pwehki arail kamehlele ie, oh pwehki amwail sohte kamehlele ie, kumwail peneinei en Israel, ni imwin rahn akan mehlelo pahn kohdo rehn Mehn Liki kan, pwe unsek en soahng pwukat pahn kasansaliong irail.\n\n8 Ahpw Sahmo ketin mahsanih meid suwediong sohpwoson en Mehn Liki kan—pwe mendahte arail kohdo pohn sahpwet, oh pwakihpeseng nei aramas me wia kisehn peneinei en Israel; oh nei aramas en Israel kan irail kesehieisang rehrail, oh tiahkiraildi pahn nehrail kan;\n\n9 Oh pwehki sapwellimen Sahmo kalahngan kan ong Mehn Liki kan, oh pil sapwellimen Sahmo kopwung ong nei aramas en Israel, mehlel, mehlel, I ndaiong kumwail, me mwurin soahng pwukat koaros, oh I wiahda nei aramas kan me wia kisehn peneinei en Isael kan pahn kamakam, oh kalokolok, oh kamakamala, oh pahn lekidekla sang rehrail, oh re pahn kailongkin irail, oh re pahn kepitikinirail oh kapailokeirail—\n\n10 Oh Sahmo ketin mahsanih me I pahn ndaiong kumwail: Ni ahnsouo me Mehn Liki kan pahn dipikihda ei rongamwahu, oh pahn kasohwe unsek en ei rongamwahu, oh pahn pohnmwahsohda nan mohngiongarail kan pohn wehi koaros, oh pohn aramas koaros nan sampah pwon, oh pahn direkihla soangsoangen likamw, liap, oh mwersuwed koaros, oh soangsoangen mwalaun koaros, oh kamaramas, oh prihskrap, oh nenek, oh wiewia suwed rir kan; oh ma irail pahn wia soahng pwuko koaros, oh pahn kasohwe ei rongamwahu unseko, kilang, Sahme ketin mahsanih, I pahn ketikihsang rehrail ei rongamwahu unseko.\n\n11 Oh I ahpw pahn tamanda ei inou me I wiahiong nei aramas akan, kumwail peneinei en Israel, oh I pahn ketikihong irail ei rongamwahuo.\n\n12 Oh I pahn kasalehiong kumwail, peneinei en Israel, me Mehn Liki kan sohte pahn ahneki manaman pohmwail; ahpw I pahn tamanda ei inou ong kumwailo, peneinei en Israel, oh kumwail pahn wehwehkihda ei rongamwahu unseko.\n\n13 Ahpw Sahmo ketin mahsanih ma Mehn Liki kan pahn koluhla oh pwurodo rehi, kilang, irail pahn iang wadawadiong rehn nei aramas akan, peneinei en Israel.\n\n14 Oh I sohte pahn mweidehng nei aramas, me wia kisehn peneinei en Israel, en kohla rehrail, oh tiakiraildi, Sahmo ketin mahsanih.\n\n15 Ahpw ma irail sohte pahn sohpeido rehi, oh rong ngilei, I pahn mweidehng irail, ei, I pahn mweidehng nei aramas akan, peneinei en Israel, me irail pahn kohwei rehrail, oh pahn tiakiraildi, oh irail pahn duwehte soahl me sohla neme, me pahn solahr katepe, ahpw e pahn lekdekla oh nei aramas en Israel kan pahn tiahkpeseng.\n\n16 Mehlel, mehlel, I ndaiong kumwail, Sahmo ketin mahsanihong ie—me I pahn kihong aramas pwukat sahpwet en wia arail sohso.\n\n17 Oh mahsen kan en soukohp Aiseia ahpw pahn pweida, me ketihtihki:\n\n18 Sapwellimomwi silepen kahnimwo kan pahn werkihda; ni ngihl ehu irail pahn koul; pwe irail pahn kilangki pein meserail ahnsou me Kauno pahn pwurehng ketikihdo Saion.\n\n19 Ngisingiski amwail peren; kumwail ehupene koul wasa apwal kan en Serusalem; pwe Kauno ketin kaloalamwahwihala sapwellime aramas akan, e ketin doarehla Serusalem.\n\n20 Kauno pahn ketin doadoahngki lime kan nan mesen wehi kan koaros, oh wasa koaros nan sampah pahn kilang komour en Koht.\n\n", "3-ne 17": "[center][font_size=26]Iralaud 17[/font_size][/center]\n\n[i]Sises mahsanihong aramasoko rehn medemedewe Sapwellime mahsen kan oh kapakapki pwe re en wehwehki—E kamwahuiala me soumwahu kan—E ketin loulouki aramas akan, ni eh ketin doadoahnki koasoi me sohte kak ntingdi—Tohnleng kan kapaiada oh seri kan oh kisiniei kapiliraildi. Ele Sounpar 34 Mwurin Ipwidi en Krais.[/i]\n\n1 Kilang, met kedekedeo ahnsou me Sises ketin mahsanih mahsen pwukat e ahpw pwurehng ketin kilang pokono, oh ahpw mahsanihiong irail: Kilang, ei ahnsou leledohr.\n\n2 I kasawih me kumwail luwet, me kumwail sohte kak wehwehki ei kosoai kan me I Sahmo ketin mahsanihong I en ndaiong kumwail ahnsou wet.\n\n3 Eri, kumwail pwurowei ihmwamwail kan, oh medemedewe soahng kan me I kosoaia, oh peki rehn Sahmo, ni edei, pwe kumwail en kak wehwehki, oh kaunopada amwail madamadau kan ong lakapw, oh I pahn pwurehng pwurodo rehmwail.\n\n4 Ahpw me I pahn kohla rehn Sahmo, oh pil pwarohng keinek en Israel me salongala kan, pwe irail sohte salongala rehn Sahmo, pwe e ketin mahngih wasa me e ketikihong irail.\n\n5 Kedekedeo ahnsou me Sises mahsenier, e ahpw pwurehng ketin kilenglahng pokono, oh kilangada me irail wie sengiseng, oh kilikilang ih mehlel duwehte me irail men peki en ekis mihmi werei rehrail.\n\n6 Oh e ahpw mahsanihong irail: Kilang, loaleiet direkihla limpoak ong kumwail.\n\n7 Mie me soumwahu rehmwail? Kumwail wahdo wasah. Mie rehmwail me nehtuk, de maskun, de sikel, de sohte kak alu, de toktok, de mwoatoar, de salongopon, de me ahneki soahngen kahpwal sohte lipilipil? Kumwail wahdo wasah oh I pahn kamwahuirailla, pwe I poakpoakei kumwail; loaleiet direkihla kalahngan.\n\n8 Pwe I kasawih me kumwail inangih I en kasalehiong kumwail dahme I wiahiong riomwail ko nan Serusalem, pwe I kilang me amwail pwoson itarehng I en kamwahuihkumwailla.\n\n9 Kedekedeo ahnsou me e mahsenier, pokono pwon, ehupene kohla, oh wahla neirail me soumwahu kan oh me ahneki kahpwal, neirail me nehtuk, neirail me maskun, oh neirail me salongopon, oh irail koaros me ahneki kahpwal sohte lipilipil; oh e kamwahuiala emen emen irail ni arail wisikdohng reh.\n\n10 Oh irail koaros, me maiauda kan oh me sohte soumwahu kan, poaridi ni alualuwe kan, oh ahpw pwongih ih; oh koaros me me kak kohdo, pwe pokono pwon mitik alualuwe kan, me kahrehda irail kauseksekehkihla alualuwe kan pilenmesarail kan.\n\n11 Kedekedeo e ahpw mahsanihong irail me re en wahdo neirail kisin seri kan.\n\n12 Eri irail ahpw wahdo neirail kisin seri kan oh kapidakihpene oh koasoneiraildi nan pwehlo, oh Sises ahpw ninlengihda nan werenge; oh pokono keipeseng lao irail koaros wisikdo reh.\n\n13 Kedekedeo ahnsou me irail koaros kodohr, oh Sises ninlengihda nan werenge, e mahsanihong pokono me irail en kilipwikihdi pohn pwehlo.\n\n14 Kedekedeo ahnsou me irail kilipwikihdi pohn pwehlo, Sises ahpw ketin mekidkihda loale, oh mahsanih: Maing Sahm, I ahneki pahtou pwehki wiewia suwed kan en aramas en peneinei en Israel.\n\n15 Oh ahnsou me e mahsaniher mahsen pwukat, e pil iang kilipwikihdi pohn pwehlo; oh kilang e ahpw loulou ong Sahmo, oh soahng kan me e loulouki sohte kak ntingdi, oh pokono me rong ih kadehdehki.\n\n16 Oh ni mwohmw wet me irail kadehdehki: Soahng kan me mesen aramas saikinte kilang, de salengen aramas saikinte rong, pwe soahng kesempwal oh kapwuriamwei kan me se kilang oh rong Sises mahsanihiong Sahmo;\n\n17 Oh sohte lowe kak koasoia, oh sohte aramas kak ntingihdi, oh sohte mohngiong en aramas men kak medewehda pwe pwe soahng kesempwal oh kapwuriamwei kan me se kilang oh rong Sises mahsanihiong; oh sohte emen kak medewehda soangen peren me audehla palingenat ahnsou me se rong eh wie louloukin kiht ong Sahmo.\n\n18 Kedekedeo ahnsou me Sises ketin kaimwsekalahr loulouieng Sahmo, e ahpw ninlengihda; ahpw ia uwen peren lap me kipehdi pokono.\n\n19 Kedekedeo Sises ahpw mahsen ong irail, ohmahsanih re en kesihnenda.\n\n20 Oh irail ahpw kesihnenda sang nan pwehlo, oh e ahpw mahsaniong irail: Meid pai kumwail pwehki amwail pwoson. Oh met kilang, I ahneki peren mehlel.\n\n21 Oh ahnsou me e ketin mahsanih mahsen pwukat, e ahpw tentenihr, oh pokono kadehdehki, oh e ahpw ale neirail kisin seri kan, wad emen, oh kapaiada irail, kapakapkin irail ong Sahmo.\n\n22 Oh ahnsou me e ketin wiaier met e ahpw pwurehng tentenihr;\n\n23 Oh e ahpw mahsan ong pokono, oh mahsanihong irail: Kilang noumwail me tikitik kan.\n\n24 Oh ni arail kilengla pwe re en kilang, irail kilengdahla nanleng, oh irail kilangada nanleng ritpeseng, oh irail kilangada tohnleng kei kokodido sang nanleng duhwehte nan werengen kisiniei; oh re kohdihdo oh kapilpene seri tikitingko, oh irail kisiniei me kapil irail; oh tohnleng kan ahpw kapaiada irail.\n\n25 Oh pokono ahpw kilang oh rong oh kadehdehki; oh irail ese me arail kadehdehka mehlel pwe irail koaros kilangki mesarail oh rongki salengarail, aramas koaros; oh irail aramas meh riekid limepwiki; oh irail wia ohl akan, lih akan, oh seri kan.\n\n", "3-ne 18": "[center][font_size=26]Iralaud 18[/font_size][/center]\n\n[i]Sises tapiada kamadipw sarawio rehn Mehn Nihpai kan—E ketin mahsanihong irail re en kin kapakap ahnsou koaros ni Mware—Koaros me pahn tungoale uduke oh nim ntah ni ar sohte warohng pahn lekidekla—E ketikihong tohnpadahk kan manaman en kihla Ngehn Sarawi. Ele Sounpar 34 Mwurin Ipwidi en Krais.[/i]\n\n1 Kedekedeo Sises mahsanihong sahpwellime tohnpadahngko me re en patohwandohng ekei pilawa oh wain.\n\n2 Oh ahnsou me irail kohlahng wahdo pilawa oh wain, e ahpw mahsanihong pokon re en mwohndi nan pwehlo.\n\n3 Oh ahnsou me tohnpadahngko wahdo pilawa oh wain, e ahpw ale pilawao oh pilitikihpeseng oh kapaiada; e ahpw ketikihong tohnpadahngko oh mahsanihong irail en tungoale.\n\n4 Oh ahnsou me irail tungoalehier oh medkihla, e ahpw mahsanihong irail re en patohwanong pokono.\n\n5 Oh ahnsou me pokono tungoalehier oh medkihla, e ahpw mahsanihong tohnpadahng kan: Kilang emen rehmwail pahn kasarawihla, oh I pahn kihong ih manaman me e pahn kin pilitikihpeseng pilawa oh kapaiada oh kihong tohn ei mwomwohdiso, ong irail koaros me pahn kamehlele oh papidaisla ni mwarei.\n\n6 Oh met kumwail pahn kin wia ahnsou koaros, ni duwen ei wiahier, ni duwen ei pilitikihpeseng pilawa oh kapaiada oh kihong kumwailehr.\n\n7 Oh met kumwail pahn wiahki mehn katamanpen paliwereiet, me I kasalehiong kumwail. Oh e pahn wia mehn kadehdehiong Sahmo me kumwail kin tamatamanie ahnsou koaros. Oh ma kumwail pahn tamataman ie ahnsou koaros, Ngehnio pahn kin ieiang kumwail.\n\n8 Kedekedeo ahnsou me e ketin mahsaniher mahsen pwukat, e ahpw mahsanihong sapwellime tohnpadahng kan me irail en ale kepin waino oh tungoale, oh me irail pahn pil kihong pokono pwe irail en kak iang tungoale.\n\n9 Kedekedeo irail ahpw kapwaiada, oh tungoale oh medkihla; oh irail kihong pokono, oh irail pil tungoale, oh irail medkihla.\n\n10 Oh ahnsou me tohnpadahngkan wiahier met, Sises ahpw mahsanihong irail: Meid pai kumwail pwehki dahme kumwail wiahier, pwe met iei pweidahn ei kosonned kan, oh met kadehdehiong Sahmo me kumwail inangih wia dahme I mahsanihong kumwail.\n\n11 Oh met kumwail pahn kalapw wiahiong me kin koluhla oh papidaisla ni mwarei; oh kumwail pahn wia mehn katamanpen ntahi, me I kepwilipwikidier pwehki kumwail, pwe kumwail en kak kadehdehiong Sahmo me kumwail pahn tamataman ie ahnsou koaros. Oh ma kumwail pahn tamataman ie ahnsou koaros, Ngehnio pahn ieiang kumwail.\n\n12 Oh I kihong kumwail kosonned ehu me kumwail pahn wia mepwukat. Oh meid pai kumwail ma kumwail pahn kalapw wia mepwukat, pwe kumwail wie kokouda pohn ei paip.\n\n13 Ahpw mehmen me pahn wia laud sang de tikitiksang met sohte kokouda pohn ei paip, ahpw e kokouda pohn poahson en pihk, oh ahnsou me e pahn keteuda oh lapakehda, oh kisinieng ipidohng, oh ipihpir ihmwo; oh e pahn pwupwidi, oh ewen kehl en ehl pahn onopada aleiraildi.\n\n14 Eri meid pai kumwail ma kumwail pahn kapwaiada ei kosonned akan, me Sahmo mahsanihong ie me I en kihong kumwail.\n\n15 Mehlel, mehlel, I ndaiong kumwail, kumwail pahn kalapw mwasamwasahn oh kapakap, pwe tepilo de kasongosongih kumwail, oh kumwail lohdi oh idawehla ih.\n\n16 Oh ni duwen ei kapakap rehmwail iei me kumwail pahn wia nan ei mwomwohdiso, rehn nei aramas kan me pahn koluhla oh papidaisla ni mwarei. Kilang ngehi me marain; I kasalehiong kumwailehr karasaras ehu.\n\n17 Kedekedeo ahnsou me Sises mahsaniher mahsen pwukat ong sapwellime tohnpadangkan, e ahpw pwurehng pirekeklahng pokono oh mahsanihong irail:\n\n18 Kilang, mehlel, mehlel, I ndaiong kumwail, kumwail pahn kalapw mwasamwasahn oh kapakap pwe kumwail de lohdi nan kasongosong; pwe Sehdan inangih kalowekumwaildi, pwe en kak sihpih kumwail duwehte wihd.\n\n19 Eri kumwail pahn kalapw kapakap ong Sahmo ni mwarei;\n\n20 Oh soahng koaros me kumwail pahn peki rehn Sahmo ni mwarei, ma e pwung, ni amwail kamehlele me kumwail pahn alehdi, kilang e pahn ketikihong kumwail.\n\n21 Kapakap nan amwail peneinei kan ong Sahmo, ahnsou koaros ni mwarei, pwe amwail pwoud kan oh noumwail seri kan en kapaida.\n\n22 Oh kilang, kumwail pahn kalapw tuhpene; oh kumwail sohte pahn irehdi emen aramas en kohdo rehmwail ahnsou me kumwail pahn tuhpene, ahpw kumwail pahn mweidehng irail en kohdo rehmwail oh sohte irehdi irail;\n\n23 Ahpw kumwail pahn kapakap kin irail, oh pahn sohte kauirailla; oh ma irail pahn kalapw kohdo rehmwail, kumwail pahn kapakapk irail ong Sahmo, ni mwarei.\n\n24 Eri, kumwail kolada amwail marain pwe en kak kamarainih sampah. Kilang ngehi me maraino me kumwail pahn kolada—me kumwail kilangie I kin wia. Kilang kumwail kilangehr ei kapakap ong Sahmo, oh kumwail koaros kadehdehier.\n\n25 Oh kumwail kilangehr me I sohte mahsanihong emen kumwail en kohkohla, ahpw I mahsanihong kumwail en kohdo rehi, pwe kumwail en kak kehn oh kilang; iei me kumwail pahn wiahiong sampah; oh mehmen me pahn kawehla kosonned wet mweidehngehr pein ih nan kasongosong.\n\n26 Oh met kedekedeo ahnsou me Sises mahsaniher mahsen pwukat, e ahpw pwurehng pirekekla rehn nah tohnpadahngko me e piladahr, oh mahsanihong irail:\n\n27 Kilang mehlel, mehlel, I ndaiong kumwail, I kihong kumwail ehu kosonned, oh I ahpw pahn kohkohla rehn Sahmo pwe I en kak kapwaiada kosonned teikan me ketikihong ie.\n\n28 Oh met kilang, met iei kosonnedo me I kihong kumwail, me kumwail sohte pahn mweidehng emen tungoale udukei oh ntahi ni arail sohte warohng, ahsou me kumwail pahn patohwanda;\n\n29 Pwe mehmen me pahn tungoale udukei oh nim ntahi sohte warohng, tungoalehier oh nimilahr lekideklahn palingene; eri ma kumwail ese aramas men me sohte warohng en tungoale udukei oh nim ntahi kumwail pahn ireiraildi.\n\n30 Ahpw, kumwail sohte pahn kausirailsang rehmwail, ahpw kumwail pahn sowese ih oh kapakapkihong sahmo, ni mwarei; oh ma e pahn koluhla oh papidaisla ni marei, eri kumwail pahn alehda ih, oh pahn sowesehkiong udukei oh ntahi.\n\n31 Ahpw ma e sohte pahn koluhla, e sohte pahn ian wadawadiong rehn nei aramas akan, pwe e de pahn kawehla nei aramas akan, pwe kilang I ese nei sihp, oh irail wadawadi.\n\n32 Ahpw, kumwail sohte pahn kausirailsang nan amwail sinokoke kan, de amwail wasahn sarawi kan, pwe ong soangen aramas wet kumwail pahn uhsehla sowese; pwe kumwail sohte ese ma re sou pahn pwurodo oh koluhla, oh kohdo rehi nan mohngiong mehlel, oh I pahn kamaiauirailda; oh kumwail me pahn wia elen sowese wairaildohng komourla.\n\n33 Eri, kumwail kapwaiada mahsen pwukat me I mahsanihong kumwail pwe kumwail de lekidekla; pwe meid suwediong ih me Sahmo pahn lakidala.\n\n34 Oh I kihong kumwail kosonned pwukat pwehki akupwung kan me kin mih rehmwail. Oh meid pai kumwail ma kumwail sohte pahn akupwungpene nanpwungamwail.\n\n35 Oh met I pahn kohla rehn Sahmo, pwe e konehng me I pahn kohla rehn Sahmo pwehki kumwail.\n\n36 Kedekedeo ahnsou me Sises kaimwsekalahr mahmahsanih mahsen pwukat, e doahkehki lime kan tohnpadahk kang me e pilada, emen emen, lao e ketin doahke irail koaros, oh mahseniong emen emen irail ni e ketin doahke irail.\n\n37 Oh pokono sohte rong mahsen kan me e mahsenih, eri irail sohte kadehdehki; ahpw tohnpadahngko kadehdehki me e ketikihong irail manaman en kihla Ngehn Sarawi. Oh I pahn kasalehiong kumwail mwurin met me kadehdeh wet mehlel.\n\n38 Kedekedeo ahnsou me Sises doahke irail koaros, depwek ehu pa koh oh kipehdi pokono kahrehda irail sohte kak kilang Sises.\n\n39 Oh ahnsou depweko kihpehdi irail, e ahpw ketilahsang irail, oh ketdahla nanleng. Oh tohnpadahko kilang oh ahpw kadehdehki me e pwurehng ketidahla nanleng.\n\n", "3-ne 19": "[center][font_size=26]Iralaud 19[/font_size][/center]\n\n[i]Tohnpadahk ehkriemeno papah aramas oko oh kapakapki Ngehn Sarawi—Tohnpadahko papidaisla oh alehdi Ngehn Sarawio oh doadoahk en tohnleng kan—Sises loulouki mahsen me sohte kak ntingdi—E ketin kadehdehki pwoson kehlail mehlel en Mehn Nihpai pwukat. Ele Sounpar 34 Mwurin Ipwidi en Krais.[/i]\n\n1 Oh met kedekedeo ahnsou me Sises ketidalahr nanleng, pokono ahpw pwurpeseng, oh emen emen ohl ahpw kahrehda eh pwoud oh nah seri kan oh pwuralahng pein nimwarail.\n\n2 Oh mwohn e soutipene, aramas akan ahpw madangete pakairkiseli me pokono kilangadahr Sises, oh me e ketin papah oh kalohkehng irail, oh lakapw e pahn pwurehng pwaredohng pokono.\n\n3 Ei, oh pwohngo pwon re ahpw pakapakairkiseli duwen Sises; oh irail kadarewei rehn aramas akan kahrehda tohto aramas, ei, tohto mehlel, me doadoahk laud pwohngo, pwe lakapw irail en kak kohdo wasa me Sises ketin kasalehiong pein ih pokono.\n\n4 Kedekedeo mandahn rahno, ahnsou me pokono kapokonpenehr, kilang, Nihpai oh rie ohl me e kamourda sang mehla, me adaniki Dimodi, oh pil nah pwutak, me adaniki Sonas, oh pil Madonai, oh Madonaia, rie ohl, oh Kumen, oh Kumenonai, oh Seremaia, oh Semnon, oh Sonas, oh Sedekaia, oh Aiseia—met iei eden irail tohnpadahk kan me Sises ketin piladahr—kedekedeo irail ahpw kohwei oh kesihnenda nan werengen pokono.\n\n5 Oh kilang, uwen pokono eh laud mehlel irail wiahda re en katohrohrpeseng wiahda pwihn eisek riau.\n\n6 Oh ehkrimeno ahpw padahkih pokono; oh kilang, irail ahpw wiahda me pokono pahn kelipwikidi pohn pwehlo, oh pahn kapakap ong Sahmo ni mwaren Sises.\n\n7 Oh tohnpadahk kan ahpw pil kapakap ong Sahmo ni mwaren Sises. Kedekedeo irail ahpw kesihnenda oh kalohkehng aramas akan.\n\n8 Oh ahnsou me irail kalohngkihongehr irail mahsenko me Sises ketin mahsanih—ni arail sohte wekidala ehute mahsen me Sises mahsanih—kilang, irail kelipwikihdi oh kapakap ong Sahmo ni mwaren Sises.\n\n9 Oh irail kapakapki dahme irail keieu inangih; oh Ngehn Sarawi me irail inangih pahn kohieng irail.\n\n10 Oh ahnsou me irail nek kapakap, irail ahpw kohdihla ni keilen pihlo, oh pokono idawehn irailla.\n\n11 Kedekedeo Nihpai ahpw kohdihla nan pihlo oh ahpw papidaisla.\n\n12 Oh e kohdahsang nan pihlo oh tepida papidais. Oh e papidaisla koaros me Sises ketin pilada ko.\n\n13 Kedekedeo ahnsou me irail koaros papidaisla oh doudahsang nan pihlo, Ngehn Sarawi ahpw ketdohng pohrail, oh irail direkihla Ngehn Sarawi oh iangahki kisiniei.\n\n14 Oh kilang, e mwomwen me kisiniei me kapilirailpene; oh e kohdihdo sang nanleng, oh pokono kilangidi, oh ahpw kadehdehki; oh tohnleng kan ahpw kohdido sang nanleng oh papah irail.\n\n15 Kedekedeo ahnsou me tohnleng kan wie papah tohnpadahk kan, kilang, Sises ahpw ketido oh ninlengihda nanpwungarail oh papah irail.\n\n16 Kedekedeo e ahpw mahsaniong pokono, oh mahsanih me irail en pwurehng kelipwikidi pohn pwehlo, oh pil nah tohnpadahngko en pil kelipwikidi pohn pwehlo.\n\n17 Kedekedeo ahnsou me irail koaros kelipwikihdi pohn pwehlo, e ahpw mahsanihong sapwellime tohnpadahngko me irail pahn kapakap.\n\n18 Oh kilang, irail tepida kapakap; oh irail kapakap ong Sises, ekeekeriki arail Kaun oh arail Koht.\n\n19 Kedekedeo Sises ahpw ketlahsang nanpwungarail, oh ketla ekis ekis keilahsang irail oh poaridi pohn pwehlo, oh mahsanih:\n\n20 Maing Sahm, I kapingkihong komwi pwehki omwi ketikihong Ngehn Sarawi irail akan me I piladahr; oh pwehki arail kamehlele ie me I pilkinirailda sang nan sampah.\n\n21 Maing Sahm, I peki rehmwi me komwi en ketikihong Ngehn Sarawi rehn irail koaros me kamehlele ei mahsen akan.\n\n22 Maing Sahm, komw ketikihong irailehr Ngehn Sarawio pwehki arail kamehlele ie; oh komw mahsaniher me irail kamehlele ie pwehki omwi karonge irailehr, oh irail kapakap ong ie; oh irail kapakap ong ie pwehki ei ieiang irail.\n\n23 Oh met maing Sahm, I kapakap ong komwi pwehki irail, oh pil irail koaros me pahn kamehlele arail mahsen kan, pwe irail en kak kamehlele ie, pwe I en kak mih rehrail duwehte komwi, maing Sahm, omwi kin ketiket rehi, pwe kitail en kak ehu.\n\n24 Kedekedeo ahnsou me Sises kasakasiongehr Sahmo, e ahpw sapahldo rehn sapwellime tohnpadahngko, oh kilang, irail doudoulahte, sohte uhdisang kapakap ong ih; oh irail sohte doadoahngki mahsen tohto, pwe e kohieng irail dahme re pahn kapakapki, oh irail ianangih mehlel.\n\n25 Kedekedeo Sises ahpw kapaiada irail ni arail wie kapakap ong ih; oh sihlangi ahpw poloalkin irail, oh marain en sihlangi kamarainirailda, oh kilang irail pil pwetepwetala duwehte sihlangi oh pil ehn Sises likouo; oh kilang pwetepwetiho daulihala pwetepwet koaros, iei, sohte mehkot pohn sampah me pwetepwet duwehte pwetepweti.\n\n26 Oh Sises mahsanihong irail: Kumwail kapakap; oh irail sohte uhdihsang kapakap.\n\n27 Oh e ahpw pwurehng ketin sohpeisang irail, oh ekis ketilahsang wasao oh poaridi nan pwehlo; oh e ahpw pwurehng kasakasiong Sahmo, mahmahsanih:\n\n28 Maing Sahm, I kapingkihong komwi pwehki omwi kamwakehlehda irail akan me I piladahr, pwehki arail pwoson, oh I kapakapkin irail, oh pil irail akan me pahn kamehlele arail mahsen kan, pwe irail en kak mwakelekelda rehi, sang ar pahn pwoson arail mahsen kan, iei duwehte arail mwakelekel rehi.\n\n29 Maing Sahm, I sohte kapakapki sampah, ahpw irail akan me komw ketikihong ie sang nan sampah, pwehki arail pwoson, pwe irail en kak mwakelekelda rehi, pwe I en kak mih rehrail duwehte komwi, maing Sahm, omwi ketiket rehi, pwe kitail en kak ehu, pwe I en kak linganla rehrail.\n\n30 Oh ahnsou me Sises mahsaniher mahsen pwukat e ahpw pwurehng sapahldo rehn sapwellime tohnpadahngko; oh kilang, irail poadidiong wie kapakapiong ih, oh sohte uhdihsang; oh sihlangi ahpw pwurehng poloulkin irail; oh kilang, irail pwetepwetala iei duwehte Sises.\n\n31 Kedekedeo e ahpw pwurehng ekis ketilahsang wasao oh kasakasiong Sahmo;\n\n32 Oh sohte lowe me kak koasoia mahsen kan me e ketin kasakaski, oh pil sohte aramas me kak ntingihdi mahsen kan me e kasakaski.\n\n33 Oh pokono rongidi oh kadehdehki; oh mohngiongarail kan ritida oh irail ahpw wehwehki nan mohngiongarail kan mahsen kan me e kasakaski.\n\n34 Ahpw, mahsen kan me e ketin kasakaski kesempwal oh kapwuriamwei me kahrehda irail sohte kak ntingdi, de pil aramas sohte kak koasoia.\n\n35 Kedekedeo ahnsou me Sises kaimwsekala kasakaso, e ahpw pwureng sapahldohng tohnpadahngko, oh mahsanihong irail: I sohte kin kilang pwoson laud rehn Mehn Suhs kan koaros; eri I sohte kak kasalehiong irail manaman kapwuriamwei kan, pwehki arail sohpwoson.\n\n36 Mehlel I ndaiong kumwail, sohte emen rehrail me kilangidi soahng kesempwal duwehte me kumwail kilangehr; de pil rongehr soang kesempwal me kumwail rongehr.\n\n", "3-ne 20": "[center][font_size=26]Iralaud 20[/font_size][/center]\n\n[i]Sises ketikihda pilawa oh wain ni manaman kapwuriamwei oh pwurehng wia kamadipw sarawio rehn aramas akan—Luhwen kisehn Seikop kan pahn wehwehkihda Kauno arail Koht oh sohsohki Amerika—Sapwellimen Sises aramas pahn kopwurupwurpene nan Serusalem. Ele Sounpar 34 Mwurin Ipwidi en Krais.[/i]\n\n1 Kedekedeo e ahpw mahsanihong pokono me irail pahn uhdihsang kapakap, oh pil sapwellime tohnpadahngko. Oh e mahsanihong irail me irail sohte pahn uhdisang kapakap nan mohngiongarail kan.\n\n2 Oh e mahsanihong irail me irail pahn uhda oh kesihnenda. Oh irail ahpw uhda oh kesihnenda.\n\n3 Kedekedeo e ahpw pwurehng pilitikihpeseng pilawa oh kapaiada, oh ketikihong tohnpadahngko re en tungoale.\n\n4 Oh ahnsou me irail tungoalehier, e ahpw mahsanihong irail me irail pahn pilitikihpeseng pilawa, oh kihong pokono.\n\n5 Oh ahnsou me irail kihongehr pokono, e ahpw pil ketikihong irail wain pwe re en nim, oh mahsanihong irail en kihong pokono.\n\n6 Met, tohnpadahngko oh pil pokono sohte wahdo pilawa, de pil wain;\n\n7 Ahpw ni mehlel e ketikihong irail pilawa pwe re en tungoale, oh pil wain pwe re en nim.\n\n8 Oh e mahsanihong irail: Mehmen me pahn tungoale pilawa wet tungoalehier udukei ong palingeni; oh mehmen me pahn nim wain wet nimalahr ntahi ong palingeni; oh palingeni sohte pahn pwurehng men mwongehda de men nimpilda, ahpw pahn dindir.\n\n9 Met, ahnsou me pokono pwon tungoalehr oh nimpilehr, kilang, irail direkihla Ngehno; oh irail wiahkintehieu werikihla, oh kapinga Sises, me irail kilang oh rong.\n\n10 Kedekedeo ahnsou me irail pwon kepingahier Sises, e ahpw mahsanihong irail: Kilang met I pahn kaunsekehla kosonned me Sahmo mahsanihong ie duwen aramas pwukat, me wia kisehn luhwen peneinei en Israel.\n\n11 Kumwail tamataman me I lokaiahng kumwail, oh ndaiong kumwail me ahnsou me mahsen en Aiseia pahn pweida—kilang e ntingdier, kumwail kolokol mwohmwail, eri kumwail rapahki loale—\n\n12 Oh mehlel, mehlel, I ndaiong kumwail, me ahnsou me e pahn pweida eri inouo pahn pweida me Sahmo ketin inoukihong sapwellime aramas, kumwail peneinei en Israel.\n\n13 Oh kisehn luhwe kan, me pahn mwerpeseng wasa koaros pohn sampah, ahpw pahn kopwurupwurpene sang palimese oh sang palikapi, oh sang palieir oh sang paliepeng; oh irail pahn kohdo wehwehkihda Kauno arail Koht, me pahn doareirailla.\n\n14 Oh Sahmo ketin mahsanihong ie me I pahn kihong kumwail sahpwet, pwe en wia amwail sohso.\n\n15 Oh I ndaiong kumwail, ma Mehn Liki kan sohte pahn koluhla mwurin arail alehdi kapai, mwurin arail kamwerepeseng nei aramas akan—\n\n16 Eri kumwail me wia kisehn peneinei en Seikop pahn kohwei rehrail; oh kumwail pahn mih nanwerengarail me pahn tohto; oh kumwail pahn mih nanpwungarail duwehte laion men nan pwungen mahn en nanwel kan, oh duwehte laion pwulopwul men nan pwungen pelin sihpw, me, ma e pahn kohwei e pahn tiakiraildi oh tehrirailpeseng, oh sohte me kak doarehla.\n\n17 Pehmwail kan pahn kohdahng pohn amwail imwintihti kan, oh amwail imwintihti koaros pahn kamala.\n\n18 Oh I pahn kihpene nei aramas akan duwehte aramas men me kin kihpene kapakap en werentuhke kan pohn tato.\n\n19 Pwe I pahn wiahiong nei aramas, me Sahmo ketin inouiong, ei, I pahn wiahong irail kode mete oh I pahn wiahiong neh prahs. Oh kumwail pahn kawehla aramas tohto; oh I pahn kasarawihla arail pai kan ong Kauno, oh arail dipwisou kan ong Kaun en sampah pwon. Oh kilang, ngehi me pahn ketin wia met.\n\n20 Oh e pahn wiawi, Sahmo ketin mahsanih, me kedlahs en ei pwung pahn tenekda pohrail ni rahno; oh ma irail sohte pahn koluhla, e pahn pwupwidi pohrail, Sahmo ketin mahsanih, iei, pohn wehin Mehn Liki kan koaros.\n\n21 Oh e pahn wiawi me I pahn koasonehdi nei aramas, kumwail peneinei en Israel.\n\n22 Oh kilang, aramas pwukat me I pahn koasonehdi nan sahpwet, pwe kapwaiada inouo me I inoukihong samamwail Seikop; oh e pahn wia Serusalem Kapw. Oh manaman en nanleng pahn mih nanpwungen aramas pwukat; iei, I pahn mih nan pwungamwail.\n\n23 Kilang, ngehi iei me Moses koasoia, ndinda: Soukohp men Kauno amwail Koht pahn apwaliada ong riomwail akan, me pahn duwehte ngehi; ih me kumwail pahn rong nan mehkoaros me e pahn mahsanihong kumwail. Oh e pahn wiawi me aramas koaros me sohte pahn rong soukohpo pahn lekideksang rehn aramas akan.\n\n24 Mehlel I ndaiong kumwail, ei, oh soukohp kan koaros sangete Samuel oh koaros me kohdo mwuri, koaros me wiaier kokohp, kadehdehkin ie.\n\n25 Oh kilang, kumwail iei seri en soukohp oko; oh kumwail iei peneinei en Israel; oh kumwail iei kisehn inouo me Sahmo ketin inoukihong samamwail ko, mahsanihong Eipraam: Oh sang kadaudokomw kan peneinei en sampah pwon pahn kapaikihda.\n\n26 Sahmo ketin apwaliehda ong kumwail mahs, oh ketin kadariehdohng kumwail pwe I en wekidkumwailsang amwail wiewia suwed kan; oh met pwehki amwail wia serihn inouo—\n\n27 Oh mwurin amwail pahn kapaida, sapwellimen Sahmo inouo ahpw pahn pweida me e ketin inoukihong Eipraam, mahsanih: Sang kadaudokomw kan peneinei en sampah pwon pahn kapaikihda—sang ni ei pahn ketikihong Mehn Liki kan Ngehn Sarawio, me pahn wia kapai me elehiong Mehn Liki kan en kehlailsang koaros, kahrehda kamweremwerpeseng en nei aramas akan, kumwail peneinei en Israel.\n\n28 Oh irail pahn wia kalokepen aramas en pohn sahpwet. Ahpw, ahnsou me irail pahn alehdi ei rongamwahu unseko, irail ahpw keptakaiala mohngongarail akan ong ie, I pahn kapwurehiong pohrail diparail kan, Sahme ketin mahsanih.\n\n29 Oh I pahn tamanda inouo me I wiahiongehr nei aramas akan; oh I inoukihong irail me I pahn kapwureirailpene ni ahnsou me I pahn koasonehdi, me I pahn pwurehng kapwurehiong irail sapwen arail pahpa pwe irail en sohsohki, me iei sahpw en Serusalem, me iei sapwen inou ong irail kohkohlahte, Sahmo ketin mahsanih.\n\n30 Kedekedeo ahnsou ahpw pahn lelledo, ahnsou me unsek en ei rongamwahu pahn kalohk ong irail;\n\n31 Oh irail pahn kamehlele ie, me ngehi iei Sises Krais, Sapwellimen Kohto, oh pahn kapakap ong Sahmo ni mwarei.\n\n32 Eri neirail silepen kahnihmwo kan pahn werkihda, oh ni ngihl ehu irail pahn koul; pwe irail pahn kilangki pein meserail.\n\n33 Eri Sahmo ahpw pahn pwurehng kapwureirailpene, oh ketikihong irail Serusalem pwe en wia sapwarail sahpw en sohso.\n\n34 Irail ahpw pahn ngisingiski arail peren—kumwail ehupene koul, kumwail wasa me apwal kan en Serusalem; pwe Sahmo ketin kaloalamwahwihala sapwellime aramas akan, e ketin doarehla Serusalem.\n\n35 Sahmo pahn ketin doadoahnki lime kan nan mesen wehi kan koaros, oh wasa koaros nan sampah pahn kilang komour en Sahmo; oh Sahmo oh ngehi ehute.\n\n36 Oh e ahpw pahn pweida dahme ntingdiero: Saion, pirida, pwourda oh kehlailada; pwurieng nan ahmw likou kaselel kan, kowe Serusalem, kahnimw sarawi, pwe sang met kohla me samin kan solahr pahn pidolong nan omw kahnimw.\n\n37 Serusalem, sipedasang rehmw pwelipar akan; kesihnenda, mwohndieng nan dewemwen; sapwadasang sahl me pire tepinweremwen, kowe serepein lohdi en Saion.\n\n38 Pwe Kauno ketin mahsanih: kumwail netikinkumwailahr ni sohte mehkoht, oh kumwail pahn sohte pahn pweipweikihda mwohni.\n\n39 Mehlel, mehlel, I ndaiong kumwail, me nei aramas akan pahn ese mwareiet; ei, ni rahno irail pahn ese me ngehi iei ih me mahmahsen.\n\n40 Oh re ahpw pahn nda: Meid lingan oh kaselel pohn nahna kan en paten nehn ih me pahn wahdo rongamwahu ong irail, me kin kalakalohngki popohl; me kin wahdo rongamwahu ong me mwahu, me kin kalohk ki duwen komourla; oh ndaiong Saion: Omwi Koht me ketin kakaun!\n\n41 Oh ngihl ehu ahpw pahn mahsanih: Kumwail mweselda, kumwail mweselda kohkohwei sang met, dehr doahke mehkot me keinapwi kan; kumwail pidohi sang reh; kumwail me kin kolokol sapwellimen Kauno manaman.\n\n42 Pwe kumwail sohte pahn kohwei ni karuaru de sopohla; pwe Kauno pahn ketin tihengwei mwohmwail, oh Koht en Israel pahn sinsile mwurumwail.\n\n43 Kilang, ei laduwo pahn wia doadoahk mwahu; e pahn lapalapala oh pahn waunla kowahlahpie.\n\n44 Aramas tohtohie pwuriamweikihla ar kilangkomwihda—mwomwehu inenen wekila mehlel, lingansang mwomwen aramas koaros, oh wekilahn paliwarehu lingansang aramas koaros—\n\n45 Eri e pahn kamwakelehda wehi tohto; nanmwarki kan pahn pwuriamweikihla uhdiahl ih, nan are pwuriamwei, re sohla pahn kak mahsen, pwe re pahn mahsanihada oh mwahngihada mehkot me re sohte kin karonge oh mwahngih sang mahs kohdo.\n\n46 Mehlel, mehlel, I ndaiong kumwail, mepwukat koaros udahn pahn pweida, iei duwen me Sahmo ketin mahsanih ong ie. Eri inouo me Sahmo ketin inoukihong aramwa pwukat ahpw pahn pweida; oh nei aramas akan ahpw pahn pwurehng kousoanla nan Serusalem, oh e pahn wia sapwarail sahpw en sohso.\n\n", "3-ne 21": "[center][font_size=26]Iralaud 21[/font_size][/center]\n\n[i]Israel pahn kopwurupwurpene ahnsou me Pwuhk en Mormon pahn kohdo—Mehn Liki kan pahn wiahla aramas saledek nan Amerika—Irail pahn komourla ma irail pahn kamehlele oh peik; ma soh, irail pahn lekidekla oh kamwomwala—Israel pahn kauada Serusalem Kapw, oh keinek me salongala ko pahn pwurehng pwurodo. Ele Sounpar 34 Mwurin Ipwidi en Krais.[/i]\n\n1 Oh mehlel I ndaiong kumwail, I kihong kumwail ehu kilel, pwe kumwail en kak ese ahnsou me mepwukat pahn tepida wiawi—me I pahn kapwurehdo nei aramas akan, peneinei en Israel, sang wasa irail salongala ie ahnsou werei, oh pahn pwurehng wiahda Saion rehrail;\n\n2 Oh kilang, iei met me I pahn kihong kumwail pwe en wia kilel ehu—pwe kilang I ndaiong kumwail me ahnsou me mepwukat me I ndaiong kumwail, oh me I pahn pein ndaiong kumwail mwurin met, oh sang ni manaman en Ngehn Sarawi me pahn kohieng kumwail sang rehn Sahmo, pahn sansalohng Mehn Liki kan pwe irail en esehda duwen aramas pwukat me wia kisehn peneinei en Seikop, oh duwen nei aramas pwukat me irail pahn pwakihpeseng;\n\n3 Mehlel, mehlel, I ndaiong kumwail, ahnsou me Sahmo pahn ketin kasalehiong irail mepwukat, oh Sahmo ketikihong kumwail sang rehrail;\n\n4 Pwe iei sapwellimen Sahmo eripit, irail en kousoanla pohn sahpwet, oh wiahla aramas saledek kei sang ni manaman en Sahmo, pwe mepwukat en kak kohdohng kisehn kadaudokemwail akan sang rehrail, pwe inou en Sahmo en kak pweida me e ketin inoukihong sapwellime aramas, peneinei en Israel;\n\n5 Eri, ahnsou me doadoahk pwukat oh doadoahk kan me pahn kohieng kumwail mwurin met pahn kohsang Mehn Liki kan, oh kohdohng kadaudokemwail akan me pahn pwupwikihdi sohpwoson pwehki wiewia suwed;\n\n6 Pwe kilang met iei kupwur en Sahmo me e pahn kohsang rehn Mehn Liki kan, pwe en ketin kasalehiong sapwellime manaman ong Mehn Liki kan, pwe kahrepe wet me Mehn Liki kan, ma irail sohte pahn keptakaiala mohngiongarail kan, pwe irail en kak koluhla oh kohdo rehi oh papidaisla ni mwarei oh esehla iren ei padahk pwung kan, pwe irail en iang wadawadiong rehn nei aramas akan, peneinei en Israel;\n\n7 Oh ahnsou mepwukat pahn pweida me kadaudokemwail kan pahn tepida wehwehkihda mepwukat—e pahn wia kilel ehu ong irail, pwe irail pahn ese me sapwellimen Sahmo doadoahk tepidahr ong pweidahn inouo me e ketin inoukihong aramas akan me wia peneinei en Israel.\n\n8 Oh ahnsou me rahn pahn leledo, e pahn pweida me nanmwarki kan pahn pwuriamwei, re sohla pahn kak mahsen, pwe re pahn mahsanihada oh mwahngihadamehkot me re sohte kin karonge oh mwahngih sang mahs kohdo.\n\n9 Pwe ni rahno, Semeio pahn ketin wia doadoahk ehu pwehki ngehi, me pahn wia doadoahk kesempwal oh kapwuriamwei rehn aramas akan; oh e pahn mie rehrail irail akan me sohte kin kamehlele, ahpw aramas pahn kin kalohngkihong irail.\n\n10 Ahpw kilang, mour en ei laduo pahn mihmi nan pehi; eri irail sohte pahn kamedekehla, ahpw e pahn wekila pwehki irail. Ahpw I pahn kamwahuiala, pwe I pahn kasalehiong irail me ei eripit lapasang widing en tepilo.\n\n11 Eri ahnsouo pahn leledo me mehmen me sohte pahn kamehlele ei mahsen kan, ngehi iei Sises Krais, me Sahmo pahn ketin wiahiong ih en wahdohng Mehn Liki kan, oh pahn kihong ih manaman pwe en kak wahdohng Mehn Liki kan, (e pahn pweida nin duwen Moses e mahsanih) irail pahn lekidekla sang rehn nei aramas akan me wia aramas en inouo.\n\n12 Oh nei aramas akan me wia kisehn kadaudok en Seikop pahn mih rehn Mehn Liki kan, ei, nanpwungarail duwehte laion men nan pwungen mahn en nanwel kan, oh duwehte laion pwulopwul men nan pwungen pelin sihpw, me, ma e pahn kohwei e pahn tiakiraildi oh tehrirailpeseng, oh sohte me kak doarehla.\n\n13 Pehrail kan pahn kohdahng pohn amwail imwintihti kan, oh amwail imwintihti koaros pahn kamala.\n\n14 Ei, meid suwediong Mehn Liki kan ihte ma irail koluhla; pwe rahno pahn leledo, Sahmo ketin mahsanih, me I pahn kemehla weremwail oahs akan sang rehmwail, oh I pahn kawehla weremwail werennansapw kan;\n\n15 Oh I pahn kawehla amwail kahnihmw kan, oh kesehdi kehl kehlail kan;\n\n16 Oh I pahn kemehla sounwunahni kan sang nan sapwamwail kan, oh sohla pahn mie amwail sounkosetipw;\n\n17 I pahn kawehla amwail dikedik en eni kan, oh I pahn kawehla amwail dikedik en eni me uhda kan, oh kumwail sohla pahn pwongih doadoahk en pehmwail kan;\n\n18 Oh I pahn usadahsang amwail tuhkehkan mwohmwail; duwehte ei pahn kawehla amwail kahnihmw kan.\n\n19 Oh ahnsouo pahn leledo me likamw kan, oh ketewehdi kan, oh noahrok kan, oh akamai kan, oh prihskrap kan, oh kamwahl akan koaros, pahn imwisekla.\n\n20 Pwe ahnsouo pahn leledo, Sahmo mahsanih, me ni rahno mehmen me sohte pahn koluhla oh kohdo rehn nei Pwukat Kempoakeo, I pahn kalipasang irail rehn nei aramas akan, peneinei en Israel;\n\n21 Oh ni ei engieng laud I pahn dupukiong irail, duwehte me rotorot akan, pwehki arail sohte kin rong ie.\n\n22 Ahpw ma irail pahn koluhla oh rong ei mahsen kan, oh sohte keptakaiala mohngiongarail kan, I pahn wiahda ei mwomwohdiso rehrail, oh irail pahn pidelong nan inouo oh iang wadawadiong rehn kisehn kadaudok en Seikop, me I kihongehr sahpwet en wia arail sohso;\n\n23 Oh irail pahn sowese nei aramas akan, kisehn kadaudok en Seikop, oh pil koaros peneinei en Israel me pahn kohdo, pwe irail en kauada kahnihmw ehu, me pahn kahdanihki Serusalem Kapw.\n\n24 Oh irail pahn sowese kapwurehdo nei aramas akan nan Serusalem Kapw, aramas akan me mwerpesengehr pohn sahpwe pwon.\n\n25 Oh manaman en nanleng ahpw pahn kohieng irail; oh I pahn pil ieiang irail.\n\n26 Oh sapwellimen Sahmo doadoahk ahpw pahn tepida nan ahnsouo, iei ahsouo rongamwahu wet pahn kalohkohng kisehn aramas pwukat. Mehlel I ndaiong kumwail, ni ahnsouo sapwellimen Sahmo doadoahk pahn tepida rehn nei aramas koaros me salongpeseng, iei, keinek kan me salongalahr, me Sahmo ketin kahluwahsang nan Serusalem.\n\n27 Ei, doadoahk wet pahn tepida rehn nei aramas koaros me salongpeseng, oh Sahmo pahn ketin kaunopada ahlo pwe irail en kak pwurodo rehi, pwe irail en kak eker Sahmo ni mwarei.\n\n28 Ei, oh doadoahk wet ahpw pahn tepida, oh Sahmo pahn ketin kaunopada wehi koaros pwe sapwellime aramas akan en kak kopwurupwurdohng imwarail nan sapwarail sahpw en sohso.\n\n29 Oh irail pahn kohwei sang nan wehi koaros; oh irail sohte pahn kohwei ni karuaru de sopohla; pwe I pahn tihengwei mwohmwail, Sahmo ketin mahsanih, oh I pahn sinsile mwurumwail.\n\n", "3-ne 22": "[center][font_size=26]Iralaud 22[/font_size][/center]\n\n[i]Ni imwin rahn akan, Saion oh eh kisin lepin tuhkehn kateng kan pahn wiahwihda, oh Israel pahn kopwurupwurpene sang ni kalahngan oh keneinei—Irail pahn pweida—Karasahiong Aiseia 54. Ele Sounpar 34 Mwurin Ipwidi en Krais.[/i]\n\n1 Oh dahme ntingdiero ahpw pahn pweida: Koul, komwi me sohte kak nainiki seri; ahpw met, ke kakehr koul oh ngisingiski omw peren, komwi me sohte lokolongki medek en neitik; pwe met ke rasohng lih tehnla me pahn naineki seri tohtohsang lih pwopwoud, Kauno ketin mahsanih.\n\n2 Kalaudehla imwomwi impwal me ke kin kousoan loale, oh mweidehng irail en kadangpeseng omwi kahdeng kan; kareireila selipe kan oh katengehdi kisin lepin tuhkehn kitenge kan;\n\n3 Pwe ke pahn kalaudehla irepen sapwomw ni pali koaros, oh noumw aramas akan pahn sapwanikihla sahpw en Mehn Liki kan oh kadirehla kahnihmw kan me sohte towe.\n\n4 Dehr masak, pwe ke solahr pahn sarohdi; de pil ohla, pwe ke solahr pahn namenekla; pwe ke pahn manokehla kanamenek en ni omwi pwulopwulo, oh pahn sohla taman namenek en ni omw pwulopwulo oh pahn sohla taman namenek en omw wia liohdi men.\n\n5 Pwe ih me ketin kapikuhkada pahn rasehng omw pwoud, mware, iei Kauno Wasa Lapalahpie; oh e pahn kahdaniki omwi Soundoar, Me Sarawi en Israelo—iei ih Koht en sampah pwon.\n\n6 Pwe Kauno ketin karasahionguhk lih pwopwoud men, me eh pwoud keselahr, oh kin wie pahpahtou, oh lih pwopwoud pwulopwul men ni ahnsou me ke likideklahr, omwi Koht me ketin mahsanih.\n\n7 Pwe erein ahnsoutehkis me I manokeiukalahr, ahpw ni ei kupwurkalahng lapalahpie I pahn kapwureiukodo.\n\n8 Ahnsou kis I sohpeisang uhk ni ei engieng, ahpw I pahn kasalehiong uhk ei kadek poatoapoat sang ni ei pahn kupwureiukala, Kauno omwi Soundoar me ketin mahsanih.\n\n9 Pwe met [pahn duwehte], ni mwehin Noha, I kahukilahr oh inoukidahr me I solahr pahn kauwehkihla sampah nohlik lapalap, eri, I pil inoukihda met me I solahr pahn pwurehng engieng pahmw;\n\n10 Pwe nahna kan oh dohl akan katete re en mwerpeseng, ahpw ei kadek limpoak ong uhksohte ka ke en sohrala, pil duwehte ei inoun popohl sohte pahn sohrala, Kauno me ketin kupwureiuk me mahsanih.\n\n11 Oh kowe me kin lokolok, sohte sawasepe, oh sohte koaloalamwahula! Kilang, I pahn onekihda sapahl poahsoan kan en omwi kahnihmw takai kesempwal.\n\n12 Oh I pahn kaukihda omw wasahn iroir kan takai weitahta kesempwal me ede rupi, kehl kan me kapiluhkpene koaros pahn kokoukihda takai kesempwal akan.\n\n13 Oh Kauno me pahn padahkih noumw seri kan koaros; oh arail popohl pahn mwahu mehlel.\n\n14 Ke pahn soahndi nan mour pwung; ke pahn silasil mwahu sang pahn kehnaudek pwe ke sohte pahn masak, oh silasil sang me kamasepwehk pwe e sohte pahn karaniuk.\n\n15 Kilang, irail me pahn uhwong uhk, ke en ese me kaidehn ngehi me mweidohng; oh mehmen me pahn uhwong uhk e pahn pwupwidi.\n\n16 Kilang, ngehi me wiahda sounsuk mete kan me kin saunda kisiniei, oh wiahda dipwisou en eh doadoahk; oh ngehi me pil wiahda sounkawehlao me kin kamwomwala.\n\n17 Sohte dipwisou en mahwin ehu pahn kak kauweiukala; oh koaros me pahn uhwong uhk nan kopwung ke pahn kawehla. Met iei inou me ei laduo pahn sohsohki sang rehn Kauno oh arail mour pwung kan sang rehi, Kauno mahsanih.\n\n", "3-ne 23": "[center][font_size=26]Iralaud 23[/font_size][/center]\n\n[i]Sises kupwuriki mahsen kan en Aiseia—e mahsanihiong aramas akan en rapahki mahsen en soukhop kan—Mahsen kan en Samuel Mehn Leimen me pid duwen Iasadao kapatapationg poadoapoad kan. Ele Sounpar 34 Mwurin Ipwidi en Krais.[/i]\n\n1 Oh met, kilang, I ndaiong kumwail, me kumwail anahne rapahki mepwukat. Ei, I kihong kumwail kosonned ehu me kumwail en loaloapwoationg rapahki mepwukat; pwe mahsen kan en Aiseia me kesempwal mehlel.\n\n2 Pwe mehlel e koasoia duwen soahng koaros me pid nei aramas me wia peneinei en Israel; eri e konehng me e pahn pil koasoia duwen Mehn Liki kan.\n\n3 Oh soahng koaros me e koasoia pweidahr oh pahn pweida, iei nin duwen mahsen kan me e koasoiahier.\n\n4 Eri kumwail rong ei mahsen kan; kumwail ntingihdi soahng kan me I pahn ndaiong kumwail; oh nin duwen ahnsou oh kupwuren Sahmo re pahn kohwei rehn Mehn Liki kan.\n\n5 Oh mehmen me pahn rong ei mahsen kan oh koluhla oh papidaisla, iei ih me pahn komourla. Kumwail rapahki mahsen en soukohp kan, pwe tohto irail me kadehdehki mepwukat.\n\n6 Oh met kedekedeo ahnsou me Sises mahsaniher mahsen pwukat, e ahpw pwurehng mahsanihong irail, mwurin eh ketin kawehwehiong irail pwuhksarawi kan koaros me irail alehdier, e ahp mahsanihong irail: I men kumwail en ntingihdi ekei iren pwuhksarawi, me kumwail sohte ntingihdi.\n\n7 Kedekedeo e ahpw mahsanihong Nihpai: Patohwando nting kan me kumwail kolokol.\n\n8 Oh ahnsou me Nihpai patohwando nting ko, oh pwilikihdi mwowe, e ahpw kilang ntingko oh mahsanih:\n\n9 Mehlel I ndaiong kumwail, I mahsanihong nei ladu Samuel, Mehn Leimeno, me e pahn kadehdehiong aramas pwukat, me ni rahn me Sahmo pahn ketin kalinganehla mwareo pwehki ngehi, tohto souleng kan pahn iasadahsang mehla, oh pahn pwarohng aramas tohto, oh pahn kalohkehng irail. E ahpw mahsanihong irail: Met sou wiawi?\n\n10 Oh sapwellime tohnpadangko sapeng ih oh nda: Ei, maing Kaun, Samuel kohpada nin duwen sapwellimomwi mahsen kan, oh koaros mahsen kan pweida.\n\n11 Oh Sises mahsanihong irail: Dahme kahrehda e soahng wet sohte ntingkihdi, me tohto souleng kan iasada oh pwarohng aramas tohto oh kalohkehng irail?\n\n12 Kedekedeo Nihpai ahpw tamanda me soahng wet sohte ntingdi.\n\n13 Kedekedeo Sises ahpw mahsanihme e pahn anahne ntingdi; eri e ntingdi nin duwen e ketin mahsanih.\n\n14 Oh met kedekedeo ahnsou me Sises oarepene oh kawehwehdahr pwuhksarawi kan koaros, me irail ntingihdi, e ahpw mahsanihong irail me re pahn padahkihong soang kan me e ketin kawehwehiong irail.\n\n", "3-ne 24": "[center][font_size=26]Iralaud 24[/font_size][/center]\n\n[i]Sapwellimen Kauno meninkedero pahn kaunopada ahlo ong Ketido Keriao—Krais pahn ketiket nan mwoale ni ahnsou en kopwungo—Kauno mahsanihong Mehn Israel kan re en pwain meirong en eisek kis ehu oh meirong en kaisihsol—Pwuhk en kataman wiawihda—Karasahiong Malakai 3. Ele Sounpar 34 Mwurin Ipwidi en Krais.[/i]\n\n1 Kedekedeo e ahpw ketin mahsanihong irail re en ntingihdi mahsen kan me Sahmo ketikihong Malakai, me e pahn ketin mahsanihong irail. Kedekedeo mwurin mahsen ko eh ntingdier, e ahpw ketin kawehwehda mahsen ko. Oh iet mahsen kan me e ketin mahsanihong irail, ketihtihki: Sahmo ahpw mahsanihong Malakai—Kilang, I pahn kadarowei ei meninkeder pwe en kaunopada alei mwohi, oh Kauno me kumwail kin kasikasik ahpw pahn mwadangete ketidohng nan Tehnpese Sarawio, iei meninkeder en inouo, me kumwail inenen kasikasi; kilang, e pahn pwarodo, Kauno Wasa Lapalap mahsanih.\n\n2 Ahpw ihs me pahn kak kanengamah ni rahno me e pahn ketido, oh ihs me pahn kak wie momour ni eh pahn ketido? Pwe e pahn ketin rasehng kisiniei me kin kamwakele mete, oh pil rasehng sohpw kehlail.\n\n3 Oh e pahn ketiket nan mwoale rasehng aramas me kin isik oh kamwakele silper; oh e pahn kamwakelehda nein Lihpai pwutak kan, oh kamwakele duwehte kohl oh silper, pwe irail en kak wiahiong Kauno meirong sang ni mour pwung.\n\n4 Eri Kauno ahpw pahn ketin kupwure meirong en Suda oh Serusalem, duhwehte mahso, oh duwehte sounpar en mwowe ko.\n\n5 Oh I pahn kohdo rehmwail pwe I en kapwung kumwail; I pahn madangete wia kadehdeh me pahn uhwong irail sounwunahni kan, oh me kin kamwahl akan, oh me kin wia kadehde likamw akan, oh me kin pitih nah tohn doadoahk ni sohte isais pwung, me kin kaloke lihodi oh seri sopwoupwou kan, oh me kin sohpeisang mehn liki kan, oh sohte waunekin ie, Kauno Wasa Lapalap ketin mahsanih.\n\n6 Pwe ngehi iei Kauno, I sohte kin wekila; eri kumwail nein Seikop pwutak kan sohte salongala douluhl.\n\n7 Iei sangete mwehin amwail pahpah kahlap ako kumwail salongasangehr ei tiahk sarawihkan, oh solahr kapwaiada. Kumwail pwurodohng rehi oh I pahn sapahlwong rehmwail, Kauno, Wasa Lapalalap me ketin mahsaniher. Ahpw kumwail kin koasoia: Ia mwomwen aht pahn pwurewei?\n\n8 Ia duwe, mie aramas kak pirapa Koht? Mehndahte amwail kin piripirapa ie. Ahpw kumwail kin nda: Ia mwomwen aht kin piripirapa komwi? Sang nan meirong eisek kis ehu oh meirong en kaisihsol.\n\n9 Kumwail riahkilahr keriah ehu, pwehki tohn wehi wet pwon kin piripirapai ie.\n\n10 Kumwail wahdo amwail meirong eisek kis ehu nan wasahn nahko, pwe en mie menge nan tehnpeseio; oh song duwen ei manaman ni mwohmw wet, Kauno Wasa Lapalap ketin mahsanih, ma I sou pahn ringadahng kumwail wenihmwtok en nanleng, oh kamwerediong kumwail kapai kan ni uwe ieu me dirala sohla dowe.\n\n11 Oh I pahn kauhdi meninkauo pwehki kumwail me kahrehda, oh e sohte pahn kauwehla wahntuhkehn amwail mwetuwelo, de pil wahn amwail wain kan sohte pahn pwupwidi mwohn e pahn mahla, Kauno Wasa Lapalap ketin mahsanih.\n\n12 Oh tohn wehi kan koaros pahn kahdanekin kumwail meid pai, pwehki spwamwail pahn wia sahpw kaselel, Kauno Wasa Lapalap ketin mahsanih.\n\n13 Kauno mahsanih, kumwail kin lokaiahn aklapalap ong ie. Ahpw kumwail kin nda: Soangen lokaiahn aklapalap dah me se kin wiahiong komwi?\n\n14 Kumwail kin nda: Sohte katepen aht pahn papah Koht, oh ia duwe, e kin mie kamwahupe ma kitail kin kapwaiada sapwellime tiahk sarawi kan oh me kitail kin mwahiei oh weweid mwohn Kauno Wasa Lapalap?\n\n15 Oh met kitail kin wiahki aramas pohnmwahso me irail peren; ei, irail akan me kin wia doadoahk suwed kan me re pweida mwahu; ei, irail akan me kin kasongosonge Koht ahpw sohte me kin ale kalokepe.\n\n16 Eri aramas akan me kin lemwwiki Koht ahpw koasoakoasoiapene nanpwungarail, oh Kauno ketin karonge oh kupwure me re koasoia; oh pwuhk en kataman ehu ahpw ntingidi mwohn sihlangi ong irail akan me kin lemmwiki Kauno, oh me kin medemedewe mwarehu.\n\n17 Oh Kauno Wasa Lapalap ketin mahsanih, I pahn sapwellimankinirailla ni rahno ahnsou me kihpene nei kapwat kesempwal akan; oh I pahn doarehla duwehte aramas men mi kin doarehla pein nah pwutak me kin papah ih.\n\n18 Eri irail ahpw pahn pwurodo oh kilang wekpeseng en aramas pwung kan oh aramas suwed kan, me kin papah Koht oh me sohte kin papah ih.\n\n", "3-ne 25": "[center][font_size=26]Iralaud 25[/font_size][/center]\n\n[i]Ni Ketido Keriauo, me pohnmwahso oh suwed kan pahn isihsla duwehte mwutin dihpw meng—Elias pahn pwurodo mwohn rahn lapalap oh kamasapwehko—Karasahiong Malakai 4. Ele Sounpar 34 Mwurin Ipwidi en Krais.[/i]\n\n1 Pwe kilang, rahno pahn kohdo me pahn lulida duwehte uhmw ehu, ei, irail koaros me kin wiahda suwed pahn duwehtla mwuten dihpw meng; rahno pahn pwarodo me re pahn isihla, oh sohte kalowe ehu de rah ehu pahn luhwehdi, Kaun Wasa Lapalap ketin mahsanih.\n\n2 Ahpw ong irail me kin lemwiki edei, iei me spawellimen me pwungo me pahn ketin kapwarahda kamwahu kan koaros nan lime kan; oh kumwail pahn kohwei oh kekeirada duwehte kou pwulopwul akan me kin mi nan kehlo.\n\n3 Oh kumwail pahn kin tiahkidi irail me suwed akan; pwe irail pahn wia mwalus pahn nehmwail akan ni rahn me I pahn wia met, Kauno Wasa Lapalap ketin mahsanih.\n\n4 Kumwail tamataman kosonned en Moses, ei laduo, me I kihongehr ih nan Orep ong mehn Israel koaros, iangahki koasondi kan oh kosonned en kopwung kan.\n\n5 Kilang I pahn kadarewei soukohp Elias mwohn rahn kesemwpwal oh kamasepwehk en Kauno;\n\n6 Oh e pahn kapwurehla mohngiong en sahm akan ong neirail seri kan, oh mohngiong en seri kan ong samarail kan, pwe ma soh, I pahn kohdo oh kariahla sampah.\n\n", "3-ne 26": "[center][font_size=26]Iralaud 26[/font_size][/center]\n\n[i]Sises ketin kawehwehda soahng koaros sangete ni tapio lel ni imwio—Seri pwelel akan oh seri kan koaoia me kopwuriamwei kan me sohte kak ntingidi—Irail akan me mih nan mwomwohdiso en Sises Krais kin ahneki soangen dipwisou tehieu nan pwungarail.[/i]\n\n1 Oh met kedekedeo ni ahnsou me Sises ketin padahngkier mepwukat, e ahpw ketin kawehwehiongehr pokono; oh e ketin kawehwehiong irailehr, soahng koaros, me kesempwal akan oh me sohte nohn kesempwal kan.\n\n2 Oh e ketin mahsanih: Pwuhksarawi pwukat, me kumwail saikinte alehdi, Sahmo ketin mahsanihong ie I en kihong kumwail; pwe iei koasondi en sapwellime eripit me e pahn konehng kohieng dih en mwuhr akan.\n\n3 Oh e ahpw ketin kawehwehdar soahng kaoros, me sangete ni tapio lao lel ahnsou me e pahn ketido nan sapwellime lingan—iei, ni mehlel, me mehkoaros me pahn kodohng pohn pwelen sampah, lao pahn peipesengki karakar laud sang mehkan me wia irailda, oh sampah pahn pirapirpene duwehte doaropwe me kin pirapir ong ni lepin tuhke, oh nanleng oh sampah pahn sohrala;\n\n4 Oh me ni rahn lapalapo oh rahn neko, ni aramas koaros, oh keinek koaros, oh wehi koaros, oh sahpw koaros, oh loh koaros pahn uh mwohn Koht, pwe en ale kadeik en arail doadoahngkan, ma irail mwahu de suwed—\n\n5 Ma irail pahn mwahu, irail pahn iasadahn mour poatoapoat; oh ma irail pahn suwed, irail pahn iasadahng kalokolok soutuk sang ni ara sohte kak pahrek pene kohkohlahte, nin duwen mahk, oh pwung, oh sarawi me mih rehn Krais, me ketier mwohn kapikipikdahn sampah.\n\n6 Oh met e sohte kak kilelehdi nan pwhk wet nin duwen epwiki kis ehu en me Sises, ni mehlel, ketin padahkihongehr aramas akan.\n\n7 Ahpw kilang pleit en Nihpai kan audaudikidahr pali laud en mehkan me e ketin padahkihongehr aramas akan.\n\n8 Oh mepwukat me I kilelediher, iei pali tikitik en mehkan me e ketin padahkihongehr aramas akan; oh I kileledier irail ong ni kahrehpen mepwukat en kak pil pwuodohng aramas pwukat, sang rehn mehn liki kan, nin duwen mahsen akan me Sises ketin mahsaniher.\n\n9 Oh ahnsou me irail pahn alehda met, me iei e konehng irail en alehda mahs, pwe en sohngada arail pwoson, oh ma mehlel me re pahn kamehlel mepwukat, eri me inenen kopwuriamwei kan ahpw pahn kin sansal ong irail.\n\n10 Oh ma mehlel me re sohte pahn kamehlele mepwukat, eri me kopwuramwei akan pahn kohsang rehrail pwehn kahrehiong irail en lekdekla.\n\n11 Kilang, I aptehn pahn ntingihdi, koaros ntingkan me ntindi nan pleit en Nihpai, ahpw Kauno keinapwiedi, oh mahsanih: I pahn song pwoson en nei aramas akan.\n\n12 Eri ngehi, Mormon, kileledier mehkan me Kauno ketin poahngokihongiehier. Oh met ngehi, Mormon, pahn uhdihsang ei koasoi, oh doula ntingih soahng kan me I pahngokieng.\n\n13 Eri, I men kumwail en wehwehki ni mehlel me Kauno udahn padahkih aramas akan, erein rahn siluh; oh mwurin mwo e ketin pwarohng irail pak tohto, oh wia pilitikihpeseng kamadipw sarawio, oh kapaiada, oh ketikihong irail.\n\n14 Kedekedeo e ahpw padahkih oh kapaiada seri kan me iang pokono me koasoiepe wiawiher, oh e ketin lapwahdalorail akan, oh irail ahpw koasoiaiong arail pahpah kan soahng kesempwal oh kapwuriamwei kan, me pil lapasang soahng kan me e ketin kasalehiong aramas akan; oh e ketin lapwadahr lohrail akan pwe irail en kak lokaia.\n\n15 Kedekedeo mwurin eh ketidahla nanleng—keriapak en eh ketin kasalehiong irail pein ih, oh ketidahla rehn Sahmo, mwurin eh ketin kamwahuialahr arail soumwahu kan koaros; neirail me mwator kan, oh ketin kapehd pesengehr me masukun kan, oh ketin kamwahuialahr salengen me salengepon kan, oh e ketin kamwahuialahr soangen soumwahu koaros nanpwungarail, oh ketin kamourada ohl emen sang mehla, oh ketin kasalehiong irailehr sapwellime manaman, oh e ahpw ketidalahr rehn Sahmo.\n\n16 Kilang, kedekedeo mandahsang rahno pokono ahpw kapokoneirailpene, oh irail kilang oh rong seri pwukat; ei, seri pwelel kan koasoida oh ndinda soahng kapwuriamwei kan; oh soahng kan me irail koasoia sohte mweimwei aramas men en ntingihdi.\n\n17 Kedekedeo tohnpadahk kan me Sises ketin pilada tepida sang ahnsou kohla papidais oh padahki koaros me kin kohdo rehrail; koaros me papidaisla ni mwaren Sises direkihla Ngehn Sarawi.\n\n18 Oh irail tohto me kilangada oh rongedi soahng kan me apwal en koasoia, me sohte mweimwei en ntingdi.\n\n19 Oh irail padahk, oh sawaspene nanpwungarail; oh soang koaros me irail ahneki duwepene, aramas koaros wiwia mwahupene nanpwungarail.\n\n20 Kedekedeo irail ahpw wia soahng koaros nin duwen dahme Sises ketin mahsanihong irail.\n\n21 Oh irail akan me papidaisla ni mwaren Sises kin kahdaniki mwomwohdiso en Krais.\n\n", "3-ne 27": "[center][font_size=26]Iralaud 27[/font_size][/center]\n\n[i]Sises ketin mahsanihong irail en ekeriki eden Mwomwohdiso sang ni Mwareo—Sapwellime doadoahk oh meirong en tomwo me wia poahson en rongamwahuo—[Sises mahsanih] me aramas akanp en koluhla oh papidaisla pwe irail en mwakelekeldihda Ngehn Sarawio—Irail en kin duwehte Sises. Ele Sounpar 34–35 Mwurin Ipwidi en Krais.[/i]\n\n1 Kedekedeo ni ahnsou me sapwellimen Sises tohnpadahk kan kohkohseli oh kalkalohngki soahng kan me irail rongehr oh kilangehr, oh wiwia papidais ni mwaren Sises, irail ahpw pokonpene oh ehupene kapakap kehlail oh kaisihsol.\n\n2 Oh Sises ahpw ketin pwurehng pwarohng irail, pwehki arail wie kapakapiong Sahmo ni mware; oh Sises ahpw ketido oh ninlengihda nanpwungarail, oh mahsanihong irail: Dahme kumwail men I en kihong kumwail?\n\n3 Oh irail ahpw ndaiong ih: Maing Kaun, se men komwi en mahsanihong kiht ahd me se pahn kin ekeriki mwomwohdiso wet; pwe aramas akan kin akamaikipene duwen irair wet.\n\n4 Oh Kauno ahpw mahsanihong irail: Mehlel, mehlel, I ndaiong kumwail, dahme kahrehda aramas akan pahn akipwung oh akamaiki soahng wet?\n\n5 Irail sohte wadek pwuhksarawi kan, me mahsanih kumwail pahn alehda mwaren Krais, me iei mwarei? Pwe iei ahd wet me kumwail pahn lukuweriki ni imwin rahn akan;\n\n6 Oh mehmen me pahn alehda mwarei, oh dadaurete lel imwi, e pahn komourla ni imwin rahno.\n\n7 Eri, soahng koaros me kumwail pahn wia, kumwail pahn kin wia ni mwarei; eri kumwail pahn ekeriki mwomwohdiso mwarei; oh kumwail pahn kin kapakapiong Sahmo ni mwarei pwe e pahn kapaiada mwomwohdiso pwehki ngehi.\n\n8 Oh ia mwomwen eh pahn wia ei mwomwohdiso ma e sohte adiki mwarei? Pwe ma mwomwohdiso ehu pahn adiki eden Moses eri ahn Moses mwomwohdiso mwo; de ma e pahn adaniki eden aramas men eri e pahn wia ahn aramas; ahpw ma e pahn adaniki mwareiet eri iei ei mwomwohdiso, ma irail poahsoniki ei rongamwahu.\n\n9 Mehlel I ndaiong kumwail, kumwail poahsoniki ei rongamwahu; eri kumwail pahn ekeriki soahng kan me kumwail kin wia, ni mwarei; eri ma kumwail pahn peki rehn Sahmo, ong mwomwohdiso, ma e pahn sang ni mwarei Sahmo pahn ketin karonge kumwail;\n\n10 Oh ma mwomwohdiso pahn poahsonikihda ei rongamwahu eri Sahmo pahn pein ketin kasalehda sapwellime doadoahk loale.\n\n11 Ahpw ma e sohte poahsonikihda ei rongamwahu, oh poahsoniki ehn aramas doadoahk, de ahn tepilo doadoahk kan, mehlel I ndaiong kumwail me irail pahn ahneki peren ahnsou kis nan arail doadoahko, oh imwin ahnsou ahpw pahn leledo, oh irail pahn palidi oh lekidekla nan kisiniei, wasa me sohte me kin pwurasang ie.\n\n12 Pwe arail doadoahk kan pahn ieiang irail, pwehki arail doadoahk kan me pahn kahrehda arail palidi; eri tamataman soahng kan me I ndaiong kumwail.\n\n13 Kilang I kihong kumwail ei rongamwahu, oh met iei rongamwahu me I kihong kumwail—me I kohdo pohn sampah pwe I en wia kupwur en Semeio; pwehki Semeio me ketin kadariehdo.\n\n14 Oh Semeio ketin kadariehdo pwe I en kalohpwuhla pohn lohpwuo; oh mwurin ei kalohpwulahr pohn lohpwuo, I pahn wahdo aramas koaros rehi, pwe nin duwen ei kalohpwuhlahr rehn aramas akan iei pil duwen Sahmo e pahn ketin langahda aramas akan, re en kesihnen mwohi, pwe re en pakadeingki arail doadoahk kan, ma irail mwahu de irail suwed—\n\n15 Oh kahrepewet me I kalohpwukihla; eri, nin duwen sapwellimen Sahmo manaman I pahn wahdo aramas koaros rehi, pwe irail en pakadeik nin duwen arail doadoahk kan.\n\n16 Oh e ahnsou pahn lelledo, me mehmen me pahn koluhla oh papidaisla ni mwarei pahn dirikihla [Ngehn Sarawi]; oh ma e pahn dadaurete lel imwi, kilang, I pahn doarehla ih mwohn silangin Semeio ni rahno, ahnsou me I pahn kesihnen oh kadeik sampah.\n\n17 Oh mehmen me sohte pahn dadaurete lel imwi, iei aramaso me pahn palidi oh lekidela nan kisiniei, sang wasa me irail sohte kak pwurasang, pwehki kopwung pahrek en Sahmo.\n\n18 Oh iei met mahseno me e ketikihong aramas akan. Oh kahrepe wet me e ketin kapwaikidahr mahsen kan me e ketikihdahr, oh e sohte kin likamw, ahpw e kin ketin kapwaiada sapwellime mahsen akan.\n\n19 Oh sohte mehkot samin kak pidelong nan sapwellime wehi; eri sohte me kak pidelong nan sapwellime wasahn komoal, ihte irail akan me kamwakelehda arail likou kan nan ei nta, pwehki arail pwoson, oh koluhkihla diparail akan, oh loaloapwoat lel imwi.\n\n20 Met iei kosonnedo: Koluhla, kumwail koaros me mih nan sampah, oh kohdo rehi oh papidaisla ni mwarei, pwe kumwail en kak sarawihkihla alahldi en Ngehn Sarawi, pwe kumwail en kak kesihnen mwohi ni imwin rahno.\n\n21 Mehlel, mehlel, I ndaiong kumwail, iei met rongamwahuo; oh kumwail esehier soahng kan me kumwail pahn wia nan ei mwomwohdiso; pwe doadoahk kan me kumwail kilang I kin wia iei ih me kumwail pahn pil wia; pwe dahme kumwail kilang ie I kin wia kumwail pahn wia;\n\n22 Eri, meid pai kumwail ma kumwail pahn wia mepwukat, pwe kumwail pahn pwekpwekdahla ni imwin rahno.\n\n23 Kumwail ntingihdi soang kan me kumwail kilangehr oh rongehr, ihte me sohte mweimwei kan me soht.\n\n24 Kumwail ntingihdi ehn aramas pwukat arail doadoahk kan, me pahn wiawi, duwehte me ntingdier, me wiawiher.\n\n25 Pwe kilang, sang nan pwuhk kan me ntingidier, oh me pahn ntingidi, me aramas pwukat pahn pakadeingki, pwe sang irail arail doadoahk kan pahn sansalada ong aramas akan.\n\n26 Oh kilang, soahng koaros Sahmo ketin ntingihdier; eri sang nan pwuhk kan me pahn ntingidi sampah pahn pakadeikda.\n\n27 Oh kumwail sohte ese me kumwail pahn wia sounkopwung en aramas pwukat, nin duwen kopwung me I pahn kihong kumwail, me pahn pwung pahrek. Eri, soahngen aramas dah me kumwail pahn wia? Mehlel I ndaiong kumwail, kumwail en duweiehte.\n\n28 Oh met I pahn kohla rehn Sahmo. Oh mehlel I ndaiong kumwail, soahng koaros me kumwail pahn peki rehn Sahmo ni mwarei pahn kohieng kumwail.\n\n29 Eri, kumwail peki, oh kumwail pahn ale; kumwail letelet, oh e pahn ritidahng kumwail; pwe mehmen me pahn peki, pahn alehdi; oh me pahn letelet, e udahn pahn ritidahng ih.\n\n30 Oh met, kilang, ei peren unsek mehlel, pwehki kumwail, oh pil dih wet; ei, oh Sahmo pil perenki, oh pil tohnleng sarawi kan, pwehki kumwail oh dih wet; pwe sohte emen irail salongala.\n\n31 Kilang, I men kumwail en wehwehki; pwehki I kosokosoia irail akan me momour nan dih wet; oh sohte emen irail pahn salongala; oh pwehki irail I ahneki peren unsek.\n\n32 Ahpw kilang, I pahtoukihla pwehki kapahieu en dih sang dih wet, pwehki irail lohdi oh salongala rehn [Sehdan] duwehte nein me kamwomwalao; pwe irail pahn pangkiniehla silper oh kohl, oh soang kan me soangenmwet kin kauwehla oh me lipirap akan kak kauwehla oh pirapahla. Oh ni ahnsouo I pahn pwarek irail, iei I pahn dupunkiong irail arail doadoahk kan.\n\n33 Kedekedeo ahnsou me Sises kaimwseklahr mahsen pwukat e ahpw mahsanihong sapwellime tohnpadahk kan: Kumwail en pidelong nan ewen kehl tehtiko; pwe ewen kehlo me tehtik, oh ahl en komour me tehtik, oh malaulau me pahn diar; ahpw tehlap ewen kehlo me kohlang mehla, oh tohto me pahn keid loale, lao pwohngo kohdo, wasa me sohte aramas kak wia arail doadoahk kan.\n\n", "3-ne 28": "[center][font_size=26]Iralaud 28[/font_size][/center]\n\n[i]Meh duwemen sang nan tohnpadahk ehkrimeno inangih oh alehdi inou en sohso nan sapwellimen Krais wehi ahnsou me re pahn mehla—Mehn Nihpai Silimeno inangih oh alehdi manaman en sohte mehla pwe irail en mihmihte pohn sampah lao lel ahnsou me Sises pahn pwurehng ketido—Irail kiewekila oh kilangidi soahng kan me sohte mweimwei en koasoida, oh ahnsouwet irail wie papah aramas akan.[/i]\n\n1 Kedekedeo mwurin Sises e ketin mahsaniher mahsen pwukat, e ahpw mahseniong emen emen sapwellime tohnpadahk kan: Dahme kumwail inangih sang rehi, mwurin ei pahn kohla rehn Sahmo?\n\n2 Oh irail koaros likin meh silimen koasoia: Se inangih me mwurin aht pahn momour lel sounpar en aramas mah, mwurin aht pwukoa me komw ketin malipehkin kiht pahn imwisekla, se pahn mwadangete kohwei rehmwi nan sapwellimahr wehi.\n\n3 Oh e ahpw mahsanihong irail: Meid pai kumwail pwehk amwail inangih soahng wet sang rehi; eri, mwurin amwail pahn lel sounpar isihsek riau, kumwail pahn kohdo rehi nan ei wehi; oh kumwail pahn komoal rehi.\n\n4 Oh mwurin eh ketin mahsaniong irail, e ahpw sohpeieng meh silimeno, oh mahsanihong irail: Dahme kumwail inangih I pahn wiahiong kumwail, mwurin ei pahn kohla rehn Sahmo?\n\n5 Oh nan mohngiongarail kan pahtoula, pwe irail sohte men patohwanohng ih dahme irail inangiho.\n\n6 Oh e ahpw mahsanihong irail: Kilang, I wehweki amwail madamadau kan, oh kumwail inangih soahng me Sohn, nei kempoako inangih sang rehi, me iangie nan ei doadoahk en kalohk, mwohn Mehn Suhs akan ar kalohpwuhiela.\n\n7 Eri, meid pai kumwail mehlel, pwe kumwail sohte pahn kehndi mehla; ahpw kumwail pahn momour oh kilangidi sapwellimen Sahmo doadoahk koaros ong aramas akan, lao soahng koaros pahn pweida nin duwen kupwur en Sahmo, ahnsou me I pahn pwurodo ni ei lingan iangahki manaman en nanleng.\n\n8 Oh kumwail sohte pahn kehn medek en mehla; ahpw ahnsou me I pahn pwurodo nan ei lingan kumwail pahn kiewek ni marep tehieu sang ni paliwar me kin mehla ong ni paliwar me kin momour kohkohlahte; oh kumwail ahpw pahn kapaida nan wehin Semeio.\n\n9 Oh pil, kumwail sohte pahn kehn medek ahnsou me kumwail pahn momourki paliwar, de pil pahtou ihte pahtouki dihp akan en sampah; oh soahngkat koaros I pahn wia pwehki dahme kumwail inangih sang rehi, pwehki amwail inangih kumwail en kak wahdo aramas akan rehi, ni erein sampah e pahn mihmiehte.\n\n10 Oh pwehki kahrepe wet kumwail pahn ahneki peren unsek; oh kumwail pahn mwohndi nan wehin Semeio; ei, amwail peren pahn unsek, duwehte Sahmo e ketikihong ie peren unsek; oh kumwail pahn duweiehte, oh ngehi duwehte Sahmo; oh ngehi oh Sahmo ehu;\n\n11 Oh Ngehn Sarawi kin kadehdehki duwen Sahmo oh ngehi; oh Sahmo ketikihong Ngehn Sarawi aramas akan, pwehki ngehi.\n\n12 Kedekedeo ahnsou me Sises ketin mahsaniher mahsen pwukat, e ahpw doahkehki emen emen irail sendinpeh ihte meh silimeno me pahn mihmi me soh, oh e ahpw ketin mweselda.\n\n13 Oh kilang, nanleng ahpw ritpeseng, oh [Kauno] ahpw ketikiniraildahla nanleng, oh irail kilangada oh rongidi soahng kan me sohte kak koasoiahda.\n\n14 Oh e sohte mweimwei ong irail en koasoia; oh irail pil sohte ahneki manaman en kak koasoia soahng kan me irail kilang oh rong;\n\n15 Oh irail sohte kak ese ma irail mihmi nan paliwar de sohte paliwar; pwe e mwomwen me irail kiewekla, kahrehda irail kieweksang nan paliwar en uduk kolahng paliwar me sohte kin mehla, kahrehda irail kak kilang soahng kan me sang Koht.\n\n16 Ahpw kedekedeo irail pwurehng kalohk pohn sampah; ahpw irail sohte kalohngki soahng kan me irail rongehr oh kilangidi, pwehki kosonned me irail alehdi sang nanleng.\n\n17 Oh met, I sohte ese ma irail tungoalenki paliwar me kak mehla de soh mwurin rahn en arail kieweklao;\n\n18 Ahpw ih uwen me I ese met, nin duwen poadoapoad kan me ntingdier—irail kohwei pohn sahpwo, oh kalohk ong aramas koaros, kihkihpene koaros nan mwomwohdiso me kamehlele arail padahk kan; papidaisla irail, oh koaros me papidaisla alehda Ngehn Sarawi.\n\n19 Oh aramas akan me sohte wia tohn mwomwohdiso kesehlong irail nan imweteng. Oh imweteng kan sohte kak koliraildi, pwe re kin mweredi.\n\n20 Oh irail kin lekideklong nan pwoahr; ahpw irail kin kamwakidki pwehlo mahsen en Koht, me kahrehda sang ni sapwellime manaman irail kin kak pitsang wasa loal en nan pwehl; oh re sohte kak weirada pwoahr me loal ong irail.\n\n21 Oh pak siluh irail lekideklong nan kisiniei mwehl oh sohte mwasingkihla.\n\n22 Oh pak riau irail lekideklong nan kelen mahn lawalo; oh kilang irail mwadongehng mahn akan duwehte kisin seri men rehn sihmpwul men, oh re sohte kin ohla.\n\n23 Kedekedeo irail ahpw kohwei rehn aramas en Nihpai koaros, oh ahpw kalohngki rongamwahu en Krais ong aramas koaros pohn sahpwo; oh irail weliakapw ong Kauno, oh iangala mwomwohdiso en Krais, oh met aramas en nan diho kapaida mehlel, nin duwen mahsen en Sises.\n\n24 Oh met ngehi, Mormon, kaimwsekala koasokosoia duwen mepwukat ekis ahnsou.\n\n25 Kilang, I apwtehn pahn ntingihdi eden irail ko me sohte pahn kehndi mehla, ahpw Kauno irehdi; eri I sohte ntingihdi ederail ko, pwe irail sohte sansal ong sampah.\n\n26 Ahpw kilang, I kilangirailehr, oh irail kalohkehng ie.\n\n27 Oh kilang irail pahn mih rehn Mehn Liki kan, oh Mehn Liki kan sohte pahn ese irail.\n\n28 Irail pahn pil mih rehn mehn Suhs akan, oh mehn Suhs akan sohte pahn ese irail.\n\n29 Oh ahnsou pahn leledo, ahnsou me Kauno koasoanehdi sang ni sapwellime eripit me e re pahn kalohkehng keinek en Israel me salongala kan, oh ong wehi kan koaros, peneinei lap akan, lokaia kan oh aramas, oh pahn wahdohsang rehrail aramas tohto rehn Krais, pwe arail inengo en kak pweida, oh pil pwehki manaman en Koht kehlail me mih rehrail.\n\n30 Oh irail duwehte tohnleng kan en Koht, oh ma irail pahn kapakap ong Sahmo ni mwaren Sises irail kak pwarohng aramas sohte lipilipil me irail kilang pahn konehng.\n\n31 Eri, doadoahk kesempwal oh kapwuriamwei irail pahn wiahda, mwohn rahn en ketido lapo ahnsou me aramas koaros pahn kesihnenda mwohn mwoalen kopwung en Krais;\n\n32 Ei irail pil pahn wia doadoahk kesempwal oh kapwuriamwe rehn Mehn Liki kan, mwohn rahn en kopwungo.\n\n33 Oh ma kumwail kolokol pwuhksarawi kan me kasalehda sapwellimen Krais doadoahk kapwuriamwei kan koaros, kumwail pahn ese me mepwukat udahn pahn wiawi, nin duwen mahsen en Krais.\n\n34 Oh meid suwediong ih me sohte pahn rong mwahu mahsen kan en Sises, oh pil mahsen irail akan me e ketin piladahr oh kadaredo rehrail; pwe mehmen me sohte pahn alehda mahsen kan en Sises oh sohte alehda mahsen kan en me e ketin kadaredo; oh eri e sohte pahn alehda irail ni imwin rahno;\n\n35 Oh e pahn mwahu ong irail ma irail sohte ipwidi. Pwe kumwail medewe me kumwial kak soikala kopwung pwung en Koht me kupwure ketin nsensuwedla, me aramas akan tiakidi pahn nehrail kan, me kahrehda komourla kak wiawi?\n\n36 Oh met kilang, nin duwen ei koasoiahier irail akan me Kauno ketin piladahr, iei, meh silimeno me kohdalahr nanlengo, I sohte ese ma irail mwakelekelsang paliwar me kin mehla kohlahng mour me sohte kin mehla—\n\n37 Ahpw kilang, sang ahnsou me I ntingih, I peki rehn Kauno, oh e ketin kasalehiong ie me e pahn konehng mie wekila ehu pohn paliwerarail kan, de ma soh a irail udahn pahn kehn mehla;\n\n38 Eri, pwe irail sohte pahn kehn mehla e udahn mie wekila ehu pohn paliwararail kan, pwe irail en dehr kehn medek de pahtou ihte ong dihp akan en sampah.\n\n39 Eri wekila wet sohte duwehte dahme pahn wiawi ni imwin rahno; ahpw mie wekila ehu wiawihong irail, kahrehda Sehdan sohte ahneki manaman pohrail, me kahrehda e sohte kak kasongosongih irai; oh paliwararail kan sarawihla, kahrehda irail sarawi, oh manaman en sampah sohte kakehng irail.\n\n40 Oh nan koasondi en mwomw en mour wet me irail pahn ieiaski lao lel ni rahn en kopwung en Kraiso; oh ni rahno irail pahn alehdi wekila lap, oh pahn alahlda nan wehin Sahmo oh sohla pwurehng kohla liki, ahpw mihmihla rehn Koht nanleng kokohlahte.\n\n", "3-ne 29": "[center][font_size=26]Iralaud 29[/font_size][/center]\n\n[i]Kohdohn Pwuhk en Mormon iei kilel ehu me Kauno tepdahr kihpene Israel oh kapwaiada sapwellime inou kan—Irail akan me pahn kasohwe Sapwellime kaudiahl en imwin rahn akan oh kisakis kan pahn riahla. Ele Sounpar 34–35 Mwurin Ipwidi en Krais.[/i]\n\n1 Oh met kilang, I ndaiong kumwail me ahnsou me Kauno pahn ketin mwahngih me e konehng, ni duwen sapwellime eripit, me mahsen pwukat pahn kohdo rehn Mehn Liki kan nin duwen sapwellime mahseno, eri kumwail en ese me inouo me Sahmo ketin inoukihong aramas en Israel, duwen kopwurupwurdohn sapwarail sahpw en sohso, tepdahier pweida.\n\n2 Oh kumwail en ese me mahsen kan en Kauno, me soukohp sarawi kan mahsaniher, koaros pahn tepida pweida; oh kumwail sohte anahne nda me Kauno kapwandehla sapwellime ahnsou en ketido rehn aramas en Israel.\n\n3 Oh kumwail sohte anahne medewe nan amwail mohngiong kan me mahsen kan me wie neikinek sohte katepe, pwe kilang, Kauno pahn tamatamante sapwellime inou me ketin wiahiong sapwellime aramas en peneinei en Israel.\n\n4 Oh ahnsou me kumwail pahn kilang mahsen pwukat kohdo rehmwail, eri kumwail sohte konehng kaskasohwehte sapwellimen Kauno wiewia kan, pwe kedlahs en sapwellime kopwung pwungo mihmi nin lime palimaun; oh kilang, rahno, ma kumwail pahn kasohwehte sapwellime wiewia kan, e pahn ketin wiada en poweiukedi ahnsou mwadang.\n\n5 Meid suwediong ih me pahn soikala sapwellimen Kauno wiewia kan; ei, meid suwediong ih me pahn lahlahwe Krais oh sapwellime doadoahk kan!\n\n6 Ei, meid suwediong ih me pahn lahlahwe sapwellimen Kauno kaudiahl akan, oh me pahn nda me Kauno sohlahr kin wiahda doadoahk en kaudiahl, de kokohp, de kisakis kan, de lokaia kan, de kamaiauda, de sang ni manaman en Ngehn Sarawi!\n\n7 Ei, oh meid suwediong ih me pahn nda ni rahno, kepwehpwehla, pwe sohte manaman kapwuriamwei kak wiawi sang Sises Krais; pwe mehmen me pahn wia met e pahn duwehla nein soun kamwomwalao, me ong ih sohte mahkpe, nin duwen mahsen en Krais!\n\n8 Ei, oh kumwail sohte konehng kawe, de soikala, de kepitiki mehn Suhs kan, de pil ekei luhwen kisehn peneinei en Israel; pwe kilang, Kauno kin ketin tamatamante sapwellime inou ong irail, oh e pahn wiahiong irail nin duwen dahme e inoukihda.\n\n9 Eri kumwail dehr medewe me kumwail kak wekidala palimaun en limen Kauno ong palimeing, pwe en dehr kapwaiada sapwellime kopwung ong pweidahn inou me e ketin inoukihong peneinei en Israel.\n\n", "3-ne 30": "[center][font_size=26]Iralaud 30[/font_size][/center]\n\n[i]Mehn Liki kan en imwin rahn akan en koluhla, kohdo rehn Krais, oh iang wadawadieng peneinei en Israel. Ele Sounpar 34–35 Mwurin Ipwidi en Krais.[/i]\n\n1 Kumwail rong mwahu, kumwail Mehn Liki kan, oh rong mahsen kan en Sises Krais, Sapwellimen Koht ieiaso, me ketin mahsanihong ie me I pahn koasoia duwen kumwail, pwe, kilang e ketin mahsaniong ie me I pahn ntingihdi, mahsanih:\n\n2 Kumwail Mehn Liki kan koaros, kumwail sohpeisang amwail wiewia suwed kan; oh koluhkihla amwail wiewiahn tepil kan, amwail likam akan oh kewehdi kan, oh amwail wiewiahn nenek kan, oh amwail tiahk rir suwed kan, oh amwail dikadiken ene kan, oh amwail kam aramas kan, oh amwail prihskrap kan, oh amwail noahrek kan, oh amwail aklemei kan, oh sang amwail wiewia suwed koaros oh tiahk suwed koaros, oh kohdo rehi, oh papidaisla ni mwarei, pwe kumwail en kak alehdi kamwakelpen dipamwail kan, oh audaukihda Ngehn Sarawi, pwe kumwail en kaki an wadawadiong rehn nei aramas akan me wia peneinei en Israel.\n\n", "4-ne 1": "[center][font_size=26]Kapahieu en Nihpai[/font_size][/center]\n\n[center][font_size=26]Pwuhk en Nihpai Me Wia Nein Nihpai Pwutak—Emen Tohnpadahk en Sises Krais[/font_size][/center]\n\nDuwen aramas en Nihpai kan, nin duwen me eh ntingihdier.\n\n[center][font_size=26]Iralaud 1[/font_size][/center]\n\n[i]Mehn Nihpai kan oh Mehn Leimen kan koaros weliakapwala ong Kauno—Irail ahneki soahng kaoros pahrek, wia doadoahk kapwuriamwei kan, oh pweida nan sahpwo—Mwurin sounpar riepwiki, liakatohrohr, doadoahk en tepil, mwomwohdisoh likamw kan, oh kailok kan pwarada—Mwurin sounpar silipwiki, Mehn Nihpai kan oh Mehn Liemen koaros suwedla—Amaron ekihla poadoapoad en nting sarawi ko. Ele Sounpar 35–321 Mwurin Ipwidi en Krais.[/i]\n\n1 Kedekedeo sounpar silihsek pahieu ahpw imwiseklahr, oh pil sounpar silihsek limau, oh kilang tohnpadahk en Sises kan wiadahr mwomwohdisohn Krais nan sahpwo pwo. Oh koaros me kohdo rehrail, oh koluhkihla mehlel diparail kan, kin papidaisla ni mwaren Sises; oh irail ahpw alehdi Ngehn Sarawio.\n\n2 Kedekedeo nan pahr silihsek wenouo, aramas akan koaros weliakapwalahng Kauno, pohn sahpwo pwon, koaros Mehn Nihpai kan oh Mehn Liemen kan, oh sohte pingiping oh akamai nan pwungarail, oh aramas koaros kin doadoahkpene mwahu.\n\n3 Oh irail ahneki soahng koaros duwepenehte nan pwungarail; eri sohte me kepwehpwe oh semwehmwe, de me kalidu oh saledek, ahpw irail kaoros kasaledeklahr, oh alehdier kisakis en nanleng.\n\n4 Kedekedeo sounpar silihsek isuh ahpw pil imwiseklahr, oh popohl pepeusweite nan sahpwo.\n\n5 Oh sapwellimen Sises tohnpadahngko wiahda doadoahk kesempwal oh kapwuriamwei kan, lao irail kamaiauda me soumwahu kan, kamaurada me mehla, oh kahrehda me mwoatoar kan aluhda, oh me maskun kan kilangada wasa, oh me salengepon kan rongada wasa; oh soahngen kapwuriamwei tohto me irail wiahda rehn aramas akan; oh sohte mehkot kapwuriamwai me irail kin wiahda ihte sang ni mwaren Sises.\n\n6 Oh met ahpw pil kaimwsekalahr pahr silihsek waluh, oh pil pahr silihsek duwao, oh pahisek ehu, oh pahisek riau, iei lao le pahisek duwao imwiseklahr, oh pil limeisek ehu, oh limeisek riau; iei, lao lel limeisek duwao en pahr pil imwisekla.\n\n7 Oh Kauno kapaiada irail nan sahpwo ni mehlel; ei, lao irail pwurehng wiahda kahnihmw kan wasa me kahnihmw kan isihsla.\n\n8 Iei, kahnihmw lap en Saraemla irail pwurehn onehdasapahlih.\n\n9 Ahpw tohto kanihmw kan me kihrlahr, oh pihl akan mihla wasa re kokouda ie; eri kahnihmw pwukat sohte kak pwurehn onohnda.\n\n10 Oh met, kilang, kedekedeo aramas en Nihpai kan ahpw kehlailla, oh ahpw kaparaparala mwadang mehlel, oh wiahla aramas masamwahu oh lingan mehlel.\n\n11 Oh irail kin kapwopwoud, oh ale mweimwei en kapwopwoud, oh kapaida nin duwen reken inou kan me Kauno ketin wiahiong irail.\n\n12 Oh irail sohlahr idawehn koasondi kan oh tiahk en kosonned en Moseso; ahpw irail kin weweidiki kosonned kan me irail alehdier sang rehn Kauno oh arail Koht, kin kalapw kaisihsol oh kapakap, oh kalapw ehupene wielamalamki arail kapakap oh rongorongo mahsen en Kauno.\n\n13 Kedekedeo sohte pingiping rehn aramas akan koaros, nan sahpwo pwon; ahpw sapwellimen Sises tohnpadak kan wia manaman kapwuriamwei kei.\n\n14 Kedekedeo pahr isihsek ehu ahpw pil imwiseklahr, oh pil pahr isihsek riauo, ei, oh ni mehlel, lao lel pahr isihsek duwao pil imwiseklahr; iei, sounpar epwiki imwiseklahr, oh sapwellimen Sises tohnpadahngko, me e ketin malipehda ko, koaros samwalahr nan paradais en Koht, ihte meh silimeno me mihmi; oh mie ekei tohnpadahk me kasarawihlo oh welianiraildi; oh pil tohto aramas en diho pil mehlahr.\n\n15 Kedekedeo sohte pingiping nan sahpwo, pwehki limpoak en Koht me mihmi nan mohngiong en aramas kan.\n\n16 Oh sohte noahrok, de aklemei, de moromor, de wiewiahn nenek kan, de likamw kan, de kam aramas kan, de soangen ineng suwed kan; oh mehlel sohte aramas peren nan pwungen aramas koaros me Koht ketin kapikada duwehte irail.\n\n17 Sohte aramas lipirap, de kamaramas, de pil Mehn Leimen kan, de pil ehu pwihn tohrohr; ahpw irail koaros ehute, sapwellimen Krais aramas, oh me pahn sohsohki wehin Koht.\n\n18 Oh ia uwen meid pai me irail ahneki! Pwe Kauno ketin kapaiada irail nan arail wiewia kan koaros; iei, irail kapaida oh keirda loa sounpar epwiki eisek imwiseklahr; oh keieu en dih sang rehn Krais mehlahr, oh sohte pingiping nan sahpwo pwon.\n\n19 Kedekedeo Nihpai, ih me wiahda lahs en intingpwukat, (oh e ntingihdi pohn pilei ten Nihpai) kapilsalehdalahr, oh nah pwukat Eimos weliandi oh ntingih; oh e pil intingih pohn pilei ten Nihpai.\n\n20 Oh e kolokolki sounpar welihsek pahieu, oh popohl mimiehte nan sahpwo, ihte pwihn en aramas ehu me uhwongadahr mwomwohdiso oh alehdahr eden Mehn Leimen kan; eri Mehn Leimen kan tepida mie nan sahpwo.\n\n21 Kedekedeo Eimos pil mehla, (oh sounparehr epweiki duweisek sang ahnsou me Krais ketido) oh nein Eimwos pwutak weliandi kolokol poadoapoad kan; oh e pil nting pohn pileit en Nihpai; oh e pil ntingih nan pwuhk en Nihpai, me iei pwuhk wet.\n\n22 Kedekedeo sounpar riepwiki ahpw imwiseklahr; oh keriau en dih koaros pil mehla ihte ekei me luhwe.\n\n23 Oh met ngehi, Mormon, me kumwail en ese me aramas akan pokonlahr mehlel, lao irail kohpeseng nan sahpwo pwon, oh irail kepwehpwehla mehlel, pwehki arail pweida rehn Krais.\n\n24 Oh met, nan pahr riepwiki ehuo e tepidahr mie nan pwungarail irail akan me pohnmwahsodahr, nan arail likawih likou pweilaud kan, oh soahngen takai kaselel kan koaros, oh soahngen dipwisou en sampah kaselel kan.\n\n25 Oh sang ahnsou kohla irail ahpw tepida wekpeseng nan arail dipwisou kan oh dipwisou teikan me irail ahneki.\n\n26 Oh irail tepidahr katohrohr nan pwungarail; oh irail tepida wiahda mwomwohdiso kan ong pein irail pwe irail en kepwehpwehkihla, oh tepida lahlahwe mwomwohdiso mehlel en Krais.\n\n27 Kedekedeo ahnsou me sounpar riepwiki eisek imwiseklahr, mwomwohdiso tohto wiawihdahr nan sahpwo; ei, mwomwohdiso tohto kin kalohngki me irail ese Krais, ahpw irail lahlahwe pali laud en rongamwahuo, kahrehda irail kin alehda soangen wiewia suwed kan, oh kihong me sarawio rehn irail me sohte mweimwei pwehki arail sohte warohng.\n\n28 Oh mwomwohdiso wet wie tohtohla pwehki wiewia suwed, oh pwehki manaman en Sehdan me koledier mohngiongarail kan.\n\n29 Oh pil, mie ehu mwomwohdiso me lahlahwe Krais; oh irail kin kaloke mwomwohdiso mehlel en Kraiso, pwehki arail akitikitik oh arail kamehlele Krais; oh irail kin kailongkinirail pwehki manaman kapwuriamwei me wiawi rehrarail.\n\n30 Eri irail kin doadoahngki manaman oh mweimwei pohn tohnpadahk kan en Sises me mihmih rehrail ko, oh irail keseiraillong nan imweteng; ahpw sang ni manaman en mahsen en Koht, me mih rehrail, imweteng kan kin mweredi, oh irail kohwei wiwia manaman kapwuriamwei rehn aramas akan.\n\n31 Ahpw, oh mehndahte manamn kapwuriamwei pwukat, mohngiong en aramas akan keptakaila, oh song en kemeirailla, duwehte mehn Suhs akan nan Serusalem arail song en kemehla Sises, nin duwen sahpwellime mahsen.\n\n32 Oh irail kesehlong irail nan kisiniei mwehl, oh irail pidohisang loale sohte mwasikala.\n\n33 Oh irail pil kesehlong irail nan keleen mahn lawalo kan, oh irail mwadongehng mahn akan duwehte kisin seri men rehn sihmpwul men; oh irail kohsang rehrail sohte ohla.\n\n34 Ahpw, mohngiong en aramas akan keptakaila, pwe irail ideidawehn samworo tohto oh soukohp likamw akan pwe re en wiahda mwomwohdiso tohto kan, oh wia soahng wiewia suwed tohto. Oh irail kin pohr sapwellimen Sises aramas akan; ahpw sapwellimen Sises aramas akan sohte kin kapwurehiong irail. Oh met irail pwupwidi nan sohpwoson oh wiewia suwed kan, sang ehu pahr kohlahng ehu pahr, lao sounpar riepwiki silihsek imwisekla.\n\n35 Oh kedekedeo nan pahret, ei, nan pahr riepwiki silihsek ehu, mie tohrohrpeseng laud nan pwungen aramas akan.\n\n36 Kedekedeo nan pahrete mie aramas kei me tepida kahdanikinirail Mehn Nihpai, oh irail kin wia aramas poadidi ong Krais mehlel kei; oh pil mie ekei rehrail ma kahdanikinirail Mehn Leimen—Mehn Seikop, Mehn Sosep, oh Mehn Soram;\n\n37 Eri irail akan me kin poadidi ong Krais ni mehlel, oh irail me kin loaloapwoat en pwongih Krais, (iei irail me tohnpadahk en Sises kan kin mihmi rehrail) me kahdaniki Mehn Nihpai, oh Mehn Seikop, oh Mehn Sosep, oh Mehn Soram.\n\n38 Kedekedeo irail me kin kasohwe rongamwahuo iei me adaniki Mehn Leimen, oh Mehn Lemuel, oh Mehn Ismael; oh irail sohte pwupwidi sang ni arail sohpwoson, ahpw irail uhwong mehlel rongamwahu en Krais; oh irail padahkihong neirail seri kan en dehr kamehlele, duwehte arail pahpa kahlapoko me pwupwidi sangete ni tapio.\n\n39 Oh met pwehki wiewia suwed oh tiahk suwed en arail pahpa kahlapoko, duwehte ni tapio. Oh irail kaiahnkihda re en kailongki sapwellimen Koht aramas akan, duwehte Mehn Leimen kan arail kaiahnkihda re en kailongki aramas en Nihpai sangete ni tapio.\n\n40 Kedekedeo sounpar riepwuki pahisek pahieu ahpw imwiseklahr, oh met iei wiewiah kan en aramas akan. Oh palilaud en aramas suwed akan wie kehkehlaila, oh tohtohla sang sapwellimen Koht aramas akan.\n\n41 Oh irail ahpw doulahte kaukauada mwomwohdiso kan ong pein irail, kapatahkinirail soahngen dipwisou kesempwal akan. Oh met sounpar riepwiki limeisek imwiseklahr, oh pil sounpar riepwiki weneisek imwiseklahr.\n\n42 Kedekedeo pwihn suwed en aramas akan tepida pwurehng kapwurehda kahula oh tiahk suwed rir kan en Kadiendon.\n\n43 Oh pil aramas akan me kahdaniki aramas en Nihpai kan tepida pohnmwahso nan mohngiongarail kan, pwehki arail kepwehpwelahr mehlel, oh tepida likamw duwehte riarail akan, Mehn Leimen kan.\n\n44 Oh sang ahnsou wet tohnpadahk kan tepida pahtoula pwehki dihp akan en sampah.\n\n45 Kedekedeo ahnsou me sounpar silipwiki imwiseklahr, koaros aramas en Mehn Nihpai oh Mehn Leimen kan wialahr aramas suwed mehlel ekeite duwehte ekei.\n\n46 Kedekedeo pwihn lipirap en Kadiendon kan ahpw kohpeseng wasa koaros pohn sahpwo; oh sohte emente me mwahu likin tohnpadahk en Sises ko. Oh kohl oh silper me irail katohtohwehla mehlel, oh kin netinetpene ni soangen wiepen netinet koaros.\n\n47 Kedekedeo mwurin sounpar silipwiki limao imwiseklahr, (oh aramas akan wiwiahte arail wiewia suwed kan) Eimwos ahpw mehla; oh rie pwutak, Amaron, ahpw weliandi kolokol poadoapoad kan.\n\n48 Kedekedeo ahnsou me sounpar silipwiki rieisek imwiseklahr, Amaron, alehdi kaweid en Ngehn Sarawi, en ekihla poadoapoad kan me sarawi—iei, koaros poadoapoad sarawi kan me me kin kadakadaur kohdo sang ehu dih kohdohng ehu, me sarawi—iei lao lel sounpar silipwiki rieisek sang ahnsou me Krais ketidohu.\n\n49 Oh e nekidala ong Kauno, pwe en kak kohdohng irail akan me wia luhwen kisehn peneinei en Seikop, nin duwen sapwellimen Kauno kokohp kan oh inou kan. Oh met kaimwsekalahr inting kan en Amaron.\n\n", "morm 1": "[center][font_size=26]Pwuhk en Mormon[/font_size][/center]\n\n[center][font_size=26]Iralaud 1[/font_size][/center]\n\n[i]Amaron kaweidkihong Mormon duwen poadoapoad sarawi ko—Mahwin tepida nanpwungen Mehn Nihpai oh Mehn Leimen kan—Mehn Nihpai silimeno kohsang irail—Wiewia suwed, sohpwoson, wunahni kan, oh kosotipw kan wiwiawi. Ele Sounpar 321–326 Mwurin Ipwidi en Krais.[/i]\n\n1 Oh met ngehi, Mormon, ntingihda duwen soahng kan me I kilangehr oh rongehr, oh kahdaniki Pwuhk en Mormon.\n\n2 Oh ahnsou me Amaron ekihla poadoapoad ko ong Kauno, e ahpw kohdo rehi, (ahnsou me I sounpar eisek, oh I tepida esehla duwen kaskuhl en nting en nei aramas akan) oh Amaron ndaiong ie: I kasawih me ke wia ser mwahu men, oh mwadang en esehla;\n\n3 Eri, ahnsou me ke pahn sounpar rieisek pahieu I men ke en tamataman soahng kan me ke kilang wiawihiong aramas pwukat; oh ahnsou me ke pahn lel sounparo ke pahn kohla nan sahpw en Andem, pohn dohl ehu me adaniki Sim; oh wasahu I nekidala ong Kauno nting sarawi koaros me pid duwen aramas pwukat.\n\n4 Oh kilang, ke pahn kihsang pileit en Nihpai ko ong kowe, oh luhwe kan ke pahn pwilikihdi wasahu; oh ke pahn ntingihdi nan pileit en Nihpai ko soahng koaros me ke kilangehr duwen aramas pwukat.\n\n5 Oh ngehi, Mormon, I emen wia kadaudok en Nihpai, (oh ei pahpa adaniki Mormon) I kilelehdi soahng kan me Amaron ndaiong ie.\n\n6 Kedekedeo ahnsou me I sounpar eisek ehu, ei pahpa waiehla nan sahpw en palieir, iei kohla nan sahpw en Saraemla.\n\n7 Pohn sahpwo pwon direkihla ihmw akan, oh aramas akan udahn tohtohla mehlel kereniong duwehte pihk en pohn oaroahr.\n\n8 Kedekedeo nan pahrete mahwin tepida wiawi nan pwungen Mehn Nihpai kan, me wiawihkihda Mehn Nihpai oh Mehn Seikop oh Mehn Sosep oh Mehn Soram; oh mahwin wet wiawi nanpwungen Mehn Nihpai kan, oh Mehn Leiman kan oh Lemuel kan oh Mehn Ismael kan.\n\n9 Met Mehn Leimen kan oh Mehn Lemuel kan oh Mehn Ismael kan adaniki Mehn Leimen, oh pwihn riau wet iei Mehn Nihpai oh Mehn Leimen.\n\n10 Kedekedeo mahwino ahpw tepida wiawi nanpwungarail ni irepen sahpw en Saraemla, nimwahn pihl en Saidon.\n\n11 Kedekedeo Mehn Nihpai ahpw kihpene aramas kei, lao irail tohtohsang meh silinen. Kedekedeo nanpahrohte irail wiahier mahwin kei, oh Mehn Nihpai kan ahpw powehdi Mehn Leimen kan oh kemehla tohto irail.\n\n12 Kedekedeo Mehn Leimen kan ahpw pweieksang arail koasondio, oh popohl ahpw miehda nan sahpwo; oh irail ahneki popohl erein sounpar pahieu, me sohte aramas kamakamala.\n\n13 Ahpw wiewia suwed kehlaila pohn sahpwo pwon, kahrehda Kauno ketikihsang sapwellime tohnpadahk kesempwal oko, oh doadoahk en manaman kapwuriamwei kan oh maiauda kan uhdi pwehki wiewia suwed en aramas akan.\n\n14 Oh sohte kisakis sang Kauno, oh Ngehn Sarawi ahpw sohla ketiket rehn emen aramas, pwehki arail wiewia suwed oh sohpwoson.\n\n15 Oh ngehi, pwehki ei sounpar eisek limau oh pwehki ei madamadau mehlel, Kauno eri pwarohng ie, oh I kehnehr oh esehier kupwur kalahngan en Sises.\n\n16 Oh I nantihong kalohk ong aramas pwukat, ahpw eweiet sohla mweimweiong, oh I sohla mweimweiong en kalohk ong irail; pwe kilang irail inangih mehlel en uhwong arail Koht; oh tohnpadahk kesempwal oko kohsang nan sahpwo, pwehki arail wiewia suwed kan.\n\n17 Ahpw I mihmihte rehrail, ahpw I sohte mweimwei en kalohkehng irail, pwehki keptakai en mohngiongarail kan; oh pwehki keptakai en mohngiongarail kan sahpwo riahla pwehki irail.\n\n18 Oh pwihn en Kadienden lipirap oko, me mih rehn Mehn Leimen kan, ahpw rekla nan sahpwo, lao tohn sahpwo tepida ekihla arail dipwisou kesempwala akan nan pwehl; oh irail apwal en kolokol, pwehki Kauno keriahla sahpwo, kahrehda irail sohte kak kolokol arail dipwisou kan, de pwurehng alehdi.\n\n19 Kedekedeo mie soununahni kan, oh sounkosetipw kan, oh akmanaman kan; oh manaman en me suwedo kohdohng pohn sahpwo pwon, lao mahsen kan koaros en Apinadai oh pil Samuel Mehn Leimeno pweida.\n\n", "morm 2": "[center][font_size=26]Iralaud 2[/font_size][/center]\n\n[i]Mormon kaunda nein Mehn Nihpai sounpei kan—kamaramas oh mehla wiawi nan sahpwo—Mehn Nihpai kan sengiseng oh mwahieiki nsensuwed en lekidekla—Arail ahnsou en alehdi mahk dauliher—Mormon alehdi pileit en Nihpai—Mahwin wenwenlahte. Ele Sounpar 327–350 Mwurin Ipwidi en Krais.[/i]\n\n1 Kedekedeo nan pahrohte mahwin tepida wiawi nanpwungen Mehn Nihpai oh Mehn Leimen kan. Oh mehndahte ei pwulopwul, ahpw paliwar laud; eri aramas en Nihpai kan piliehda I en wia arail kaun, de kaun en neirail sounpei kan.\n\n2 Eri kedekedeo ni ei sounpar eisek weneu I ahpw kahluwa sounpei en Mehn Nihpai kan, kohlahng Mehn Leimen kan; eri sounpar silipwiki rieisek weneu ahpw imwiseklahr.\n\n3 Kedekedeo nan pahr silipwiki rieisek isuh Mehn Leimen kan ahpw kohdo mahwiniong kiht sang ni arail kehlail mehlel, kahrehda irail kamasakada nei sounpei kan; eri irail sohte men pei, oh irail tepida pweieklahng nan sahpw en paliepeng kan.\n\n4 Kedekedeo se ahpw kohla nan kahnihmw en Angkola, oh se mihla nan kahnihmwo, oh kaunopada pwe sen doarehsang kiht Mehn Leimen kan. Kedekedeo se ahpw kakehlakahla kahnihmwo sang aht kehl; ahpw mehndahte aht kakehlakahla Mehn Leimen kan kohdohte oh pwakihsang kiht nan kahnihmwo.\n\n5 Oh irail pil pwakihsang kiht nan sahpw en Depit.\n\n6 Oh se karihs kohla nan sahpw en Sosua, me mih ni irepen palikapi en oaroahro.\n\n7 Kedekedeo se ahpw wia aht kak koaros en kihpene nait aramas ahnsou mwadang, pwe sen kak ehupene wiahda ehu pwihn.\n\n8 Ahpw kilang, sahpwo direkihla pwihn lipirap oh Mehn Leimen kan; oh mehndahte kamwomwala lap me pahn wiawihong nei aramas akan, irail sohte koluhkihla arail wiewia suwed kan; eri kamaramas oh mehla kohpeseng nan sahpwo pwon, ong mehn Nihpai kan oh pil Mehn Leimen kan; oh aramas koaros uhwong kosonned wasa koaros pohn sahpwo.\n\n9 Oh met, mie nanmwarki en Mehn Leimen kan men me adaniki Aron; oh e kohdohng mahwinkihong kiht nah sounpei pahnen pahkid. Oh kilang, I pelianki nei meh pahnen riekid. Oh kedekedeo I kemehki ih nei sounpei kan kahrehda e tangasang mwohi. Oh kilang, soahng pwukat koaros wiawi, oh sounpar silipwiki silihsek imwiseklahr.\n\n10 Kedekedeo Mehn Nihpai kan tepida koluhkihla diparail kan, oh tepida kaulim duwehte dahme Samuel kohpadao; pwe kilang sohte aramas men kak koledi dahme pein ah, pwe sounkulih, oh sounpirap kan, oh sounkamaramas kan, oh soununani, oh sounkosetipw kan me mih nan sahpwo.\n\n11 Eri met tepida mie mwahiei oh sengiseng nan sahpwo pwon pwehki soahng pwukat, ahpw mehlel rehn aramas en Nihpai kan.\n\n12 Kedekedeo ahnsou me ngehi, Mormon, kilangadahr arail wie sengiseng oh arail mwahiei oh arail pahtou mwohn Kauno, nan ei mohngiong tepida peren, pwehki ei ese sapwellimen Kauno kupwur kalahngan kan oh kanengamah, eri I medewe me e pahn ketin kupwureirailla pwe irail en kak pwurehng wiahla arama mwahu.\n\n13 Ahpw kilang ei peren sohte katepe, pwe irail sohte pahtouki arail koluhla, pwehki kupwurkalahngan en Koht; ahpw irail pahtouki arail lekidekla, pwehki Kauno sohte kin mweidehng irail en peren nan dihp.\n\n14 Oh irail sohte kohkihdo rehn Sises pwehki mohngiongarail karakarahk oh ngehn peik, ahpw irail keriah Koht, oh men mehla. Ahpw irail kin nantihong doarehki arail mour neirail kedlahs.\n\n15 Kedekedeo ei pahtou pwurehng pwurodohng ie, oh I kilang me rahn en kalahngan daulih irailehr, nan paliwar oh palingehn; pwe I kilang kid en irail me kamakamala nan arail uhwong arail Koht, oh koasokosokpene duwehte koiasi pohn sahpwo. Oh met kaimwsekalahr pahr silipwiki pahisek pahieu.\n\n16 Kedekedeo nan pahr silipwiki pahisek pahieuo, Mehn Nihpai kan tepida tangasang mwohn Mehn Leimen kan; oh irail pwepweki lao irail kohla nan sahpw en Seison, mwohn arail pahn kak kauhdi irail sang tang.\n\n17 Oh met, kahnihmw en Seison karanihte sahpw me Amaron ekihla poadoapoad kan ong Kauno, pwe en dehr ohla. Oh kilang I kohla nin duwen dahme Amaron ndaiong ie, oh ale pileit en Nihpai, oh ahpw ntingihada poadoapoad nin duwen dahme Amaron nda.\n\n18 Oh pohn pileit en Nihpai I ntingihdi ni unsek duwen wiewia suwed kan oh tiahk suwed kan koaros; ahpw phn pileit pwukat I sohte ntingihda ni unsek duwen arail wiewia suwed kan oh tiahk suwed kan, pwe kilang, wiewia suwed kan oh tiahk suwed kan kalapw wiwiawi mwohn mesei kat sangete ahnsou me I kakehr ese momour en aramas.\n\n19 Oh meid suwed ong ie pwehki arail wiewia suwed kan; pwe mohngiongi direkihla pahtou pwehki arail wiewia suwed kan, erein ei mour; ahpw, I ese me I pahn pwekpwekdahla ni imwin rahno.\n\n20 Kedekedeo nan pahret aramas en Nihpai kan pwurehng pwepweki oh tangatang. Kedekedeo se ahpw tangatangala lao se kohla nan sahpw en paliepeng wasa me adaniki Sem.\n\n21 Kedekedeo se ahpw silehdi kahnihmw en Sem, oh se ahpw kihpene nait aramas kan me sek kak, ele pwe sen kak doarehsang irail kamwomwala.\n\n22 Kedekedeo nan pahr silipwiki pahisek pahieuo irail pwurehng tepida kohdohng kiht.\n\n23 Kedekedeo I ahpw koasoieng nei aramas akan, oh kangoangehkin irail sang ni ei ngong mehlel, me irail pahn anahne kesihnen eimah mwohn Mehn Leimen kan oh pei pwehki arail pwoud kan, oh neirail seri kan, oh imwarail kan, oh arail wasahn keiru kan.\n\n24 Oh ei koasoi kan ekis kihong irail kehlail, kahrehda irail sohte tang mwohn Mehn Leimen kan, ahpw irail kesihnen eimah oh pelian irail.\n\n25 Kedekedeo se ahpw peliankinirail sounpei meh silinen ah neirail sounpei meh limenen. Kedekedeo se ahpw kesihnen kehlail mwohrail kahrehda irail tangasang mwoht.\n\n26 Kedekedeo ahnsou me irail tang nait sounpei kan ahpw pwakih irail, oh pwurehng tuhwong irail, oh keme irail; ahpw kehl en Kauno sohte ieiang kiht; ei, se pein wiwia aht, kahrehda Ngehn en Kauno sohte ieiang kiht; eri se luwetala duwehte riat akan.\n\n27 Oh mohngiongi pahtoula pwehki kahpwal lap en nei aramas akan, pwehki arail wiewia suwed kan oh arail tiahk suwed kan. Ahpw kilang, se kohwehng Mehn Leimen kan oh pwihn en Kadiendon lipirap ko, lao se pwurehng kalowehdi sapwat sahpw en sohso kan.\n\n28 Oh pahr silipwiki pahisek duwao ahpw imwiseklahr. Oh nan pahr silipwiki limeiseko se ahpw wiahda inou ong Mehn Leimen kan oh pwihn en Kadiendon lipirap ko, me elehiong aht katohrepeseng sapwat sahpw en sohsou.\n\n29 Oh Mehn Leimen kan ahpw kihong kiht sahpw en paliepeng, iei, wasa me tehtik kahluwahla nan sahpw en palieir. Oh se kihong Mehn Leimen kan sahpw me mih palieir koaros.\n\n", "morm 3": "[center][font_size=26]Iralaud 3[/font_size][/center]\n\n[i]Mormon kalohngki koluhla ong Mehn Nihpai kan—Irail alehdi arail pweida oh lingan laud sang pein kehlparail—Mormon soikala kahluwa irail, oh eh kapakap ki irail sohte pwoson—Pwuhk en Mormon luke keinek eisek riau en Israel en kamehlele rongamwahu. Ele Sounpar 360–362 Mwurin Ipwidi en Krais.[/i]\n\n1 Kedekedeo Mehn Leimen kan sohte pwurehng kohdo mahwin lao sounpar eisek dauliher. Oh kilang, I kadoadoahkih nei aramas kan, Mehn Nihpai kan, re en kaukaunop sapwarail akan oh neirail mehn mahwin kan ong ahnsou en mahwin.\n\n2 Kedekedeo Kauno ahpw mahsanihong ie: Kalohkehng aramas pwukat—Kumwail koluhla, oh kohdo rehi, oh papidaisla, oh pwurehng kauada ei mwomwohdiso, oh kumwail pahn mourla.\n\n3 Oh I ahpw kalohkehng aramas pwukat, ahpw sohla katepe; oh irail sohte medewe me Kauno me ketin doareirailla, oh ketikihong irail ahnsou mwahu en koluhla. Oh irail keptakaiala mohngiongarail kan ong Kauno arail Koht.\n\n4 Kedekedeo mwurin sounpar eisek eh imwiseklahr, me patpenehier wiahda, sounpar silipwiki weneisek sang ni ahnsou me Krais ketido, nanmwarki en Mehn Leimen kan ahpw kadaredo kisin likou ehu ong ie, me kasalehiong ie me irail kaukaunop en kohdo mahwiniong kiht.\n\n5 Kedekedeo I ahpw wiahiong nei aramas akan irail en kohpene nan sahpw en Tehnla, ni kahnihmw ehu me mih ni irepen sahpw, wasa me tehtik kohla nan sahpw en palieir.\n\n6 Oh wasahu se kiheng nait sounpei kan, pwe sen kak kauhdi nein Mehn Leimen sounpei kan, pwe irail en dehr kalowehdi sapwat sahpw akan; eri se silehsang irail wasao ni aht kihong nait sounpei kan kaoros.\n\n7 Kedekedeo nan pahr silipwiki weneisek ehuo Mehn Leimen kan kohdihdohng mahwiniong kiht nan kahnihmw en Tehnla; oh kedekedeo nan pahro se ahpw kemeirail, lao irail pwurehng pwuralahng nan pein sapwarail.\n\n8 Oh nan pahr silipwiki weneisek riauo irail pwurehng pwuredihdo mahwiniong kiht. Oh se pwurehng kemeirail, oh kemehla tohto irail, oh arail mehlahkan lekidekdihla nan sehdo.\n\n9 Oh met, pwehki pweida lap wet me nei aramas en Mehn Nihpai kan wiadahr, irail tepida pohnmwahsohki pein arail kehlail, oh tepida kahukihla nanleng me irail pahn dupuk mehlahn riarail kan me arail imwintihti kan kemehla.\n\n10 Oh irail kahkihla nanleng, oh pil mwoalen Koht, me irail pahn kohdahla mahwiniong arail imwintihti kan, oh pahn karirirailsang pohn sahpwo.\n\n11 Kedekedeo ngehi, Mormon, ahpw soikala ni mehlel wia arail kaun en sounpei oh kaun en sang ahnsou kohla, pwehki arail wiewia suwed kan oh tiahk suwed kan.\n\n12 Kilang, I kahluwa irail, mehndahte arail wiewia suwed kan I kahluwa irail pak tohto nan mahwin, oh poakpoake irail, nin duwen limpoak en Koht me mih rehi, sang nan ei mohngiong unsek; oh loalleiet kin poaden kapakap ong Koht rahn koaros pwehki irail; ahpw, e sohte pwoson, pwehki keptakain mohngiongarail kan.\n\n13 Oh pak siluh me I doarehsang irail nan pehn arail imwintihti kan, oh irail sohte koluhkihla diparail kan.\n\n14 Oh ahnsou me irail kahukihla soahng kan me sohte mweimwei ong irail sang Kauno oh Sounkomour Sises Krais, me irail pahn kohlahng mahwiniong arail imwintihti kan, oh dupuk mehlahn riarail kan, kilang kepitien Kauno ahpw kohdohng ie, mahmahsanih:\n\n15 Ngehi me pahn kin dupuk, oh I pahn kapwung; oh pwehki aramas pwukat sohte koluhla mwurin ei doareirailla, kilang, irail pahn karirasang pohn sampah.\n\n16 Kedekedeo I soikala ni mehlel iang kohla mahwiniong ei imwintihti kan; oh I kapwaiada sapwellimen Kauno mahsen ong ie; oh I wia sounkadehde me kilangete oh pahn kasalehiong sampah soang kan me I kilangehr oh rongehr, nin duwen dahme Ngehno ketin kadehdehki soahng kan me pahn kohdo.\n\n17 Eri I ntingwehng kumwail, Mehn Liki kan, oh pil kumwail, peneinei en Israel, ahnsou me doadoahko pahn tepida, kumwail pahn tepida kaunopada pwuralahng sapwamwail sahpw en sohsohu;\n\n18 Ei, kilang, I ntingwehng koaros pohn sampah; ei, ong kumwail, keinek eisek riau en Israel, me pahn pakadeikda nin duwen amwail doadoahk kan sang ehkriemen me Sises malipe re en wia sapwellime tohnpadahk kan nan sahpw en Serusalem.\n\n19 Oh I ntingwehng kumwail kisehn aramas pwukat, me pahn pil pakadeikda sang ehkriemenme Sises malipe nan sahpwet; oh irail pahn pahn pakadeik rehn ehkriemeno me Sises malipe nan sahpw en Serusalem.\n\n20 Oh mepwukat Ngehno ketin kasalehiong ie; eri I ntingihdi ong kumwail koaros. Oh kahrepe wet me kahrehda ei ntingwei rehmwail, pwe kumwail en kak ese me kumwail koaros pahn kesihnen mwohn mwoalen kopwung en Krais, ei, ngehn koaros me wia kisehn peneinei en Adam; oh kumwail pahn kesihnenda oh pakadeingki amwail doadoahk kan, ma e mwahu de suwed;\n\n21 Oh pil pwe kumwail en kak kamehlele rongamwahu en Sises Krais, me pahn mih rehmwail; oh pil pwe Mehn Suhs akan, sapwellimen Kauno aramas en inou kan, pahn mie ekei sounkadehde likin Sises me irail kilang oh rong, me irail kemehla, me iei udahn Kraiso oh udahn Kohto.\n\n22 Oh I men kangoangehki kumwail koaros pohn sampah en koluhla oh kaunopadahng kesihnen mwohn mwoalen kopwung en Krais.\n\n", "morm 4": "[center][font_size=26]Iralaud 4[/font_size][/center]\n\n[i]Mahwin oh mehla doudoulahte—Me suwed kaloke me suwed—Wiewia suwed lalaudla oh doarasang mwehi koaros nan Israel—Lih kan oh seri kan wiahla meirong ong dikadik en eni kan—Mehn Leimen kan pwakiala Mehn Nihpai kan sang mwohrail. Ele Sounpar 363–375 Mwurin Ipwidi en Krais.[/i]\n\n1 Oh met kedekedeo nan pahr silipwiki weneisek siluho nein Mehn Nihpai sounpei kan ahpw kohdahla mahwiniong Mehn Leimen kan, likin sahpw en Tehnla.\n\n2 Kedekedeo nein Mehn Nihpai sounpei kan pwurehng pweiekido nan sahpw en Tehnla. Oh ni arail wie luluwet, a nein Mehn Leimen kan sounpei kapw kei ahpw kohdohng irail; mahwin kehlail ehu ahpw wiawi nanpwungarail, kahrehda Mehn Leimen kan ahpw kalowehdi kahnihmw en Tehnla, oh kemehla Mehn Nihpai tohto, oh saliedi oh wahsang tohto irail.\n\n3 Oh me luhwehdi kan ahpw tang oh kohla patehng tohn kahnihmw en Dienkom. Met kahnihmw en Dienkom kin mih ni mwahn oaroahro; oh e pil karanih kahnihmw en Tehnla.\n\n4 Oh met pwehki nein Mehn Nihpai kan sounpei kan kohdahlahng Mehn Leimen kan me kahrehda arail tepida kamakam; pwe ma re sohte wia met, Mehn Leimen kan sohte kak powehdi irail.\n\n5 Ahpw, kilang, sapwellimen Koht kopwung kan pahn kalowehdi me suwed kan; oh me suwed kan kin kamakam rehn me suwed kan; pwe me suwed kan me kin kamwakidada nan mohngiong en aramas akan re en kamaramas.\n\n6 Kedekedeo Mehn Leimen kan ahpw kaukaunop en kohdohng kahnihmw en Dienkom.\n\n7 Kedekedeo nan pahr silipwiki weneisek pahieuo Mehn Leimen kan ahpw kohdohng kahnihmw en Dienkom, pwe irail en kak pil kalowehdi kahnihmw en Dienkom.\n\n8 Kedekedeo irail ahpw kohdo mahwin oh Mehn Nihpai kan pwakihirailla. Oh ahnsou me Mehn Nihpai kan kilangada me Mehn Leimen kan pweiekla irail ahpw pwurehng tepida pohnmwahsohki pein arail kehlail; oh irail kohkihwei pein arail kehl, oh pwurehng kalowehdi kahnihmw en Tehnla.\n\n9 Oh met mepwukat koaros wiawiher, oh uwen aramas kei kamakamala pali koaros, koaros Mehn Nihpai kan oh Mehn Leimen kan.\n\n10 Kedekedeo pahr silipwiki weneisek weneu ahpw imwiseklahr, oh Mehn Leimen kan pwurehng pwurodo mahnwiniong Mehn Nihpai kan; ahpw Mehn Nihpai kan sohte koluhkihla arail suwed me irail wiadahr, ahpw wenlahte wiwia arail wiewia suwed kan.\n\n11 Oh e apwal lokaia en kak kawehwehda, de aramas en kawehwehda unsek ni nting soangen kamasepwehk en mwomwen kamaramas oh mehla me kin wiawi rehn aramas, en Mehn Nihpai kan oh Mehn Leimen kan koaros; oh mohngiong koaros keptakaila, kahrehda irail wenwenlahte pereniki kemehla aramas.\n\n12 Oh saikinte pak ehu soangen wiewia suwed lap wet wiawi rehn nein Lihai seri kan koaros, de pil nan peneinei en Israel koaros, nin duwen mahsen kan en Kauno, me rasehng dahme wiawi rehn aramas pwukat.\n\n13 Kedekedeo Mehn Leimen kan ahpw kalowehdi kahnihmw en Tehnla, oh met pwehki arail tohtohsang Mehn Nihpai kan.\n\n14 Oh irail ahpw pil karihs kohwehng kahnihmw en Dienkom, oh pwakihsang tohn kahnihmwo, oh saliedi oh wahsang lih oh seri tohto, oh kin wihkinirail arail mehn meiroang ong arail koht dikadik en eni kan.\n\n15 Kedekedeo nan pahr silipwiki weneisek isuho, pwehki Mehn Nihpai kan ar lingeringerki Mehn Leimen kan arail meirongkihla neiral lih akan oh seri kan, kahrehda irail kohwehng Mehn Leimen kan nan arail lingeringer mehlel, kahrehda irail kemehda Mehn Leimen kan, oh pwakihsang irail nan sapwaraillo.\n\n16 Oh Mehn Leimen kan sohte pwurehng kohdohng Mehn Nihpai kan lao le nan pahr silipwiki isihsek limao.\n\n17 Oh nan pahret irail ahpw kohdihdohng Mehn Nihpai kan ni arail kehlail koaros; oh irail sohte kak wadawadi pwehki uwen tohtohn irail.\n\n18 Oh sang ahnsou wet kohla Mehn Nihpai kan sohte kak powehdi Mehn Leimen kan, ahpw re tepida kamwakidsang mwohrail duwehte pwoaik mwohn ketipino.\n\n19 Kedekedeo Mehn Leimen kan ahpw kohdihdohng kahnihmw en Tehnla; oh mahwin kehlail ehu ahpw wiawi nan sahpw en Tehnla, oh nan mahwino irail kemehda Mehn Nihpai kan.\n\n20 Oh irail pwurehng tangasang mwohrail, oh irail kohdohng kahnihmw en Pwuas; oh wasahu irail pelianda Mehn Leimen kan nan arail eimah mehlel, kahrehda Mehn Leimen kan sohte keme irail wasahu lao lel keriapak en arail pwurodohng irail.\n\n21 Oh ahnsou me irail pwurodohng irail keriapako, Mehn Nihpai kan pwepwekihsang oh kamakamkihla kamakam laud mehlel; neirail lih kan oh seri kan pwurehng wiahla meirong ong dikadik en eni kan.\n\n22 Kedekedeo Mehn Nihpai kan ahpw pwurehng tangasang mwohrail, wahsang towehkan koaros, nan kahnihmw oh kousapw akan.\n\n23 Oh met ngehi, Mormon, pwehki ei kilangadahr Mehn Leimen kan arail pahn kalowehdier sahpwo, eri I ahpw kohla ni dohl en Sim, oh alehda poadoapoad kan koaros me Amaron ekihla ong Kauno.\n\n", "morm 5": "[center][font_size=26]Iralaud 5[/font_size][/center]\n\n[i]Mormon pwurehng kaweid nein Mehn Nihpai kan sounpei kan nan mahwin en kamaramas oh mehla—Pwuhk en Mormon pahn kohdo pwe en kadehdehiong mehn Israel koaros me Sises iei Krais—Pwehki arail sohpwoson, Mehn Leimen kan pahn kamweremwerpeseng, oh Ngehno pahn ketin sohla ieiang irail—Irail pahn alehdi rongamwahuo sang rehn Mehn Liki kan ni imwin rahn akan. Ele Sounpar 375–383 Mwurin Ipwidi en Krais.[/i]\n\n1 Kedekedeo I ahpw kohwei rehn Mehn Nihpai kan, oh peki mahngki kahula me I wiahda me sohte pahn pwurehng sowese irail; oh irail kihong ie I en pwurehng kaunda neirail sounpei kan, pwe irail kilang ie duwehte me I pahn kak doarehsang irail nan arail kahpwal kan.\n\n2 Ahpw kilang, I sohla ahneki koapworopwor, pwe I ese me sapwellimen Kauno kopwung me pahn kohdohng irail; pwe irail sohte koluhkihla diparail akan, ahpw wie nannantihong nan arail mour ni arail sohte peki rehn Kauno me kapikada irail.\n\n3 Kedekedeo Mehn Leimen kan ahpw kohdohng kiht ni aht tang kohla nan kahnihmw en Sordan; pwe kilang, irail pwepwekihla kahrehda irail sohte kihsang kahnihmwo ahnsouo.\n\n4 Kedekedeo irail pwurehng kohdohng kiht, oh se katengetengdi nan kahnihmwo. Oh pil mie ekei kahnihmw me mehn Nihpai kan kolokolete, me silepe kan kauhdi irail sang re en pidelong nan wehio me mih mwoht, pwe en kawehla tohn sapwato.\n\n5 Ahpw kedekedeo sahpw koaros me se daulih, oh toweh kan sohte kohpene, Mehn Leimen kan kamwomwala irail, oh arail kousoan kan, oh kousapw kan, kahnihmw kan isihsla; oh met kaimwsekalahr pahr silipwiki isihsek duwao.\n\n6 Kedekedeo nan pahr silipwiki welihseko Mehn Leimen kan ahpw pwurehng kohdohng mahwiniong kiht, oh se peliankinirail aht eimah; ahpw e sohte katepe, pwehki uwen tohtohn irail irail tiakpene aramas en Nihpai kan pahn nehrail kan.\n\n7 Kedekedeo se ahpw pwurehng tang, oh irail kan me tang mwadang sang Mehn Leimen kan irail pitila, oh irail kan me tang pwand sang Mehn Leimen kan irail palidi oh kamwomwala.\n\n8 Oh met kilang, ngehi, Mormon, sohte inangih I en kalokehki loallen aramas ni ei pahn kasalehda mwohrail kilel en kamaramas oh mehla me mih mwohn meseiet; ahpw pwehki ei wehwehki me mepwukat udahn pahn sansalada, oh me soahng koaros me ekiekla udahn pahn sansalada pohn ihmw kan—\n\n9 Oh me pil wehwehn mepwukat udahn pahn kohdohng kisehng aramas pwukat, oh pil ong Mehn Liki kan, me Kauno ketin mahsanih pahn kamwerepeseng aramas pwukat, oh aramas pwukat pahn sohte katepe ong irail—eri I pahn ntingihda ekiste oarelap, oh sohte pahn udahn sair ni unsek soahng kan me I kilang, pwehki kosonned me I alehdi, oh pil me kumwail sohte pahn ahneki pahtou laud pwehki wiewia suwed en aramas pwukat.\n\n10 Oh met kilang, I koasoieng kadaudokerail kan, oh pil Mehn Liki kan me kesempwaliki peneinei en Israel, me wehwehkihda oh ese sang iawasa arail kapai kohsang.\n\n11 Pwe I ese me met pahn kahrehda arail pahtouki kahpwal me pahn kohieng peneinei en Israel, ei, irail pahn pahtoukihla kamwomwala aramas pwukat; irail pahn pahtouki aramas pwukat arail sohte koluhkihla pwe Sises en kak aleirailda nin lime kan.\n\n12 Met mepwukat ntingwehng luhwen peneinei en Seikop; oh e ntingdi ni mwohmw wet, pwehki Koht ketin mwahngi me wiwia suwed sohte pahn kahluwahdo mepwukat ong irail; oh mepwukat pahn nekinekla ong Kauno pwe sang pein sapwellime ahnsou mepwukat pahn kohdo.\n\n13 Oh met iei kosonned me I alehdi; oh kilang, mepwukat pahn kohdo nin duwen sapwellimen kauno kosonned, ahnsou me e pahn ketin mwahngi me e konehng, sang ni sapwellime eripit.\n\n14 Oh kilang, mepwukat pahn kohwei rehn mehn Suhs me sohte kamehlele kan; oh iei kahrepe wet mepwukat pahn kohwei—pwe irail en kak esehda me Sises iei Krais, Sapwellimen Koht ieiaso; me Sahmo pahn ketikihda, sang rehn sapwellime keieu Kempoako, sapwellime koasoandi lap oh soutuk, ong kapwurehdo mehn Suhs kan, de peneinei en Israel koaros, ong nan sapwarail sahpw en sohso, me Kauno arail Koht ketikihong irail, pwe sapwellime inouo en pweida;\n\n15 Oh pil pwe kadaudok en aramas pwukat en kamehlelehda ni unsek sapwellime rongamwahu, me pahn kohwei sang rehrail ong Mehn Liki kan; pwe aramas pwukat pahn mwerpeseng, oh pahn wiahla aramas rotorot, samin, oh kailok, me pahn siksang me wiawihong kitailehr, iei, dahme wiawihiong Mehn Leimen kan, oh me pwehki arail sohpwoson oh kin pwongi dikadik en eni.\n\n16 Pwe kilang, Ngehn en Kauno solahr ieiang arail pahpa ko; oh sohte Krais oh Koht rehrail nan sampah; oh irail pwepwekihwei duwehte dihpw kisinieng eh kin ipirseli dihpw meng.\n\n17 Irail wia aramas mwahu ahnsou ehu, oh irail kin wiahki Krais silaparail; ei, Koht Sahm kin kahluwa irail.\n\n18 Ahpw met, kilang, Sehdan me kakahluwa irail, iei duwehte kisinineng eh kin ipirseli dihpw meng, de duwehte wahr ieu me kin lekidekseli nan ilok kan, ni eh sohte serek de angke, de sohte mehkot kak kainene; oh nin duwen met, iei pil pahn mwomwarail.\n\n19 Oh kilang, Kauno ketin koledi arail kapai kan, me irail kakete alehdi nan sahpwo, pwe Mehn Liki kan me pahn kousoanla nan sahpwo.\n\n20 Ahpw kilang, ahnsou pahn lelledo me Mehn Liki kan pahn pwakih irail oh kamwereirailpeseng; oh mwurin Mehn Liki kan ar pahn pwakih irail oh kamwereirailpeseng, kilang, Kauno ahpw pahn tamanda inou me ketin inoukihong Eipraam oh ong peneinei en Israel koaros.\n\n21 Oh pil Kauno pahn tamataman kapakap en me mwahu kan, me kohlahngehr ih sang irail.\n\n22 Oh eri, kumwail Mehn Liki kan, ia mwomwen amwail pahn kak kesihnen mwohn manaman en Koht, ma kumwail sohte koluhla oh sohpeisang amwail wiwia suwed kan?\n\n23 Kumwail sohte ese me Koht me ketin doandoare kumwail? Kumwail sohte ese me e ketin sapwellimaniki manaman koaros, oh sang ni sapwellime pahngok sampah pahn kohpene duwehte doaropwe ehu me weliwelpene?\n\n24 Eri, kumwail koluhla, oh karakarahkala mwowe, pwe e de pahn kohdohng kumwail nan kopwung pwung—pwe luhwen kadaudok en Seikop pahn kohwei nanpwungamwail rasohng laion, oh tehr kumwailpeseng, oh sohte me pahn kak doarehla.\n\n", "morm 6": "[center][font_size=26]Iralaud 6[/font_size][/center]\n\n[i]Mehn Nihpai kan pokonpene nan sahpw en Komora ong arail lahs en mahwin—Mormon ekihla poadoapoad sarawi ko ni dohl en Komora—Mehn Leimen kan pweida nan mahwino, oh wehin Mehn Nihpai kan kamwomwala—Aramas en Nihpai kid kei kamakamkihla kedlahs. Ele Sounpar 385 Mwurin Ipwidi en Krais.[/i]\n\n1 Oh met I kanekehlahr ei ntingih duwen kamwomwalahn nei aramas en, Mehn Nihpai kan. Kedekedeo se ahpw karihs kohwei mwohn Mehn Leimen kan.\n\n2 Oh ngehi, Mormon, ntingihla ehu kisin likou ong nanmwarki en Mehn Leimen kan, oh peki reh en mweidehng kiht ma se kak kihpene nait aramas akan ong nan sahpw en Komora, ni dohl ehu me adaniki Komora, oh wasahu se pahn mahwiniong irail.\n\n3 Kedekedeo nanmwarki en Mehn Leimen kan ahpw mweidehng ie dahme I peki rehu.\n\n4 Kedekedeo se ahpw karihs kohla nan sahpw en Komora, oh se ahpw kihda aht impwal akan kapilpene dohl en Komora; oh e wia sahpw me diren pihl, pil lap kan, oh utuhnpil kan; oh wasa se kasik me se pahn kak powehdi Mehn Leimen kan.\n\n5 Oh ahnsou me pahr silipwiki welihsek pahieu imwiseklahr, se ahpw kihpenehier luhwen nait aramas koaros nan sahpw en Komora.\n\n6 Kedekedeo ahnsou me se kihpenehier nait aramas koaros nan sahpw en Komora, kilang ngehi, Mormon, tepier mahla; oh pwehki ei ese me ih lahs en nei aramas ar pahn wia arail kak koaros, oh pwehki Kauno eh ketin mahsanihong ie me I sohte pahn mweidehng poadoapoad sarawi ko me aht pahpa kahlapoko kadakadaurkohdo en kohieng nan pehn Mehn Leimen kan, (pwe Mehn Leimen kan pahn kawehla) eri I ntinihda poadoapoadwet sang nan pileit en Nihpai, oh ekihla koaros poadoapoad kan me Kauno ketin likihkiong ie, ihte ekei me I kihong nei pwukat Moronai.\n\n7 Kedekedeo nei aramas akan, iangahki arail pwoud kan oh neirail seri kan, ahpw kilangada nein Mehn Leimen kan sounpei kan ar karkarihskohdohng irail; oh irail awiawih irail nan arail ahneki lemw me kin sansal pohn aramas koaros me me dipan ahpw masak mehla.\n\n8 Kedekedeo irail ahpw kohdohng mahwiniong kiht, oh aramas koaros direkihla masepwehk pwehki uwen tohtohn irail.\n\n9 Kedekedeo irail ahpw mahwinkihong nei aramas akan kedlahs, oh kesik ketieu, oh arep, oh sile, oh soangsoangen dipwisou en mahwin kan.\n\n10 Kedekedeo nei ohl akan kamakamala, iei, nei meh nen me iangie, oh I pwupwidi nanpwungarail ohla; oh irail daulih ie oh sohte kemeiehla.\n\n11 Oh ahnsou me irail kohlahr oh kemehla nei aramas akan koaros ihte kiht meh riehk pahmen, (emen iei nei pwutak Moronai) oh pwehki aht mourla sang nait aramas akan, se ahpw kilangidi mandahu, ahnsou me Mehn Leimen kan pwuralahr wasahn arail komoalo, sang pohn dohl en Komora, pwehki ei tiehngkihla mwowehu nei aramas meh kido irail kamakamala.\n\n12 Oh se pil kilangidi nein Moronai aramas meh nen me e kahluwahu.\n\n13 Oh kilang, nein Kidkiddona meh nen pil mehla, oh pil iangahki ih nanpwungarail.\n\n14 Oh Leima pil mehla iangahki nah meh nen; oh Kilkal pil mehla iangahki nah meh nen; oh Limah pil mehla iangahki nah meh nen; Seneium pil mehla iangahki nah meh nen; oh Kumenaia, Moronaia, oh Andionum, oh Siplom, oh Sem, oh Sohs, koaros mehla iangahki neirail meh nen kan.\n\n15 Kedekedeo mie ekei meh ehk me pil kamakamkihla kedlahs, iangahki meh nen kan me emen emen irail kin nainki; iei, koaros nei aramas akan mehla, ihte meh riehk pahmeno me iangie, oh pil ekei me pitila oh tangala nan wehin palieir kan, oh ekei me iangala mehn Leimen kan; oh uduken me mehla kan, oh tihrail kan, oh ntahrail mihseli pohn pwehl, pwe irail me kemeirailla kohkohlahsang oh paliwar akan mwoasoahngotpene pohn sahpwo, oh mwerpeseng oh pwuralahng pwehl.\n\n16 Oh palingeniet ohkilahr lokolok, pwehki kamakamalahn nei aramas akan, oh I ahpw werikihla:\n\n17 Oh kumwail me kaselel akan, ia duwen amwail kak kohsang nan sapwellimen Kauno ahl akan! Oh kumwail me kaselel akan, ia duwen amwail kak soikala Sises, me ketin kesikesihnen nin lime kan onopadahr en ale kumwail!\n\n18 Kilang, ma kumwail sohte wia met, kumwail sohte pahn pwupwidi. Ahpw kilang, kumwail pwupwidier, oh I sengisengki amwail melahr.\n\n19 Oh kumwail pwutak oh serepein kaselel kan, kumwail pahpa kan oh nohno kan, kumwail ohl oh lih pwopwoud kan, kumwail me kaselel kan, ia duwen amwail kak pwupwidi!\n\n20 Ahpw kilang, kumwail solahr mie, oh ei pahtou kan sohte kak kapwureikumwaildo.\n\n21 Oh rahno pahn kereniong leledo me amwail mour pahn mour poatoapoat, oh paliwar pwukat me ahnsou wet mweremwerkipeseng eh mwoasoahngot pahn alehda paliwar me pahn sohte kak mwerpeseng; oh kumwail ahpw pahn kesihnen mwohn mwoalen kopwung en Krais, pwe en pakadeingki duwen amwail doadoahk kan; oh ma kumwail mour pwung, eri kumwail pahn meid pai iang amwail pahpa ko me tihenglahr mwomwail.\n\n22 Oh ma kumwail koluhlahte mwohn kamwomwala lap wet eh kohieng kumwail. Ahpw kilang, kumwail solahr mie, oh Sahmo, ei, Sahme Soutuk en nanleng, ketin mwahngih irair en amwail mour; oh e pahn ketin wiahiong kumwail nin duwen sapwellime kopwung pwung oh kumwur kalahngan.\n\n", "morm 7": "[center][font_size=26]Iralaud 7[/font_size][/center]\n\n[i]Mormon luke Mehn Leimen kan en imwin rahn akan en kamehlele Krais, alehda Sapwellime rongamwahu, oh komourla—Koaros me pahn kamehlele Paipel pahn pil kamehlele Pwuhk en Mormon. Ele Sounpar 385 Mwurin Ipwidi en Krais.[/i]\n\n1 Oh met, kilang, I pahn koasoi ong kisehn luhwen aramas pwukat me pahn mourla, ma Koht pahn ketin ketikihong irail ei koasoi kan, pwe irail en kak ese soahng kan duwen arail pahpa kahlapoko; ei, I koasoi ong kumwail, kumwail kisehn luhwen peneinei en Israel; oh iet akan koasoi kan me I pahn koasoia:\n\n2 I men kumwail en ese me kumwail iei kisehn peneinei en Israel.\n\n3 I men kumwail en ese me kumwail anahne koluhla, ma soh, kumwail sohte kak komourla.\n\n4 I men kumwail en ese me kumwail anahne pwilikihdi noumwail dipwisou en mahwin kan, oh dehr pereniki kamaramas, oh dehr pwurehng alehda, ihta ma Koht ketin mahsanihong kumwail.\n\n5 I men kumwail en ese me kumwail anahne wehwehkihda duwen amwail pahpa kahlapoko, oh koluhkihla dipamwail oh amwail wiewia suwed koaros, oh kamehlele Sises Krais, me ih iei Sapwellimen Kohto, oh me e kamakamala rehn mehn Suhs akan, oh sang ni manaman en Sahmo e ketin iasadahr, me elehiong eh ketin powehdi mehla; oh pil sang ih en kasohrehla medek en mehla.\n\n6 Oh e ahpw ketikihda iasadahn me mehla kan, me elehiong aramas pahn iasada oh kesihnen mwohn sapwellime mwoalen kopwungo.\n\n7 Oh e ketin ketikihdo komourpen sampah, me elehiong mehmen me pahn dierek mwakelekel mwowe ni rahn en kopwungo pahn mweimweiong en iang kousoan mwohn silangin Koht nan sapwellime wehi, en iang pwihn en koul nanleng kokoulki kaping sohte uhdi ong Sahmo, oh ong Sapwellimehu, oh ong Ngehn Sarawi, me wia Kohtehmen, nan mour peren me sohte imwi.\n\n8 Eri koluhla, oh papidaisla ni mwaren Sises, oh koledi rongamwahu en Krais, me pahn mih mwohmwail, kaidehnte sang nan pwuhk wet ahpw pil sang nan pwuhk me pahn kohdo rehn Mehn Liki kan sang rehn mehn Suhs kan, me wia pwuhk me pahn kohsang Mehn Liki kan kohdohng kumwail.\n\n9 Pwe kilang, kahrepen met e wie ntintingdi pwe kumwail en kak kamehlele mwo; oh ma kumwail kamehlele mwo a kumwail pahn pil kamehlele met; oh ma kumwail kamehlele met kumwail pahn wehwehki duwen amwail pahpa kahlapoko, oh pil doadoahk kapwuriamwei kan me wiawi rehrail sang ni manaman en Koht.\n\n10 Oh kumwail pahn pil ese me kumwail wia kisehn luhwen peneinei en Seikop; eri kumwail iang wadawadiong rehn aramas en tepin inouo; oh ma kumwail kamehlele Krais, oh papidaila, nan pihl mahs, mwuri a kisiniei oh iangahki Ngehn Sarawi, ideidawehn karasaras en atail Sounkomouro, nin duwen dahme e ketin mahsaniong kitail, e pahn mwahu ong kumwail ni rahn en kopwungo. Ahmen.\n\n", "morm 8": "[center][font_size=26]Iralaud 8[/font_size][/center]\n\n[i]Mehn Leimen akan rapahki oh kamwomwala Mehn Nihpai kan—Pwuhk en Mormon pahn kohdo sang ni manaman en Koht—Meid suwediong irail akan me pahn akamaiong oh uhwong doadoahk en Kauno—Poadoapoad en Mehn Nihpai kan pahn kohdo nan ahnsou me wiewia suwed wiwiawi, aramas wie susuwedla, oh pwupwila wiwiawi. Ele Sounpar 400–421 Mwurin Ipwidi en Krais.[/i]\n\n1 Kilang ngehi, Moronai, kanekelahr ehn ei pahap, Mormon, eh nting. Kilang, mie ekei mehkot me I pahn ntingih, me ei pahpa ndahiongie I en wia.\n\n2 Oh met kedekedeo mwurin mahwin lap oh kapwuriamwei me wiawi Komora, kilang, Mehn Nihpai kan me pitila oh kohla nan wehin palieir kan Mehn Leimen kan rapahkin irail, lao irail koaros kamwomwala.\n\n3 Oh ei pahpa pil kamakamala rehrail, oh ngehi kelehpw me luwehdi pwe I en ntingih soi en kamwomwalahn nei aramas akan. Ahpw kilang, irail solahr mie, oh I pahn kanekehla kehkehlik en ei pahpao. Oh I sohte ese ma irail pahn kemeiehla.\n\n4 Eri I pahn ntingih oh ekihla poadoapoad kan nan pwehl; oh e sohte katepe wasa I pahn kohla.\n\n5 Kilang, ei pahpao wiahda poadoapoad wet, oh e ntingihdier kahrepehu. Oh kilang, ma mie dewe pohn pileit wet I pil pahn ntingihdi, ahpw solahr dewe; oh solahr met rehi, pwehki I kelehpwlahr. Ei pahpao kamakamala nan mahwin, oh ei peneinei koaros, oh solahr kempoakepahi de pil wasa I kak kohla; oh I sohte ese ia uwen werei me Kauno pahn mweidehng ien momour.\n\n6 Kilang, sounparehr pahpwiki dauliher ketidohn atail Kaun oh Sounkomouro.\n\n7 Oh kilang, Mehn Leimen akan pwakihdier oh kemehla nei aramas akan, Mehn Nihpai kan, sang nan ehu kahnihmw kohla nan ehu oh sang ehu wasa kohla nan ehu wasa, lao irail sohrala; oh arail pwupwidi me lap mehlel; ei, kamwomwalahn nei aramas en Mehn Nihpai kan me lap oh kapwuriamwei.\n\n8 Oh kilang, ie limen Kauno me ketin wiahier met. Oh pil kilang, Mehn Leimen akan pil mahwinpenehr nan pwungarail; oh pohn sahpwo pwohn kin kapwkapwurehiong kamaramas oh mahwin; oh sohte me ese imwin mahwin.\n\n9 Oh met, kilang, I solahr pahn kosoia duwen irail, pwe sohlahr ekei aramas ihte Mehn Leimen akan oh pwihn lipirap akan me mihmi pohn sahpwo.\n\n10 Oh sohte me ese duwen Koht mehlelo ihte tohn padahk en Sises ko, me mihmi nan sahpwo lao wiewia suwed en aramas akan laudla me kahrehda Kauno sohte mweidehng irail en mihmi rehn aramas akan; oh sohte me ese ma irail mihmi pohn sahpwet.\n\n11 Ahpw kilang, ei pahpao oh ngehi kilang irailehr, oh irail soweseikihtehr.\n\n12 Oh mehmen me pahn alehdi nting pwukat, oh sohte pahn kauwe pwehki sohitar akan me mih loale, iei ih me pahn esehla soahng kan me lapasang mepwukat. Kilang, ngehi Moronai; ma e kak, I pahn kasalehiong kumwail soahng koaros.\n\n13 Kilang, I kaimwsekalahr ei koskosoia duwen aramas pwukat. Ngehi nein Mormon pwutak, oh ei pahpao wia emen kadaudok en Nihpai.\n\n14 Oh ngehite me ekihla poadoapoad pwukat ong Kauno; pileit ko sohte kesempwal, pwehki kosonned en Kauno. Pwe mehlel e ketin mahsanihier me sohte emen pahn alehda pileitko pwe en kepwehpwehkihla; ahpw nting kan kesempwal mehlel; oh mehmen me pahn kapwarahda, Kauno pahn ketin kapaiada ih.\n\n15 Pwe sohte emen kak ahneki manaman en kapwarahda nan marain ihte ma Koht ketin ketikihong ih; pwe Koht ketin kupwuriki me e pahn wiawi sang ni loaloapwoat ong sapwellime klohri, de ong sawasepen sapwellimen Kauno aramas me wiahda inou mahs oh salongala ahnsou werei.\n\n16 Oh meid pai ih me pahn kapwarahda nan marain; pwe e pahn kohdohsang nan rotorot ong nan marain, nin duwen mahsen en Koht; ei, e pahn kohsang nan pwehl, oh e pahn marain sang nan rotorot, oh aramas akan pahn wehwehkihda; oh e pahn wiawi sang ni manaman en Koht.\n\n17 Oh ma mie sohitar kan e wia sohitar en aramas. Ahpw kilang, se sohte ese wasa sohitar; eri Koht me ketin mwahngih soahng koaros; eri, mehmen me pahn kauwe, mweidehng en tehk mwahu pwe e de pahn mihmi nan keper en nan kisiniei en ehl.\n\n18 Oh mehmen me pahn nda: Kasalehiong ie, ma soh, ke pahn kamakam—en ahpw kanaiehng pwe e de ruwese dahme Kauno sohte mweidada.\n\n19 Pwe kilang, aramas me pahn kadeik ni sohte madamadau pahn pwurehng kadeiko; pwe nin duwen eh doadoahk kan e pahn ale pweipweiki; eri, mehmen me pahn kaloke emen pahn alehdi kalokepe sang Kauno.\n\n20 Kilang dahme pwuhk sarawi mahsanih—aramas sohte pahn kaloke, de pahn kadeik; pwe Kauno mahsanih, ei pwukoa kadeik oh dupuk, oh I pahn kapwungala.\n\n21 Oh mehmen me pahn akamaiong oh uhwong sapwellimen Kauno doadoahk, oh uhwong sapwellimen Kauno aramas en inou me wia peneinei en Israel, oh pahn nda: Se pahn kawehla sapwellimen Kauno doadoahk, oh Kauno sohte pahn tamataman sapwellime inou me e ketin wiahiong peneinei en Israel—aramaso mihmi nan keper en palidi oh lekidekla nan kisiniei;\n\n22 Pwe sapwellimen Kauno koasondi poatoapoat kan pahn kohkohwei, lao sapwellime inou kan koaros pahn pweida.\n\n23 Rapahki kokohp en Aiseia kan. Kilang, I sohte kak ntingihdi. Ei, kilang I ndaiong kumwail, me souleng kan me tihenglahr mwohi, me sapwasapw pohn sahpwet, pahn peki, iei pahn peki rehn Kauno sang nan pwehl; oh nin duwen Kauno eh ketin ieias e pahn ketin tamataman inou me e ketin wiahiong irailehr.\n\n24 Oh e ketin mwahngih arail kapakap kan, me irail kapakapki riarail akan. Oh e ketin mwahngih arail pwoson, pwehki ni mware irail kak kamwakid nahna kan; oh ni mware irail kak wiada rer en sahpw; oh sang ni manaman en sapwellime mahsen irail kahrehiong imweteng kan rengkidi nan pwehl; iei, kisiniei mwehl kan sohte kak kaweirailla, de pil mahn lawalo kan de pil sineik poisin kan, pwehki manaman en sapwellime mahseno.\n\n25 Oh kilang, arail kapakap kan pil ong ih me Kauno pahn ketin mweidehng en kapwarahda mepwukat.\n\n26 Oh sohte me anahne nda soahng pwukat sohte pahn pweida, pwe e udahn pahn pweida, pwe Kauno me ketin mahsanih; pwe e pahn kohsang nan pwehl, sang nin limen Kauno, oh sohte me kak kauhdi; oh e pahn wiawi ni ahnsou me aramas pahn nda me doadoahk kapwuriamwei solahr wiawi; oh e pahn kohdo rasehng aramas men me koasoakoasoi sang rehn me mehlahr.\n\n27 Oh e pahn kohdo ni ahnsou me ntahng souleng kan pahn pekipek rehn Kauno, pwehki pwihn suwed rir kan oh doadoahk en rotorot kan.\n\n28 Ei, e pahn kohdo ahnsou me aramas pahn lahlahwe manaman en Koht, oh mwomwohdiso kan pahn saminla oh aklapalapkihla pohnmwahsohn nan mohngiongarail kan; iei, ahnsou me kaun en mwomwohdiso kan oh sounpadahk kan pahn kohkihda arail pohnmwahso nan mohngiongarail kan, me kahrehda arail noahroke irail akan me kin iang arail mwomwohdiso kan.\n\n29 Ei, e pahn kohdo ahnsou me pahn mie rohng en kisiniei, oh kisinieng kehlail, oh edied en samin nan wehwe nan sahpw en liki kan;\n\n30 Oh aramas pahn rong duwen mahwin kan, rohng en mahwin kan, oh rerrer en sahpw kan.\n\n31 Ei, e pahn kohdo ahnsou me samin laud pahn mih pohn sampah; kamaramas pahn wiawi, oh pirap, oh likamw, oh mwekid en ketewehdi kan, oh nenek kan, oh soangsoangen wiewia suwed kan; ahnsou me aramas tohto pahn nda, E sohte wiada mehkot ma ke wia me, de wia mwo, pwe Kauno pahn utunguhkada ni imwin rahno. Ahpw meid suwediong soangen aramaso, pwe irail mihmier nan kahpwal en pahtou oh nan sahl en dihp kan.\n\n32 Ei, e pahn kohdo ahnsou me mwomwohdiso kan me pahn wiawihda pahn nda: Kumwail kohdo rehi oh kumwail kak pwainkihda dipamwail kan noumwail mohni kan.\n\n33 Oh kumwail aramas suwed oh apwal oh keptakai, dahme kumwail wiahkihda mwomwohdiso ong pein kumwail pwe kumwail en kepwehpwehkihla? Dahme kumwail wekidalahki mahsen sarawi en Koht, pwe kumwail en kihong palingenomwail kan kahpwal en lekidekla? Kilang, kumwail kilang kaudiahl kan en Koht; pwe kilang, ahnsou pahn kohdo ni rahn me mepwukat koaros pahn pweida.\n\n34 Kilang, Kauno ketin kasalehiong ie soahng kesempwal oh kapwuriamwei kan me pid duwen dahme pahn kereniongehr kohdo, ni rahno me mepwukat pahn kohdo rehmwail.\n\n35 Kilang, I koasoi ong kumwail duwehte me kumwail mihmi rehi, ahpw met soh. Ahpw kilang, Sises Krais ketin kasalehiong ie kumwail, oh I ese amwail wiewia kan.\n\n36 Oh I ese me kumwail kekeid nan pohnmwahsohn mohngiongamwail kan; oh sohte ihte ekeite me sohte pohnmwahsohla nan mohngiongarail akan, ong ni likawih likou kaselel kan, ong noahrok, oh akamai, oh aklemei, oh kailok kan, oh soangsoangen wiewia suwed kan; oh amwail mwomwohdiso kan, iei, emen emen kumwail, saminlahr pwehki pohnmwahsohn nan mohngiongamwail kan.\n\n37 Pwe kilang, kumwail poakehng mohni, oh amwail dipwisou kan, oh amwail likou kaselel kan, oh kalinganpen amwail mwomwohdiso kan, laud sang amwail poakehng me semwehmwe kan oh anahn akan, me soumwahu kan oh apwal akan.\n\n38 Oh kumwail me saminlahr kan, kumwail me liksansalamwahu kan, kumwail sounpadahk kan, me kin netikinkumwailahng soang kan me pahn kaweikumwailla, dahme kumwail kasaminehkihla mwomwohdiso sarawi en Koht? Dahme kumwail namenengki alehda mwaren Krais? Dahme kumwail sohte kin medewehki kamwahupe lap en peren poatoapoat sang lokolok sohte imwi—pwehki kepingahkan en sampah?\n\n39 Dahme kumwail kin perenki dahme sohte mourih, oh mweidala me mehn mwonge kan, oh me apwal kan, oh me sohte arail likou kan, oh me soumwahu oh me apwal akan en daulihuk, oh sohte pohnese irail?\n\n40 Ei, dahme kumwail kin wiahkihda amwail pwihn suwed rir kan pwe kumwail en kepwepwehkihla, oh kahrehda lihodi kan pen mwahiei mwohn Kauno, oh pil seri sopwoupwou kan en mwahiei mwohn Kauno, oh pil ntahn arail pahpa kan oh arail pwoud kan en pekipek ong Kauno sang nan pwehl, pwe en dupukiong pohmwail?\n\n41 Kilang, kedlahs en dupuk tentenek pohmwail; oh ahnsou kerendohr me e pahn dupukiong kumwail ntahn souleng kan, pwe e sohte pahn mweidehng arail pekipek en doudoulahte.\n\n", "morm 9": "[center][font_size=26]Iralaud 9[/font_size][/center]\n\n[i]Moronai luke irail akan me sohte kamehlele Krais en koluhla—E kalohngki Koht en doadoahk manaman, me kin ketikihda kaudiahl akan oh ketin kapwilewei kisakis akan oh kilel akan ong me pwoson akan—manaman akan uhdi pwehki soupwoson—Kilel akan idawehn irail akan me kin kamehlel—Aramas akan en kin ale kaweid pwe irail en marainla oh kolokol kosonned akan.[/i]\n\n1 Oh met, I pahn koasoia duwen irail akan me sohte kin kamehlel Krais.\n\n2 Kilng dah kumwail pahn kamehlele ni rahno me e pahn kedidohng kumwail—kilang, ni ahnsou me Kauno pahn ketido, iei, rahn lapalapome sampah pahn welpene duwehte tehn doaropwe ieu, oh mehkan me wiahda sampah pahn peikihpeseng karakar laud, ei, ni rahn lap me kumwail pahn wisikido pwehn kesihnen mwohn simpwul en Koht—eri dah, kumwail pahn koasoia me sohte Koht?\n\n3 Eri ia duwe, kumwail pahn kin kasohwehte Krais, de dah, kumwail kak kilang simpwul en Koht? Dah, kumwail leme me kumwail pahn mihla reh ma kumwail ese duwen dipamwail akan? Dah, kumwail leme me kumwail kak pereniki mihla rehn Koht Sarawio, ni ahnsou me kumwail ohkilahr amwail ese duwen amwail dipaniki amwail kasapwungelahr sapwellime kosonned akan?\n\n4 Kilang, I ndaiong kumwail me e pahn inenen kansensuwed en mihla rehn Koht sarawi oh pwung, ni amwail ese amwail samin mwohwe sang amwail en mihla rehn irail akan me lekdeklahr nan ehlo.\n\n5 Pwe kilang, ahnsou me kumwail pahn wehwehkihda amwail sapwung kan mwohn Koht, oh pil kilang duwen klohri en Koht, oh duwen sarawi en Sises Krais, me pahn isikada kisiniei me sohte kak tukedi rehmwail.\n\n6 Oh eri kumwail me kin sohte kamehlel kan, kumwail en sohpeiong Kauno; kehlail likiwer ong Sahmo ni mwaren Sises, pwe mweinele kumwail en kak dierek sohte dihp, mwakelekel, mwahu, oh pwetepwet, sang ni kamwakelkihda ntahn Sihmpwulo, ni imwin rahn lapo.\n\n7 Oh I pil ndaiong kumwail me kin kasohwe kaudiahl en Koht akan, oh kin nda me irail solahr pahn wiawi, pwe solahr kaudiahl akan, de pil kokohp akan, de pil kisakis akan, de pil kamwahuiala soumwahu akan, de pil kisakis akan, de pil kamwahuiala soumwahu akan, de pil lokaiahki mahsen tohrohr akan, oh wehwehki mahsen akan.\n\n8 Kilang I ndaiong kumwail, mehmen me kin kasohwe mepwukat sohte kin ese rongamwahu en Krais; ei, e saikinte wadek pwuhk sarawihkan; ma iei, e sohte kin wehwehki.\n\n9 Pwe kitail sou kin wadek me Koht kin ketin duduwehte aio, rahnwet, oh pahn kohkohlahte, oh kaidehn reh me sohte kin wekila de pil sohte mwetehn wekila ieu kin mie?\n\n10 Oh met, ma kumwail medewedahr pein amwail koht emen me kin wekila, oh me pahn mie mwetehn wekila reh, eri kumwail pein medewedahr koht emen me kaidehn Koht en doadoahk manaman.\n\n11 Ahpw kilang, I pahn kasalehiong kumwail Koht manaman emen, Koht en Eipraam, oh Koht en Aisek, oh Koht en Seikop; oh iei Kohtohte me ketin kapidadahr nanleng kan oh sampah, oh mehkoaros me mih nanleng oh sampah.\n\n12 Kilang, e ketin kapikadahr Adam, oh sang ni Adan pwupwilahn aramas eri wiawiher. Oh pwehki pwupwilahn aramas, Sises Krais ketidohr, iei Sahmo oh Sapwellimehu; pwehki ketidohn Sises Krais, komourepen aramas ahpw wiawiher.\n\n13 Oh pwehki komourepen aramas, me Sises Krais ketikidohr, iei me kapwurehdo irailehr rehn Kauno; ei, met iei me araman koaros komourkilahr, pwehki matalahn Krais kahrehda iasada, me kahrehda komourla sang ni meir soutuk, sang soangen meirlao me aramas koaros pahn pirikihda manaman en Koht ni ahnsou me sewi pahn pepeuk; oh irail pahn iasada, me tikitik oh me lapalap koaros, oh koaros pahn kesihnen mwohn sapwellime mwoahlo, sang ni arail komourla oh mweisangehr ni arail selidiong mehla kohkohlahte, mehla me wia mehlahn paliwar.\n\n14 Oh eri kopwung en Koht Sarawio pahn wiawi ong irail; oh eri ahnsouo pahn kohdo me mehmen me kin samin pahn kin samisaminte; oh mehmen me kin pwung pahn kin pwungipwungte; mehmen me kin peren pahn pereperente; oh mehmen me kin nsensuwed pahn kin insensuwedte.\n\n15 Oh met, oh kumwail koaros me kin pein medewehda koht emen me sohte kak wiahda manaman akan, I pahn idek rehmwail, dah, mepwukat nekilahr, me I koasoiadahr? Ia duwen, e lelehr ni imwio? Kilang, I ndaiong kumwail, soh; oh Koht sohte ketin kukidihsang wia Koht manaman men.\n\n16 Kilang, kaidehn mehkan me Koht ketin wiadahr me kin kowpuriamwei ong nan masatail akan? Ei, oh ihs me kak wehwehkila doadoahk kapwuriamwei akan en Koht?\n\n17 His me pahn koasoia me kaidehn manaman ehu me sang ni sapwellime mahseno me nanleng oh sampah en duwehla met; oh sang ni manaman en sapwellime mahseno me aramas en kapikipikadahsang pwehl; oh sang ni manaman en sapwellime mahseno me manaman kin wiawi?\n\n18 Oh ihs me pahn kosoia me Sises Krais sohte ketin wiadahr manaman laud tohto? Oh mie manaman laud tohto me wiawi sangehr ni pehn wahnpoaron akan.\n\n19 Oh ma mie manaman akan me wiawiher mahso, dahme kahrehda Koht en ketin tukedihsang wia Koht manaman emen oh ahpw kin ketin wia mehmen me sohte kin ketin wekila? Oh kilang, I ndaiong kumwail me e sohte kin ketin wekila; ma mehlel e pahn solahr ketin wial Koht emen; oh e sohte kin ketin tukedihsang wia Koht, oh ih iei Koht manaman men.\n\n20 Oh kahrepen e ketin tukedihsang wia manaman akan rehn aramas akan pwehki sang ni ar soupwoson, oh re kohsangehr nan ahl pwungo, oh solahr ese Kohto me irail en kin liki.\n\n21 Kilang, I ndaiong kumwail me mehmen me kamehlele Krais, sohte peikasal, dahme e pahn peki rehn Sahmo ni mwaren Sises Krais pahn kin pweiong ih; oh inou wet kohieng koaros, iei aramas koaros nan sampah.\n\n22 Pwe kilang, iet me Sises Krais, Sapwellimen Kohto, ketin mahsanihongehr sapwellime tohnpadahko me pahn mihmihte, ei, oh pil koaros sapwellime tohnpadahk kan, ni en pokono wie karokaronge: Kumwail kohwei wasa koaros nan sampah, oh padahkihong aramas koaros rongamwahuo.\n\n23 Oh mehmen me kamehlele oh papidaisla pahn komourla, oh mehmen me sohte pahn kamehlele pahn kin lekidekla;\n\n24 Oh iet kilel akan me pahn kin idawehn irail akan me kin kamehlele—ni edei irail pahn kin kauskihla tepil akan; oh irail pahn koasoiki mahsen kapw akan; irail pahn kin pwekada sinek kan; oh ma irail pahn kin nimada mehkot me pahn kemehla irail, e sohte pahn kauwe irailla; irail pahn kin kihwei pehrail akan pohn me soumwahu akan oh re pahn kehlailda.\n\n25 Oh mehmen me pahn kamehlele edei, ni sohte peikasal, ong ih I pahn kamanahiong ei mahsen akan, pil duwehte aramas koaros nan sampah.\n\n26 Oh met, kilang, ihs me kak pelianda doadoahngkan en Kauno? Ihs me kak kasohwe sapwellime mahsen akan? Ihs me pahn pelianda manaman kauwalahpie en Kauno? Ihs me pahn lailongki doadoahk kan en Kauno? Ihs me pahn kailongki seri en Krais kan? Kilang, kumwail koaros me kin kailongki sapwellimen Kauno doadoahng kan pahn kin sohte kamehlele oh salongala kohkohlahte.\n\n27 Oh eri dehr kin kailongki, oh dehr kin sohte kamehlele, ahpw kin karonge mahsen akan en Kauno, oh kin peki Sahmo ni mwaren Sises mehkoaros me kumwail pahn kin anahne. Dehr peikasal, a en kin kamehlele, tapihada wia duwehte mahso, oh kohkidohng Kauno amwail mohngiong unsek, oh koadoahkehda pein amwail mour sang ni masak oh rerrer mwowe.\n\n28 Kumwail en kin marain ni ahnsou en amwail kasongosong kan; sipedalahsangrehmwail samin koaros; dehr kin peki pwe kumwail pahn doadoahngki ong amwail noahrok kan, ahpw kehlail tengediong amwail pekipek pwe kumwail dehr lohdi ong nan songosong, oh me kumwail en papah Koht mehlel oh ieias.\n\n29 Kilang pwe kumwail en dehr papidaisla ni amwail sohte warohng; kilang pwe kumwail en kin warohng ale kamadipw sarawio; ahpw kilang pwe kumwail en wia mehkoaros ni duwen amwail kin warohng, oh kin wiahki ni mwaren Sises Krais; oh kin dadaurete lel imwi, kumwail eri sohte pahn lekdekla.\n\n30 Kilang, I koasoi wei rehmwail, nin duwen I koasoi sang rehn me melahr akan; pwe I ese me kumwail pahn ale mahsen kan sang ie.\n\n31 Dehr kauwe ie pwehki ei sapwung, de pil ei pahpahu pwehki eh sapwung, de pil irail akan me pil ntingehr mwowe; ahpw kumwail en kapinga Koht me ketin kasalehiong kumwailehr aht sapwung kan, pwe kumwail en kak esehla duwen maraino laud sang kiht.\n\n32 Oh met, kilang, se ntingidier poadoapoad wet nin duwen aht ese, ni mwomwen nting kan me se kin kahdaniki wekidelahn nting en Mehn Isip, me se alehier oh wekidalahngehr nin duwen mwomwen aht mahsen.\n\n33 Oh ma nait pileit akan pahn laud oh itar, se pahn ntingihdi ni lokaiahn Ipru; ahpw se pil wekidalahr lakaiahn Ipru; oh ma se kak ntingihdi ni mahsen en Ipru, kilang, kumwail pahn sohte ahneki sapwung sang nan aht nting kan.\n\n34 Ahpw Kauno ketin mwahngih mehkan me se ntingihdier, oh pil sohte aramas ese aht mahseno oh pwehki sohte aramas me ese aht mahseno, ihme kahrehda e ketin kaunopada mehn kawehwehpe.\n\n35 Oh mepwukat ntingdier pwe sen kak aht likou kan me kolokol ntiahn riat akan, me pwupkilahr arail soupwoson.\n\n36 Oh kilang, mepwukat koaros me se kin anahne me pid riat akan, ei, pwe irail en pwurehng esehla duwen Krais, iei me sang nin duwen kapakap akan en souleng kan koaros me miher nan sahpwo.\n\n37 Oh Kauno Sises Krais en ketikihong irail pasapeng en arail kapakap kan me pahn sang ni duwen arail pwoson; oh Koht Sahme en ketin kupwukupwure inouo me e ketin wiahiongehr mehn Israel akan, oh en ketin kapai irailda kohkohlahte sang ni arail pwoson mwaren Sises Krais. Ahmen.\n\n", "ether 1": "[center][font_size=26]Pwuhk en Ihder[/font_size][/center]\n\nPoadoapoad en Mehn Sared kan, kohsang nan pileit rieisek pahieu me nein Limai aramas akan diarada nan mwein nanmwarki Mosaia.\n\n[center][font_size=26]Iralaud 1[/font_size][/center]\n\n[i]Moronai ntingiada ni mwotomwot nting kan en Ihder—Poadoapoad en kadaudoken Ihder ntingdi—Ehn Mehn Sared kan arail lokaia sohte ian pingida ni Doulik en Palilono—Kauno ketin inoukihda en kahluwa irailahng nan sahpw pilipil ehu oh wiahiong irail en wiahla wehi kehlail ehu.[/i]\n\n1 Oh met, ngehi, Moronai, pahn doula kasalehda poadoapoad en irail mehn kawa ko me kousoan ni paliepeng en sahpwet, me kamwomwala sang nin limen Kauno.\n\n2 Oh I pahn kihsang ei poadoapoad sang pileit rieisek pahieu me nein Limai aramas akan diarada, me kahdanihki Pwuhk en Ihder.\n\n3 Oh pwehki I medewe me tepin poadoapoad wet, me koasoia duwen kepikipikdahn sampah, oh pil Adam, oh duwen ahnsouo kohdo lel ni ahnsou en doulik lapo, oh duwen soahng kan me wiawi rehn aramas akan lao lel ahnsouo, mie rehn mehn Suhs akan—\n\n4 Eri I sohte pahn ntingihdi soahng ko me wiawi sang nan mwein Adam lao lao lel ahnsouo; ahpw re ntingdi nan pileit kan; oh mehmen me pahn diarada, e pahn alehdi manaman pwe en kak alehdi ni unsek poadoapoado.\n\n5 Ahpw kilang, I sohte pahn kihda ni unsek poadoapoado, ahpw iengen poadoapoado me I pahn kihwei, sang ni douliko kohdo lao irail kamwomwala.\n\n6 Oh ni wiepe wet me I pahn poadokada. Ihder me ntingihda poadoapoad wet, oh e wia kadaudoken Koriandor.\n\n7 Koriandor nein Moron pwutak.\n\n8 Oh Moron nein Ihdem pwutak.\n\n9 Oh Ihdem nein Eiah pwutak.\n\n10 Oh Eiah nein Sed pwutak.\n\n11 Oh Sed nein Siplon pwutak.\n\n12 Oh Siplon nein Kom pwutak.\n\n13 Oh Kom nein Koriandom pwutak.\n\n14 Oh Koriandon nein Amnikadah pwutak.\n\n15 Oh Amnikadah nein Aron pwutak.\n\n16 Oh Aron wia kadaudoken Ed, me wia nein Erdom pwutak.\n\n17 Oh Erdom nein Lip pwutak.\n\n18 Oh Lip nein Kis pwutak.\n\n19 Oh Kis nein Korom pwutak.\n\n20 Oh Korom nein Lihpai pwutak.\n\n21 Oh Lihpai nein Kim pwutak.\n\n22 Oh Kim nein Moriandon pwutak.\n\n23 Oh Morianton wia kadaudoken Riplakis.\n\n24 Oh Riplakis nein Ses pwutak.\n\n25 Oh Ses nein Ed pwutak.\n\n26 Oh Ed nein Kom pwutak.\n\n27 Oh Kom nein Koriandom pwutak.\n\n28 Oh Koriandom nein Ihmer pwutak.\n\n29 Oh Ihmer nein Omer pwutak.\n\n30 Oh Omer nein Suhl pwutak.\n\n31 Oh Suhl nein Kip pwutak.\n\n32 Oh Kip nein Oraiah pwutak, me wia nein Sared pwutak;\n\n33 Sared me iang rie pwutako oh arail peneinei kan kohdo, iangahki ekei oh arail peneinei kan, sang ni doulik lapo, ni ahnsou me Kauno ketin kapingada ehn aramas lokaia, oh engiengda oh kahkihla me irail pahn mwerpeseng pohn sampah pwon; oh nin duwen mahsen en Kauno aramas akan mwerpeseng.\n\n34 Oh pwehki rien Saredo eh wia ohl lapalahmen oh kehlail, oh ohl keniken rehn Kauno, Sared, rie pwutako, ahpw ndaiong ih: Kapakapiong Kauno, pwe en dehr ketin kapingada kitail pwe kitail de sohla kak wehwehki atail koasoi kan.\n\n35 Kedekedeo rien Saredo ahpw kapakapiong Kauno, oh Kauno ahpw poakehla Sared; eri e sohte kapingada ehn Sared lokaia; oh Sared oh rie pwutako sohte pingida.\n\n36 Eri Sared ahpw ndaiong rie pwutako: Kapakapiong Kauno, oh ma e kak a sapwellime engieng en kohsang irail akan me wia kempoakepahtail, pwe en dehr kapingada arail lokaia.\n\n37 Kedekedeo rien Saredo ahpw kapakapiong Kauno, oh Kauno ahpw poakehla kempoakepahrail kan oh pil arail peneinei kan, kahrehda irail sohte pingida.\n\n38 Kedekedeo Sared ahpw pwurehng koasoiong rie pwutako, ndinda: Kohla oh kalelapak rehn Kauno ma e pahn kihsang kitail nan sahpwet, oh ma e pahn kihsang kitail nan sahpwet, a kalelapak ia wasa me kitail pahn kohla. Oh sohte me ese ahpw Kauno kakete kihkitailahng nan sahpw me keieu kesempwal nan sampah? Oh ma iei met, a kitail loaloapwoatieng Kauno, pwe kitail en alehdi oh wiahla atail sohso.\n\n39 Kedekedeo rien Sared pwutako ahpw kapakapiong Kauno nin duwen me Sared ndaiong sang nan ewe.\n\n40 Kedekedeo Kauno ahpw karonge rien Sared pwutako, oh poakehla ih, oh ndaiong ih:\n\n41 Kohwei oh kihpene noumw soahngen mahn akan koaros, me ohl oh lih; oh pil weren tuhkehn sampah koaros; oh ahmw peneinei kan; oh pil Sared riomw pwutako oh eh peneinei; oh pil kempoakepahmm kan oh arail peneinei kan, oh kempoakepahn Sared oh arail peneinei kan.\n\n42 Oh ahnsou me ke pahn kanekehla met ke pahn kahluwahwei irail nan wahu me mih paliepeng. Oh wasahu I pahn tuhwonguhk, oh I pahn kahluwa kumwail kohla nan sahpw me pilipilda sang sahpw koaros nan sampah.\n\n43 Oh I pahn kapaiada kumwail oh kadaudokemw kan wasahu, oh wiahda wehi kehlail ehu sang ni kadaudokem kan oh kadaudoken riomw pwutako, oh irail akan me pahn iang kumwail. Oh sohte me pahn kehlailsang wehi me I pahn wiahda ong ie sang ni kadaudokemw kan, nan sampah pwon. Oh met I pahn wiahionguhk pwehk ahnsou reirei me ke wie kapakapki ong ie.\n\n", "ether 2": "[center][font_size=26]Iralaud 2[/font_size][/center]\n\n[i]Mehn Sared kan kaunopada ong arail pahn seiloaklahng nan sahpwen inou—E wia sahpw pilipida ehu wasa me aramas anahne papah Krais ma soh re pahn kamwakel sang—Kauno ketin mahseniong rien Sared pwutako erein awa siluh—Mehn Sared kan wiahda wahr en nansed kei—Kauno mahsanihong rien Sared pwutako en medewehda ia mwomwen eh pahn mie mehn ser nan wahr en nansed ko.[/i]\n\n1 Kedekedeo Sared oh rie pwutako, oh arail peneinei kan, oh pil kempoakepahn Sared oh rie pwutako oh arail peneinei kan, ahpw kohdihla nan wahu en paliepeng, (oh eden wahuo iei Nimrod, ahdo kohsang ni eden sounkesik kehlailo) iangahki neirail mahn kan me irail kihpene, mahn ohl oh lih en soangen mahn koaros.\n\n2 Oh irail pil wiahda lidip kan oh koledi menpihr kan; oh irail ahpw pil kaunopada dewen mwahmw ehu me irail wahkihda mwahmw en nan pihl kan.\n\n3 Oh irail ahpw pil wahda desured, me, wehwehki, sukehn longalap; eri met irail wahdahier simwisimw en longalap, oh soangsoang dipwisou koaros me mih pohn sahpwo, soangen weren tuhke koaros.\n\n4 Kedekedeo ahnsou me irail kohdihdo nan wahu en Nimrod, Kauno ahpw ketidihdo oh mahseniong rien Sared ohlo; oh e ketiket nan dipwek ehu, oh rien Sared ohlo sohte kilang ih.\n\n5 Kedekedeo Kauno ahpw mahsaniong irail me re pahn kohla nan sapwtehno, ei, wasa me saikinte pak ehu aramas kohla ie. Kedekedeo Kauno ahpw ketin kahluwa irail, oh ni eh ketiket nan depwek ieu e ahpw kin mahseniong irail, oh ketikihong irail kaweid en wasa me re pahn seiloakla ie.\n\n6 Kedekedeo irail ahpw seiloak nan sapwtehno, oh wiahda wahr kei, me irail kotehkihla pihl tohto kei, oh limen Kauno kin wie kaukaweid irail ahnsou koaros.\n\n7 Oh Kauno sohte mweidada me irail pahn uhdi palio sehdo nan sapwtehno, ahpw e ketin kupwuriki me irail pahn kohdohng nan sahpw en inouo, me pilipilda sang sahpw koaros, me Kauno Koht ketin nekinekid ong pwihn en aramas mour pwung.\n\n8 Oh e ketin kahukihla nan sapwellime engieng ong rien Sared ohlo, me mehmen me pahn sapwasapw nan sahpw en inouo, sang ni ahnsouo kohkohlahte, pahn anahne papah ih, me wia Koht mehlel oh ihte, ma soh irail pahn kamwakel sang ahnsou me e pahn ketin engiengda unsek pahrail.\n\n9 Oh met, kitail kak kilang kupwur en Koht ong sahpwet, me e wia sahpw en inou; oh sohte lipilipil wehi me pahn sapwaniki pahn anahne papah Koht, ma soh irail pahn kamwakel sang ahnsou me e pahn ketin engiengda unsek pahrail. Oh e pahn engiengda unsek pahrail ahnsou me irail pahn dipanla mehlel.\n\n10 Pwe kilang, sahpw wet iei sahpw pilipilda sang sahpw koaros; eri mehmen me pahn sapwaniki pahn anahne papah Koht ma soh e pahn kamwakel sang; pwe iei kupwur poatoapoat en Koht. Oh aramas en sahpwo pahn kin lao dipanla unsek, re ahpw pahn kin kamwakel sang.\n\n11 Oh met en kohieng kumwail, kumwail Mehn Liki kan, pwe kumwail en kak ese kupwur en Koht—pwe kumwail en koluhla, oh dehr usehla amwail wiewia suwed kan lao e doarala, pwe kumwail de pahn kihong pohmwail engieng unsek en Koht duwehte irail akan me kousoanehr pohn sahpwet arail wiahier.\n\n12 Kilang, sahpwet iei sahpw pilipil ehu, oh sohte lipilipil wehi me pahn sapwaniki e pahn saledek sang kalidu, oh sang sensel, oh sang pahn wehi teikan koaros me mih pahn lahng, ma re pahn papahte Koht en sahpwet, me iei Sises Krais, me kasansaladahr sang ni soahng kan me se ntingihdier.\n\n13 Oh met I pahn uhsehla ei ntingih poadoapoado; pwe kilang, kedekedeo Kauno ahpw ketin wahdo Sared oh riehko iei ni sehd lapo me irepeseng sahpw kan. Oh ahnsou me irail kohdo ni sehdo irail ahpw kauada imwarail impwal kan; oh irail kahdanihki wasahu Moriankumer; oh irail kin koukousoan nan impwal kan, oh koukousoan nan impwal kan pohn oaroahro erein sounpar pahieu.\n\n14 Kedekedeo ni imwin pahr pahieuo Kauno ahpw pwurehng ketido rehn rien Sared ohlo, oh uh nan depwek ieu oh mahseniong ih. Oh Kauno ahpw mahseniong rien Sared ohlo erein awa siluh, oh ketin kapwkapwung ih pwehki eh sohte tamataman eker ni mwaren Kauno.\n\n15 Oh rien Saren ohlo ahpw koluhkihla suwed me e wiadahro, oh ahpw eker ni mwaren Kauno ong rieh kan me ieiang ih. Oh Kauno ahpw mahsanihong ih: I pahn mahkehnguhk oh dipen riomw kan; ahpw kumwail sohte pahn pwurehng wiahda dihp, pwe kumwail pahn tamataman me Ngehnio sohte pahn ketin ieiang aramas ahnsou koaros; eri, ma kumwail pahn wia dihp lao kumwail direkihla dihp kumwail pahn kalipilipsang mwohn silangin Kauno. Oh ih ei kaweid kan met pohn sahpwo me I pahn kihong kumwail pwe en wia amwail sohso; pwe e pahn wia sahpw pilipilda sang sahpw koaros.\n\n16 Oh Kauno mahsanih: Kohwei doadoahk oh wiahda, wahr kan ni wiepe me kumwail wiadahro. Kedekedeo rien Sared ohlo ahpw kohla doadoahk, oh pil rieh kan, oh wiahda wahr kan ni wiepe me irail wiadahro, nin duwen me Kauno kaweid kin irail. Oh wahrko tikitik, oh marahra pohn pihlo, duwehte marahrahn mehnpihr ni e peipei pohn pihl.\n\n17 Oh wahrko wiawihda ni wiepe me teng mehlel, iei e kak kol pihl duwehte dahl; oh pah pil teng duwehte dahl; pengpengeh kan pil teng duwehte dahl; oh koadoke kan kengkengda; oh powe pil teng duwehte dahl; oh uwen reireiih, reireiihte tuhke pwoat; oh ahnsou me wenenihmwih kin ritidi, e pahn teng duwehte dahl.\n\n18 Kedekedeo rien Sared ohlo ahpw kapakapiong Kauno, ndinda: Maing Kaun, I wiahier doadoahk me komwi ketin mahsanihong ie, oh I wiadahr wahr kan ni duwen kaweid me komwi mahsanihong ie.\n\n19 Oh kilang, Maing Kaun, sohte marain nan wahroko; iawasa me se pahn kin katanga ie? Oh se pahn pil mehla, pwe se sohte kak esingek loale, ihte kisinieng me mih loale; eri se pahn mehla.\n\n20 Oh Kauno mahsanihong rien Sared ohlo: Kilang, ke pahn wiahda pwoahr powe, oh pil pah; oh ahnsou me kumwail pahn anahne kisinieng a kumwail pahn kihsang pweinen pwoahro oh alehdi kisinieng. Oh ma pihlo pahn kohda pohmwail, kilang, kumwail pahn pwaindi pwoaro, pwe kumwail de mehla nan pihl me pahn lapakehlong.\n\n21 Kedekedeo rien Sared ohlo ahpw kapwaiada, nin duwen mahsen en Kauno.\n\n22 Oh e pwurehng eker Kauno ndinda: Maing Kaun, kilang I wiadahr ni duwen dahme komwi mahsenihnong ie; oh I kaunopadahr wahr kan ong neir aramas kan, oh kilang sohte e rotorot loale. Kilang, Maing Kaun, ia duwe komwi pahn mweidehng kiht sen kotehla pihl lap wet nan rotorot?\n\n23 Oh Kauno ahpw mahsanihong rien Sared ohlo: Dahme ke men I pahn wia pwe en mie marain nan wahr akan? Pwe kilang, kumwail sohte pahn kak ahneki wenihmwtok kan, pwe e pahn mwerpene; de pil wahda kisiniei, pwe kumwail sohte pahn kohwei sang ni marain en kisiniei.\n\n24 Pwe kilang, kumwail pahn duwehte roahs nan werengen sehdo; pwe lapalahn ilok kan pahn sawasawa pohmwail. Ahpw, I pahn kapwureikumwaildahsang nan wasa loal en sehdo; pwe kisinieng kan kin ipisang nan eweiet, oh pil kotou kan oh lapake kan ngehi me kin kadarewei.\n\n25 Oh kilang, I pahn kaunopuhkada ong mepwukat; pwe kumwail sohte pahn kak kotehla wasa loal wet, ihte ma I pahn kaunopada kumwail ong ilok en nansedo, oh kisinieng kan me pahn kohdo, oh lapakeh kan me pahn kohdo. Eri dahme ke men I pahn kaunopkinkumwail pwe en kak mie marain rehmwail ahnsou me kumwail pahn duhla wasa loal en nan sehdo?\n\n", "ether 3": "[center][font_size=26]Iralaud 3[/font_size][/center]\n\n[i]Rien Sared ohlo kilangada rekenleng en Kauno ni E ketin doahke takai eisek weneuo—Krais ketin kasalehiong Sapwellime paliwar ngehn ong rien Sared ohlo—Irail akan me alehdi marain unsek udahn pahn kilangidi palio kahdengo—Mehn kawehweh kan kaunopada pwe re en kasalehda poadoapoad en Mehn Sared kan nan marain.[/i]\n\n1 Kedekedeo rien Sared ohlo, (met uwen tohtohn wahr akan me irail kaunopada meh waluh) ahpw kohdahla pohn nahnahu, me re kahdaniki nahna Selem, pwehki eh ileile mehlel, oh e ahpw inimasang ni paip ieu takai tikitik eisek weneu; oh takaiko pwetepwet oh marain, duwehte klahs me ke kak kilengla pwar; oh e ahpw wahda kohdahla pohn nahnahu, oh pwurehng eker Kauno, ndinda:\n\n2 Maing Kaun, komwi ketin mahsaniher me se pahn kin duhla wasa loal kan. Oh kilang, maing Kaun, oh komw dehr engiengda pahn sapwellimomwi ladu pwehki eh luwet mwohmwi; pwe se wehwehki me komwi sarawi oh kin ketiket nanleng, oh me se sohte warohng mwohmwi; pwehki pwupwidio, aht mour kin kalapw wiahda me suwed; ahpw, Maing Kaun, komwi ketikihongehr kiht kosonned ehu me se pahn kin eker komwi, pwe sang komwi se en kak alehdi nin duwen aht ineng kan.\n\n3 Kilang, maing Kaun, komwi ketin kalokeikihtehr pwehki aht wiewia suwed, oh ketin kamwakamwakid kiht kohdo, oh erein sounpar tohtoh pwukat se wie mihmihki nan sapwtehn; ahpw, komwi kin ketin kupwurei kiht. Maing Kaun, komw mahsanih ie oh kupwureiehla, oh ketikihsang sapwellimahr engieng rehn sapwellimahr aramas pwukat, oh dehr mweidehng irail en kotehla wasa loal oh angin nan rotorot; ahpw kilang mepwukat me I inimasang ni paip.\n\n4 Oh I ese, maing Kaun, me komwi sapwellimaniki manaman koaros, oh kak ketin wia soahng koaros me komw kupwuriki ong kamwahupen aramas; eri, maing Kaun, komw ketin doahkehki sapwellimahr rekenleng takai pwukat, oh kaunopada pwe re en kak kamarainih nan rot; oh re pahn wia mehn ser marain ong kiht nan wahr akan me se kaunopadahr, pwe sen kak ahneki marain ni ahnsou me se pahn kotehla sehdo.\n\n5 Kilang, maing Kaun, komwi kak ketin wia met. Se ese me komwi kak ketin kasalehda manaman lap, me pahn mwomwen tikitik ong marain en aramas akan.\n\n6 Kedekedeo ahnsou me rien Sared ohlo mahsaniher mahsen pwukat, kilang, Kauno ahpw ketikihwei limehu oh ketin doahkehki rekenlenge ehu ehu takai ko. Oh kahdengo ahpw kohsang ni mesen rien Sared ohlo, oh e ahpw kilangada rekenleng en Kauno; oh e mwomwen sendinpehn aramas, duwehte mie uduk oh nta; oh rien Sared ohlo ahpw pwupwidi mwohn Kauno, pwehki e masepwehngkihda eh pwuriamwei.\n\n7 Oh Kauno ahpw mahsaniada me rien Sared ohlo pwupwidi nan pwehlo; oh Kauno ahpw mahsanihong ih: Kesihnenda, dahme ke pwupwikihdi?\n\n8 Oh e ahpw ndaiong Kauno: I kilangada rekenleng en Kauno, oh I masakada pwe e de kaloke ie; pwe I sohte ese me Kauno sapwellimaniki paliwar uduk oh nta.\n\n9 Oh Kauno ahpw mahsanihong ih: Pwehki ahmw pwoson ke kilangehr me I pahn alehda paliwar uduk oh nta; oh sohte pak ehu aramas men kohdo mwohi oh ahneki soang pwoson mehlel me ke ahneki; pwe ma soh ke sohte pahn kak kilang sendinpehi. Ke kilang laudsang met?\n\n10 Oh e sapengki: Soh; maing Kaun, komw ketin kasalehiong ie pein komwi.\n\n11 Oh Kauno ketin mahsanihong ih: Ke kamehlele mahsen kan me I pahn koasoia?\n\n12 Oh e sapengki: Ei, maing Kaun, I ese me komwi kin mahsanih me mehlel, pwehki komw Koht en mehlel, oh sohte kak likamw.\n\n13 Oh ahnsou me ketin mahsanih mahsen pwukat, kilang, Kauno ahpw ketin kasalehiong pein ih reh, oh mahsanih: Pwehki ahmw esehier mepwukat ke poadoandoarsangehr pwupwidio; eri ke kopwurupwurdohngehr mwohi; eri I kasalehionguhk pein ngehi.\n\n14 Kilang, Ih ngehi me kaunopdahr sangehte ni kepikipikdahn sampah pwe en doarehla nei aramas akan. Kilang, ngehi me Sises Krais. Ngehi me Sahmo oh Sapwellimehu. Aramas koaros pahn alehdi mour pwehki ngehi, oh me mour soutuk ong irail kan me pahn kamehlel mwahrei; oh iral pahn wiahla nei pwutak kan oh serepein kan.\n\n15 Oh saikinte pak ehu I kasalehiong pein ngehi rehn aramas me I wiahda, pwe saikinte pak ehu aramas kamehlele ie duwehte kowe. Ke kilang me ke wiawihda rasehng ie? Iei, ni tapio aramas koaros wiawihda rasehng ie.\n\n16 Kilang, paliwar wet, me ahnsou wet ke kilang, iei paliwar en ngeni; oh I wiahda aramas rasehng paliwar en ngeni; oh iei nin duwen ei sansalehnguhk ni ngehn I pahn mwomwen ei pahn sansalehng aramas ni paliwar.\n\n17 Oh met, pwehki ngehi, Moronai, nda me I sohte kak wiahda ni unsek poadepen mepwukat me ntingdi, eri e pahn itar I en ndahte me Sises kasalehiong pein ih ohl menet ni ngehn, iei ni wiepen mour wet oh mwohmw en paliwarohte duwehte e kasalehiong pein ih ong Mehn Nihpai kan.\n\n18 Oh e ketin papah ih duwehte e ketin papah Mehn Nihpai kan; oh [e wia] mepwukat koaros, pwe ohl menet e ese me iei ih Koht, pwehki doadoahk lap tohto me Kauno ketin kasalehiong ih.\n\n19 Oh pwehki marain en ohl menet e sohte kak irairdihsang kilang palio kahdengo; oh e kilangada rekenleng en Sises, oh ahnsou me e kilangada, e pwupwikihdi eh masepwehk; pwe e esehda me iei rekenleng en Kauno mwo; oh e sohla anahne pwoson, pwe e wehwehkier, ni sohte peikasal.\n\n20 Eri, pwehki e alehdier marain unsek en Koht, e sohte kak irairdihsang palio kahdengo; eri e kilangada Sises; oh e ahpw ketin papah ih.\n\n21 Kedekedeo Kauno ahpw mahsanihong rien Sared ohlo: Kilang, ke sohte pahn mweidehng mepwukat me ke kilangehr oh rongehr en kohwei nan sampah, lao lel ahnsou me I pahn kalinganahla edei nan paliwar; eri, ke pahn kesempwaliki oh nekidala soahng kan me ke kilangehr oh rongehr, oh sohte kasalehiong emen aramas.\n\n22 Oh kilang, ahnsou me ke pahn kohdo rehi, ke pahn ntingihdi oh katengepene, pwe sohte me pahn kak kawehwehda; pwe ke pahn ntingihdi ni lokaia me irail sohte pahn kak wadek.\n\n23 Oh kilang, takai riau wet I pahn kihienguhk, oh ke pil pahn katengehdi iangahki soahng kan me ke pahn ntingihdi.\n\n24 Pwe kilang, lokaia me ke pahn ntingkio I kapingadahr; eri I pahn wiahda ni ahnsou me I pahn koasonehdi me takai pwukat pahn kasalehda ong mesen aramas akan mepwukat me ke pahn ntingihdi.\n\n25 Oh ahnsou me Kauno ketin mahsaniher mahsen pwukat, e ahpw kasalehiong rien Sared ohlo aramas koaros pohn sampah me ipwidier, oh me pil pahn ipwidi koaros; oh e sohte koledihsang en kilang, lao lel ni imwin sampah.\n\n26 Pwe e ketin mahsanihong ih mwowe, ma e pahn kamehlele ih e pahn ketin kasalehiong ih soahng koaros—e pahn kasansal ong ih; eri Kauno sohte kak koledihsang ih ehu mehkot, pwe e ese me Kauno kak kasalehiong ih soahng koaros.\n\n27 Oh Kauno ahpw mahsaniong ih: Ntingihdi mepwukat oh katengepene; oh I pahn kapwarehda ni ahnsou me I pahn koasonehdi ong aramas akan.\n\n28 Kedekedeo Kauno ahpw mahsanihong ih me e pahn katengepene takai riauo me alehdi, oh dehr kasalehda, lao lel ahnsou me Kauno pahn ketin kasalehiong aramas akan.\n\n", "ether 4": "[center][font_size=26]Iralaud 4[/font_size][/center]\n\n[i]Moronai pahngokieng en katengepene ntingkan en rien Sared ohlo—E sohte pahn kasansalada lao aramas akan ahneki pwoson duwehte rien Sared ohlo—Krais mahsanihong aramas akan en kamehlele sapwellime mahsen kan oh mahsen en Sapwellime tohnpadahk kan—Aramas akan pahngokieng en koluhla, kamehlele rongamwahuo, oh komourla.[/i]\n\n1 Oh Kauno ahpw mahsanihong rien Sared ohlo en kohdihla sang pohn nahnao sang mwohn silangin Kauno, oh ntingihdi soang kan me e kilangehr; oh e sohte pahn mweimweiong en kohieng aramas akan lao lel mwurin eh pahn langada pohn lohpwuo; oh iei kahrepe wet me nanmwarki Mosaia nekinekidki, pwe e sohte pahn kohdo ong sampah lao lel mwurin Krais e pahn kasalehiong pein ih sapwellime aramas kan.\n\n2 Oh mwurin Krais e ketin kasalehiongehr pein ih, ni mehlel, rehn sapwellime aramas akan, e mahsanih me ntingko en sansalada.\n\n3 Oh met, mwurin mwo, irail koaros pwupwidi nan peikasal; oh sohte emen ihte Mehn Leimen kan, oh irail soikalahr rongamwahu en Krais; eri I pahngokieng me I pahn pwurehng ekihla nan pwehl.\n\n4 Kilang, I ntingihdier pohn pileit pwukat udahn dahme rien Sared ohlo kilangada; oh saik pak ehu mehkot laud kasansalada duwehte soahng kan me kasansalehng rien Sared ohlo.\n\n5 Eri Kauno ketin mahsanihong ie I en ntihngihdi; oh I ntingihdier. Oh e ketin mahsanihong ie I en katengepene; oh e pil ketin mahsanihong ie me pahn tangepene mehn kawehwehko; eri I katengepenehier mehn kawehwehko, nin duwen kosonned en Kauno.\n\n6 Pwe Kauno ketin mahsaniong ie: E sohte pahn kohwei rehn Mehn Liki kan lao lel rahno me irail pahn koluhkihla diparail kan, oh mwakelekella mwohn Kauno.\n\n7 Oh Kauno mahsanih, ni rahno me irail pahn pwoson ie duwehte rien Sared ohlo, pwe irail en kak mwakelekela rehi, eri I ahpw pahn kasalehiong irail soahng kan me rien Sared ohlo kilangada, iei kapwkapwarahda ong irail ei kaudiahl akan koaros, Sises Krais, Sapwellimen Kohto, Sahm en nanleng oh sampah, oh audaparah kan koaros me ketin mahsanih.\n\n8 Oh mehmen me pahn uhwong mahsen en Kauno, e konehng en riahla; oh mehmen me pahn kahmahmki mepwukat, e konehng en riahla; pwe I sohte pahn kasalehiong ih mehkot laudsang, Sises Krais ketin mahsanih; pwe iei ngehi me ketin mahsanih.\n\n9 Oh sang ni ei pahngok nanleng kan kin ritida oh ritidi; oh sang ni ei mahsen sampah kin rerrer; oh sang ni ei pahngok towe kan pahn mehla, iei sang ni kisiniei.\n\n10 Oh mehmen me sohte pahn kamehlele ei mahsen kan e pil sohte pahn kamehlele nei tohnpadahk kan; oh kumwail medewe ma mehlel ngehi me koasoi; pwe kumwail pahn ese me ngehi me koasoakoasoi, ni imwin rahno.\n\n11 Ahpw mehmen me pahn kamehlele mepwukat me I koasoia, iei ih me I pahn pwarengki kaudiahl akan en Ngehnio, oh e pahn ese oh kadehdehki. Pwehki sang ni Ngehnio e pahn esehki mepwukat mehlel; pwe e pahn kangongehki aramas akan en wia me mwahu.\n\n12 Oh mehkoaros me kin kangoange aramas akan en wia me mwahu kin sang rehi; pwe sohte me mwahu kin kohsang ekei ihte sang rehi. Ih ngehi me kin kahluwa aramas akan ong mwahu koaros; mehmen me sohte pahn kamehlele ei mahsen akan e sohte pahn kamehlele ie—me ngehi iei ih; oh mehmen me sohte pahn kamehlele ie, e sohte pahn kamehlele Sahmo me ketin kadariehdo. Pwe kilang, ngehi iei Sahmo, ngehi iei maraino, oh mouro, oh mehlelo en sampah.\n\n13 Kohdo rehi, kumwail Mehn Liki kan, oh I pahn kasalehiong kumwail soahng kesempwal akan, eripito me ekiekla pwehki sohpwoson.\n\n14 Kohdo rehi, kumwail peneinei en Israel, oh e pahn kasansal ong kumwail uwen kesempwal en soahng kan me Sahmo ketin kaunopadahng kumwail, sangete ni kepikipikdahn sampah; oh e saikinte kohdohng kumwail, pwehki sohpwoson.\n\n15 Kilang, ahnsou me kumwail pahn tehrpeseng kahdeng en sohpwoson me kin kahrehiong amwail mour suwed kan en duduwehte, oh keptakai en mohngiong, oh maskun en madamadau, eri soahng kesempwal oh kapwuriamwei kan me ekieksang kumwail sangete ni poahsondahn sampah—ei, ahnsou me kumwail pahn eker Sahmo ni mwarei, nan mohngiong karakarahk oh ngehn peik, eri kumwail pahn ese me Sahmo ketin tamatamante inouo me ketin wiahiongehr amwail pahpa ko, kumwail peneinei en Israel.\n\n16 Oh eri ei kaudiahl kan me I elehda Sohn nei laduo en ntingihdi pahn pwarpwarada mwohn mesen aramas koaros. Tamataman, ahnsou me kumwail pahn kilang mepwukat, kumwail pahn ese me ahnsouo kerendohr me re pahn sansalada ni mwekid.\n\n17 Eri, ahnsou me kumwail pahn alehdi poadoapoad wet kumwail en ese me doadoahk en Sahmo tepier wasa koaros pohn sahpwo.\n\n18 Eri, koluhla kumwail koaros me mih ni keimw en sampah, oh kohdo rehi, oh kamehlele ei rongamwahu, oh papidaisla ni mwarei; pwe mehmen me pahn kamehlele oh papidaisla pahn komourla; ahpw mehmen me sohte pahn kamehlele pahn lekidekla; oh kilel akan pahn kin ieiang irail me kamehlele mwareiet.\n\n19 Oh meid pai mehmen me pahn kin loaloapwoat ong mwareie ni imwin rahno, pwe e pahn kohdahla oh kousoan nan wehio me kaunopadahng ih sangete ni poahsondahn sampah. Oh kilang iei ngehi me koasoiahier. Ahmen.\n\n", "ether 5": "[center][font_size=26]Iralaud 5[/font_size][/center]\n\n[i]Sounkadehde silimen oh pein doadoahko pahn wia ehu kadehdehpen mehlele en Pwuhk en Mormon.[/i]\n\n1 Oh met ngehi, Moronai, ntingihdier mahsen kan me pahngokiong ie, nin duwen ei tamataman; oh I ndaiong kumwail soahng kan me I ketengepenehr; eri kumwail dehr medewe doahke pwe kumwail en kawehwehda; pwe e sohte mweimwei ong kumwail, ihte ahnsou me e pahn sang ni eripit en Koht.\n\n2 Oh kilang, e pahn wia kapai ong kowe ni omw pahn kasalehiong piliet kan ong irail me pahn sowese doadoahk wet en pweida;\n\n3 Oh e pahn kasansalohng meh silimen sang ni manaman en Koht; eri irail pahn ese ni mehlel me mepwukat mehlel.\n\n4 Oh sang nan ewen sounkadehde silimen mepwukat pahn kohwei; oh kadehdehn meh silimeno, oh doadoahk wet, me pahn kasalehda manaman en Koht oh pil sapwellime mahsen, me Sahmo oh Sapwellimehu, oh Ngehn Sarawi kin kadehdehki—oh mehkan koaros pahn wia ehu kadehde me pahn uhwong sampah ni imwin rahno.\n\n5 Oh ma irail pahn koluhla oh kohdo rehn Sahmo ni mwaren Sises, irail pahn alahlda nan wehin Koht.\n\n6 Oh met, kumwail tenekih ma I sohte ahneki mweimwei ong mepwukat; pwe kumwail udahn pahn ese me I ahneki mweimwei ahnsou me kumwail pahn kilang ie, oh kitail pahn uh mwohn Koht ni imwin rahno. Ahmen.\n\n", "ether 6": "[center][font_size=26]Iralaud 6[/font_size][/center]\n\n[i]Kisinieng kan ipirala weren Mehn Sared kan wahroko nan sahpw en inouo—Aramasoko kepinga Kauno pwehki Sapwellime kalahngan kan—Oraia pilipilda en wiahla arail nanmwarki—Sared oh rie ohlo mehla.[/i]\n\n1 Oh met ngehi, Moronai, pahn uhsehla ntingihdi poadoapoad en Sared oh rie ohlo.\n\n2 Pwe kedekedeo mwurin Kauno e ketin kaunopadahr takai kan me rien Sared ohlo wahdahla pohn nahnao, rien Sared ohlo ahpw kohdihdosang pohn nahnao, oh e ahpw kihong takai ko nan wahroko me kaunopdahr, ehu nan ehu pwelengen wahroko; oh kilang, re kamarainihda nan wahroko.\n\n3 Oh met Kauno ketin elehdahier takai kan en marain nan rot, pwe en kamarainih ohl akan, lih akan, oh seri kan, pwe irail en dehr kotehla pihl lap akan nan rot.\n\n4 Kedekedeo ahnsou me irail kaunopadahr soangsoangen mwonge kan koaros, pwe irail en kak momouriki pohn pihlo, oh pil mwonge ong neirail pelin kou kan oh sihp kan, oh sohte lipilipil soangen mahn laud de mahn de men pihr me irail pahn wahda—kedekedeo ahnsou me irail wiahier mepwukat irail ahpw doulong nan werarail wahr akan, oh seiloakwei nan sehdo, liklikih Kauno arail Koht ong pein arail.\n\n5 Kedekedeo Kauno Koht ahpw ketin elehda kisineng kehlail ehu en ipir pohn mesen pihlo, kohlahng nan sahpw en inouo; oh met irail ahpw lekilekidek kohwei pohn ilok en nan sehdo mwohn kisiniengo.\n\n6 Kedekedeo pak tohto irail kin serdi wasa loal pahn sehdo, pwehki nahnahn ilok kan me kin sawasawa pohrail, oh pil pwehki angin kisinieng kehlail oh kamasepwehk me kin kohsang ni kehlail en kisiniengo.\n\n7 Kedekedeo ahnsou me irail kin seridi wasa loal sohte pihl kak kaweirailla, pwehki wararail wahroko me teng duwehte dahl ieu, oh pil re teng duwehte weren Noha warihmwo; eri ahnsou me irail kin mihla pahn pihl irail kin eker Kauno, oh e ahpw kin ketin pwurehng kapwureirailda pohn pihlo.\n\n8 Kedekedeo kisiningo sohte uhdihsang ipir irail kohlahng nan sahpw en inouo erein arail mihmi pohn pihlo; oh met kisiniengo wie ipihpir irail kohwei.\n\n9 Oh irail ahpw kin kokouliki kaping ong Kauno; ei, rien Sared ohl ahpw kin koulki kaping ong Kauno, oh e ahpw kapingkihong oh kepinga Kauno rahno pwohn; oh ahnsou me e soutikpene, irail sohte uhdihsang kepkepinga Kauno.\n\n10 Oh met irail wie kohkohwei; oh sohte mahn kamasepwehk en nan sed kak kawehla irail, de pil roahs me kak kawehla irail; oh mie marain rehrail ahnsou koaros, mehnda ma irail mih pohn pihlo de pil pahn pihlo.\n\n11 Oh met irail wie kohkohwei; rahn silipwiki pahisek pahieu irail mihmihki pohn pihlo.\n\n12 Oh irail ahpw serada pohn oaroahr en sahpw en inouo. Oh ahnsou me irail sokedi pohn oaroahr en sahpw en inouo irail poaridi pohn sahpwo, oh karakarahkiala pein irail mwohn Kauno, oh ahpw sengisengki arail peren mwohn Kauno, pwehki reken sapwellime kupwur kalahngan akan ong irail.\n\n13 Kedekedeo irail ahpw kohwei pohn sahpwo, oh tepida kaunopada en mwetuwelih pwehlo.\n\n14 Oh Sared nainiki pwutak pahmen; oh edarail iei Seikom, oh Kilkah, oh Meia, oh Oraia.\n\n15 Oh rien Sared ohlo pil nainikihda pwutak kan oh serepein kan.\n\n16 Oh kempoakepahn Sared oh rie ohlo uwen tohtohn irail meh riehk riemen; oh irail pil nanikihda pwutak kan oh serepein kan mwohn arail kohdo nan sahpw en inouo; oh eri irail tepida wie tohtohla.\n\n17 Oh irail padahngkihda weweidiki karakarahk mwohn Kauno; oh irail pil alehdi padahk sang powe.\n\n18 Kedekedeo irail ahpw tepida parpeseng pohn sahpwo, oh kaparaparala oh kaunopada mwetuwelih pwehlo; oh irail kehlailla nan sahpwo.\n\n19 Oh rien Sared ohlo tepida mahmahla, oh e kilang me e pahn kereniongehr mehla oh seridi; eri e ahpw ndaiong Sared; Kitail kihpene neitail aramas akan pwe kitail en wadekidi irail meh depe, pwe kitail en kak esehsang irail dahme irail mwahuki sang kita mwohn ata pahn mehla oh seridi.\n\n20 Oh aramas akan ahpw kapokonpene nin duwen dahme e nda. Met uwen tohtohn nein rien Sared ohlo pwutak kan oh serepein kan meh riehk riemen; oh uwen tohtohn nein Sared pwutak oh serepein kan meh ehk riemen, oh e nainiki pwutak pahmen.\n\n21 Kedekedeo ira ahpw wadekidi uwen tohtohn neira aramas; oh mwurin ara wedekidier irail meh depe, ira ahpw kalelapak rehrail soahng kan me irail men re en wia mwohn ara pahn mehla oh seridi.\n\n22 Kedekedeo aramasoko ahpw inangih me ira en kasarawiala emen neira pwutak ko en wia arail nanmwarki.\n\n23 Oh met kilang, e kansensuwed ong ira. Oh rien Sared ohlo ahpw ndaiong irail: Ni mehlel soahng wet kin elehiong kalidu.\n\n24 Ahpw Sared ndaiong rie ohlo: Mweidehng irail re en ahnekki nanmwarki. Oh eri e ahpw ndaiong irail: Kumwail pilada emen sang nan nait pwutak kan emen nanmwarki, iei me kumwail pwungki.\n\n25 Kedekedeo irail pilada nein rien Sared ohlo nah meseniho; oh ede iei Peikak. Kedekedeo e ahpw kasohwe oh sohte men wia arail nanmwarki. Oh aramasoko men eh pahpa en idingkihong, ahpw eh pahpa sohte men wia; oh e kehkehlingkihong irail me irail sohte pahn idingki emen en wia arail nanmwarki.\n\n26 Kedekedeo irail pilada rien Peikak pwutangko koaros, oh irail sohte men wia.\n\n27 Kedekedeo pil sohte nein Sared pwutangko me men wia, irail koaros ihte emen me soh; oh Oraiah ahpw kasarawiala en wiahla nanmwarki en aramas kan.\n\n28 Oh e tepida kakaun, oh aramas akan tepida pweida; oh irail kepwehpwehla mehlel.\n\n29 Kedekedeo Sared ahpw mehla, oh pil rie ohlo.\n\n30 Kedekedeo Oraia ahpw weweid ni karakarahk mwohn Kauno, oh ahpw tamataman soahng kesempwal akan men Kauno ketin wiahiongehr eh pahpao, oh pil padahkihong sapwellime aramas soahng kesempwal akan me Kauno ketin wiahiongehr arail pahpa ko.\n\n", "ether 7": "[center][font_size=26]Iralaud 7[/font_size][/center]\n\n[i]Oraia kakaun ni mour pwung—Nan ahnsou me pingiping oh akamai, wehi kan en Shule oh Kouor me kin uhpene wiawihda—Soukohp kan keriahla aramas akan me kin wiwia suwed oh pwongih dikadik en eni, re ahpw koluhla.[/i]\n\n1 Kedekedeo Oraia ahpw kin wia kopwung ni kadeik pwung nan sahpwo erein eh ahnsou kan, me wia ahnsou reirie mehlel.\n\n2 Oh e nainkihda pwutak oh serepein tohto; ei, e nainkihda meh siliakan emen, sang nan pwungarail nah pwutak meh riehk silimen.\n\n3 Kedekedeo e ahpw pil nainikihda Kip ni eh likeilapalahr. Kedekedeo Kip ahpw weliandi oh kakaun; oh Kip nainikihda Korior.\n\n4 Oh ahnsou me Korior sounpar silihsek riau e ahpw uhwongada semehu, eri ahpw kohla oh kousoanla nan sahpw en Neior; oh e nainikihda pwutak oh serepein tohto, oh irail wiahla aramas lingan mehlel; eri Korior wiahda aramas tohto idawehnla ih.\n\n5 Oh ahnsou me e kihpene pwihn en sounpei ehu e ahpw kohdahdo nan sahpw en Moron wasa me nanmwarikio ketiket ie, oh kalowehdi ih, me elehdahier pweidahn mahsen en rien Sared ohlo me ndahki me irail pahn lohdieng nan kalidu.\n\n6 Met sahpw en Moron, wasa me nanmwarikio kin ketiket ie, karanihte sahpw me Mehn Nihpai kan kin kahdaniki Tehnlahr.\n\n7 Kedekedeo Kip ahpw kin mihmi nan kalidu, oh sapwellime aramas akan pahn manaman en nah pwutak Korior, lao e likeilapalahr mehlel; ahpw Kib nainikihda Suhl nan eh likeilapalahr, ni eh wie mihmihte nan kalidu.\n\n8 Kedekedeo Suhl ahpw lingeringerida pahn rie ohlo; oh Suhl kehlaila, oh rosonla nin duwen roson en aramas; oh e pil koaiek en wia tenek pwung.\n\n9 Eri, e kohdo ni dohl en Ihpram, oh e ahpw inimasang ni aulo mete sdihl, oh wiahkihda kedlahs kei ong irail kan me e kahluwahla re en idawehn ih; oh mwurin eh kihong irailehr kedlahs kan e ahpw pwurala nan kahnihmw en Neior, oh mahwiniong rie ohlo Korior, sang met e ahpw kalowehdier wehio oh kapwurehiong semehu Kip.\n\n10 Oh met pwehki dahme Suhl wiadahro, semehu eri ketikihong ih wehio; eri e ahpw tepida weliandi eh pahpao oh kakaun.\n\n11 Kedekedeo e ahpw kin wia kopwung ni kadeik pwung; oh e katehlapahla eh wehi pohn sahpwo pwon, pwe aramas akan pokonla mehlel.\n\n12 Kedekedeo Suhl pil nainikihda pwutak oh serepein tohto.\n\n13 Oh Korior kaluhkihla wiewia suwed tohto me e wiahda; eri Suhl kihong ih manaman nan eh wehio.\n\n14 Kedekedeo Korior nainikihda pwutak oh serepein tohto. Oh nan nein Korior pwutangkan mie emen me adaniki Noha.\n\n15 Kedekedeo Noha uhwongada nanmwarki Suhl, oh pil eh pahpao Korior, oh kahluwahsang rie ohl me adaniki Kouor, oh pil riehkan oh aramas tohto.\n\n16 Oh e mahwiniong nanmwarki Suhl, me kahrehda e kalowehdi sahpw me irail tepin sohsohkio; oh e wiahla nanmwarki en pali en sahpwo.\n\n17 Kedekedeo e ahpw pwurehng mahwiniong nanmwarki Suhl; oh e kalowehdi nanmwarki Suhl, oh saliedi oh wahlang nan Moron.\n\n18 Kedekedeo ni ahnsou me e pahn kemehla ih, nein Suhl pwutak kan wailong nan imwen Noha nihpwongo oh kemehla ih, oh kawehla wenihmw en imwetengo oh wahieido semerailo, oh kihong ih pohn mwoalehu nan pein eh wehi.\n\n19 Eri, nein Noha pwutak kan ahpw weliandi oh kaukawada eh wehio; ahpw irail sohte powehdi nanmwarki Suhl, oh aramas akan me mih pahn manaman en nanmwarki Suhl ahpw kekeirida mehlel oh kehlaila.\n\n20 Oh wehio pwalpeseng; oh wehi riau mie, wehin Suhl, oh wehin Kouor, nein Noha pwutak.\n\n21 Oh Kouor, nein Noha pwutako, ahpw wiahda nah aramas akan en mahwiniong Suhl, oh Suhl ahpw kemeirail oh ahpw kemehla Kouor.\n\n22 Oh met Kouor naineki pwutak emen me adaniki Nimrod; oh Nimrod mweidala wehin Kouor ong Suhl, oh e ahpw kenikenla rehn Suhl; eri Suhl ahpw ketikihong ih mweimwei laud, oh e ahpw kin kak wia nsene nan wehin Suhl nin duwen eh ineng kan.\n\n23 Oh pil nan mwein Suhlo mie soukohp kei kohdo rehn aramas akan, me Kauno ketin kadaredo, kokohpiki me ehn aramas akan arail wiewia suwed kan oh pwongih dikadiken eni kan kahkahrehdiong keria pohn sahpwo, oh irail pahn kamwomwala ma irail sohte pahn koluhla.\n\n24 Kedekedeo aramas akan ahpw uhwongada soukohp kan, oh kapailoke irail. Kedekedeo nanmwarki Suhl ahpw ketin kadeikada ni pwung irail koaros me uhwongada soukohp kan.\n\n25 Oh e ahpw ketin kamanahla kosonned ehu nan sahpwo pwon, me kihong soukohp kan manaman en kohwei sohte lipilipil wasa me irail men; oh sang wiepe wet aramas akan wisikdohng koluhla.\n\n26 Oh pwehki aramas akan ar koluhkihlahr diparail akan oh arail pwongih dikadiken eni kan, Kauno ahpw ketin kupwureirailla, oh irail pwurehng tepida pweida nan sahpwo. Kedekedeo Suhl nainikihda pwutak oh serepein kei nan eh likeilapalahr.\n\n27 Oh sohla mahwin wiawi nan mwein Suhl; oh e kin tamataman soahng kesempwal akan me Kauno ketin wiahiong eh pahpa ko ni e ketin wairaildo oh kohla wasa loal kohdohng nan sahpw en inou; eri e kin wia kopwung ni kadeik pwung erein eh ahnsou.\n\n", "ether 8": "[center][font_size=26]Iralaud 8[/font_size][/center]\n\n[i]Mie akamai oh pingiping nan wehio—Akis wiahda pwihn suwed rir ehu me ehukipene arail kauhla en kemehla nanmwarikio—Pwihn suwed rir kan iei ehn tepilo oh kin elehiong kamwomwalahn wehi kan—Mehn Liki kan en mwei wet pahn kaparikin irail pwihn suwed rir me pahn song en kawehla saledek en sahpw koaros, wehi kan, oh wehin sahpw koaros.[/i]\n\n1 Kedekedeo e ahpw nainikihda Omer, oh Omer weliandi oh kakaun. Oh Omer nainikihda Sared; oh Sared nainikihda pwutak oh serepein kei.\n\n2 Oh Sared uhwongada eh pahpao, oh kohla oh kousoanla nan sahpw en Ehd. Kedekedeo e ahpw ketewehdi aramas tohto, pwehki e koasoi en widing kan, lao elep en tohn wehio idawehnla.\n\n3 Oh ahnsou me e kalowedier elep en wehio e ahpw mahwiniong eh pahpao, oh e ahpw kalowehdi oh wahsang eh pahpao, oh wiahiong en papah nan kalidu;\n\n4 Oh met, nan erein rahn akan en mwein Omer e mihmihki nan kalidu elepin eh rahn akan. Kedekedeo e ahpw nainikihda pwutak oh serepein kei, sang nan pwungarail Esrom oh Koriandumer;\n\n5 Oh irail udahn lingeringer pwehki wiewiahn kan en riarail ohl Sared, kahrehda irail kihpene pwihn en sounpei ehu oh kohla mahwiniong Sared. Kedekedeo irail ahpw mahwiniong ih nihpwong.\n\n6 Kedekedeo ahnsou me irail kemehla nein Sared sounpei kan oh ni ahnsou me irail pahn pil kemehla ih; e ahpw peki rehrail me irail en dehr kemehla ih, oh e pahn mweidala wehio ong eh pahpao. Kedekedeo irail ahpw mweidehng en mourla.\n\n7 Oh met Sared pahtoula mehlel pwehki lohdi en eh wehio, pwe eh mohngiong inangih kolokolete eh wehio oh lingan en sampah.\n\n8 Met nein Sared serepein me koaiek mehlel, oh pwehki e kilang pahtou me eh pahpa tungoaleniki, e ahpw medewehda en wiahda koasoandi ehu me e pahn kak kapwurehiong wehio rehn eh pahpao.\n\n9 Met nein Sared serepeino me lingan mehlel. Kedekedeo e ahpw koasoieng eh pahpao, oh ndaiong ih: Dahme kahrehda ei pahpa pahtouki? E saikinte wadek poadoapoad kan me atail pahpa ko wa kohdo kotehkihdo wasa loal? Kilang, e sou mie poadepen irail mehn mahs oko, me sang ni arail koasondi rir kan irail kin kalowehdi wehi kan oh ling lap?\n\n10 Oh met, eri, ei pahpa pahn lukehdo Akis, nein Kimnor pwutak; oh kilang, I me kaselel, oh I pahn kahlek mwowe, oh kapereniada, kahrehda e pahn inangih I en wiahla eh pwoud; eri ma e pahn inangih me ke pahn mweidada I en wiahla eh pwoud, a ke pahn ndaiong: I pahn mweidehnguhk ma ke pahn wahdo mongen ei pahpa, nanmwarikio.\n\n11 Oh met Omer wia kepoakepahn Akis; eri, ahnsou me Sared lukehdo Akis, nein Sared serepeino ahpw kahlek mwowe oh e kapereniada, kahrehda e inangiada me en wiahla eh pwoud. Kedekedeo e ahpw ndaiong Sared: Mweidehng en wiahla ei pwoud.\n\n12 Oh Sared ndaiong ih: I pahn mweidehng uhk, ma ke pahn wahdo moangen ei pahpao, nanmwarikio.\n\n13 Kedekedeo Akis ahpw kapokonepene peneinei en Sared, eh peneinei koaros, oh ndaiong irail: Kumwail kahukihong ie me kumwail pahn loaloapwoatohng dahme I pahn anahne sang kumwail?\n\n14 Kedekedeo irail koaros ahpw kahukihong ih, sang Koht en nanleng, oh pil sang nanleng kan, oh pil sang sampah, oh sang moangerail kan, me mehmen me pahn kasapwungehla koasondi me Akis inangih e pahn lupsang moange; mehmen me pahn kadila sohte lipilipil dahme Akis kasalehiong irail, e pahn kamasang eh mour.\n\n15 Kedekedeo irail ahpw pwungkihda ehn Akis koasoandio. Oh Akis ahpw kihong irail kahula kan me kin kohieng irail mehn mahs oko me kin rapahki manaman, me kin wie pepeusdo sang rehn Kein, me wia en sounkamaramas sangete ni tapio.\n\n16 Oh irail kin wie kolokol sang ni manaman en tepilo pwe en kihong kahula pwukat rehn aramas akan, pwe en kolokol irail nan rotorot, pwe en sowese me rapahki manaman en alehdi manaman, oh kamaramas, oh kulih, oh likamw, oh wiahda soangen wiewia suwed kan oh nenek koaros.\n\n17 Oh iei nein Sared serepeino me karehda e kihong nan eh mohngiong en rapahkihda mepwukat sang mehn mahs oko; oh Sared kihong nan mohngiong en Akis; eri, Akis kihong eh peneinei oh kepoakepah kan, kakahluwahsang irail sang ni eh inou kan pwe en wia sohte lipilipil dahme e inangih.\n\n18 Kedekedeo irail ahpw wiahda pwihn suwed rir ehu, duwehte irail mehn mahs oko; me wia pwihn me keieu sakanakan oh suwed sang koaros, mwohn silangin Koht;\n\n19 Pwe Kauno sohte kin ketin doadoahk ni wiepen pwihn suwed rir kan, de pil mahsanih me aramas en kakerehdi nta, ahpw nan soahng koaros e kin ketin irehdi, sangete ni tepin aramas.\n\n20 Oh met ngehi, Moronai, sohte pahn ntingihdi mwomwen arail kahula kan oh wiepen arail pwihn, pwe e sansalohng ie me e mie rehn aramas koaros, oh e pil mih rehn Mehn Leimen kan.\n\n21 Oh e kahrehda kamwomwalahn aramas pwukat me ahnsou wet I wie kosokosoia, oh pil kamwomwalahn araman en Nihpai.\n\n22 Oh sohte lipilipil wehi me pahn utungada soangen pwihn suwed rir wet, pwe re en alehdi manaman oh kekeirki, loa irail doupeseng nan wehio pwon, kilang, re pahn kamwomwala; pwe Kauno sohte pahn mweidehng ntahn sapwellime souleng kan, me pahn kamakamala pahrail, en ahnsou koaros eker ih sang nan pwehl pwe en dupukiong irail oh ahpw e sohte kin dupukiong irail.\n\n23 Eri, Kumwail Mehn Liki kan, e wia sapwellimen Koht eripit me mepwukat en sansalohng kumwail, pwe kumwail en kak koluhkihla dipamwail kan, oh dehr mweidehng mwekid en pwihn en kamaramas pwukat en kohla pohmwail, me kin wiawihda pwe en alehdi manaman oh kekeirki—oh doadoahko, iei, doadoahk en kamwomwala kohieng kumwail, iei, kedlahs en kopwung en Koht Soutuk pahn pwupwidi pohmwail, pwe en keseikumwaildi oh kamwomwkumwailla ma kumwail pahn mweidehng mepwukat en pweida.\n\n24 Eri, Kauno ketin mahsanihonguhk, ahnsou me ke pahn kilang mepwukat wiawihong kumwail pahn kehnda irair keper me kumwail mih loale, pwehki pwihn suwed rir wet me mih rehmwail; oh meid suwediong, pwehki ntahn irail me kin kamakamala; pwe re kin sengiseng sang nan pwelpar pwe en dupukiong, oh pil irail kan me poahsonkihda.\n\n25 Pwe ahnsou pahn kohdo me mehmen me pahn poahsonkihda pahn rapahki en kawehla saledek en sahpw koaros, wehi koaros, oh wehin sahpw koaros; oh e kin elehda kamwomwalahn aramas koaros, pwe tepilo me wia poahsonpe, me iei pahpahn likamw koaros; iei ihte soun wie likamw me ketewehdi tepin atail pahpa oh nohno, iei, ihte ihte soun wie likamw me kahrehda aramas e kamaramas sangete ni tapio; me kahrehda mohngiong en aramas akan keptakaila oh kemehla soukohp kan, oh kostakaih irail, oh keseirailla sangete ni tapio.\n\n26 Eri, ngehi, Moronai, alehdier kehkehlik me I pahn ntingihdi mepwukat pwe suwed en kak imwisekla, oh me ahnsouo pahn kohdo me Sehdan sohte pahn ahneki manaman nan mohngiong en aramas akan, ahpw irail pahn ngoangki wiewia mwahu ahnsou koaros, pwe irail en kak kohdo ni pwarer en mour pwung koaros oh komourla.\n\n", "ether 9": "[center][font_size=26]Iralaud 9[/font_size][/center]\n\n[i]Wehio kohsang emen kohlahng emen sang ni sohso, pitidi ni rir, oh kamaramas—Ihmer kilangada Sapwellimen Mourpwung—Soukohp tohto padapadahngki koluhla—Lehk ehu oh sneik poisin kei kaloke aramas akan.[/i]\n\n1 Oh met ngehi, Moronai, pwurehng uhsehla ei nting kan. Eri, kilang, kedekedeo pwehki pwihn suwed rir en Akis oh kepoakepah kan, kilang, irail kawehla wehin Omer.\n\n2 Ahpw, Kauno ketin kupwur kalahngan ong Omer, oh pil sapwellime pwutak kan oh sapwellime serepein kan me sohte rapahki re en kemehla.\n\n3 Oh Kauno ketin kapariki Omer nan eh ouraman me e pahn mweselsang nan sahpwo; eri Omer ahpw ketin mweselsang nan sahpwo iangahki eh peneinei, oh seiloangki erein rahn kei, oh kohdo oh daulih dohl en Sim, oh kohdo wasa me Mehn Nihpai kan kamwomwala ie, oh sang wasahu re ahpw kohla palimese, oh kohdohng wasa me kahdaniki Aplom, ni oaroahro, oh wasahu e kawada imwe impwalo, oh pil nah pwutak kan oh serepein kan, oh pil tohn imwe koaros, ihte Sared oh e peneinei me soh.\n\n4 Kedekedeo Sared ahpw keidi en wiahla nanmwarki en aramas akan, sang ni wiewia suwed kan; oh e ahpw kihong Akis nah serepeino en wiahla eh pwoud.\n\n5 Kedekedeo Akis ahpw song en kemehla ehn eh pwoud pahpa; oh e wiahiong irail ko me me kahukihla sang ni kahulahn mahso, oh irail alehdi moangen ehn eh pwoud pahpa, ni eh wie mwomwohd nan mwoale, mahmahseniong sapwellime aramas kan.\n\n6 Tohtohlahn pwihn suwed oh rir wet me lap mehlel kahrehda e kawehla nan mohngiong en aramas koaros; ihme kahreda Sared kamakamala nan mwoale, oh Akis weliandi oh kakaun.\n\n7 Kedekedeo Akis ahpw tepida luwangki nah pwutako, kahrehda e saliedi nan imweteng, oh kin kamwengehki kisin mwenge de sohte douluhl lao e mehkihla.\n\n8 Oh met rien pwutako me mehlao, (oh ede iei Nimrah) udahn lingeringer pahn eh pahpao pwehki dahme eh pahpao wiahiong rie pwutako.\n\n9 Kedekedeo Nimrah kihpene kisin pwihn en ohl kei, oh sepohsang nan sahpwo, oh kohla oh koukousoan rehn Omer.\n\n10 Kedekedeo Akis nainkihda pwutak kei, oh aramas akan koapworopworikin irail, mehndahte arail kahukihong ih me irail pahn kin wia soangen wiewia suwed koaros nin duwen me pahn mwahuki.\n\n11 Met nein Akis aramas akan kin inangih irail en kepwehpwehla, duwehte Akis e inangih kolokol manaman; eri, nein Akis pwutangkan kin kihong irail mwohni, me kahrehda irail kahluwahsang pali laud en aramas en idawehn irail.\n\n12 Oh mahwin tepida wiawi nan pwungen nein Akis pwutak kan oh Akis, me reireiki erein pahr tohto kei, ei, me kahrehda kereniong aramas koaros en wehio re en kamwomwala, iei, koaros, ihte meh siliakan me luhwehdi, oh irail me iangala peneinei en Omer.\n\n13 Eri, Omer pwurehng pwuralahng nan sapwe sahpw en sohsou.\n\n14 Kedekedeo Omer tepida mahla; ahpw, nan eh mahlahr e ahpw nainikihda Emer; oh e ahpw keiehdi Emer en wia nanmwarki oh wiliandi kakaun.\n\n15 Oh mwurin eh keiehdi Emer en wiahla nanmwarki e ahpw kilang popohl nan sahpwo erein sounpar riau, oh ih ahpw mehla, ni eh momourikier rahn tohto, me direki pahtou. Kedekedeo Emer ahpw weliandi oh kakaun, oh ahpw idawehnte wiewiahn pwukoahn eh pahpao.\n\n16 Oh Kauno pwurehng tepida kihsang keriao pohn sahpwo, oh peneinei en Emer ahpw pweida mehlel pahn kaweid en Emer; oh nan erein sounpar weneisek riau irail ahpw kehlailla mehlel, kahrehda irail kepwehpwehla mehlel—\n\n17 Oh irail ahneki soangsoangen wahn tuhke, oh werentuhke, oh silik kan, oh likou kaselel, oh kohl, oh silper, oh soang kesempwal koaros;\n\n18 Oh pil soangen pelin akan, oh kou lekelek kan, oh kou kan, oh sihpw, oh pwihk, oh kuht kan, oh pil ekei soangen mahn tohto me kin mwahu ong en doadoahngki.\n\n19 Oh irail pil naineki oahs kan, oh ahs kan, oh mie elepant kan oh kiurelem kan oh kumom kan; koaros kin mwahu ong aramas en doadoahki, ahpw mehlel elepant kan oh kiurelem kan oh kumom kan.\n\n20 Oh met Kauno ahpw ketin kamwerehdi kapai kan pohn sahpwo, me wia sahpw pilipilda nan pwungen sahpw koaros; oh e mahsanih me mehmen me pahn kousoan nan sahpwo pahn kousoanki ong Kauno, ma soh irail pahn kamwomwala ahnsou me irail pahn wiewia suwed laudla; pwe soahng wet, Kauno ketin mahsanih: I pahn kamwerehdiong ei engieng ni unsek.\n\n21 Oh Emer ahpw kin wia kopwung ni kadeik pwung erein eh rahn akan, oh e nainekihda pwutak oh serepein tohto; oh e nainkihda Koriandom, oh e ahpw keiehdi Koriandom en weliandi oh kakaun.\n\n22 Oh mwurin eh keiehdi Koriantom en weliandi oh kakaun e ahpw momouriki sounpar pahieu, oh e kilang popohl nan sahpwo; ei, oh e pil kilangidi Sapwellimen Mourpwungo, oh e ahpw pereperen oh lapalapala nan eh ahnsou; oh e ahpw mehla nan popohl.\n\n23 Kedekedeo Koriantom ahpw ideidawehn pwukoahn eh pahpao, oh ahpw kauada kahnihmw kehlail tohto, oh ahpw kihong sapwellime aramas me mwahu erein eh ahnsou. Kedekedeo e sohte nainikihda seri lao e likeilapala mehlel.\n\n24 Kedekedeo eh pwoudo ahpw kepinsalehdala, ni eh sounpar epwiki riau. Kedekedeo Koriantom ahpw pwoudkihda peinakapw pwulopwul men, nan eh likeilapalahr, oh nainikihda pwutak oh serepein tohto; eri e momour lao e sounpar epwiki pahisek riau.\n\n25 Kedekedeo e ahpw nainkikihda Kom, oh Kom ahpw weliandi oh kakaun; oh e ahpw kakauniki sounpar pahisek duwahu, oh e nainikihda Ehd; oh e pil nainikihda ekei pwutak oh serepein kei.\n\n26 Oh aramas akan pwurehng tohtohla pohn sahpwo pwon, oh suwed pwurehng tepida wie kehkehlaila pohn sahpwo pwon, oh Ehd pwurehng tepida perenikihda koasondi rir kan en mahs, pwe en kawehla eh pahpao.\n\n27 Kedekedeo e ahpw kihsang eh pahpao nan dowe, pwehki e kemehkihla pein nah kedlahs; oh e weliandi oh kakaun.\n\n28 Oh mie soukohp kei ahpw pwurehng pwurodo nan sahpwo, kalkalohngkihong irail koluhla—me irail en kaunopada Mwohn Kauno, ma soh, keriah ehu pahn kohdo pohn sahpwo; iei, e pahn mie lehk lapalap ehu, me irail pahn kamwomwkihla ma irail sohte pahn koluhla.\n\n29 Ahpw aramas akan sohte kamehlele mahsen en soukohp kan, ahpw irail kausirailla; oh ekei kesehlong nan pwoahr oh lao irail mehla. Kedekedeo irail wia soahng pwukat koaros nin duwen pahngok en nanmwarki, Ehd.\n\n30 Kedekedeo lehk lapalap eh tepida wiawi nan sahpwo, oh aramas akan tepida kamwomwala mwadang sang nan sahpwo pwehki lehko, pwe sohte kotou pohn sahpwo pwon.\n\n31 Oh sineik pwoisin kei ahpw kohdo pohn sahpwo pwon, oh pwoisiniedi aramas tohto. Kedekedeo neirail pelin mahn akan ahpw tepida tangasang sineik pwoisin kan, kohlahng nan sahpw en palieir, me Mehn Nihpai kan kin kahdaniki Saraemla.\n\n32 Kedekedeo mie tohto irail me mehla nan ahlo; ahpw, mie ekei me tang kohdihla nan sahpw en palieir.\n\n33 Kedekedeo Kauno ahpw elehda sineik kan re en uhdisang pwakih irail, ahpw re en irehdi ahlo sang aramas akan re en dehr daulih, me mehmen me pahn song en daulih e pahn mehla sang ni pwoisin en sineik kan.\n\n34 Kedekedeo aramas akan ahpw dauwih lipwen mahn akan, oh ahpw kangala me kin mehla kan nan ahlo, lao irail kangala koaros. Met ahnsou me aramas akan kilangada me irail pahn mehla irail ahpw tepida koluhkihla arail wiewia suwed kan oh kapakap ong Kauno.\n\n35 Kedekedeo ahnsou me irail karakarahkala mehlel mwohn Kauno, e ahpw ketin kamwerehdi kotou pohn sahpwo; oh aramas ahpw tepida pwurehng kehlailda, oh tepida pwurehng miehda wahn sahpw nan wehin paliepeng kan, oh nan wehi kan koaros kapilpene. Oh Kauno ahpw kasalehiong irail sapwellime manaman ong doarehsang irail lehko.\n\n", "ether 10": "[center][font_size=26]Iralaud 10[/font_size][/center]\n\n[i]Emen nanmwarki wiliandi emen—Ekei nanmwarki ko kin mwahu; ekei kin suwed—Ahnsou me mour pwung kin mie, Kauno kin ketin kapaida oh kekeirida aramas akan.[/i]\n\n1 Kedekedeo Ses, me wia kadaudoken Ehd—pwehki Ehd mehla sang ni lehko, oh tohn imwe kan koaros ihte Ses me soh—eri, Ses pwurehng tepida kakehlakahla aramas luwetala kan.\n\n2 Kedekedeo Ses ahpw tamataman kamwomwalahn eh pahpa ko, oh e ahpw wiahda wehi mwahu; pwe e tamataman dahme Kauno ketin wiahiong Sared oh rie ohlo ni e eh ketin wairail oh kotehla wasa loal; oh e ahpw kin idawehn sapwellien Kauno ahl akan; oh e nainikihda pwutak oh serepein tohto.\n\n3 Oh nah pwutak me keieu laud, adaniki Ses, e ahpw uhwongada ih; ahpw, lipirap men kaloke Ses, pwehki e kepwehpwe mehlel, me kahrehda eh pahpao pwurehng alehdi popohl.\n\n4 Kedekedeo eh pahpao ahpw wiahda kahnihmw tohto pohn sahpwo, oh aramas akan pwurehng kohpeseng pohn sahpwo pwon. Oh Ses ahpw momour lao e mahla mehlel; oh e nainikihda Riplakis. Oh e ahpw pwoula, oh Riplakish weliandi oh kakaun.\n\n5 Kedekedeo Riplakis ahpw sohte wia me mwahu mwohn silangin Kauno, pwehki e pwoudiki lih tohto oh pekehi tohto, oh ahpw kihong pohn aramas akan dahme irail kin kalongkio; ei, e kihong irail en pwain daksis me katoutou; oh sang ni daksiso e ahpw wiahda ihmw lapala tohto.\n\n6 Oh e ahpw wiahda mwoale me kaselel mehlel; oh e ahpw wiahda imweteng tohto, oh oh mehmen me sohte pahn kapwaiada koasondi en daksis, e kin lakidelong nan imweteng; oh mehmen me sohte kak pwain arail daksis kan, e ahpw kin lakidelong nan imweteng; oh e wiahiongirail en doadoahk ahnsou koaros ong sawaseparail; oh mehmen me sohte pahn doadoahk, e ahpw kin elehda irail en kamakamala.\n\n7 Eri e ahpw alehdi pai en doadoahk kaselel koaros, iei, kohl kaselel e wiahda en wiawihda nan imweteng; oh soangen doadoahng lingan koaros e wiahda en wiawihda nan imweteng. Kedekedeo e ahpw kaloke nah aramas kan sang ni eh mour en kamwahl kan oh tiahk suwed kan.\n\n8 Oh ahnsou me e kakaunikier erein sounpar pahisek riau aramas akan ahpw uhwongada ih; oh mahwin tepida wiawi nan sahpwo, lao Riplakis kamakamala, oh kadaudoke kan ahpw pwepwekihsang nan sahpwo.\n\n9 Kedekedeo erein mwurin erein sounpar tohto kei, Moriandon, (ni eh wia kadaudoken Riplakis) kihpene sounpei kei sang irail me pokousla kan, oh kohla oh mahwiniong aramas akan; oh e kalowehdi kahnimw tohto; oh mahwino kahrehda kahpwal laud mehlel, oh wiwiawihki erein sounpar tohto kei; oh e ahpw alehdi manaman nan sahpwo pwon, oh koasonehdi en wiahla nanmwarki en sahpwo pwon.\n\n10 Oh mwurin eh koasonehdi en wiahla nanmwarki, e ahpw kamarahrahda toutou en aramas akan, me kahrehda e kenikenla nan mesen aramas akan, oh irail keiehdi en wiahla arail nanmwarki.\n\n11 Oh e ahpw kapwung pahrek aramas akan, ahpw kaidehn ong pein ih pwehki eh kamwahl tohto; eri e lipasang mwohn silangin Kauno.\n\n12 Kedekedeo Moriandon ahpw wiahda kahnihmw tohto, oh aramas akan kepwehpwehla mehlel nan eh mwehi, ong wiahda ihmw kan, oh nainiki kohl oh silper, oh poadokedi werentuhke, oh oh nainiki pelin sihpw kan, oh kou kan, oh soang kan me kopwurupwuriong irail.\n\n13 Oh Moriandon ahpw momour lao e mahla mehlel, oh e ahpw nainikihda Kim; oh Kim ahpw weliandi eh pahpa oh kakaun; oh e kakauniki sounpar waluh, oh eh pahpao ahpw mehla. Kedekedeo Kim ahpw sohte kakauniki mour pwung, eri e sohte keniken rehn Kauno.\n\n14 Oh rie ohlo ahpw uhwongadi ih, me kahrehda eh kalowehdi ih nan kalidu; oh mihmi nan kalidu erein eh rahn akan koaros; oh e nainikihda pwutak oh serepein tohto nan eh kalidu, oh nan eh mahlahr e ahpw nainikihda Lihpai; oh e ahpw mehla.\n\n15 Kedekedeo Lihpai ahpw wie papah nan kalidu mwurin eh pahpao eh mehla, erein sounpar pahisek riau. Oh e ahpw mahwiniong nanmwarki en sahpwo, me kehrehda e pein kalowehdiong ih wehio.\n\n16 Oh mwurin eh kalowehdiong pein ih wehio e ahpw wia dahme mwahu mwohn silangin Kauno; oh aramas akan ahpw pweida nan sahpwo; oh e ahpw momour lao e mahla mehlel, oh e nainikihda pwutak oh serepein tohto; oh e pil nainikihda Korom, me e keiehdi en weliandi ih wiahla nanmwarki.\n\n17 Kedekedeo Korom ahpw wia dahme mwahu mwohng silangin Kauno erein eh rahn akan koaros; oh e nainikihda pwutak oh serepein tohto; oh mwurin eh kilangehr rahn tohto e ahpw mehla, oh duhwehte koaros me mih pohn sampah; oh Kis ahpw weliandi ih oh kakaun.\n\n18 Kedekedeo Kis ahpw pil mehla, oh Lip weliandi ih oh kakaun.\n\n19 Kedekedeo Lip ahpw pil wia me mwahu mwohn silangin Kauno. Oh nan mwein Lipo sineik pwoisin kan kamwomwala. Eri irail kohdihla nan sahpw en palieir, pwe re en rapahki kenerail mwonge ong aramas en sahpwo, pwe sahpwo direkihla mahn en nanwelo. Oh pein Lip pil wiahla emen mai en sounkesik.\n\n20 Oh irail wiahda kahnihmw ehu limwahn sahpw tehtiko, wasa me sehdo irepeseng sahpwo.\n\n21 Oh irail wiahkihla sahpw en palieiro en wia sapwtehn, ong kesik mahn. Oh pohn sahpw en paliepeng pwon direkihla kousoan en aramas akan.\n\n22 Oh irail pwersek en doadoahk mehlel, oh irail kin pwainda oh netikihla oh kin netinetpene nanpwungarail, pwe irail en kak kepwehpwehla.\n\n23 Oh irail ahpw koadoahke soangen pwehl en mete koaros, oh irail wiahda kohl, oh silper, oh mete, oh prahs, oh soangen mete koaros; oh irail weiradahsang nan pwehl; eri, irail weirada pwehl laud pwe re en kak alehdi pwehl en mete, en kohl, oh silper, oh mete, oh kapa. Oh irail koadoahkehda soangen doadoahk kaselel koaros.\n\n24 Oh mie arail likou sililik kan, oh likou kaselel kan; oh irail koadoahke soang likou koaros, pwe irail en kak perehkihla paliwararail akan.\n\n25 Oh irail wiahda soangen dipwisou en doadoahk koaros pwe re en kamwakidki pwehl, ong uhpwel oh poadoak [wahn sahpw], ong mehn nahk [wahn sahpw] oh ong popoki pwehl, oh pil mehn kamwakelehki werentuhke kan.\n\n26 Oh irail wiahda soangen dipwisou en doadoahk koaros sang ni arail doadoahngki neirail mahn lapala kan.\n\n27 Oh irail wiahda soangen dipwisou en mahwin koaros. Oh irail wiahda soangsoangen dipwisou en doadoahk kaselel kei.\n\n28 Oh sohte pwihn en aramas me pai mehlel duwehte irail, oh pweida sang nin limen Kauno. Oh irail mihmi nan sahpw me pilipilda sang sahpw koaros, pwe Kauno ketin mahsaniher.\n\n29 Kedekedeo Lip ahpw momouriki pahr tohto kei, oh nainikihda pwutak oh serepein tohto; oh e ahpw pil nainikihda Ardom.\n\n30 Kedekedeo Ardom ahpw weliandi eh pahpao oh kakaun. Oh ahnsou me Ardom kakaunikier sounpar rieisek pahieu, kilang, wehio kohsang ih. Oh e papah erein pahr tohto nan kalidu, iei, erein luhwen eh rahn akan.\n\n31 Oh e nainikihda Ehd, oh Ehd momour nan kalidu erein eh mour. Oh Ehd nainikihda Aron, oh Aron momour nan kalidu erein eh mour; oh e nainikihda Amnikada, oh Amnikada pil momour erein eh mour nan kalidu; oh e nainikihda Koriandom, oh Koriandom momour nan kalidu erein eh mour; oh e nainikihda Kom.\n\n32 Kedekedeo Kom ahpw kahluwahsang elep tohn wehio. Oh e kaunda elep tohn wehio erein pahr pahisek riau; oh e ahpw kohla mahwiniong nanmwarki, Amkid, oh irail pepeiki erein sounpar tohto kei, me kahrehda Kom powehdi Amkid, oh alehdi manaman en kaunda luhwen wehio pwon.\n\n33 Oh nan mwein Kom e tepida mie pwihn lipirap nan sahpwo; oh irail kapwurehda koasondi en mahso, oh wiahda kahula kan duwehte mehn mahsoko, oh pwurehn rapahki re en kawehla wehio.\n\n34 Met Kom ahpw kehlail en peiong irail; ahpw, e sohte kak powehdi irail.\n\n", "ether 11": "[center][font_size=26]Iralaud 11[/font_size][/center]\n\n[i]Mahwin kan, pwupwidi kan, oh wiewia suwed kan kaunda momour en Mehn Sared kan—Soukohp kan kohpada kamwomwala mehlel en Mehn Sared kan ma irail sohte pahn koluhla—Aramas akan kasohwe mahsen akan en soukohp kan.[/i]\n\n1 Oh tohto soukohp kan kohdo nan mwein Kom, oh kohpada kamwomwalahn aramas akan me irail sohte pahn koluhla, oh sohpeilahng Kauno, oh uhdihsang arail kamaramas kan oh wiewia suwed kan.\n\n2 Kedekedeo aramas akan ahpw soikalap soukohp kan, oh irail tangala rehn Kom pwe en doareirail, pwe aramas akan rapahki re en kemehla irail.\n\n3 Oh irail kohpada ong Kom soahng tohto kei; oh e kapaikihda nan erein luhwen eh rahn akan.\n\n4 Oh e momour lao e mahla mehlel, oh nainikihda Siplom; oh Siplom weliandi oh kakaun. Oh rien Siplom uhwongada ih, oh pwurehng tapiada mahwin lap mehlel nan sahpwo pwon.\n\n5 Kedekedeo rien Siplom ohl ahpw kahrehda me soukohp koaros me kohpada kamwomwalahn aramas akan pahn kamakamala;\n\n6 Oh mie kahpwal lap ehu nan sahpwo pwon, pwe irail kadehdehki me kariah lap ehu pahn kohdo nan sahpwo, oh pil ong aramas akan, oh me e pahn mie kamwomwala lap ehu rehrail, me sohte kin wiawi pohn sahpwo, oh tihrail kan pahn koaskoasoakda nan pwehl pohn sahpwo ma irail sohte pahn koluhkihla arail wiewia suwed kan.\n\n7 Oh irail sohte rong mwahu kepitien Kauno, pwehki suwed en arail pwihn suwed kan; eri, mahwin oh pingiping tepida wiawi nan sahpwo pwon, oh pil tohto lehk kan oh soumwahu kan, kahrehda kamwomwala lap ehu wiawi, me sohte kin wiawi pohn sampah; oh mepwukat koaros wiawier nan mwein Siplom.\n\n8 Oh aramas akan tepida koluhkihla diparail akan; oh ni ahnsou me irail wia met Kauno ahpw mahkehng irail.\n\n9 Kedekedeo Siplom ahpw kamakamala, oh Sed ahpw lohdi nan kalidu, oh ahpw momour nan kalidu erein eh rahn akan.\n\n10 Kedekedeo Eiah, nah pwutak, ahpw kalowehdi wehio; oh e ahpw kaunda aramas akan erein eh rahn akan. Oh e ahpw wia soangsoangen suwed koaros nan eh rahn akan, sang met e kakerehda kamaramas laud; oh eh rahn akan me mwotomwot.\n\n11 Oh Ihdem, pwehki e wia kadaudoken Eiah, ahpw alehdi wehio; oh e pil wia me suwed erein eh rahn akan.\n\n12 Kedekedeo nan mwehin Ihdem mie soukohp tohto ahpw kohdo, oh pwurehng kokohp ong aramas akan; ei, irail kohpada me Kauno pahn ketin kamwomwala mehlel irail sang pohn sampah ma irail sohte pahn koluhkihla diparail akan.\n\n13 Kedekedeo mohngiong aramas akan ahpw keptakaila, oh sohte men rong arail mahsen akan; oh soukohp kan mwahieikihla oh pwurasang rehn aramas akan.\n\n14 Kedekedeo Ihdem ahpw wia kopwung suwed erein eh rahn akan; oh e nainikihda Moron. Kedekedeo Moron ahpw weliandi oh kakaun; oh Moron ahpw wia me suwed mwohn Kauno.\n\n15 Kedekedeo mie pingiping ehu wiawihda rehn aramas akan, pwehki pwihn suwed rir kan me wiawihda pwe re en alehdi manaman oh kepwehpwehla; oh ohl suwed kehlail men pwarada nan pwungarail, oh mahwiniong Moron, me kahrehda e kalowehdi elep en wehio; oh kolokol elep en wehio erein sounpar tohto kei.\n\n16 Kedekedeo Moron ahpw kalowehdi ih, oh ahpw pwurehng alehdi wehio.\n\n17 Kedekedeo pil emen ohl kehlail pwarada; oh e wia emen kadaudoken rien Sared ohlo.\n\n18 Kedekedeo e ahpw kalowehdi Moron oh alehdi wehio; eri, Moron momour nan kalidu erein luwen eh rahn akan; oh e nainikihda Koriandor.\n\n19 Kedekedeo Koriandor ahpw momour nan kalidu erein eh rahn akan.\n\n20 Oh nan ahnsou en Koriandor mie pil soukohp tohto me kohdo, oh kohpada duwen soahng kesempwal oh kapwuriamwei kan, oh kalkalohngki koluhla ong aramas akan, oh ma irail sohte pahn koluhla Kauno Koht pahn kadeik irail ong arail pahn kamwomwala mehlel;\n\n21 Oh me Kauno Koht pahn ketin kadaredo de ketin wahdo ekei pwihn me pahn sapwankihla sahpwo, sang ni sapwellime manaman, ni wiepe me e ketin wahkihdo arail pahpahko.\n\n22 Oh irail ahpw kasohwe mahsen koaros en soukohp akan, pwehki arail pwihn rir oh suwed en arail pwihn akan.\n\n23 Kedekedeo Koriandon ahpw nainikihda Ihder, oh e ahpw mehla, ni eh momour nan kalidu erein eh rahn akan.\n\n", "ether 12": "[center][font_size=26]Iralaud 12[/font_size][/center]\n\n[i]Soukohp Ihder kangoangehki aramas akan en kamehlele Koht—Moronai pwurehng koasoia duwen doadoahk manaman oh kapwuriamwei kan me kin pweida sang ni pwoson—Pwoson me elehda rien Sared ohlo en kilang Krais—Kauno kin ketikihong aramas akan luwet pwe irail en karakarahkala—Rien Sared ohl kamwakid Nahna Serin sang ni pwoson—Pwoson, koapworopwor, oh limpoak unsek kesempwal ong komourla—Moronai kilangangki mese Sises.[/i]\n\n1 Kedekedeo mwehin Ihder e mih nan mwehin Koriandumer; oh Koriandumer me wia nanmwarki en sahpwo pwon.\n\n2 Oh Ihder wia soukohp en Kauno; eri Ihder ahpw kohdo nan mwehin Koriandumer, oh tepida kokohp ong aramas akan, pwe e sohte kak kapweiek pwehki Ngehn en Kauno me ketin ieiang.\n\n3 Pwe e kalkalohk sang nimenseng, lao lel ahnsou me ketipino kikihrla, kangkangoangehki aramas akan en kamehlele Koht ni ar pahn koluhla pwe irail de kamwomwala, ndindahiong irail me sang ni pwoson mehkoaros pahn pweida—\n\n4 Eri, mehmen me pahn kamehlele Koht kak koapworopworiki mehlel ehu sampah mwahu, iei, ni pali maun en Koht, koapworopwor wet kohdo sang ni pwoson, me kin wiahla angkehn palingehn en aramas akan, me kak wiahiong irail en kehlail oh tengeteng, kalapw wiwia doadoahk mwahu kan, oh pahn kaluwahlang en kalingana Koht.\n\n5 Kedekedeo Ihder ahpw kohpada soang kesempwal oh kapwuriamwei kan ong aramas akan, me irail sohte kamehlele, pwehki irail sohte kilang.\n\n6 Oh met, ngehi, Moronai, pahn koasoia ekis duwen mepwukat; I pahn kasalehiong sampah me pwoson iei soahng kan me [kitail] kin koapworopworki oh sohte kilang; eri, dehr peikasal pwehki ke sohte kilang, pwe ke sohte pahn alehdi kadehdehu lao lel mwurin songosong en ahmw pwoson.\n\n7 Pwe sang ni pwoson me Krais ketin kasalehiong pein ih atail pahpa kahlapoko, mwurin eh iasadahsang mehla; oh e sohte ketin kasalehiong irail pein ih lao irail pwoson ih; eri, e udahn anahnepe me ekei pwoson ih, pwe e sohte ketin kasalehiong sampah pein ih.\n\n8 Ahpw pwehki ehn aramas akan ar pwoson me e ketin kasalehiong sampah pein ih, oh kalinganahla maren semehu, oh kaunopada ahlo pwe mehtei kan en kak tungoale kisakis en nanleng, pwe irail en kak koapworopworki soang kan me re sohte kin kilang.\n\n9 Eri, kumwail en pil ahneki koapworopwor, oh tungoale kisakiso, ma kumwail pahn ahneki pwoson.\n\n10 Kilang sang ni pwoson me irail mehn mahs oko malipilipiong nan koasondi sarawi en Kohto.\n\n11 Eri, sang ni pwoson me kosonned en Moseso kohkihdo. Ahpw sang ni kisakis en Sapwellime Iehroso, Koht ketin kaunopadahr ahl me kaselel sang; oh sang ni pwoson me e ketin pwekidahr.\n\n12 Pwe ma sohte pwoson rehn aramas akan, Koht sohte kak wia doadoahk kapwuriamwei rehrail; eri, e sohte kin kasalehiong irail pein ih lao irail pwoson.\n\n13 Kilang, iei sang ni ehn Alma oh Amulek ara pwoson me elehda imwetengo en mweredi nan pwehl.\n\n14 Kilang, iei sang ni ehn Nihpai oh Lihai ara pwoson me kahrehda Mehn Leimen kan wekila, me kahrehda irail papidaiskihla kisiniei oh Ngehn Sarawi.\n\n15 Kilang, iei sang ni ehn Amon oh rieh kan arail pwoson me kahrehiong arail wia doadoahk kapwuriamwei lap akan rehn Mehn Leimen kan.\n\n16 Ei, oh irail koaros me wiahda doadoahk kapwuriamwei kan wia sang ni pwoson, iei irail kan me kohdo mwohn Krais oh pil irail kan me kohdo mwuri.\n\n17 Oh iei sang ni pwoson me tohnpadahk silimeno alehdi inou ehu me irail sohte pahn kehndi mehla; oh irail sohte alehdi lao mwurin irail pwosonla.\n\n18 Oh sohte pak ehu me aramas emen wia doadoahk kapwuriamwei kan lao mwurin irail pwosonla; eri irail kamehlele mahs Sapwellimen Kohto.\n\n19 Oh mie me tohto me arail pwoson udahn kehlail, iei mwohn Krais eh ketido, irail sohte kak kolkoldi palie kahdengo, ahpw ni mehlel kilangkihdi mesarail kan soahng kan me irail kilangki arail pwoson, oh irail peren.\n\n20 Oh kilang, se kilangehr nan poadoapoad wet me emen irail iei rien Sared ohlo; pwe e pwoson Koht me lap mehlel, me ni ahnsou me Koht ketikihwei sapwellime rekenlengo e sohte kak ekihsang rien Sared ohlo en kilang, pwehki sapwellime mahsen me e ketin mahsaniong ih, mahseno me e alehdi sang ni pwoson.\n\n21 Oh mwurin rien Sared ohlo e kilangadahr rekenleng en Kauno, pwehki inou me rien Sared ohlo alehdi sang ni pwoson, Kauno sohte kak koledihsang ih en kilang mehkoaros; eri e ketin kasalehiong ih soahng koaros, pwe e sohlahr kak kolokolete palio kahdengo.\n\n22 Oh iei sang ni pwoson me ei pahpa ko alehkihdi inou me mepwukat udahn pahn kohdo rehn riarail kan sang Mehn Liki kan; eri Kauno, Sises Krais, me ketin mahsanihong ie.\n\n23 Oh I patohwanong ih: Maing Kaun, Mehn Liki kan pahn kauwe mepwukat, pwehki aht luwet nan nting; Maing Kaun, pwehki omwi ketin wiahiong kiht sen koaiek nan koasokosoi sang ni pwoson, ahpw komwi sohte ketin wiahiong kiht sen koaiek nan nting; pwe komwi ketin wiahiong aramas pwukat koaros en kak koasoi kehlail, pwehki Ngehn Sarawi me komwi ketikihong irailehr;\n\n24 Oh komwi ketin wiahiong kiht sen kak ekiste nting, pwehki soakoaiek en peht kan. Kilang, komwi sohte ketin wiahiong kiht sen koahiek nan nting duwehte rien Sared ohlo, pwe komwi ketin wiahiong ih en kak ntingihdi soahng kan ni koahiek duwehte pein komwi, kahrehda e kin manaman ong aramas en wadek.\n\n25 Komwi pil ketin wiahiong aht koasoai kan en manaman oh kehlail, iei kahrehda se sohte kak ntingihdi; eri, ahnsou me se kin nting se kin kilang aht luwet, oh sapwungala pwehki koasoanepen aht koasoai kan; oh I periki pwe Mehn Liki kan deh pahn kauwe aht koasoai kan.\n\n26 Oh ahnsou me I ndahier met, Kauno ketin mahsanihong ie, ndinda: Me pweipwei kan me kin kauwe, ahpw irail pahn mwahiei; oh ei kalahngan pahn itarohng me mpai kan, kahrehda arail sohte pahn kak doadoahngki amwail luwet oh kawehkin kumwail;\n\n27 Oh ma aramas akan kohdo rehi, I pahn kasalehiong irail arail luwet kan. I kihong aramas akan luwet pwe irail en kak karakarahkala; oh ei kalahngan itarohng aramas akan koaros me pahn karakarahkala mwohi; pwe ma irail pahn karakarahkala mwohi, oh pwosoniehla, I ahpw pahn wiahiong soahng kan me luwet en wiahla mehkot kehlail ong irail.\n\n28 Kilang, I pahn kasalehiong Mehn Liki kan arail luwet kan, oh I pahn kasalehiong irail pwoson, koapwoaroapwoar oh limpoak unsek me kin wahdohng ie—utuhnpil en mour pwung koaros.\n\n29 Oh ngehi, Moronai, mwurin ei rongehr mahsen pwukat, alehdier popohl, oh nda: Maing Kaun, kupwuromwi me pwung en pweida, pwe I ese me komwi kin ketin wia sapwellimomwi doadoahk ong aramas akan nin duwen arail pwoson;\n\n30 Pwe rien Sared ohlo mahsanihong nahnahn Serin, Mwekid—oh e ahpw mwekida. Oh ma e sohte ahneki pwoson e sohte pahn kak mwekida; eri komwi kin ketin doadoahk mwurin aramas akan arail kin ahneki pwoson.\n\n31 Pwe ih mwomwen omwi kasalehiong pein komwi ong sapwellimomwi tohnpadahk kan; pwe mwurin arail pwoson, oh ahpw koasoaiki mwaromwi, komwi ahpw ketin kasalehiong irail pein komwi ni manaman laud.\n\n32 Oh I pil tamataman me komwi ketin mahsanih me komwi kaunopadahr wasahn kousoan ong aramas, iei, sang nan tehnpas akan en Sahmo, wasa me aramas akan kak koapwoaroapwoariki mehlel; eri aramas anahne koapwoaroapwoar, ma soh e sohte kak alehdi sohsohn wasa me komwi ketin kaunopadahr.\n\n33 Oh pil, I tamataman me komwi ketin mahsani me komwi ketin poakehng sampah, me kahrehda omwi ketin pwilikihdier omwi mour pwehki sampah, pwe komwi en kak pwurehng alehda ong kaunopada dowen aramas akan.\n\n34 Oh met I ese me limpoak wet me komwi sapwellimaniki ong aramas akan iei limpoak unsek; eri, ma aramas akan sohte pahn ahneki limpoak unsek irail sohte pahn kak sohsohki wasa me komwi ketin kaunopadahr nan tehnpas akan en Sememwio.\n\n35 Eri, I ese sang met me komwi ketin mahsani, ma mehn Liki kan sohte pahn ahneki limpoak unsek, pwehki aht luwet, komwi pahn ketin song irail, oh ketikihsang irail arail koaiek, iei, dahme irail alehdiero, oh ketikihong irail akan me pahn ahneki laud.\n\n36 Kedekedeo I ahpw kapakap ong Kauno pwe en ketikihong Mehn Liki kan kupwur kalahngan, pwe irail en kak ahneki limpoak unsek.\n\n37 Kedekedeo Kauno ahpw mahsanihong ie: Ma irail sohte pahn ahneki limpoak unsek e sohte pahn katapan ong komwi, pwehki kowe ke loaloapwoat; eri, ahmw likou karmend pahn mwakelekela. Oh pwehki ahmw kilangehr ahmw luwet ke pahn kehlaila, kahrehda ke pahn mwomwohd wasa me I kaunopadahr nan tehnpas akan en Semeio.\n\n38 Oh met ngehi, Moronai, rahnmwahuihala Mehn Liki kan, ei, oh pil riei kan me I poakpoake, lao lel ahnsou me kitail pahn tuhpene mwohn mwoalen kopwung en Krais, wasa me aramas koaros pahn ese me ei likou karmend sohte mwahi en amwail nta powe.\n\n39 Oh kumwail ahpw pahn ese me I kilangehr Sises, oh me e ketin koasoai ong ie ni aht kilengpene, oh me e ketin mahsanihong ie ni sansal oh karakarahk, mehlel duwehte aramas eh koasoaieng emen nan pein ei lokaia, duwen mepwukat;\n\n40 Oh ekeite me I ntingihdi, pwehki ei luwet nan nting.\n\n41 Oh met, I pahn kangoangehkin kumwail en rapahki Sises menet me soukohp kan oh wahnpoaron kan ntingihdier, pwe kalahngan en Koht Sahmo, oh pil Kauno Sises Krais, oh Ngehn Sarawio, me kadehdehki ira, en kak oh ieianguhk kohkohlahte. Ahmen.\n\n", "ether 13": "[center][font_size=26]Iralaud 13[/font_size][/center]\n\n[i]Ihder koasoaiahda duwen Serusalem Kapw ehu me pahn kokouda nan Amerika sang ni kadaudoken Sosep—E wia kokohp kan, oh lekidekla, ntingihda poadoapoad en Mehn Sared kan, oh kohpada kamwomwalahn Mehn Sared kan—Mahwin wiawi nan sahpwo pwon.[/i]\n\n1 Oh met ngehi, Moronai, pahn uhsehla kanekehla ei ntingih duwen kamwomwalahn aramas akan me I ntintingih.\n\n2 Pwe kilang, irail kasohwehier ehn Ihder mahsen kan koaros; pwe e ndahiong irail soahng koaros ni mehlel, sangete ni tepin aramas; oh me mwurin pihl akan eh pwuredihsang pohn sahpw koaros e wiahla sahpw pilipilda ehu sang sahpw koaros, sahpw me Kauno ketin pilada; eri Kauno ketin kupwuriki me aramas koaros me pahn kousoan pohn sahpwo pahn papah ih;\n\n3 Oh me e pahn wia wasa me Serusalem Kapwo pahn mih, me pahn kohdihdo sang nanleng, oh pahn wia sapwellimen Kauno tehnpas sarawi.\n\n4 Kilang, Ihder kilangada sapwellimen Krais rahn akan, oh e koasoia duwen Serusalem Kapwo pohn sahpwet.\n\n5 Oh e pil koasoaia duwen peneinei en Israel, oh Serusalemo wasa me Lihai pahn kohsang ie—mwurin e pahn kamwomwala e pahn pwurehng wiawihda, kahnihmw sarawi ong Kauno; eri, e sohte kak wia Serusalem kapw pwehki e sang mahs; ahpw e pahn pwurehng wiawihda, oh wiahla kahnihmw sarawi ong Kauno; oh e pahn wiawihda ong peneinei en Israel—\n\n6 Oh me Serusalem Kapw pahn wiawihda pohn sahpwet, ong luhwen kadaudok en Sosep, me soahng pwukat wia karasepe ehu.\n\n7 Pwe nin duwen Sosep eh wahlahng semehu nan sahpw en Isip, iei e ahpw kepinsalehdala wasahu; eri, Kauno ketin wahdosang luhwen kadaudok en Sosep sang nan sahpw en Serusalem, pwe en kak ketin kupwurehla kadaudoken Sosep kan pwe irail en dehr mehla, duwehte e ketin kupwurehla semen Sosepo pwe e dehr mehla.\n\n8 Eri, luhwen peneinei en Sosep kan pahn kokouda pohn sahpw wet; oh e pahn wia sahpwarail sahpw en sohso; oh irail pahn wiahda kahnihmw sarawi ehu ong Kauno, duwehte Serusalem en mahso; oh irail sohla pahn namenekla, lao lel ni imwilahn ahnsou me sampah pahn imwisekla.\n\n9 Oh e pahn mie nanleng kapw ehu oh sampah kapw ehu; oh re pahn duwehte mehn mahso ahpw mehn mahso pahn imwisekla, oh soahng koaros pahn kapwala.\n\n10 Oh Serusalem Kapwo ahpw pahn kohdo; oh meid pahi irail me pahn kousoan wasahu, pwe iei irail me arail likou karmend kan pwetepwetala sang ni ntahn Sihmpwulo; oh irail me pahn wadawadiong rehn luhwen kadaudok en Sosep kan, me wia kisehn peneinei en Israel.\n\n11 Oh Serusalem en mahso ahpw pil pahn kohdo; oh toweh kan, meid pai irail, pwe irail kamwakeldahr nan ntahn Sihmpwulo; oh irail iei me mwerpesengehr oh kopwurupwurpenehr sang ni keimw pahieu en sampah, oh sang ni wehi kan en paliepeng, oh alehdier pweidahn inouo me Koht ketin inoukihong samarail, Eipraam.\n\n12 Oh ahnsou me soahng pwukat pahn kohdo, pwuhk sarawio pahn pweida me ketihtihki, me irail kan me pahn tiheng, pahn mwurihla; oh me pahn mwurih kan, pahn tihengla.\n\n13 Oh I ahptehn pahn ntingih ekei, ahpw I sohte mweimweiong; ahpw ehn Ihder kokohp kan me kesempwal oh kapwuriamwei; ahpw re sohte kin wiahki ih mehkot, oh kausala ih; oh e kin rukuruk nan pwoar en paip ehu ni rahn, oh nihpwong e kin kowei oh kilikilang soahng kan me pahn kohdohng aramas akan.\n\n14 Oh ni eh wie koukousoan nan pwoar en paip ehu, e ahpw wiahda luhwen poadoapoad wet, kilikilang kamwomwala kan me kohdohng aramas akan, nihpwong.\n\n15 Kedekedeo me nan pahrohte me e pekousang rehn aramas akan mie mahwin lap ehu wiawihda rehn aramas akan, pwe me tohto me uhda, me wia ohl kehlail kei, oh rapahki re en kemehla Koriandumer sang ni arail koasondi en wiewia suwed rir kan, me kosoiepe wiawiher.\n\n16 Oh met Koriandumer, pein onopkier, wiepen mahwin koaros oh widing en sampah pwong, eri e mahwiniong irail kan me rapahki re en kemehla ih.\n\n17 Ahpw e sohte koluhla, pil iangahki nah pwutak oh serepein kaselel kan; de pil nein Kohor pwutak oh serepein kaselel kan; de pil nein Korior pwutak oh serepein kaselel kan; oh ni mehlel, sohte pwutak oh serepein kaselel men pohn sampah me koluhkihla diparail kan.\n\n18 Eri, kedekedeo me ni tepin pahr me Ihder koukousoan nan pwoar en paipo, mie aramas tohto me kamakamala pahn nein pwihn suwed rir kan neirail kedlahs kan, me pepeiong Koriandumer pwe re en kak alehdi wehio.\n\n19 Kedekedeo nein Koriandumer pwutangkan pei kehlail oh nta kusila laud.\n\n20 Oh nan keriau en pahro mahsen en Kauno ahpw kohdohng Ihder, me e pahn kohla oh kohpehng Koriandumer me, ma e pahn koluhla, oh tohn imwe koaros, Kauno pahn ketikihong ih sapwellime wehio oh doarehla aramas akan—\n\n21 Ma soh re pahn kamwomwala, oh tohn imwe pwon ihte ih me pahn luhwehdi. Oh e pahn momour oh kilangidi pweidahn kokohp kan me kohpadahr duwen ekei aramas me pahn alehdi sahpwo pwe en wia arail sohso; oh irail pahn sarepidi Koriandumer; oh koaros pahn kamwomwala ihte Koriandumer.\n\n22 Kedekedeo Koriandumer ahpw sohte koluhla, de pil tohn imwehu, de pil aramas akan; oh mahwino sohte uhdi; oh irail rapahki re en kemehla Ihder, ahpw e kin sepohsang mworail oh pwurehng rukila nan pwoaren paipo.\n\n23 Kedekedeo Sahred ahpw pil uhda, oh e pil mahwiniong Koriandumer; oh e keme ih, kahrehda ni rahn kesiluhwo e ahpw kalowehdi ih nan kalidu.\n\n24 Oh nan pahr kapahieu, nein Koriandumer pwutak kan ahpw keme Sahred, oh ahpw pwurehng alehdi wehio ong arail pahpao.\n\n25 Met mahwing pwurehng tepida wiawi pohn sahpwo pwon, aramas koaros iang eh pwihn mahmahwinki dahme e inangih.\n\n26 Oh mie lipirap kei, oh ni mehlel, soangen wiewia suwed koaros mih pohn sahpwo pwon.\n\n27 Kedekedeo Koriandumer udahn lingeringer pahn Sahred, oh kohlahng mahwinkihong ih nah sounpei kan; oh irail tuhpene nan arail lingeringer laud, oh irail tuhpene nan wahu en Kilkal; oh mahwino doarala mehlel.\n\n28 Kedekedeo Sahred ahpw mahwiniong ih erein rahn siluh. Kedekedeo Koriandumer ahpw kemehda, oh ahpw pwakih ih lao e kohla nan patapat en Eslon.\n\n29 Kedekedeo Sahred ahpw mahwiniong ih nan wasa patapat kan; oh kilang, e ahpw kemehda Koriandumer, oh pwurehng pwakiala ih nan wahu en Kilkal.\n\n30 Oh Koriandumer ahpw pwurehng mahwiniong Sared nan wahu en Kilkal, wasa me e keme Sahred oh kemehla ih.\n\n31 Oh Sahred kauwehla dengen Koriandumero, oh e sohte pwurehng mahwinki erein sounpar riau, nan ahnsou me aramas kan koaros pohn sahpwo wie kamkamaramas, oh sohte emen me kak kauhdi irail.\n\n", "ether 14": "[center][font_size=26]Iralaud 14[/font_size][/center]\n\n[i]Wiewia suwed en aramas akan kahrehda keriah ehu pohn sahpwo—Koriandumer tapiada mahwin ong Kiliad, mwuri Lip, oh mwuri Sihs—Nta oh kamaramas laud kipehdi sahpwo.[/i]\n\n1 Oh met keriah lap ehu tepida pohn sahpwo pwon pwehki wiewia suwed en aramas akan, me iei, ma aramas men pahn pwilikihda nah dipwisou de nah kedlahs pohn eh pasapas, de nan wasa me e kin nekidala, kilang, madahsang rahno, e sohte pahn kak diar, pwehki keriah lap wet pohn sahpwo.\n\n2 Eri emen emen arams ahpw kolkihdi pehkan dahme pein ah, oh sohte men peki de pil kihla; oh emen emen aramas kin kolokolki pali maun en peh kan wasahn kolkol en nah kedlahs, pwe en doarehki pein ah dipwisou oh pein ah mour oh ah pwoud kan oh nah seri kan.\n\n3 Oh met, mwurin erein sounpar riau, oh mwurin Sahred eh mehla, kilang, rien Sahred ohl pil pwarada oh mahwiniong Koriandumer, oh Koriandumer ahpw keme ih oh pwakialahng nan sapwtehn en Eikis.\n\n4 Kedekedeo riehn Sahred ohlo ahpw mahwiniong ih nan sapwtehn en Eikis; oh mahwino doarala mehlel, oh kid kei mehkihla kedlahs.\n\n5 Kedekedeo Koriandumer ahpw kapildi sapwtehno; oh rien Sahred ohlo ahpw karihsdo sang nan sapwtehno nihpwong, oh kemehla ekei pali nein Koriandumer sounpei kan, ni arail sakaulahr.\n\n6 Oh e ahpw kohdo nan sahpw en Moron, oh koasonehdi pein ih nan mwoalen Koriandumer.\n\n7 Kedekedeo Koriandumer ahpw koukousoan rehn nah sounpei kan nan sapwtehno erein sounpar riau, me kahrehda nan ahnsouo e ahpw alehdi kakehlail laud ong nah sounpei kan.\n\n8 Met rien Sahred ohlo, me adaniki Kiliad, pil alehdier kakehlail ong nah sounpei kan, pwehki pwihn suwed rir kan.\n\n9 Kedekedeo nah samworo lapalap kemehla ih ni eh ketiket nan mwolehu.\n\n10 Kedekedeo emen pwihn suwed rir ko me kemehla ih sang ni ahl rir pwot, oh kalowehdi ong pein ih wehio; oh ede iei Lip; oh Lip wia ohl paliwar laud men, lapalahsang ohl koaros en nanpwungen aramas ko pwon.\n\n11 Kedekedeo nan tepin pahr en Lip, Koriandumer ahpw kohdo nan sahpw en Moron, oh mahwingiong Lip.\n\n12 Kedekedeo e ahpw mahwiniong Lip, me kahrehda Lip eh pelehdi pehu oh kawehla; ahpw, nein Koriandumer sounpei kan kohwei kehlail ong Lip, kahrehda eh tangala ni irepen sahpwo pohn oaroahro.\n\n13 Kedekedeo Koriandumer ahpw pwakih ih; oh Lip ahpw mahwiniong ih pohn oaroahro.\n\n14 Kedekedeo Lip ahpw mahwiniongada nein Koraindumer sounpei kan, kahrehda irail pwurehng tangala nan sapwtehn en Eikis.\n\n15 Kedekedeo Lip ahpw pwakih ih lao e kohdo nan patapat en Eikohs. Oh Kiraindumer kahrehsang aramas kan koaros ni eh tangatangasang Lip nan pali en sahpwo me e kin tangala.\n\n16 Oh ahnsou me e kohdo nan patapat en Eikohs e ahpw mahwiniong Lip, oh e palapaliong ih lao e mehla; ahpw, rien Lip ohl ahpw weliandi ih oh kohdohng Koriandumer, oh mahwino doarala mehlele, me kahrehda Koriandumer pwurehng tangasang mwohn nein rien Lip ohlo sounpei kan.\n\n17 Met eden rien Lip ohlo iei Sihs. Kedekedeo Sihs ahpw pwakiala mwurin Koriandumer, oh e kawehla kahnihmw tohto, oh e kemehla koaros lih akan oh seri kan, oh e ahpw kin isikala kahnihmw kan.\n\n18 Oh rohng kamasepwehk en Sihs kohwei wasa koaros nan sahpwo; ei, pakair ehu kohwei nan sahpwo—Ihs me kak uh mwohn nein Sihs sounpei kan? Kilang, e kin koahkoa sampah mwowe!\n\n19 Kedekedeo aramas akan ahpw tepida kohpene nan sounpei kan, wasa koaros pohn sahpwo.\n\n20 Oh irail pwalpeseng; oh ekei irail kohla iangala nein Sihs sounpei kan, oh ekei irail kohla iangala nein Koriandumer sounpei kan.\n\n21 Oh mahwino me laud oh werei mehlel, oh ahnsou reirei kilel en nta oh kamaramas wiwiawi, me kahrehda pohn sahpwo pwon direkihla paliwar en me mehla kan.\n\n22 Oh mahwino kin karuwaru oh wuk mehlel kahrehda sohte me luhwehdi pwe en saripedi mehla kan, ahpw irail kin karihswei sang ni nta keredi kohlahng nta keredi, pwilipwilikihdi paliwar en ohl akan, lih akan, oh seri kan mihseli pohn sahpwo, pwe en wiahla kenen mwahs me kin kangala uduk.\n\n23 Oh pwowehu kohpeseng pohn sahpwo, iei pohn sahpwo pwon; eri aramas akan soansuwedkihda ni rahn oh nihpwong, pwehki pwowehu.\n\n24 Ahpw, Sihs sohte uhdihsang pwakih Koriandumer; pwe e kahukihla me e pahn dupukiong Koriandumer eh ntahn rie ohlo, me kamakamalahr, oh mahsen en Kauno me kohieng Ihder me Koriandumer sohte pahn mehkihla kedlahs.\n\n25 Oh met kitail kilang me Kauno ketin pwarengkinirail sapwellime engieng unsek, oh arail wiewia suwed kan oh tiahk suwed kan me kaunopadahr arail kamwomwala poatoapoat.\n\n26 Kedekedeo Sihs ahpw pwakih Koriandumer kohla palimese, lao lel ni irepen sahpwo ni oaroahro, oh wasahu e mahwiniong Sihs erein rahn siluh.\n\n27 Oh wen kamasepwehk en kamwomwalahn nein Sihs sounpei kan kahrehda aramas akan tepida masepwehk, oh tepida tang mwohn nein Koriandumer sounpei kan; oh irail tang kohla nan sahpw en Korior, oh kemehla toweh kan mwohrail, oh koaros me sohte iangirailla.\n\n28 Oh irail kauwada imwarail impwal akan nan wahu en Korior; oh Koriandumer kauwada imwe impwal akan nan wahu en Suhr. Met wahu en Suhr karanihte dohl en Komnor; eri, Koriandumer ahpw kihpene nah sounpei kan pohn dohl en Komnor, oh ahpw pouk souwi ong nein Sihs sounpei kan pwe en luke iraildohng en mahwin.\n\n29 Kedekedeo irail ahpw kohdo, ahpw pwurehng pwepwekihla; oh irail pwuredo keriapak, oh irail pwurehng pwepwekihla keriapak. Kedekedeo irail pwurehng pwurodo kesilipak en ahnsou, oh mahwino doarala mehlel.\n\n30 Kedekedeo Sihs ahpw palapaliong Koriandumer oh kihong diren ohla kan; oh Koriandumer, lupungmaskihla pwehki nta laud kohsang, oh wisiksang duwehte me e mehla.\n\n31 Met uwen ohl akan, lih akan oh seri kan me mehla pali koaros udahn laud kahrehda Sihs ruwesehki nah aramas akan me irail sohte pahn pwakih nein Koriandumer sounpei kan; eri, irail pwuralahng arail wasahn pweidi.\n\n", "ether 15": "[center][font_size=26]Iralaud 15[/font_size][/center]\n\n[i]Mehn Sared Miliohn kei kamakamala nan mahwin—Sihs oh Koriandumer kihpene aramas koaros oh ong mahwin lao mehla—Ngehn en Kauno uhdihsang ieiang irail—Wehin Mehn Sared kan kamwomwala mehlel—Ihte Koriandumer me luwehdi.[/i]\n\n1 Kedekedeo ahnsou me Koriandumer maiaudahsang eh ohla kan, e ahpw tepida tamanda mahsen kan me Ihder mahsanihong ih.\n\n2 E kilangehr me nah aramas akan me kamakamkihlahr kedlahs kereniongehr lel aramas riarar, oh e tepida pahtou nan eh mohiong; iei, ohl kehlail akan, oh arail pwoud kan, oh neirail seri kan me kamakamala meh riarar.\n\n3 E tepida koluhkihla suwed me e wiahdahr; e tepida tamanda mahsen kan me soukohp kan koaros mahsaniher, oh e kilangehr me pwonte pweidahr, ni pisetikpe; oh palingeni mwahieiki oh sohte men nsanamwahla.\n\n4 Kedekedeo e ahpw ntingihda kisin likou ehu ong Sihs, ni eh inangih en kamourala aramas kan, oh en mweidala wehio pwe en doarehla ehn aramas kan mour.\n\n5 Kedekedeo ahnsou me Sihs alehdier nah kisin likouo e ahpw ntingihda ehu kisin likou ong Koriandumer, ma e pahn mweidala pein ih, pwe en kak kemehkihla ih pein nah kedlahs, ih met me e pahn mweidikihla aramas akan en mourla.\n\n6 Kedekedeo aramas akan sohte koluhkihla diparail akan; oh nein Koriandumer aramas akan mwekidikihda arail lingeringer pahn nein Sihs aramas akan; oh nein Sihs aramas akan mwekidikihda arail lengeringer pahn nein Koriandumer aramas akan; eri, nein Sihs aramas akan mahwiniong nein Koriandumer aramas akan.\n\n7 Oh ahnsou me Koriandumer kilangada me e pahn kereniongehr pwupwidi e ahpw pwurehng tangasang mwohn nein Sihs aramas akan.\n\n8 Kedekedeo e ahpw kohdo ni pihl akan en Riplienkum, me, wehwehki, lapala, de lapalahsang koaros; eri, ahnsou me irail kohdo ni pihl pwukat irail kauwada imwarail impwal akan; oh Sihs pil kauwada impwal akan karanih irail; oh eri mandahsang rahno irail ahpw kohdo mahwin.\n\n9 Kedekedeo irail pei nan mahwin doar mehlel ehu, me kahrehda Koriandumer pwurehng alehdi ohla, oh e lupungmaskihla nta e kerasang.\n\n10 Kedekedeo nein Koriandumer sounpei kan ahpw nantihong mahwin kehlailiong nein Sihs sounpei kan kahrehda irail keme irail, kahrehda arail tangasang mwohrail; oh irail tang kohla palieir, oh ahpw kauwada imwarail impwal kan wasa me adaniki Okad.\n\n11 Kedekedeo nein Koriandumer sounpei kan ahpw kauwada imwarail impwal akan karanih ni dohl en Rama; oh iei ih dohlo me ei pahpa Mormon ekihla poadoapoad kan ong Kauno, me sarawi.\n\n12 Kedekedeo irail ahpw kihpene aramas koaros me mih pohn sahpwo pwon, me saikinte kamakamala, ihte Ihder me soh.\n\n13 Kedekedeo Ihder ahpw kilang wiewia kan koaros en aramas akan; oh e kilang me aramas akan me uhki Koriandumer kohpene iangala nein Koriandumer sounpei kan; oh aramas akan me uhki Sihs kohpene iangala nein Sihs sounpei kan.\n\n14 Eri, erein sounpar pahieu me ira kihkihpene aramas akan, pwe ira en kak alehdi koaros me mih pohn sahpwo, oh pwe ira en kak alehdi kakehlail koaros me ira kak alehdi.\n\n15 Kedekedeo ahnsou me irail koaros kohpene, emen emen ong pwihn en sounpei me irail men iang, iangahki arail pwoud kan oh neirail seri kan—koaros ohl akan, lih akan, oh seri kan alehda dipwisou en mahwin kan, mehn sansar kan, tehtehn mwarmware kan, lisoarop kan, oh likouki likoun mahwin kan—irail ahpw emente karihsehng emen pwe en mahwin; oh irail mahwin rahno pwon, oh sohte me pweida.\n\n16 Kedekedeo ahnsou me e nihpwongdi irail pwangada, oh pwuralahng wasahn arail komoal; oh mwurin arail pwuralahng wasahn arail komoal kan irail kin weriwer oh sengisengki neirail aramas me mehla kan; oh arail weriwer kan me kehlail mehlel, oh sengiseng oh mwahiei kan, kahrehda re katohrepeseng nan wehwe ni mehlel.\n\n17 Kedekedeo mandahsang rahno irail ahpw pwurehng pwurala mahwin, oh rahno me kamasepwehk mehlel; ahpw, irail sohte pweida, ahnsou me e nihsoutikdi irail pwurehng katohrehkipeseng nan wehweh arail weriwer kan, oh sengiseng kan, oh mwahiei kan, pwehki kamakamalahn neirail aramas kan.\n\n18 Kedekedeo Koriandumer ahpw pwurehng ntingihda kisin likou ehu ong Sihs, me e inangih en dehr pwurehng kohdo mahwin, ahpw me en ale wehio, oh mweidehng aramas akan en mourla.\n\n19 Ahpw kilang, Ngehn en Kauno uhdihsang ieiang irail, oh Sehdan ahneki manaman unsek pohn mohngiong en aramas akan; pwe irail mweidala mohngiongarail kan en keptakaila, oh maskunlahn arail madamadau kan kahrehda irail pahn kamwomwala; eri irail pwurehng kohla mahwin.\n\n20 Kedekedeo irail pei rahno pwon, oh ahnsou me e nihpwongdi irail meir pohn neirail kedlahs kan.\n\n21 Oh mandahsang rahno irail pei lao lel nihpwong.\n\n22 Oh ahnsou me e nihpwongdi irail sakaukihla arail lingeringer, duwehte aramas men me sakaukihla wain; oh irail meirla pohn neirail kedlahs kan.\n\n23 Oh mandahsang rahno irail pwurehng peipene; oh ahnsou me e nihpwongidi irail koaros mehkihla kedlahs ihte meh limehk riemen nein Koriandumer arams, oh meh wenehk duwemen nein Sihs aramas.\n\n24 Kedekedeo irail meirla pohn neirail kedlahs kan nihpwongo, oh manda rahno irail pwurehng peipene, oh irail peikipene neirail kedlahs kan oh iangahki arail mehn sansar kan ni kehlail ni rahno pwon.\n\n25 Oh ahnsou me e nihpwongidi nein Sihs aramas mehte siliakan riemen, oh nein Koriandumer aramas mehn riehk isimen.\n\n26 Kedekedeo irail ahpw mwonge oh meir, oh kaunopadahng mehla lakapw. Oh irail wia ohl lapalap oh kehlail kei nin duwen kehlail en ohl akan.\n\n27 Kedekedeo irail ahpw peiki erein awa siluh, oh irail lupungmaskihla nta eh kerasang irail.\n\n28 Kedekedeo ahnsou me nein Koriandumer ohl akan alehdi kehlail me itarehng re en kak alu, irail ahpwtehn pahn tang pwe re en mourla; ahpw kilang, Sihs kesihnenda, oh pil nah ohl akan, oh e kahukihla ni eh lingeringer me e pahn kemehla Koriandumer de e pahn mehkihla kedlahso.\n\n29 Eri, e ahpw pwakih irail, oh madahsang rahno e koliraildi; oh irail pwurehng peikipene kedlahs. Kedekedeo ahnsou me irail koaros pwupwikihdier kedlahs, ihte Koriandumer oh Sihs, kilang Sihs lupungmaskihla nta eh kerasang.\n\n30 Kedekedeo ahnsou me Koriandumer idengeklahr pohn nah kedlahso, e ahpw ekis komoal, e ahpw lupukasang moangen Sihs.\n\n31 Kedekedeo mwurin e lupukasangehr moangen Sihs, Sihs ahpw kihda pehko oh pwupwidi; oh mwuri e ahpw song en esingek, e ahpw mehla.\n\n32 Kedekedeo Koriandumer ahpw pwupwidi pohn pwehlo, oh duwehla me sohte eh mour.\n\n33 Oh Kauno ahpw mahsaniong Ihder, oh mahsanihong ih: Kohwei. Oh e ahpw kohla, oh kilang me mahsen kan koaros en Kauno pweidahr; oh e ahpw kanekehla eh ntingih poadoapoad; (oh pali epwiki kei I sohte ntingihdi) oh e ekihla ni mwohmw ehu me nein Limai aramas akan diarada.\n\n34 Met kaimwseklahn mahsen kan me Ihder ntingihdi iei mepwukat: Ma Kauno ketin kupwuriki me I en kiewekla, de I en mihmihte nan paliwar wet oh lokolongki dahme Kauno kupwuriki, e sohte katepe, dahme kesempwal ma I pahn kemourla nan wehin Koht. Ahmen.\n\n", "moro 1": "[center][font_size=26]Pwuhk en Moronai[/font_size][/center]\n\n[center][font_size=26]Iralaud 1[/font_size][/center]\n\n[i]Moronai nting ong kamwahupen Mehn Leimen kan—Mehn Nihpai kan me sohte kahmahmki Krais kamakamala. Ele Sounpar 401–421 Mwurin Ipwidi en Krais.[/i]\n\n1 Met ngehi, Moronai, mwurin ei kaimwsekalahr oaralapiadahr poadoapoad en nein Sared aramas akan, I sohte medewe I pil ntingih ekei, ahpw I saikinte mehla; oh I sohte pwarohng Mehn Leimen kan pwe irail de kemeiehla.\n\n2 Pwe kilang, arail mahwin kan me keper mehlel nanpwungarail; oh pwehki arail kailok irail kemehla Mehn Nihpai koaros me sohte pahn kahmahmkihla Krais.\n\n3 Oh ngehi, Moronai, sohte pahn kahmahmkihla Krais; eri, I kin kokohseli wasa I kak kohla pwe en mie pererehn pein ei mour.\n\n4 Eri, I pahn ntingih ekeite mehkot, me I medewe I sohte pahn wia; pwe I medewe me I pahn solahr nting; ahpw I pahn ntingih ekeite mehkoat, pwe ele e pahn kak mie katepe ong riei kan, Mehn Leimen kan, ehu rahn me pahn kohdo, nin duwen kupwur en Kauno.\n\n", "moro 2": "[center][font_size=26]Iralaud 2[/font_size][/center]\n\n[i]Sises ketikihong tohnpadahk en Mehn Nihpai ehkriemeno manaman en kihla kisakis en Ngehn Sarawio. Ele Sounpar 401–421 Mwurin Ipwidi en Krais.[/i]\n\n1 Mahsen kan en Krais, me e ketin mahsanihong tohnpadahk kan, ehkriemeno me e ketin piladahr, ni eh ketin pwilikihdier lime kan pohrail—\n\n2 Oh e eker irail ni edarail, ketihtihki: Kumwail pahn eker Sahmo ni mwarei, nan kapakapw kehlail; oh mwurin amwail wiahier met kumwail pahn ahneki manaman me ong ih me kumwail pahn pwilikihdi pehmwail kan, kumwail pahn kihla Ngehn Sarawi; oh ni mwarei kumwail pahn kihla, pwe iei me nei wahnpoaron kan kin wia.\n\n3 Met Krais ketin mahsaniher mahsen pwukat ong irail ni eh tepin pwarohng irail; oh pokono sohte rong, ahpw tohnpadahngko me rong; oh koaros me irail pwilikihdi pehrail kan powe, Ngehn Sarawi tiada pohrail.\n\n", "moro 3": "[center][font_size=26]Iralaud 3[/font_size][/center]\n\n[i]Elder kan pahn kasarawihla samworo kan oh sounpadahk kan sang ni pwilidien peh kan. Ele Sounpar 401–421 Mwurin Ipwidi en Krais.[/i]\n\n1 Wiepen tohnpadahk kan, me malipilipieng wia elder kan en mwomwohdiso, kasarawihla samworo kan oh sounpadahk kan—\n\n2 Mwurin arail pahn kapakap ong Sahmwo ni mwaren Krais, irail pahn pwilikihdi pehrail kan pohrail, oh nda:\n\n3 Sang ni mwaren Sises Krais I kasarawihukala en wia samworo (de ma e pahn wia sounpadahk men, I kasarawihukala en wia sounpadahk) en kalohngki koluhla oh kamwakelpen dihp akan sang rehn Sises Krais, sang ni dadaurete pwosono ni mware lao lel imwi. Ahmen.\n\n4 Oh mwurin wiepe wet irail kin kasarawihla samworo kan oh sounpadahk kan, nin duwen kisakis oh malipilip en Koht ong aramas akan; oh irail kin kasarawihla sang ni manaman en Ngehn Sarawi, me mih rehrail.\n\n", "moro 4": "[center][font_size=26]Iralaud 4[/font_size][/center]\n\n[i]Kawehwehdahn koasondi en elder kan oh samworo kan ar pahnkasarawi kamadipw sarawi en pilawahu. Ele Sounpar 401–421 Mwurin Ipwidi en Krais.[/i]\n\n1 Wiepen neirail elder kan oh samworo kan ar kin kasarawi uduk oh ntahn Krais ong mwomwohdiso; oh irail kin kasarawih nin duwen sapwellimen Krais kosonned kan; eri se ese me wiepehu me mehlel; oh elder oh samworo papahki—\n\n2 Oh irail kin iang mwomwohdiso kelepwukihdi, oh kapakap ong Sahmo ni mwaren Krais, ndinda:\n\n3 Maing Koht, Sahmw Soutuk, se patohwan peki rehmwi ni mwaren sapwellimomwi Iehros, Sises Krais, en ketin kapaiada oh kasarawiala pilawa wet ong war koaros me pahn patohwan tungoale; pwe en wia mehn katamanpen war en sapwellimomwi Iehroso, oh kadehdehiong komwi, Maing Koht, Sahm Soutuk, me pein irail men patohwan ale mwaren sapwellimomwi Iehroso, oh patohwan tamatamaniki ih ahnsou koaros oh kapwaiada sapwellime kosonned akan me e ketikihong irailehr, pwe sapwellime Ngehn en ketiket rehrail ahnsou koaros. Ahmen.\n\n", "moro 5": "[center][font_size=26]Iralaud 5[/font_size][/center]\n\n[i]Wiepen kasarawiala kamadipw sarawi en waino kawehwehda. Ele Sounpar 401–421 Mwurin Ipwidi en Krais.[/i]\n\n1 Weiepen kasarawiala waino—Kilang, irail kin alehda kepo, oh nda:\n\n2 Maing Koht, Sahm Soutuk, se patohwan peki rehmwi ni mwaren sapwellimomwi Iehros, Sises Krais, en ketin kapaiada oh kasarawiala wain wet ong war koaros me pahn patohwan tungoale, pwe re en wia ong mehn katamanpen ntahn sapwellimomwi Iehroso, me kepwilipwilkidier pwehki irail; pwe irail en patohwan kadehdehiong komwi, Maing Koht, Sahm Soutuk, me re pahn patohwan tamatamaniki ih ahnsou koaros, pwe sapwellime Ngehn en ketiket rehrail. Ahmen.\n\n", "moro 6": "[center][font_size=26]Iralaud 6[/font_size][/center]\n\n[i]Aramas akan me kin koluhla kin papidaisla oh utuhda—Towe kan Mwomwohdisoh me kin koluhla kin alehdi mahk—Wielamalam kan kin wiawi pahn kaweid en manaman en Ngehn Sarawi. Ele Sounpar 401–421 Mwurin Ipwidi en Krais.[/i]\n\n1 Oh met I pahn koasoia duwen papidais. Kilang, elder kan, samworo kan, oh sounpadahk kan papidaislahr; oh irail sohte kin papidaisla lao irail kasalehda wah me irail warohngehr.\n\n2 Irail pil sohte kin alehda emen ong papidais lao irail pahn kohkihdo mohngiongarail karakarahk oh ngehn peik, oh kadehdehiong mwomwohdiso me irail kaluhkihla mehlel diparail akan koaros.\n\n3 Oh sohte emen irail alahlda nan papidais lao irail alehda mwaren Krais, oh koasonehdi me re pahn papah ih lao lel imwi.\n\n4 Oh mwurin arail kin alahlda nan papidais, oh manaman en Ngehn Sarawi sair irail oh kamwakeleirailda, irail iang wadawadieng rehn aramas en mwomwohdiso en Krais; oh adarail akan kin alahldi, pwe [tohn mwomwohdiso] en kak tamataman irail oh apwalih kin irail mahsen en Koht mwahuo, en kolokol irail nan ahl pwungo, en kin kapkapakapkin irail ahnsou koaros, koapwkoapworopworikihte kapai kan me kohsang wiewia pwung kan en Krais me wia tepin atail pwoson oh kaunsekpen atail pwoson.\n\n5 Oh mwomwohdiso kin kalapw tuhpene, kaisihsol oh kapakap, oh koasoiapene duwen arail momour kan.\n\n6 Oh irail kin kalapw tuhpene tungoale pilawa oh waino, ong katamanpen Kauno Sises.\n\n7 Oh irail kin kanaiehng mehlel en dehr mie wiewia suwed rehrail; oh mehmen me kin dierek wiadahr wiewia suwed, oh soun kadehdeh silimen en mwomwohdiso ahpw pahn kedipa irail mwohn elder kan, oh ma irail sohte koluhla, oh sohte wehkada, edarail kan kin kohsang, oh irail sohte kin wadawadiong rehn aramas en Kira.\n\n8 Ahpw ahnsou koaros me irail koluhla oh peki mahk, ni mehlel, irail kin alehdi mahk.\n\n9 Oh arail wielamalam kan kin wiawi pahn kaweid en mwomwohdiso ni wiepen doadoahk kan en Ngeho, oh sang manaman en Ngehn Sarawi; pwe manaman en Ngehn Sarawio kin kaweid kin irail ma irail pahn padahk, de wia kaweid en kangong, de kapakap, pekipek sawas, de koul, a e kin pweida.\n\n", "moro 7": "[center][font_size=26]Iralaud 7[/font_size][/center]\n\n[i]Luhk ehu lukehiong [aramas] en pidelong nan wasahn komoal en Kauno—Kapakap sang ni ineng mehlel—Ngehn en Krais me elehda aramas akan kak ese mwahu sang suwed—Sehdan kin kangoangehki aramas akan en kahmahmkihla Krais oh wia me suwed—Sounkohp akan kasalehda ketidohn Krais—Sang ni pwoson, manaman kapwuriamwei kan kin pwarada oh tohnlengkan kin papah—Aramas akan anahne koapworopworiki mour soutuk oh koledi teng limpoak unsek. Ele Sounpar 401–421 Mwurin Ipwidi en Krais.[/i]\n\n1 Oh met ngehi, Moronai, ntingih ekei kaweid kan en ei pahpa Mormon, me e koasoia duwen pwoson, koapworopwor, oh limpoak unsek; pwe ni mwohmw wet me e koasoiong aramas akan, ni e padahkih irail nan sinokoke me irail wiahda ong wasahn kaudok.\n\n2 Oh met, ngehi, Mormon, koasoieng kumwail, riei kesempwal oko; oh iei pwehki kalahngan en Koht Sahm, oh atail Kaun Sises Krais, oh sapwellime kupwur sarawi, pwehki kisakis en sapwellime malipipil ong ie, me elehda ei kak mweimweida en koasoi ong kumwail ahnsou wet.\n\n3 Eri, I pahn koasoi ong kumwail me towe mwomwohdiso, me kin wie ideidawehn Krais nan popohl, oh me alehdier koapworopwor me itar me kumwail kak pidekihlong nan wasahn komoal en Kauno, sang ahnsou wet kohla lao lel amwail pahn komoaldi reh nanleng.\n\n4 Oh met riei ko, I tenekih mepwukat ong kumwail pwehki amwail kin ieiang aramas akan nan popohl.\n\n5 Pwe I taman mahsen en Koht me ketin mahsanih sang ni arail doadoahk kan kumwail pahn ese irail; pwe ma arail doadoahk kan mwahu, eri re pahn pil mwahu.\n\n6 Pwe kilang, Koht ketin mahsanih me aramas suwed men sohte kak wia me mwahu; pwe ma e pahn kihla kisakis ehu, de kapakap ong Koht ma e sohte pahn wia ni ineng mehlel e sohte pahn mie katepe.\n\n7 Pwe kilang, e sohte pahn wadiki mour pwung ong ih.\n\n8 Pwe kilang, ma aramas men loalsuwed ahpw kihla kisakis ehu, e pahn wia ni eh sohte inangih; eri e pahn wadiki me duwehte ma e koledihte kisakiso; eri e pahn wadiki suwed mwohn Koht.\n\n9 Oh pil duwehte aramas men pahn wadiki suwed, ma e pahn kapakap oh sohte inangih mehlel sang nan mohngiongi; ei, oh e sohte pahn mie katepe ong ih, pwe Koht sohte kin alehda soahng wet.\n\n10 Eri, aramas suwed me sohte kak wia me mwahu; de pil kihla kisakis mwahu.\n\n11 Pwe kilang, utuhnpihl sakanakan sohte kak kihdo pihl mwahu; de pil utuhnpihl mwahu sohte kak kihdo pihl sakanakan; eri, aramas me kin papah tepilo sohte kak idawehn Krais; oh ma e pahn idawehn Krais e sohte pahn kak papah tepilo.\n\n12 Eri, soang koaros me mwahu kohsang rehn Koht; oh me suwed kin kohsang tepilo; pwe tepilo iei imwintihti ong Koht, oh kin wie pepeiong ih ahnsou koaros, oh lukluke oh pahpahne aramas en wia dihp, oh wia me suwed ahnsou koaros.\n\n13 Ahpw kilang, me kin sang rehn Koht kin lukluke oh pahpahne aramas en wia me mwahu ahnsou koaros; eri, soang koaros me kin lukluke oh pahpahne en wia me mwahu, oh poakehng Koht, oh papah ih, iei kamarain en Koht.\n\n14 Eri, kanaiehng mwahu, riei kesempwal oko, pwe kumwail dehr tenekih oh medewehki me mehkot suwed kohsang rehn Koht, de medewehki mehkot mwahu oh sang rehn Koht kohsang rehn tepilo.\n\n15 Pwe kilang, riei ko, e mweimweiong kumwail en tenekih, pwe kumwail en ese mwahu sang me suwed; oh wiepen teneko e mengei, pwe kumwail en kak ese sang ni marain unsek, duwehte marain en rahn sang rotorot en pwohn.\n\n16 Pwe kilang, Ngehn en Krais kohiengehr rehn aramas koaros, pwe en kak ese mwahu sang me suwed; eri, I kasalehiong kumwail wiepen teneko; pwe soahng koaros me kin lukluke en wia mwahu, oh kangonge en kamehlele Krais, e kohsang ni manaman oh kisakis en Krais; eri kumwail en ese sang ni marain unsek me e sang rehn Koht.\n\n17 Ahpw soahng kan me kin kangongehki aramas akan en wia me suwed, oh sohte kamehlele Krais, oh kahmahmkihla ih, oh sohte papah Koht, kumwail en ese sang ni marain unsek me e sang rehn tepilo; pwe iei soangen wiepe wet me tepilo kin doadoahk, pwe sohte aramas me e kin kangongehki en wia me mwahu, soh, sohte emen; pil iangahki nah tohnleng kan; oh pil irail akan me mih pahn eh manaman.\n\n18 Oh met, riei ko, pwehki amwail ese maraino me kumwail pahn kadeingki, maraino me iei marain en Krais, kumwail kanaiehng pwe kumwail de kadeik sapwung; pwe kadeikohte me kumwail pahn kadeingki ih me pahn pil pakadeingki.\n\n19 Eri, I peki rehmwail, riei ko, me kumwail en loaloapwoatieng rapahki nan marain en Krais pwe kumwail en kak esehla mwahu sang me suwed; oh ma kumwail pahn koledi soahng me mwahu koaros, oh sohte kesehla, kumwail udahn pahn wia seri en Krais.\n\n20 Oh met, riei ko, ia mwomwen amwail pahn kak koledi soahng koaros me mwahu?\n\n21 Oh met I pahn koasoi pwosono, me I nda me I pahn koasoia; oh I pahn ndaiong kumwail wiepen amwail pahn koledi soahng koaros me mwahu.\n\n22 Pwe kilang, Koht ketin mwahngih mehkoaros, pwehki iei ih me poatoapoat kohkohlahte, kilang, e ketin kadaredo tohnleng kan pwe re en papah aramas akan, en kasalehda duwen ketidohn Krais; oh sang Krais mehkot mwahu koaros pahn kohdo.\n\n23 Oh Koht pil ketin mahsanihongehr soukohp akan, sang pein dauwase, me Krais pahn ketido.\n\n24 Oh kilang, mie soangen wiepe tohto me e ketin kasalehiong soang kan rehn aramas akan, me mwahu; oh soahng kaoros me mwahu kohdo sang rehn Krais; ma soh aramas pwupwilahr, oh sohte mehkot mwahu kak kohsang irail.\n\n25 Eri, sang ni doadoahk en tohnleng kan, oh sang ni mahsen kaoros me ketin pwilido sang nan dauwasen Koht, aramas akan tepida mwekidki arail pwoson Krais; oh met sang ni pwoson, irail koledier soahng koaros me mwahu; oh met iei lao lel ketidohn Krais.\n\n26 Oh mwurin eh ketido, aramas akan pil komourla sang ni ar pwoson mwarehu; oh sang ni pwoson, irail wiahla sapwellimen Koht pwutak akan. Oh ni mehlel nin duwen Krais eh ketin ieias, e ketin mahsaniher mahsen pwukat ong aht pahpa kahlapoko, ketihtihki: Ma kumwail pahn peki rehn Sahmo ni mwarei sohte lipilip mehkot me mwahu, sang ni pwoson oh kamkamehlel me kumwail pahn alehdi, kilang, e pahn udahn pweida ong kumwil.\n\n27 Eri, riei kesempwal oko, dah, manaman kapwuriamwei kan uhdier pwehki Krais eh ketidalahr nanleng, oh ketidier ni palimaun en Koht, pwe en alehdi sang rehn Sahmwo sapwellime pwuhng en kupwur kalahngan me e ketin kupwurehki aramas akan?\n\n28 Pwe e ketin kapwaiadahr kaimwseklahn kosonnedo, oh e ketin sapwellimankilahr koaros me pwoson ih; oh irail kan me pwoson ih pahn koledi soahng koaros me mwahu; eri e ketin weliandi aramas akan; oh e ketiket nanleng kohkohlahte.\n\n29 Oh pwehki e ketin wiahier met, riei kesempwal oko, manaman kapwuriamwei kan uhdier? Kilang I ndaiong kumwail, Soh; pil duwehte tohnleng kan sohte uhdisang pwarohng aramas akan.\n\n30 Pwe kilang, re mih pahn eh manaman, ong papah nin duwen sapwellime mahsen me e pahn ketin pahngok, kaskasalehiong irail ong irail kan me pwoson kehlail oh ahneki madamadau kehlail nan mour en Koht.\n\n31 Oh pwukoahn ohpis en arail doadoahk iei en ekerehng aramas akan re en koluhla, oh kapwaiada inou kan oh wia doadoahk en inou kan en Sahmo, me e ketin wiahiongehr aramas akan, en kaunopada ahlo rehn aramas akan, sang ni kalikalohngki mahsen en Krais ong sapwellimen Kauno aramas pilipilda kan, pwe re en kak kadehdehdi ih.\n\n32 Oh sang ni wiewia pwukat, Kauno Koht pahn ketin kaunopada ahl me aramas teikan pahn kak pwoson Krais, pwe en kak mie dowen Ngehn Sarawi nan mohngiongarail kan, nin duwen sapwellime manaman; oh ni wiepe wet me Sahmo pahn ketikihdo, inou kan me e ketin wiahiongehr aramas akan.\n\n33 Oh Krais ketin mahsanih: Ma kumwail pahn pwoson ie kumwail pahn ahneki manaman en wia soahng koaros me kesempwal ong ie.\n\n34 Oh e ketin mahsanih: Koluhla, kumwail koaros me mih nan sampah, oh kohdo rehi, oh papidaisla ni mwarei, oh pwoson ie, pwe kumwail en komourla.\n\n35 Oh met, riei kesempwal oko, ma iei duwehn met, me mepwukat me I ahpwtehn koasoiahiong kumwail mehlel, oh Koht pahn kasalehiong kumwil, sang ni manaman oh lingan lap ni imwin rahno, me re mehlel, oh ma re mehlel, eri dah, rahn en manaman kapwuriamwei uhdier?\n\n36 De dah, tohnleng kan uhdisangehr pwarohng aramas akan? De e ketin kauhdihsangehr manaman en Ngehn Sarawi rehrail? De e pahn ketin wia, erein ahnsou pahn mimiehte, de sampah pahn mimiehte, de aramastemen pohn sampah en komourla?\n\n37 Kilang I ndaiong kumwail, Soh; pwe manaman kapwuriamwei kan kin kohdo sang ni pwoson; oh iei sang ni pwoson me tohnleng kan kin pwarada oh kalohkehng aramas akan; eri, ma mepwukat uhdier meid suwediong aramas akan, pwehki met sang ni peikasal, oh soahng koaros sohte katepe.\n\n38 Pwe sohte aramas men kak komourla, nin duwen mahsen kan en Krais, ihte ma pwoson mwarehu; eri, ma mepwukat uhdier, eri pwoson pil uhdier; oh aramas mihmi nan mour apwal, pwe e duwehte me sohte komourparail wiawi.\n\n39 Ahpw kilang, riei kesempwal oko, medewe mehkot mwahu ong kumwail, pwe I medewe me kumwail pwoson Krais pwehki amwail mpai; pwe ma kumwail sohte pwoson ih eri kumwail sohte kak iang wadawadiong rehn aramas akan en sapwellime mwomwohdiso.\n\n40 Oh pil, riei kesempwal oko, I men koasoiaiong kumwail duwen koapworopwor. Ia mwomwen amwail pahn kak alehdi pwoson, ma kumwail sohte ahneki koapworopwor?\n\n41 Oh dahme kumwail pahn koapworopworki? Kilang I ndaiong kumwail me kumwail pahn koapworopworki tom uwen Krais oh manaman en sapwellime iasadao, en alehdi mour soutuk, oh met pwehki amwail pwoson ih nin duwen inouo.\n\n42 Eri, ma aramas men ahneki pwoson e udahn pahn anahne koapworopwor; pwe ma sohte pwoson e sohte kak en mie koapworopwor.\n\n43 Oh pil, kilang I ndaiong kumwail me ke sohte kak ahneki pwoson oh koapworopwor, ma ke sohte mpai, oh mohngiong karakarahk.\n\n44 Ma soh, eh pwoson oh koapworopworo sohte katepe, pwe Koht sohte pahn kupwure, ihte me mpai oh mohngiong karakarahk; oh ma aramas men pahn mpai oh mohngiong karakarahk, oh wehkada sang ni manaman en Ngehn Sarawi me Sises iei Krais, e pahn anahne ahneki limpoak unsek; pwe ma e sohte ahneki limpoak unsek e sohte mehkot; eri e pahn anahne ahneki limpoak unsek.\n\n45 Oh limpoak unsek kin kanengamah, oh kin kadek, oh sohte kin noarok, oh sohte kin aklemei, sohte kin mehwo, sohte kin mwadang lingeringer, e sohte kin medewe me suwed, oh sohte kin perenikihda me suwed ahpw kin perenikite me mehlelo, kin alehda mehkoaros, kamehlele mehkoaros, koapworopworiki mehkoaros, oh kanengamahiong mehkoaros.\n\n46 Eri, riei kesempwal oko, ma kumwail sohte ahneki limpoak unsek, kumwail sohte mehkot, pwe limpoak unsek me poatoapoat sohte imwi. Eri, koledi limpoak unsek, me keieu lapalapasang koaros, pwe mehkoaros mie imwi—\n\n47 Ahpw limpoak unsek iei limpoak mwakelekel en Krais, oh e poatoapoat sohte imwi; oh mehmen me pahn dierek e ahneki ni imwin rahno, e pahn mwahu ong ih.\n\n48 Eri, riei kesempwal oko, kapakapiong Sahmo sang nan mohngiong kehlail unsek, pwe kumwail en kak audaudikihla limpoak wet, me e ketikihongehr irail koaros me kin idawehn ni mehlel sapwellime Iehros, Sises Krais; pwe kumwail en kak wiahla sapwellimen Koht; pwe ahnsou me kumwail pahn pwarada kumwail pahn duwehte ih, pwe kitail pahn kilang ih ni udahn mwomwe; pwe kitail en ahneki koapworopwor wet; pwe kitail en mwakelekela duwehte ih me ketin mwakelekel. Ahmen.\n\n", "moro 8": "[center][font_size=26]Iralaud 8[/font_size][/center]\n\n[i]Papidais en kisin seri kan iei tiahk en doadoahk suwed—Kisin seri kan ieiasiki Krais pwehki Tomwo—Pwoson, koluhla, mpai oh mohngiong karakarak, alahldi en Ngehn Sarawi, oh dadaurete lel imwi kin elehda komourla. Ele Sounpar 401–421 Mwurin Ipwidi en Krais.[/i]\n\n1 Kisin likou ehu sang ei pahpa Mormon, ntingdohng ie, Moronai; oh e ntingdohng ie mwurite ei malipilipdahng nan pwukoa sarawio. Oh ni mwohmw wet e ntingdohng ie, ndinda:\n\n2 Moronai, nei pwutak kempoake, I peren mehlel pwehki ahmw Kaun Sises Krais ketin medemedeweiuk, oh ketin malipehienguhk nan sapwallime pwukoa sarawi, oh sapwellime doadoahk sarawio.\n\n3 I kin medemedeweiuk nan ei kapakap ahnsou koaros, oh I kin wie kapakapikihong Koht Sahm ni mwaren sapwellime Seri Sarawio, Sises, pwe en kak, sang ni sapwellime kupwur sapan oh kalahngan poatoapoat, en ketin kolokoluhk sang ni dadaur pwoson ni mwarehu lao lel imwi.\n\n4 Oh met, nei pwutak, I pahn ndaiong uhk duwen dahme kansensuwedihe mehlel; pwe e kansensuwed ong ie ma mie pingiping pwarada nanpwungamwail.\n\n5 Pwe, ma I esehla me mehlelo, mie pingiping wiawi rehmwail me pid duwen papidaislahn noumwail kisin seri kan.\n\n6 Oh met, nei pwutak, I inangih me kumwail pahn loaloapwoatieng doadoahk, pwe sapwung mehlel wet en kohsang rehmwail; pwehki kahrepe wet me I inangihki ntingihda kisin likou wet.\n\n7 Pwe ahnsouohte mwurin ei esehda mepwukat sang kowe, I ahpw kalelapak rehn Kauno duwen irair wet. Oh mahsen en Kauno ahpw kohdohng ie sang ni manaman en Ngehn Sarawio, ketihtihki:\n\n8 Rong mahsen kan en Krais, ahmw Soundoar, ahmw Kaun oh ahmw Koht. Kilang, I sohte patohdo nan sampah pwe I en eker me mwahu kan ahpw me dipan akan en koluhla; me unsek sohte anahne sounwini, ahpw irail akan me soumwahu; eri, kisin seri kan irail unsek, pwe irail sohte kak pein wiahda dihp; eri dipen Adamo kohsang irailehr pwehki ngehi, kahrehda e sohte ahneki manaman pohrail; oh kosonned en serkumsais imwiseklahr pwehki ngehi.\n\n9 Oh ni mwohmw wet me Ngehn Sarawi kasalehiong ie mahsen en Koht; eri, nei pwutak kempoake, I ese me e wia dihp laud mwohn Koht, ma kumwail pahn papidaisla kisin seri kan.\n\n10 Kilang I ndaiong uhk me kumwail pahn padahngki met—irail kan me ese wiahda dihp oh pwukoaki me pahn koluhla oh papidaisla; ei, padahkihong pahpa oh nohno kan me irail anahne koluhla oh papidaisla, oh karakarahkala duwehte neirail kisin seri kan, oh irail koaros ahpw pahn iang neirail kisin seri kan komourla.\n\n11 Oh neirail kisin seri kan sohte anahne koluhla, de pil papidaisla. Kilang, papidais kin wiawi sang ni koluhla pwe en kak kapwaiada kosonned kan me kin kahrehda mwakelekelsang dihp.\n\n12 Ahpw kisin seri kan ieiaski Krais, sangete ni poahsondahn sampah; ma soh, a Koht iei Koht sapahrek, oh pil Koht kohweikohdo, oh lipilipilki aramas kan; pwe kisin seri depeh kei mehla ahpw sohte papidaisla?\n\n13 Eri, ma kisin seri kan sohte kak komourla ni ar sohte papidais, irail udahn mwein kohlahr nan ehl poatoapoat.\n\n14 Kilang I ndaiong uhk, me mehmen me medewe me kisin seri kan anahne papidaisla, iei aramaso mihmi nan kalokolok en pahtou mehlel oh selidi en dihp; pwe e sohte ahneki pwoson, koapworopwor, de limpoak unsek; eri, ma e pahn mehla ni eh ahneki madamadau wet, e udahn pahn kohdihla nan ehl.\n\n15 Pwe suwed wet me keper, en medewe me Koht pahn kamaurala emen seri pwe e papidaisla, oh mehteio pahn mehla pwehki e sohte papidaisla.\n\n16 Meid suwediong irail akan me pahn wekidala sapwellime Kauno koasondi kan ong ni wiepe wet, pwe irail pahn mehla ma irail sohte pahn koluhla. Kilang, I eimahki ei koasoi, pwehki I ahneki mweimwei sang rehn Koht; oh I sohte masak dahme aramas kak wia; pwe limpoak me unsek kin kesehieisang masak koaros.\n\n17 Oh I direkihlahr limpoak unsek, me iei limpoak poatoapoat; eri, ong ie seri kan koaros duwepenehte; eri, I poakehng kisin seri kan sang ni limpoak me unseko; oh irail koaros duwepenehte oh pahn komourla.\n\n18 Pwe I ese me Koht sohte wia Koht sapahrek, de pil kin wekiwekidek; ahpw e sohte kin ketin wekiwekidek sangete wasa sohte imwi lel wasa sohte imwi.\n\n19 Kisin seri kan sohte kak koluhla; eri, e wia suwed keper, en kahmahmki kalahngan mwakelekel en Koht ong irail, pwe irail koaros ieiasiki ih pwehki sapwellime kalahngan.\n\n20 Oh mehmen me pahn nda kisin seri kan anahne papidaisla kahmahmkilahr kalahngan en Kraiso, oh sohte wiahki mehkot sapwellime tomwo oh manaman en sapwellime komouro.\n\n21 Meid suwediong soahngen aramaso, pwe irail mihmi nan mehla keper, iei ehl, oh lokolok sohte imwi. I koasoia ni eimah; Koht me ketin mahsaniong ie. Rong mahsen pwukat oh kapwaiada, ma soh e pah kadeikuhkada ni mwoalen kopwung en Kraiso.\n\n22 Pwe kilang kisin seri kan koaros ieiasiki Krais, oh pil irail koaros me sohte wehwehki kosonnedo. Pwe manaman en komouro pahn kohieng irail koaros me sohte wehwehki kosonnedo; eri, mehmen me sohte dipada, de e sohte mih pahn manaman en dihp, e sohte kak koluhla; oh papidais sohte pahn mie katepehieng—\n\n23 Ahpw e wia dihp laud mwohn Koht, kahmahmki kalahngan en Krais, oh manaman en sapwellime Ngehn Sarawi, oh koapwkoapworopworki doadoahk mehla kan.\n\n24 Kilang, nei pwutak, soahng wet sohte konehng en wiawi; pwe koluhla ongete irail me mih pahn manaman en dihp oh pahn manaman en riahlahn kawehla kosonned.\n\n25 Oh tepin wahn koluhla iei papidais; oh papidais kin wiawi sang ni pwoson en kapwaiada kosonned akan; oh kapwaiadahn kosonned akan me kin wahdo kamwakelpen dihp akan;\n\n26 Oh kamwakelpen dihp akan me kin elehda impai, oh mohngiong karakarahk; oh pwehki mpai oh mohngiong karakarahk kahrehda pwaredohn Ngehn Sarawi, Sounkaloalamwahu me kin audehkihla koapworopwor oh limpoak me unsek, limpoak me kin poatoapoat sang ni kapakap loaloapwoat, lao lel imwi, ahnsou me souleng kan koaros pahn kousoanla rehn Koht.\n\n27 Kilang, nei pwutak, I pahn pwurehng ntingwei rehmw ma I sohte pahn mwadang kohlahng Mehn Leimen kan. Kilang, pohnmwahsohn wehi wet, de aramas en Mehn Nihpai kan, kasaledahr arail pahn kamwomwala ma irail sohte pahn koluhla.\n\n28 Kapakapkin irail, nei pwutak, pwe irail en kak koluhla. Ahpw kilang, I salohki me Ngehno solahr ieiang irail; oh nan pali en sahpwet irail pil raparapahki irail en kauhdi manaman oh mweimwei koaros me kohsang rehn Koht; oh irail kahkahmahmkihla Ngehn Sarawi.\n\n29 Oh mwurin arail kasohwehier marain lap wet, nei pwutak, irail udahn pahn kereniong mehla, me pahn kahrehda pweidahn kokohp akan me soukohp kan kohpadahr, iangahi pein mahsen kan en atail Sounkomouro.\n\n30 Kaselel, nei pwutak, lao I pahn pwurehng nting wei rehmw, de pwurehng tuhweng uhk. Ahmen.\n\n", "moro 9": "Keriau en kisin likou sang Mormon ong nah pwutak Moronai.\n\nAudaudki iralaud 9.\n\n[center][font_size=26]Iralaud 9[/font_size][/center]\n\n[i]Koaros Mehn Nihpai kan oh Mehn Leimen kan suwedlahr oh sakanakanlahr—Irail kin kaloke oh kamaramas nanpwungarail—Mormon kapakapiki me kalahngan oh me mwahu en ieiang Moronai kohkohlahte. Ele Sounpar 401 Mwurin Ipwidi en Krais.[/i]\n\n1 Nei pwutak kesempwal, I pwurehng ntingwei pwe ke en kak ese me I wie momourite; ahpw I ntingih duwen me kansensuwed.\n\n2 Pwe kilang, I iang mahwin doar ehu ong Mehn Leimen kan, me se sohte pweida; oh Arkiandus kamakamkilahr kedlahs, oh pil Luhram oh Emron; ei, oh tohto nait ohl kesempwal akan mehla.\n\n3 Oh met kilang, nei pwutak, I periki me Mehn Leimen kan pahn kamwomwala aramas pwukat; pwe irail sohte kin koluhla, oh Sehdan kamwakidadahr irail en kin lingeringerpene nanpwungarail ahnsou koaros.\n\n4 Kilang, I kin wie nannantihong doadoahk ong irail; oh ahnsou me I koasoia mahsen en Koht ni inen irail kin masepwehkda oh lingeringer pahi; oh ahnsou me I sohte kin koasoi ineniong irail a mohngiongarail kan kin keptakaila ong mahseno; eri, I masak me Ngehno en Kauno pahn sohlahr ieiang irail.\n\n5 Pwe irail kin lingeringer mehlel me kahrehda e mwomwen me irail solahr masak mehla; oh sohlahr arail limpoakpene; oh irail kin mehn nimpilki kamaramas oh dupwuk ahnsou koaros.\n\n6 Oh met, nei pwutak kempoake, mehndahte arail keptakai, kita loaloapwoationg doadoahk; pwe ma kitail pahn uhdihsang doadoahk, kita pahn mihla pahn manaman en dihp; pwe mie ata doadoahk me kita anahne wia nan erein ieiasiki paliwar en mour wet, pwe kita en kak powehdi imwintihti en mour pwung koaros, oh kakomoalehdi palingeneta nan wehin Koht.\n\n7 Oh met I ntihngih ekis duwen lokolok en aramas pwukat. Pwe nin duwen ei wehwehkihda sang rehn Amoron, kilang, Mehn Leimen kan koledi tohto me re salihdi, me irail koledihsang ni doulik en Serisah; oh mie ohl akan, lih akan, oh seri kan.\n\n8 Oh irail kemehla ehn lih akan arail pwoud kan oh ehn seri kana rail pahpa kan; oh irail kin kamwengehki lih akan uduk en arail pwoud kan, oh seri kan uduk en arail pahpa kan; oh sohte pihl, ihte ekiste, me irail kin kiheng irail.\n\n9 Oh mehndahte tiahk suwed lap wet me Mehn Leimen kan kin wia, e sohte doar duwehte me neitail aramas akan kin wia nan Moriandum. Pwe kilang, tohto nein Mehn Leimen kan serepein kan me irail saliedi; oh mwurin arail kawelahr dahme keieu mwahu oh kesempwal sang soahng koaros, me iei [kosonned en] mour mwakelekel—\n\n10 Oh mwurin arail wiahier soahng wet, irail kin kemeirailla ni wiepe keieu sohte mwahu, kalkaloke paliwarerail akan lao mehla; oh mwurin arail wia met, irail kin kangala udukarail kan duwehte mahn lawalo kan, pwehki mohngiongarail kan eh keptakailahr; oh irail kin wia met pwe dene kilel en komwad.\n\n11 Oh nei pwutak kempoake, ia mwomwen soangen aramas pwukat, me sohte ahneki onepek—\n\n12 (Oh sounparte depe doupowe, ahnsou me irail wia aramas onepek oh mwahu kei)\n\n13 Ahpw, Oh nei pwutak, ia mwomwen soangen aramaw pwukat, me kin pereniki laud tiahk suwed—\n\n14 Ia mwomwen atail pahn kasik me limen Koht sohte pahn ketin kadeikada kitail?\n\n15 Kilang, mohngiongi weriweriki: Meid suwediong aramas pwukat. Maing Koht, komw ketin kadeikirailda oh ketin karukihla diparail kan, oh wiewia suwed kan, oh tiahk suwed kan sang mwohn sihlangihr!\n\n16 Oh pil ehu, nei pwutak, tohto lihodi oh neirail serepein kan me mihmihte nan Serisah; oh mwongehkan me Mehn Leimen kan sohte wahsang, kilang, nein Sihnepai sounpei kan wahsang, oh kohkohsang irail eri irail raparapahkiseli mwonge; oh lih likeilap tohto lupungimasala nan ahlo oh mehla.\n\n17 Oh sounpei kan me ieiang ie luwet; oh nein Mehn Leimen kan sounpei kan mihmi nanpwungen Serisah oh ngehi; oh koaros me tangala rehn nein Aron sounpei kan lohdieng nan arail mehla.\n\n18 Oh kapwuriamwei en nei aramas ar pwupwidi! Sohte koasondi rehrail oh sohte mahk. Kilang, ngehi aramas men, oh I ahneki kehlail en aramas men, oh I sohlahr kak ruwesehkin irail ei koasoi kan.\n\n19 Oh irail kehlailla nan arail wiewia sapwung; irail duwepenehte nan arail lemei, sohte kin mahkehng me mah oh pwulopwul; oh irail kin pereniki soahng koaros ihte me mwahu soh; oh lokolok me nait lih akan oh nait seri kan ahneki pohn sahpwet doarasang soang koaros; ei, sohte loakaia kak kawehwehda, de pil ntingdi.\n\n20 Oh met, nei pwutak, I solahr pahn koasoia irair sapwung wet. Kilang, ke esehier wiewia suwed en aramas pwukat; ke esehier me irail solahr momouriki padahk, oh solahr kehn wasa; oh arail wiewia suwed kan suwedsangehr ehn Mehn Leimen kan.\n\n21 Kilang, nei pwutak, I sohte kak peksawaskin irail rehn Koht pwe e de pahn kaloke ie.\n\n22 Ahpw kilang, nei pwutak, I kak peksawaskinuhk rehn Koht, oh I koapworopworiki rehn Krais me ke pahn komourla; oh I kapakapikihong Koht me en doarehla ahmw mour, pwe ke en kadehdeh sapwellime aramas ar pahn pwuralahng, de arail pahn kamwomwala; pwe I ese me irail udahn pahn mehla ma irail sohte pahn koluhla oh pwurala reh.\n\n23 Oh ma irail pahn mehla e pahn duwehte Mehn Sared ko, pwehki arail ineng en mohngiongarail kan, ar raparapahki kamaramas oh dupuk suwed.\n\n24 Oh ma irail pahn mehla, kitail ese me tohto riatail akan iangala Mehn Leimen kan, oh pil tohto irail pahn pil iangala irail; eri, ntingihdi ekis duwen mepwukat, ma ke mourla oh I pahn mehla oh sohte kilangki mesei; ahpw I koapworopworiki me I pahn pwurehng kilang uhk ahnsou mwadang; pwe mie poadoapoad sarawi kan me I pahn kihong uhk.\n\n25 Nei pwutak, loaloapwoationg Krais; oh soahng kan me I ntingihdi en dehr kansensuwedihuk, katoutouihuk ong mehla; ahpw Krais en ketin pwokuhkada, oh sapwellime lokolok oh pwoula, oh eh ketin kasalehiong kahlape atail pahpako, oh sapwellime kalahngan oh kanengamah, oh koapworopwor en sapwellime lingan oh mour soutuk, en mihmi nan ahmw madamadau kohkohlahte.\n\n26 Oh kupwur kalahngan en Koht Sahmo, me mwoale ketiket wasa ile nanleng, oh atail Kaun Sises Krais, me ketiket ni palimaun en sapwellime manaman, lao soahng koaros pahn mihla pahn eh manaman, en mihmi, oh ieiang uhk kohkohlahte. Ahmen.\n\n", "moro 10": "[center][font_size=26]Iralaud 10[/font_size][/center]\n\n[i]Kadehdehn Pwuhk en Mormon kin kohsang ni manaman en Ngehn Sarawi—Kisakis kan en Ngehno kin kohieng me loaloapwoat kan—Kisakis en palingehn kin iangahki pwoson ahnsou koaros—Mahsen en Moronai kan koasoi sang nan pwehl—Kohdo rehn Krais, unsekla Reh, oh palingenamwail kan en sarawihla. Ele Sounpar 421 Mwurin Ipwidi en Krais.[/i]\n\n1 Met ngehi, Moronai, ntingih ekis mehkot me I medewe me kesempwal; oh I ntingwehng riei kan, Mehn Leimen kan; oh I men irail en ese me sounparehr epwiki rieisek dauliher ahnsou me kilel en ketidohng Kraiso wiawi.\n\n2 Oh I pahn katengepene poadoapoad pwukat, mwurin ei pahn kangoangehkin kumwail ekei kisin koasoia kan.\n\n3 Kilang, I pahn kangoangehki kumwail me ahnsou me kumwail pahn wadek mepwukat, ma iei eripit en Koht me kumwail pahn wadengki, me kumwail pahn tamataman ia uwen kupwurkalahngan en Kauno ong aramas akan, sangete ni kepikipikdahn Adam kohdo lao lel ahnsou me kumwail alehier mepwukat, oh medemedewe nan amwail mohngiong kan.\n\n4 Oh ahnsou me kumwail pahn alehdi mepwukat, I pahn kangoangehkin kumwail en peki rehn Koht, Sahm Soutuk, ni mwaren Krais, ma mepwukat sohte mehlel; oh ma kumwail pahn peki sang nan mohngiong mehlel, ineng mehlel, pwoson Krais, e pahn ketin kasalehiong kumwail mehlelo, sang ni manaman en Ngehn Sarawi.\n\n5 Oh sang ni manaman en Ngehn Sarawi kumwail pahn esehla mehlel en soahng kaoros.\n\n6 Oh soahng koaros me mwahu e pwung oh mehlel; eri, sohte mehkot mwahu kin kahmahmki Krais, ahpw e kin pohnese me e ketin ieias.\n\n7 Oh kumwail en ese sang ni manaman en Ngehn Sarawi me e ketin ieias; eri I pahn kangoangehkin kumwail en dehr kahmahmki manaman en Koht; pwe e kin ketin doadoahk sang ni manaman, nin duwen ehn aramas akan pwoson, iei ihte mwomwe rahn wet oh lakapw, oh kohkohlahte.\n\n8 Oh I pil kangoangehkin kumwail, riei ko, me kumwail en dehr kahmahmki sapwellimen Koht kisakis kan, pwe kisakis kan me tohto; oh e kohsang rehn Kohtohte. Oh soangen wiepe tohto me kisakis pwukat kin kohda; ahpw ihte Kohto me kin ketikihda nan mehkoaros ong aramas koaros; oh Ngehn en Koht me kin ketikihong kisakis pwukat ong aramas akan, pween wia kamwahuparail.\n\n9 Pwe kilang, Ngehn en Koht ketikihong emen kisakis en kak padahngki mahsen en eripit;\n\n10 Oh ong emen, Ngehnohte ketikihong en kak padahngki mahsen en kupwurokong;\n\n11 Oh ong emen, Ngehnohte ketikihong pwoson kehlail mehlel; oh ong emen, kisakis kan en kamwahuiala;\n\n12 Oh pil, ong emen, en kak wia doadoahk manaman kapwuriamwei kan;\n\n13 Oh pil, ong emen, en kak kohpada duwen soahng koaros;\n\n14 Oh pil, ong emen, en kilangada tohnleng kan oh ngehn en papah kan;\n\n15 Oh pil, ong emen, en kak lokaiahki soangsoangen lokaia kan;\n\n16 Oh pil, ong emen, en kak kawehwehda mahsen kan oh soangsoangen lokaia kan.\n\n17 Oh kisakis pwukat koaros kohdo sang rehn Ngehn en Krais; oh e kin kohdo ong emen emen aramas, nin duwen me e kin ketin kupwuriki.\n\n18 Oh I pahn kangoangehkin kumwail, riei kesempwal akan, me kumwail en tamataman me kisakis mwahu koaros kohdo sang rehn Krais.\n\n19 Oh I pahn kangoangehkin kumwail, riei kesempwal oko, me kumwail en tamataman me en kin ketin duduwehte aio, rahnwet, oh kohkohlahte, oh kisakis pwukat koaros me I koasoiahier, me sang palingehn, sohte pahn uhdi, iei erein sampah eh pahn mihmihte, ihte ma aramas akan soupwoson.\n\n20 Eri, pwoson udahn anahnepe; oh ma pwoson anahnepe mie eri koapworopwor pahn anahnepe mie; oh ma koapworopwor pahn anahnepe mie eri limpoak unsek pahn pil anahnepe mie.\n\n21 Oh ma kumwail sohte pahn ahneki limpoak unsek kumwail sohte kak komourla nan wehin Koht; pil kumwail sohte kak komourla nan wehin Koht ma kumwail sohte ahneki pwoson; de pil kumwail sohte ahneki koapworopwor.\n\n22 Oh ma kumwail sohte ahneki koapworopwor eri kumwail udahn pahn mih nan irair en soukoapworopwor; soukoapworopwor kin kohdo sang ni wiewia suwed.\n\n23 Oh ni mehlel Krais ketin mahsanihong atail pahpah ko: Ma kumwail pahn ahneki pwoson kumwail pahn kak wia soahng koaros me kesempwal ong ie.\n\n24 Oh met I koasoi ong sampah pwon—ma rahn pahn kohdo me sapwellimen Koht manaman oh kisakis kan uhdi sang kumwail, e pahn sang pwehki sohpwoson.\n\n25 Oh meid suwediong aramas akan ma iei met pahn wiawi; pwe sohte emen rehmwail me pahn wia mwahu, sohte emente. Pwe ma e pahn mie emen rehmwail me wia mwahu, e pahn wia doadoahk sang ni sapwellimen Koht manaman oh kisakis kan.\n\n26 Oh meid suwediong irail me pahn wia mepwukat oh mehla, pwe irail mehla nan diparail, oh irail sohte kak komourla nan wehin Koht; oh I koasoia nin duwen mahsen en Krais; oh I sohte likamw.\n\n27 Oh I kangoangehkin kumwail en tamataman mepwukat; pwe ahnsou pahn mwadangete kohdo me kumwail pahn ese me I sohte likamw, pwe kumwail pahn kilang ie ni mwohn mwoalen kopwung en Koht; Oh Kauno Koht pahn ketin mahsanihong kumwail: Dah, I sou kalohkihong kumwail ei mahsen kan, me ntingidi sang rehn ohl menet, rasohng emen me lukulukuwer sang rehn me melahr akan, iei, duwehte emen me koaskoasoi sang nan pwehl?\n\n28 I kalohngki mepwukat pwe en kapwaiada kokohp akan. Oh kilang, e pahn kohwei sang nan dauwasen Koht poatoapoato; oh sapwellime mahsen pahn kohwei sang ehu dih kohlahng ehu.\n\n29 Oh Koht pahn ketin kasalehiong kumwail, me dahme I ntingihdi e mehlel.\n\n30 Oh pil I pahn kangoangehkin kumwail en kohdo rehn Krais, koledi kisakis mwahu koaros, oh dehr doahke kisakis suwed, de mehkot samin.\n\n31 Oh pirida, oh pwourda sang nan pwehl, kowe Serusalem; ei, oh pwurieng nan ahmw likou kaselel kan, kowe serepein en Saion; oh kakehlakahla amwail lepin tuhkehn kateng kan oh katehlapahla irepeh kan kohkohlahte, pwe kumwail en sohla pwurehng namenekla, pwe inou me Sahm Soutuk ketin wiahiong kumwail, peneinei en Israel, en kak pweida.\n\n32 Ei, kohdo rehn Krais, oh unsekla reh, oh soikasang kumwail soahng koaros me sohte wia mour en Koht; oh ma kumwail pahn soikasang kumwail soahng koaros me sohte wia mour en Koht, oh poakehng Koht sang ni amwail kehl unsek, madamadau unsek oh roson unsek, eri sapwellime kalahngan ahpw pahn itarehng uhk, me kahrehda sang ni sapwellime kalahngan kumwail pahn kak unsekla rehn Krais; oh ma sang ni kalahngan en Koht kumwail pahn unsekla rehn Krais, kumwail sohte pahn kak soikala manaman en Koht.\n\n33 Oh pil, ma sang ni kalahngan en Koht kumwail unsekla rehn Krais, oh sohte soikala sapwellime manaman, eri kumwail pahn sarawihkihla Krais sang ni kalahngan en Koht, sang ni kakerehdi en ntahn Krais, me mih nan inou en Sahmo ong kamwakelpen dihparail kan, pwe kumwail en kak sarawihla, oh sohte samin en mwahi.\n\n34 Oh met I rahnmwahuiala kumwail koaros. I kereniongehr pahn kohla komoaldi nan paradais en Koht, lao lel ahnsou me palingeniet oh paliwereiet pahn pwurehng pwurpene, oh ngehn kohdo pereperen nan wehwe, pwe I en tuhwong kumwail mwohn wasahn kopwung mwahu en Siowa lapo, Sounkopwung Soutuko ong me momour oh mehla kan. Ahmen.\n\nEralahr\n\n"}