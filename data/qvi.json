{"title-page 0": "[center][font_size=26]Mormónpaj Quilcashca[/font_size][/center]\n\nJesucristopaj Cutishuj Testamento\n\nPublicarishca Jesucristopaj Iglesia Santocunapaj Tucurimui Punllacunapi\n\nSalt Lake City, Utah, USA\n\n© 2011 Intellectual Reserve, Inc.\n\nTucui derechocuna reservashca\n\nImprimirishca Estados Unidos Américapi 06/2011\n\n19962011\n\nTranslation of the Book of Mormon\n\nQuichua-Ecuador\n\nISBN: 978-1-59297-658-4 (Paperback 35607 064)\n\n", "bofm-title 0": "[center][font_size=26]Mormónpaj Quilcashca[/font_size][/center]\n\nShuj Tandachishpa Quilcashca Mormónpaj Maquihuan Jirru Fangacunapi Japishpa Nefipaj Jirru Fangacunamanda\n\nChaimanda, cai can Nefipaj llactapuracunapaj quilcashcamanda shuj ashallayachishca, Lamanitacunapapash—Quilcashca Lamanitacunapa, picuna can Israelpaj huasipaj puchucuna; Judíocunapapash, Gentilcunamanbash—Quilcashca rurachunbacha saquishcapaj ñanmanda, achil villachinapaj, achil ricuchinapajpash espírituhuan—Quilcashca, sellashcapash, pacashcapash Apunchijpaj munaipa, paicuna ama tucurichun—Llujshishpa Diospaj don ushaihuanbash caimanda shuj shimiman tigrachingapa—Sellashca Moronipaj maquihuan, pacashcapash Apunchijpaj munaipa, llujshichun punlla chayajpi Gentilcunamanda—Shuj tigrachingapa Diospaj ushaihuan.\n\nÉterpaj Quilcashcamanda japishpa shuj ashallayachishcapash, imami can Jaredpaj llactapuracunapaj tandachishpa quilcashca, pimi chajchurirca imaura Apunchij pandachirca llactapuracunapaj shimirimaicunata, imaura paicuna shuj torreta ruranajurca jahua pachaman chayangapa—Cai can ricuchingapa Israelpaj huasimanda puchucunaman ima jatun cuzascuna Apunchij rurashca paicunapaj taitacunamanda; paicuna yachai ushachun Apunchijpaj conveniocunata, paicuna na calpachi tucushcapash cajta mana tucurinacaman—Crichingapapacha Judíocunata, Gentilcunata Jesús Cristo cajta, Mana Tucurina Dios, paimandallata ricurimun tucui jatun llactacunaman—Cunan, pandaicuna tiajpica runacunapaj pandaicuna can; chaimanda, ama condenaichichu Diospaj cuzascunata, mapa illa ricuringuichi Cristopaj jatun shayarina ñaupapi.\n\nOriginal Inglés shimirimaiman tigrachishca jirru fangacunamanda José Smith, Churi shuj shimirimaiman tigrachirca.\n\nCallari Inglés edición publicarishca Palmyrapi, Nueva York, USA, 1830\n\n", "introduction 0": "[center][font_size=26]Ima Cajta Villachi[/font_size][/center]\n\nMormónpaj Quilcashca can achil quilcashcapaj shuj volumen Biblia laya. Cai can shuj tandachishpa quilcashca Diospaj comunicación Américapi punda causajcunahuan, charinbash tucui mana tucurina quishpiringapa villaicunata.\n\nTauca punda achil villachijcuna quilcashca can, achil villachinapaj espírituhuan, achil ricuchicunahuanbash. Paicunapaj shimicuna, curi jirru fangacunapi quilcashca, tigrai quilcashca can, ashallayachishcapash shuj achil villachij-historiadormanda Mormón shutichishca. Quilcashca charin shuj tandachishpa quilcashcata ishcai jatun civilizacióncunamanda. Shuj shamurca Jerusalénmanda 600 C.Ñ., chai jipa chaupirirca ishcai jatun llactacunapi, rijsishca can Nefitacuna, Lamanitacuna. Chaishucuna ashtahuan punda shamushca carca imaura Apunchij Babelpaj Torrepi shimicunata pandachirca. Cai tandanajushca rijsishca can Jareditacuna. Huaranga huaranga huatacuna jipa, tucuilla tucuchishca carca Lamanitacunatalla na, paicuna can Indio Americanocunapapi punda aillucuna.\n\nIma ashtahuanbacha cashcata quilcashca Mormónpaj Quilcashcapi can Apunchij Jesucristo paipacha achil yachachishcata Nefitacunata cutin causarishca jipalla. Cai yachachin quishpiringapa villaicunata, aliguta villan quishpirinapaj ruranata, runacunaman villan imata sumaj causaita charingapa cai causaipi, mana tucurina quishpirinatapash shamui causaipi.\n\nMormón paipaj quilcashcacunata tucuchishca jipa, paipaj churi Moroniman quilcashcacunata curca, pimi mirachirca huaquin paipaj propio shimicunata, pacarcapash jirru fangacunata Cumorah urcupi. Septiembre 21, 1823pi, chai Moronillata, chai horas shuj punchallayachishca, cutin causarishca, Achil Villachij José Smithman ricurirca, yachachircapash punda tandachishca quilcashcacunamanda, cai Inglés shimirimaiman tigrachina cajtapash.\n\nImaura canacajpi jirru fangacuna cushca carca José Smithman, pimi caicunata tigrachirca Inglés shimi rimaiman donhuan, Diospaj ushaihuanbash. Tandachishpa quilcashcacuna cunan publicashca can tauca shimirimaicunapi shuj mushuj, cutishuj testigo layapash Jesucristo cajta causajuj Diospaj Churi, tucui maijan paipaman shamungapa munajcunapash cazushpa catichunbacha saquishcacunata, ordenanzacunatapash paipaj quishpiringapa villaicunamanda quishpiri ushanga.\n\nCai quilcashcamanda AchilVillachij José Smith nirca: “Ñuca villarcani huauquicunaman cai Mormónpaj Quilcashca carca nima pandai illa tucui quilcashca cai alpapi shina laya na tianllu, minishtirishcapacha rumi ñucanchi religiónpa, shuj runa Diospaman ashtahuan quimiri ushajtapash caipi yachachishcacunahuan, shuj quilcashcacunamanda yali”.\n\nJosé Smithman mirachishpa, Apunchij curca cutishuj chunga shujcunata paicunallata ricuchun curi jirru fangacunata, especial testigocuna cachun ciertopachamanda, Mormón Quilcashca divinidadmandapash. Paicunapaj quilcashca testimoniocuna caipi churashcacuna can “Quimsa Testigocunapaj Testimonio”, “Pusaj Testigocunapaj Testimonio”.\n\nÑucanchi cumbidanchi tucui runacunata maipi cajpipash liichun Mormónpaj Quilcashcata, aligutapacha yarichun paicunapaj shungucunapi cai charishca villachicunata, jipaman Diosta tapuchun, Mana Tucurina Taitata, Cristopaj shutipi cai quilcashca ciertopacha canllu nishpa. Maijanguna shina rurashpa, fehuan mañashpa chasquinga shuj testimoniota caipaj ciertopachamanda, divinidadmandapash Espíritu Santopaj ushaihuan. (Ricui Moroni 10:3–5.)\n\nMaijanguna cai divino testimoniota chasquijcuna Espíritu Santomanda, yachaj chayangapashmi cai ushaihuanllata Jesucristo cajta cai pachapaj Jatun Quishpichij, José Smith cajtapash paipaj achil ricuchij, achil villachijpash cai tucuri punllacunapi, Jesucristopaj Iglesia Santocunapaj Tucurimui Punllacunapi cajta Apunchijpaj reino cutinbash shayachishca cai alpapi, prepararishpa Mesíaspaj cati shamuipa.\n\n\nQuimsa Testigocunapaj Testimonio\n\nYachashca cachun tucui jatun llactacuna, reinocuna, shimicuna, llactapuracunapash, maijangunaman cai rurana chayanga: Ñucanchi, Dios Taitapaj ninan juyaimanda, ñucanchi Apunchij Jesucristomandapash, ricushcanchita jirru fangacunata imami charin cai tandachishpa quilcashcata, imami can Nefipaj llactapuracunapaj shuj tandachishpa quilcashca, Lamanita, paicunapaj huauquicunamandapash, Jaredpaj llactapuracunamandapash, picuna shamurca torremanda imamanda parlashca can. Ñucanchi yachanchipash caicuna tigrachishca can donhuan, Diospaj ushaihuanbash, imashpa paipaj shimi ñucanchiman villarca; chaimanda ñucanchi yachanchi ciertopachahuan cai rurashca cierto cajta. Ñucanchipash testificanchi ricushcata aspishcacunata cai jirru fangacunapi; caicuna ricuchishca can ñucanchiman Diospaj ushaihuan, na shuj runamanda. Ñucanchi villanchi na manllai shimicunahuan, Diospaj ángel jahua pachamanda uriajumurca, pai apamurca, ñucanchi ñavicunapaj ñaupapi churarcapash, ñucanchi ali ricurcanchi, ricurcanchi jirru fangacunata, caipi quilcashcacunatapash; ñucanchi yachanchi cai cajta Dios Taitapaj shungumanda llaquihuan, ñucanchi Apunchij Jesucristomandapash, ñucanchi ricurcanchi testificanchipash cai cuzascuna ciertopacha can. Cai can ñucanchi ñavicunapi juyaillagu. Shina cajpipash, Apunchijpaj shimi mandarca ñucanchita caimanda testificachun; chaimanda, cazuj cangapa Diospaj mandashcacunata, cai cuzascunamanda testificanchi. Ñucanchi yachanchi Cristopi fielcuna cashpa, ñucanchi churajunacuna mapa illa canga tucui runacunapaj yahuarmanda, tuparishca cashun mapa illa Cristopaj jatun shayarina ñaupapi, paihuan causashun mana tucurinacaman jahua pachacunapi. Taitapa honra cachun, Churipapash, Espíritu Santopapash, picuna shujlla Dios can. Shinacapashcachun.\n\nOliver Cowdery\n\nDavid Whitmer\n\nMartin Harris\n\n\n\n\nPusaj Testigocunapaj Testimonio\n\nYachashca cachun tucui jatun llactacuna, reinocuna, shimicuna, llactapuracunapash, maijangunaman cai rurana chayanga: José Smith, churi, cai ruranata tigrachij, ñucanchiman ricuchirca jirru fangacunata imamanda parlashca can, imami charirca curi cai layata; tauca fangacunata imashna nishca Smith tigrachishcata ñucanchi tacarircanchi ñucanchi maquicunahuan; ñucanchi ricurcanchipash quilcashcacunata charijta, tucui caicuna punda rurana laya carca, juyailla rurashcapash. Caita testificanchi na manllai shimicunahuan, cai nishca Smith ñucanchita ricuchishcata, imashpa ricurcanchi japircanchipash, yachanchipash ciertopacha cai nishca Smith charijta paipaj maquipi jirru fangacunata imamanda ñucanchi parlashcanchi. Ñucanchi cunchi ñucanchi shuticunata cai pachaman, testimoniotashna cai pachaman imata ñucanchi ricushcata. Ñucanchi na llullanchi, Dios testifican caimanda.\n\nChristian Whitmer\n\nJacob Whitmer\n\nPeter Whitmer, Churi\n\nJohn Whitmer\n\nHiram Page\n\nJoseph Smith, Taita\n\nHyrum Smith\n\nSamuel H. Smith\n\n\n\n\nAchil Villachij José Smithpaj Testimonio\n\nAchil villachij José Smithpaj propio shimicuna Mormónpaj Quilcashca imashna llujshishcamanda caicuna can:\n\n“Tutapi … Septiembre ishcai chunga shuj punllapi (1823) … Ñucamandallata ninanda achil mañai callarircani Tucui Ushaita Charij Diosta. …\n\n“Shina ñuca Diosta achil mañajujpi, ñuca ricurcani shuj michata ñuca cuartopi ricurijujta, imami mirashpa catirca imaura cuarto punchapamba carca chaupipunllata yali, ñapash shuj personaje ricurimurca ñuca cama ladopi, airepi carca, imashpa paipaj chaquicuna alpata na tacarirca.\n\n“Pai churajushca carca shuj cacharishcalla túnicata juyailla yura yura. Cai carca shuj yura yura ñuca nimaura na ricushcashna nima cuzasta cai alpapi; nacashpa ñuca yuyani nima alpapi cuzas cai pachapi tiangachu shina ninan yura yura, punchapambapash. Paipaj maquicuna lluchulla carca, paipaj rigrapash, maqui mucucuna ashaguta jahualla; shinallata, paipaj chaquicunapash lluchulla carca, paipaj changacunapash, tobillocuna ashaguta jahualla. Paipaj uma, cungapash na taparishca carca. Ñuca yacharcani pai na cutishuj churajunata apajurca ashtahuangari cai túnicatalla, pascashca caimanda, shina ñuca ricui usharcani paipaj pechota.\n\n“Paipaj túnicalla na ninan yura yura carca, ashtahuangari pai tucui persona punchapamba carca imashna nita na ushai, pai ñavi ciertopacha punchapamba shitaj laya. Cuarto ninan punchapamba carca, ashtahuangari na shina ninan punchapamba paipaj muyundi caihuan. Imaura paita callari ricushpa, manllarircani; ashtahuangari manllai ñapash saquihuarca.\n\n“Pai ñucata cayahuarca shutipi, nihuarca pai shuj villachij Diospaj ñaupamanda cachamushca cashcata, paipaj shuti Moroni cashcatapash; Dios shuj ruraita charishcatapash ñuca rurachun; ñuca shuti alipa na alipa japishca canga tucui jatun llactacunapi, reinocunapi, shimicunapi, nacashpa alita na alita parlashca canga tucui llactapuracunapi.\n\n“Pai nirca shuj quilcashca tian churashpa saquishca, curi fangacunapi quilcashca, cai continentepi punda causashcacunamanda shuj tandachishpa quilcashca, maimanda paicuna shamujtapash. Pai nihuarcapash tucui mana tucurina Quishpiringapa Villaicuna caipi tiajta, imashna Jatun Quishpichij villachishca carca punda causajcunaman;\n\n“Tiarcapash ishcai rumicuna culqui arcopi—cai rumicuna, huatashca shuj pectoralman, rurarin ima shutuchishca can Urim, Tumin—churashpa saquishca jirru fangacunahuan; japishpa charina cai rumicunata carca ima rurarin Videntecunata pundapi nacashpa ñaupa punllacunapi; Dios preparashca carca caicunata quilcashcata shuj shimirimaiman tigrachingapa.\n\n· · · · · · ·\n\n“Cutin, pai nihuarca, imaura chai jirru fangacunata imamanda pai parlashcata japishpa—imashpa nara punlla chayashca carca caicunata chasquingapa—caicunata pimanbash na ñuca ricuchina carcani; pectoraltapash Urim, Tuminhuanbash; maijanman ñuca ricuchichun mandashcamanlla; rurajpica ñuca tucuchi tucushca casha. Imaura pai ñucaman parlajujpi jirru fangacunamanda, achil ricui pascarishca carca chaimanda ñuca yuyaipi ñuca ricui usharcani pushtuta maipi jirru fangacuna churashpa saquishcata, shina punchalla carca rijsinalla chaimanda ñuca cutin rijsircani pushtuta imaura ñuca ricungapa rishpa.\n\n“Cai parlarishca jipa, ñuca ricurcani cuartopi micha cutin ñapash tandanajurca paita muyushpa pimi ñucahuan parlajurca, shina catirca, imaura cuarto cutin yana saquirirca, paita muyundilla na, imaura ñapash ricurcani, shuj ñan laya pascarijta jahua pachaman derecho, pai vitsiarca imaura tucuilla ñana ricurirca, chai jipa cuarto saquirirca imashna punda cashcashna nara cai jahua pacha micha ricurijpi.\n\n“Ricushcata tigrashpa yarijurcani, jatunda cushijushpa imata cai extraordinario villachin nihuashcata; imaura, ñuca cutin yarijui chaupipi, ñapash ricurcani ñuca cuarto cutin punchallayai callarijta, ñapash chai jahua pacha villachijllata cutin ñuca ladopi carca.\n\n“Pai callarirca, cutin parlashpa chai cuzascunata imata parlarca paipaj callari ricuj shamuipi, nimatapash na cambiarca; imata nishca jipa, pai villahuarca jatun ricushpa chasquichicunamanda imacuna alpaman shamunata, jatunda imapash illacunahuan, ninan yarjaimanda, espada, unguicunamandapash; cai manllanayai ricushpa chasquichinacuna cai alpaman shamugrijta cai cati aillucunapi. Cai cuzascunata villashca jipa, pai cutin vitsiarca punda rurashca laya.\n\n“Cai viaje, shina ninan jatun carca ricuicuna ñuca yuyaipi, puñuipash ñuca ñavicunamanda anchurirca, manllarishca carcani imata ricushcamanda, uyashcamandapash. Ashtahuangari ñuca manllaripa cutin ricurcani chai villachijtallata ñuca ladopi, uyarcani nijta, cutinbash nijta chai cuzascunatallata pundashna; mirachirca shuj advertenciata, nishpa Satanás munanga tentangapa (ñuca taitapaj aillucunapaj huajcha causaimanda), charingapa jirru fangacunata charijyangapa munaihuan. Caita ñucata amapacha nihuarca, cai jirru fangacunata chasquishpa shuj munaitalla charichun Diosta glorificanatalla, cutishuj munai ama charichun Paipaj reinota shayachinatalla; na shina cajpi caicunata na chasqui ushasha.\n\n“Cai quimsa ricuj shamui jipa, cutin jahua pachaman vitsiarca pundashnallata, ñuca cutin tigrai yarijurcani cai na yachashca ricuita charishcata; imaura ña chaira villachij jahua pachaman ñucapamanda quimsa viaje vitsiashca jipa, gallo cantarca, ñuca yacharcani ña punllayajujta, shina ñucanchi parlaricuna tucui tuta cashca carca.\n\n“Ashatacashpalla ñuca camamanda jatarircani, rurashpa causashcata, punllapa minishtirishca ruraicunata rurangapa rircani; ashtahuangari pundashna rurangapa munashpa, yacharcani ñuca shinlli cai shina shaijushca carcani napacha usharcani. Ñuca taita, pimi ñuca ladopi trabajajurca, ricuhuarca imachari na ñucapi ali cajta, huasiman ri nihuarca. Ñuca callarircani munashpa huasiman ringapa; pamba jarcashcata yalingapa munajujpi maipi cashcamanda, ñuca shinlli cai tucurirca, huañushcashna urmarcani alpaman, asha ratota nimata na yacharcani.\n\n“Callari cuzasta ñuca yari usharcani shuj shimi parlajujta ñucahuan, shutipi cayahuajushcata. Ricujpica, chai villachijtallata ricurcani ñuca umapi shayajujta, michahuan muyushca pundashna. Shina pai cutin parlahuarca tucuita punda tuta parlashcata, mandahuarca richun ñuca taitapaman paiman villachun achil ricuimanda, rurachunbacha saquishcacunamandapash imata ñuca chasquishca carcani.\n\n“Ñuca cazurcani; tigrarcani pambaman ñuca taitapaman, paiman tucuita parlarcani. Pai nihuarca cai Diospaj cashcata, nihuarca ri, rurai imashna villachij mandashcata. Pambata saquircani, rircanipash pushtuman maipi villachij villahuarca jirru fangacuna churashpa saquishca carca; punchapamba achil ricuimanda imami charircani, caimanda ñuca rijsircani pushtuta chaiman chayashpa.\n\n“Uchilla llacta ladopi, Manchester, Ontario, Nueva Yorkpi, shayarin uchillalla urcu, chai ladollamandacunapaj ashtahuan yali jatun. Cai urcupa indi huashajuj ladopi, urcu jahuamanda na carupi, jatunlla rumi ucupi, jirru fangacuna carca, shuj rumi cajapi churashpa saquishca. Cai rumi carca raculla, muyushca chaupi jahua ladopi, jamzi ladocunaman, shina chaupipi cai ricunalla carca alpajahualla, ashtahuangari manñacuna tucuilla muyundi alpahuan quilpashca carca.\n\n“Alpata anchuchishca cashpa, ñuca vichai chijtanata japircani, caihuan rumi manñaman yaicuchircani, ashalla fuerzahuan caita jatarichircani. Ucupi ricurcani, ricurcanipacha jirru fangacunata, Urim, Tumin, pectoral, imashna villachij nishca. Caja imapi carca, rumicunahuan rurashca carca, ishcandi cemento layapi carca. Caja ucupi ishcai rumicuna tiarca cajata cruzashca, cai rumicuna jahuapi jirru fangacuna tiajurca, cutishuj cuzascunapash.\n\n“Caicuna llujchingapa munajujpi, ashtahuangari villachijhuan napacha saqui tucurcani, cutinbash nihuarca caicunata llujchina punlla nara chayan, na chayanga, chuscu huatacunacaman chai punllamanda; ashtahuangari nihuarca tigrachun chai pushtumanllata huatan huatan cai punllamanda, pai ñucahuan tuparingapa, shina rurashpa catina carcani imaura jirru fangacunata chasquina punlla chayangacaman.\n\n“Imashna mandashca, huata tucurinapi rircani huatan huatan, chai punlla chai villachijllata chaipi tuparcani, yachachicunata chasquircani, inteligenciatapash tucui ñucanchi parlaricunapi, Apunchij imata ruragrijujcunamanda, imashna, ima layapi Paipaj reino apashca cana tucurimui punllacunapi.\n\n· · · · · · ·\n\n“Shinapash punlla chayarca chasquingapa jirru fangacunata, Urim, Tumim, pectoraltapash. Ishcai chunga ishcai punlla Septiembre quillapi, huaranga pusaj patsaj ishcai chunga canchis huatapi, cutishuj huata tucuripi rishca cashpa chai maipi churashpa saquishca pushtuman, chai jahua pacha villachijllata caicunata cuhuarca cai advertenciahuan: Ñuca caicunamanda responsable casha; ñuca na ricuriaimanda chingachun saquishpaca, nacashpa ñucapaj cungashca caimanda, anchuchi tucushca casha; ashtahuangari ñuca tucui usharishcahuan caicunata huacaichishpaca, imaura pai, villachij caicunamanda shamungacaman, caicuna alichishca canga.\n\n“Ñuca ñapash yacharcani imamanda cai shinapacha mandashcacunata chasquishca carcani aligutapacha huacaichinamanda, imashpa nihuashca carca villachij imaura ñuca rurashca cajpi imata ñucapamanda minishtishcata, pai caicunata apangapa shamunga. Ñapash caicunata ñuca charijta yachashpa, ninan ushashcata rurarca quichungapa. Tucui na ali ruraicunata mascarca caita rurangapa. Napacha ricunayachi pundata yali shinlliman tigrarca, taucapachacuna shuyanajurca punllan punllan ushashpallaca quichungapa. Ashtahuangari Diospaj jatun yachaihuan, caicuna aliguta alichishca carca ñuca maquicunapi, imaura pactachingacaman ñucaman rurachun mañashcata. Imaura, parlarishcashna, villachij caicunata apangapa shamurca, paiman curcani; paipaj maquipi charin cunan punllacaman, cashpa Mayopaj ishcai punlla, huaranga pusaj patsaj quimsa chunga pusaj.\n\nTucui tandachishpa quilcashcamanda, ricui José Smith—Historia, Perla de Gran Preciopi, History of The Church of Jesus Christ of Latter-day Saintspipash, volumen 1; 1–6 capítulocaman.\n\nPunda tandachishpa quilcashca shina llujshirca alpaman shuj llactapura alpamanda parlajuj laya, tigrachishca moderno parlaiman Diospaj don, ushaihuanbash imashna testifican Achil shinami nin, cai pachapa Ingléspi callari publicashca carca 1830 huatapi The Book of Mormon shutihuan.\n\n", "three 0": "[center][font_size=26]Mormónpaj Quilcashca[/font_size][/center]\n\nCallarij Testimoniocunapash\n\n\n\n\n\n\nportada\n\n\nMormónpaj Quilcashcapaj portada\n\nChaimanda, cai can Nefipaj llactapuracunapaj quilcashcamanda shuj ashallayachishca, Lamanitacunapapash—Quilcashca Lamanitacunapa, picuna can Israelpaj huasipaj puchucuna; Judíocunapapash, Gentilcunamanbash—Quilcashca rurachunbacha saquishcapaj ñanmanda, achil villachinapaj, achil ricuchinapajpash espírituhuan—Quilcashca, sellashcapash, pacashcapash Apunchijpaj munaipa, paicuna ama tucurichun—Llujshishpa Diospaj don ushaihuanbash caimanda shuj shimiman tigrachingapa—Sellashca Moronipaj maquihuan, pacashcapash Apunchijpaj munaipa, llujshichun punlla chayajpi Gentilcunamanda—Shuj tigrachingapa Diospaj ushaihuan.\n\nIma Cajta Villachi\n\nMormónpaj Quilcashca can achil quilcashcapaj shuj volumen Biblia laya. Cai can shuj tandachishpa quilcashca Diospaj comunicación Américapi punda causajcunahuan, charinbash tucui mana tucurina quishpiringapa villaicunata.\n\nAshayachishpa Villachi Mormónpaj Quilcashcamanda\n\nMormónpaj Quilcashca can shuj achil tandachishpa quilcashca punda Américapi llactapuracunamanda, quilcashca carca jirru fangacunapi. Cai quilcashcapi parlashca can chuscu jirru fangacunamanda:\n\nRicunacuna\n\n\n\n1 Nefi\n\n\n\n\n\n\n1 Nefi 1\n\nNefi paipa llacta tandachishpa quilcashcacunata callarin—Lehi achil muscuipi ricun shuj nina pilarta shuj achil villana quilcashcamanda liin—Pai Diosta alicachin, Mesías shamunata villan, Jerusalén tucurinatapash achil villachin—Pai Judíocunahuan na ricunayachishpa cati tucurca. Nara 600 C.Ñ.\n\n1 Nefi 2\n\nLehipa aillucunata jichushca pambaman Puca Jatun Mama Cochata ladota pushan—Paicunapaj charishcacunata saquin—Lehi Apunchijman shuj sacrificiota cun paipaj churicunaman rurachunbacha saquishcacunata alichichun yachachinbash—Lamán Lemuelpash paicunapaj taitata huashariman—Nefi cazuj can fehuan achil mañan; Apunchijca paihuan parlan, pai ajllai tucun paipaj huauquicunata mandachun. Nara 600 C.Ñ.\n\n1 Nefi 3\n\nLehipaj churicuna Jerusalénman tigran bronce jirru fangacunata apamungapa—Labán jirru fangacunata na cungapa munan—Nefi paipa huauquicunata cutin yarichin shinlliyachinbash—Labán paicunapaj charishcacunata shuhuan paicunata huañuchingapa yuyan—Lamán, Lemuel, Nefita, Samdapash huajtan shuj ángelhuanmi rimaitucun. Nara 600–592 C.Ñ.\n\n1 Nefi 4\n\nNefi Labánda huañuchin Apunchij mandaimanda jipaman bronce jirru fangacunata umachishpa japin—Zoram ajllan Lehipaj aillucunahuan jichushca pambapi tandanajungapa. Nara 600–592 C.Ñ.\n\n1 Nefi 5\n\nSaríah Lehita na alicachirca—Ishcandi cushijun paicunapaj churicuna tigramujpi—Paicuna sacrificiocunata cun—Bronce jirru fangacuna Moiséspaj achil villachijcunapaj quilcashcacunata charirca—Jirru fangacuna Lehica Josémanda shamuj cajta rijsichirca—Lehi paipaj cati aillucunamanda achil villachirca jirru fangacunata alchishpa charinatapash. Nara 600–592 C.Ñ.\n\n1 Nefi 6\n\nNefi Diospaj cuzascunata quilcan—Nefipaj munai can runacunata yarichina Abrahampaj Diospaman shamushpa quishpirishca cachun. Nara 600–592 C.Ñ.\n\n1 Nefi 7\n\nLehipaj churicuna Jerusalénman tigran Ismaelta paipaj huasipuracunatapash paicunahuan tandanajuchun ringapa cumbidan—Lamán shujcunahuanbash na cazun—Nefi paipa huauquicunata Apunchijpi feta charinata cutin yarichin—Paicuna paita cabiacunahuan huatan tucuchingapa munan—Fe ushaimanda cacharirin—Paipaj huauquicuna perdónda mañan—Lehi paipaj cumbajcunahuan sacrificiota cun ofrendacunatapash rupachin. Nara 600–592 C.Ñ.\n\n1 Nefi 8\n\nLehi shuj achil muscuita ricun causanamanda quiruta—Pai fucushcata micun shinallata paipaj aillu rurachun munan—Shuj hierro barrata, shuj quichiji angostopash chaquiñanda ricun, yanalla llujshiju samai runacunata pillun—Saríah, Nefi, Sam fucushcata micun, ashtahuangari Lamán, Lemuel na munan. Nara 600–592 C.Ñ.\n\n1 Nefi 9\n\nNefi ishcai tandachishca quilcashcacunata ruran—Shuj shujlla Nefipaj jirru fangacunata shutichishca can—Shujta yali jatun jirru fangacunaca shuj yangalla historia quilcashcata charin; shujta yali uchillapi achil cuzascunatalla charin. Nara 600–592 C.Ñ.\n\n1 Nefi 10\n\nLehi jipacanata nin Judíocuna Babiloniacunamanda huatai tucushcashna apai tucushca canga—Pai Judíocunamanda shuj Mesías, shuj Jatun Quishpichij, shuj Jatun Causachij shamunata nin—Lehi ninbash shuj shamunata pimi Diospaj llamaguta bautizanga—Lehi ninbash Mesíaspa huañuita causarinatapash—Pai shuj olivo quiruhuan Israelpaj shicanyaita tandanajuitapash parijashpa ricuchin—Nefi Diospaj churimanda parlan, Espíritu Santopaj donmanda, ali rurana minishtirishcamandapash. Nara 600–592 C.Ñ.\n\n1 Nefi 11\n\nNefi Apunchijpaj Espírituta ricun causana quirutapash shuj achil muscuipi ricuchishca can—Diospaj Churipaj mamata ricun Diospaj achil juyaita yachajun—Pai ricun bautismota, achil yachachinata, Diospaj Llamagu chacatarinatapash—Pai ricunbash Llamagupaj chunga ishcai Apóstolcunapaj achil cayachishca achil yachachinatapash. Nara 600–592 C.Ñ.\n\n1 Nefi 12\n\nNefi cushapacha nishca alpata achil muscuipi ricun; ali ruranacuna, na ali ruraicuna, chaipi causajcunapaj urmaicuna; Diospaj Llamagu paicunapaman shamuita; imashna chunga ishcai Discípulocuna chunga ishcai Apóstolcunapash Israelta ricushpa chasquichinga; millanayai mapalla cai picunami na crishpa asha asha chingarina. Nara 600–592 C.Ñ.\n\n1 Nefi 13\n\nNefi ricun achil muscuipi ayapaj iglesiata Gentilcunapi tiarin, Américata rijsin causangapa callarin, Bibliamanda punchalla juyaillapash tauca pushtucuna chingan, chaimanda Gentilcunapaj apostasía cai, quishpiringapa villaicuna cutinlla apamun, tucurimui punllapi achil quilcashcacuna ricurimui, Siónpaj shayari. Nara 600–592 C.Ñ.\n\n1 Nefi 14\n\nShuj ángel Nefiman villan Gentilcunapi achil yachishcacuna llaquichicunapash urmanata—Ishcai iglesiacunalla tian: Diospaj Llamagupaj Iglesia ayapaj iglesiapash—Diospaj santocuna tucui jatun llactacunapi na ricunayachishpa cati tucun jatun millanayai iglesiamanda—Apóstol Juan cai pacha tucurinamanda quilcanga. Nara 600–592 C.Ñ.\n\n1 Nefi 15\n\nLehipaj cati aillucuna chasquingapa can quishpiringapa villaicunata Gentilcunamanda tucurimui punllacunapi—Israelpaj tandanajuica shuj olivo quirupi parijashpa ricuchishca can chaipipacha viñashca malquicuna cutin quimichishpa churashca canga—Nefi achil muscuipi causana quirumanda ima cajta nin Diospaj alicaita parlan shicanyashpa na ali rurajcunata ali rurajcunamanda. Nara 600–592 C.Ñ.\n\n1 Nefi 16\n\nNa alita rurajcunaca ciertotaca shinlli cajta tarin—Lehipaj churicuna Ismaelpaj ushicunahuan cazaran—Liahona ñanda rinata ricuchin jichushca pambapi—Apunchijpaj villaicuna huaquinbi huaquinbi Liahonapi quilcashca can—Ismael huañun; paipaj aillucuna huashariman llaquicunamanda. Nara 600–592 C.Ñ.\n\n1 Nefi 17\n\nNefi shuj barcota rurachun mandai tucushca can—Paipaj huauquicuna paita chimbapuran—Paicunata cutin yarichin tigrashpa parlashpa imashna cashcacunata Diospaj tratocuna Israelhuan—Nefi Diospaj ushaihuan jundashca can—Paita ama tacarichun paipaj huauquicuna na saquishcacuna can, ama paicunara anguyanman shuj chaquishca virushna. Nara 592–591 C.Ñ.\n\n1 Nefi 18\n\nBarcota rurai tucuchishca can—Jacobpaj Josépaj nacerimuicunata rimashca can—Tandanajushca cumbacuna cushapacha nishca alpaman yacuta rin—Ismaelpaj churicuna paicunapaj huarmicunapash yapata cushijuiman pitapash na cazunamambash quimirin—Nefi huatashca can, barcoca shuj manllanayai ninan huairahuan huashaman tigrachin—Nefi cachari tucushca can paipaj achil mañaimanda ninan tamia saquirin—Runacuna cushapacha nishca alpaman chayamun. Nara 591–589 C.Ñ.\n\n1 Nefi 19\n\nNefi jirru fangacunata ruran paipaj runacunapaj imashna cashcata tandachishca quilcan—Lehi Jerusalénmanda llujshimushca jipa Israelpaj Diosca shamugrin sujta patsaj huatacunapi—Paipaj llaquiricunata chacatarinatapash Nefi nin—Judíocuna millanayai calpachi tucushca canga tucurimui punllacunacaman, Apunchijpaman paicuna imaura tigramungacaman. Nara 588–570 C.Ñ.\n\n1 Nefi 20\n\nApunchijca paipaj munaicunata Israelman achil yachaj chayachin—Israel ajllai tucushca can llaqui jurnopi Babiloniamanda llujshishca can—Isaías 48-huan parijashpa ricui. Nara 588–570 C.Ñ.\n\n1 Nefi 21\n\nMesías Gentilcunapa shuj micha canga vichashcacunata cacharinga—Israel tandanajunga ushaihuan tucuri punllapi—Jatun mandajcuna paicunapaj viñachij taitacunashna canga—Isaías 49-huan parijashpa ricui. Nara 588–570 C.Ñ.\n\n1 Nefi 22\n\nIsrael tucui alpa jahualla chajchui tucushca canga—Gentilcuna Israelman chuchuchinga micunata carangapash quishpiringapa villaicunahuan tucuri punllapi—Israel tandachishca canga quishpiringapash, na alita rurajcuna rupanga jupashna—Ayapaj reinoca tucuchishca canga, Satanás huatashca canga. Nara 588–570 C.Ñ.\n\n2 Nefi\n\n\n\n\n\n\n2 Nefi 1\n\nLehi shuj libre causana pambamanda achil villan—Paipaj cati aillucuna shitashca chugrichishcapash canga paicuna Israelpaj Achilta na cazujpica—Paipaj churicunata cutin yarichin ali ruranapaj macanajungapashna churajunacunata churajuchun. Nara 588–570 C.Ñ.\n\n2 Nefi 2\n\nJatun Causachinaca Achil Mesías-huan shamun—Ajllangapaj libertad (ñucanchillata ajllana) minishtishca can tiangapa mirangapapash—Adán urmarca runacuna tiachun—Runacuna libre can ajllangapa libertadta mana tucurina causaitapash. Nara 588–570 C.Ñ.\n\n2 Nefi 3\n\nEgiptopi José ricurca Nefitacunata achil muscuipi—Pai José Smithmanda achil villachirca, tucuri punllapaj vidente; Moisésmanda, pimi Israelta cacharichinga; Mormónpaj Quilcashca ricurimunamanda. Nara 588–570 C.Ñ.\n\n2 Nefi 4\n\nLehi yachachin achilyachinbash paipa cati aillucunata—Pai huañun pambaitucun—Nefi alicachin Diospaj alicaita—Nefi ima punllapash Apunchijpi shunguta churashpa shuyan na tucurinacaman. Nara 588–570 C.Ñ.\n\n2 Nefi 5\n\nNefitacuna paicunamandallata Lamanitacunamanda shicanyachi tucurca, Moiséspaj catichunbacha saquishcacunata Alichin, shuj Achil Huasita ruran—Na crijmanda, Lamanitacuna Apunchijpaj ñaupamanda anchuchi tucun, llaquichitucun, paicunamanda Nefitacuna asti tucunga. Nara 588–559 C.Ñ.\n\n2 Nefi 6\n\nJacob Judíocuna imashna causashcata parlan: huatai tucushcashna tigramuitapash Babiloniamanda; Israelpaj Achil achil yachachishcamanda chacatarishca mandapash; Gentilcunamanda ayudata chasquishca; Judíocunapaj cutinlla apamuna tucurimui punllacunapi imaura paicuna Mesíaspi crijpi. Nara 559–545 C.Ñ.\n\n2 Nefi 7\n\nIsaías Mesías laya parlan—Mesíasca ali yachajushca shimirimaita charinga—Pai huashata astijcunaman saquinga—Pai na pandachishca cangachu—Isaías 50-huan parijashpa ricui. Nara 559–545 C.Ñ.\n\n2 Nefi 8\n\nTucuri punllacunapi, Apunchijca Siónda cushichinga Israelta tandachinga—Jatun causachishcacunaca Siónman shamunga jatun cushijui chaupipi—Isaías 51-huan parijashpa ricui 52:1–2-huanbash. Nara 559–545 C.Ñ.\n\n2 Nefi 9\n\nJudíocuna tandanajushca canga tucui paicunapaj cushapacha nishca alpacunapi—Shujpa juchacunamanda huañunaca runacunata quishpichin Urmashcamanda—Huañushcacunapaj cuerpocuna pambashca pushtumanda llujshimunga, paicunapaj espíritucuna ucu pachamanda paraísomandapash—Paicuna ricushpa chasquichishca canga—Shujpa juchacunamanda huañuna huañuimanda quishpichinga, ucu pachamanda, ayamanda na tucurinata chari llaqui apanamandapash—Ali rurajcunaca quishpichishcacuna canga Diospaj reinopi—Juchacunamanda castigocunata yachaj chayachishca canga—Israelpaj Achil punguta cuidaj canga. Nara 559–545 C.Ñ.\n\n2 Nefi 10\n\nJudíocuna paicunapaj Diosta cruzpi chacatanga—Paicuna caiman chaiman shitai tucushca canga imaura paipi cri callaringacaman—América shuj libre causana pamba canga maipi ni maijan jatun mandaj mandanga—Ali tucuichi Dios-huan chasquichipash jatun quishpirinata paipaj ninan juyaimanda. Nara 559–545 C.Ñ.\n\n2 Nefi 11\n\nJacob paipaj Jatun Causachijta ricurca—Moiséspaj catichunbacha saquishcacuna Cristota imacanata ricuchin pai shamunata tigrai ricuchin. Nara 559–545 C.Ñ.\n\n2 Nefi 12\n\nIsaías Achil Huasita tucurina punllapi ricun, Israelpaj tandanajuita, ricushpa chasquichina sumaj cai milenariotapash—Jariyaj na alita rurajcunapash cati shamuipi humillarin—Isaías 2-huan parijashpa ricui. Nara 559–545 C.Ñ.\n\n2 Nefi 13\n\nJudá Jerusalénpash castigai tucushca canga paicunapaj na cazuimanda—Apunchijca paipaj llactapuracunata randi shayarin ricushpa chasquichinbash—Siónba ushicuna llaquichishcacuna llaqui yalichishcacuna can paicunapaj mundano cuzascunamanda—Isaías 3-huan parijashpa ricui. Nara 559–545 C.Ñ.\n\n2 Nefi 14\n\nSión paipaj ushicunapash jatun causachishca canga maillarishcapash milenario punllapi—Isaías 4-huan parijashpa ricui. Nara 559–545 C.Ñ.\n\n2 Nefi 15\n\nApunchijpaj uvas chagra (Israel) pipash illa jichushca tigranga, paipaj llactapuracuna caiman chaiman shitai tucushca canga—Llaquicuna paicunapaman shamunga paicunapaj apóstata caiman chaiman shitai tucushca canapash—Apunchijca vichai alsanga shuj bandera layata Israelta tandachingapash—Isaías 5-huan parijashpa ricui. Nara 559–545 C.Ñ.\n\n2 Nefi 16\n\nIsaías Apunchijta ricun—Isaíaspaj juchacuna perdonashcacuna can—Pai cayashca can achil villachingapa—Achil villachin Cristo yachachishcacunata Judíocuna na cazun—Shuj puchushca tigramunga—Isaías 6-huan parijashpa ricui. Nara 559–545 C.Ñ.\n\n2 Nefi 17\n\nEfraín Siriapash Judáhuan macanajun—Cristo nacirishca canga jarihuan na tacarishca cuitsagumanda—Isaías 7-huan parijashpa ricui. Nara 559–545 C.Ñ.\n\n2 Nefi 18\n\nCristo shuj urmachij rumishna canga shuj nitijachij rumipash—Apunchijta mascaichi, brujocunapica na—Tigrarichi catichunbacha saquishcacunaman testimoniocunamanbash yachajuita chasquingapa—Isaías 8-huan parijashpa ricui. Nara 559–545 C.Ñ.\n\n2 Nefi 19\n\nIsaías Mesías laya parlan—Yanallapi llactapuracuna shuj punchapamba michata ricunga—Ñucanchipi shuj huahuagu nacirin—Sumaj Causaipaj Príncipe canga Davidpaj jatun tiarinapi pushanga—Isaías 9-huan parijashpa ricui. Nara 559–545 C.Ñ.\n\n2 Nefi 20\n\nAsiriapaj tucuchinaca shuj ricuchi can na alita rurajcunapaj tucuchinata Cati Shamuipi—Ashalla llactapuracuna saquirishca canga Apunchij cutin shamushca jipa—Jacobmanda puchushcacuna chai punllapi tigramunga—Isaías 10-huan parijashpa ricui. Nara 559–545 C.Ñ.\n\n2 Nefi 21\n\nIsaípaj troncomanda vara (Cristo) ali ruranapi ricushpa chasquichinga—Mileniopi Diospaj yachajuicuna alpata quilpanga—Apunchijca shuj banderata vichai alsanga Israelta tandachingapash—Isaías 11-huan parijashpa ricui. Nara 559–545 C.Ñ.\n\n2 Nefi 22\n\nTucui runacuna milenio punllapica Apunchijta alabanga—Pai paicunahuan causanga—Isaías 12-huan parijashpa ricui. Nara 559–545 C.Ñ.\n\n2 Nefi 23\n\nBabiloniapaj tucuchina Cati Shamuipi tucuchinata shuj ricuchi can—Caica canga fiñaipaj venganzapajpash punlla—Babilonia (cai pacha) na tucurinacaman urmanga—Isaías 13-huan parijashpa ricui. Nara 559–545 C.Ñ.\n\n2 Nefi 24\n\nIsrael tandanajushca canga samana milenariomanda cushijunga—Lucifer jahua pachamanda na cazujpi shitashca carca—Israel Babiloniata (cai pacha) mishanga—Isaías 14-huan parijashpa ricui. Nara 559–545 C.Ñ.\n\n2 Nefi 25\n\nNefi cushijun na pandaipi—Isaíaspaj achil villashcacuna tucuri punllacunapi yuyaipi chasquinga—Judíocuna Babiloniamanda tigramunga, Mesíasta cruzpi chacatanga, caiman chaiman shitai tucushca llaquichi tucushcapash canga—Paicuna cutinlla apamui tucushca canga imaura paicuna Mesíaspi crijpi—Pai callari shamunga sujta patsaj huatacuna Lehi Jerusalénda saquishca jipa—Nefitacuna Moiséspaj catichunbacha saquishcacunata alichin Cristopi crin, pimi Israelpaj Achil. Nara 559–545 C.Ñ.\n\n2 Nefi 26\n\nCristo Nefitacunata achil yachachinga—Nefi paipaj llactapurapaj tucuchinata jipacanata ricun—Paicuna alpamanda parlanga—Gentilcuna yanga iglesiacunata ruranga pacalla tandanajunacunatapash—Apunchijca runacunata supercheríacunata na saquin rurachun. Nara 559–545 C.Ñ.\n\n2 Nefi 27\n\nYanalla apostasíapash cai alpata quilpanga tucuri punllacunapi—Mormónpaj quilcashca michaman llujshinga—Quimsa ricujcuna quilcashcamanda testificanga—Ninan yachajushca runa ninga na lii ushani sellashca quilcashcata—Apunchijca shuj juyaillapacha rurai shuj juyailla ricurinatapash ruranga—Isaías 29-huan parijashpa ricui. Nara 559–545 C.Ñ.\n\n2 Nefi 28\n\nTauca llulla iglesiacuna tucuri punllacunapi shayachishca canga—Paicuna yachachinga llulla, yanga, juizu illa yachajuicunata—Apostasía ashtacapacha tianga llulla yachachijcunamanda—Aya runacunapaj shungucunata ninanda millayachinga—Pai yachachinga tucui laya llulla yachajuicunata. Nara 559–545 C.Ñ.\n\n2 Nefi 29\n\nTauca Gentilcuna Mormónpaj Quilcashcata na chasquinga—Paicuna ninga, Ñucanchi na ashtahuan Bibliata minishtinchichu—Apunchij tauca jatun llactacunata parlan—Pai ricushpa chasquichinga cai pachata quilcashcacunamanda caicunaca quilcashca canga. Nara 559–545 C.Ñ.\n\n2 Nefi 30\n\nAchil tigrarishca Gentilcuna convenio llactapuracunahuan yupashca canga—Tauca Lamanitacuna Judíocunapash achil shimicunapi cringa munanayaicunapash canga—Israel cutinlla apamushca canga na alita rurajcunaca tucuchishca canga. Nara 559–545 C.Ñ.\n\n2 Nefi 31\n\nNefi nin imashpa Cristo bautizarishca cashcamanda—Runacuna Cristota catinapacha, bautizarishca cana, Espíritu Santota chasquina, tucurinacaman catiriashpaca quishpirishca cangapa—Arrepentimiento bautismopash pungu can quichiji angostopash chaquiñanman pushan—Mana tucurina causai shamun picunami bautismo jipa rurachunbacha saquishcacunata alichin. Nara 559–545 C.Ñ.\n\n2 Nefi 32\n\nÁngelcuna parlan Espíritu Santopaj ushaihuan—Runacuna achil mañanapacha Espíritu Santomanda yachajuita chasquingapa. Nara 559–545 C.Ñ.\n\n2 Nefi 33\n\nNefipaj shimicuna ciertopacha can—Cristomanda testifican—Cristopi crijcunaca Nefipaj shimicunapi cringa, chaicuna ricuchishca canga shuj testimonioshna ricushpa chasquichina jatun shayarina ñaupapi. Nara 559–545 C.Ñ.\n\nJacob\n\n\n\n\n\n\nJacob 1\n\nJacob Josépash crichingapa munan runacunata Cristopi crichun paipaj rurachunbacha saquishcacunata alichichunbash—Nefi huañun—Na alita ruraicuna Nefitacunapi miran. Nara 544–421 C.Ñ.\n\nJacob 2\n\nJacob valishca charishcacunata juyaita na alicachin, jariyai, castidad illatapash—Runacuna mascai ushan valishca charinacunata shujcunata ayudangapa—Jacob na alicachin na mandashca taucahuan cazarashpa catinata—Apunchijca cushijun huarmicunapaj castidadpi. Nara 544–421 C.Ñ.\n\nJacob 3\n\nShungupi mapa illacunaca ali cana Diospaj shimita chasquin—Lamanitacunapaj ali ruraicunaca Nefitacunapata yalishca can—Jacob cayachin ama urmachun fornicaciónpi, mapata ruraicuna, shuj juchacunapipash. Nara 544–421 C.Ñ.\n\nJacob 4\n\nTucui achil villachijcuna Taitata Cristopaj shutipi adorarca—Abraham Isaacta achil cushca ricuchij laya carca Diosta paipaj Shujlla Churitapash—Runacuna Dios-huan ali tucunga shujpa juchacunamanda huañunamanda—Judíocuna huasi shayachina rumita na cazunga. Nara 544–421 C.Ñ.\n\nJacob 5\n\nJacob nin Zenóspaj shimicunata tarpushca olivo yuracunamanda, sacha olivo quirucunamandapash—Caicuna can Israelpaj Gentilcunamandapash shuj rijcha—Israelpaj shicanyachina tandanajuitapash ricuchishca can—Nefitacunata Lamanitacunatapash tucuilla Israelpaj huasimandapash ricujunipacha yashca carca—Gentilcuna quimichishpa churashca canga Israelpi—Tucuripi uvas chagra rupachishca canga. Nara 544–421 C.Ñ.\n\nJacob 6\n\nApunchijca Israelta tigrachinga tucuri punllacunapi—Cai pacha ninahuan rupachishca canga—Runacuna Cristota catinapacha can ama nina azufrepash cochata ricungapa. Nara 544–421 C.Ñ.\n\nJacob 7\n\nSherem Cristota na nin, Jacobhuan fiñarin, shuj señalta ricuchichu mañan, Diosmanda chugrichi tucushca can—Tucui Achil Villachijcuna parlashca can Cristomanda pai shujpa juchacunamanda huañunamandapash—Nefitacuna paicunapaj causaita yalishca yanga purijcunashna, llaqui yalipi nacirishca Lamanitacunahuan na ricunayachi tucushcapash. Nara 544–421 C.Ñ.\n\nEnós\n\nEnós achil mañan tucui ushaihuan paipaj juchacunata anchuchinata chasquin—Apunchijpaj shimi paipaj yuyaiman shamurca, quishpirinata cushapacha nishpa Lamanitacunaman shuj shamuj punllapi—Nefitacuna Lamanitacunata tigrachingapa munan—Enós cushijun paipaj Jatun Causachijpi. Nara 420 C.Ñ.\n\nJarom\n\nNefitacuna Moiséspaj catichunbacha saquishcacunata alichin, Cristopaj shamunata ñaupaman ricun, pambapi ali miranbash—Tauca achil villachijcuna trabajan llactapuracuna ciertopacha ñanbi alichingapa. Nara 399–361 C.Ñ.\n\nOmni\n\nOmni, Amarón, Quemis, Abinadom Amalekípash, paicuna shujllangaman, quilcashpa catin—Mosíah Zarahemla llactapuracunata yachaj chayan, picuna Jerusalénmanda shamushca carca Sedequíaspaj punllacunapi—Mosíah paicunapa jatun mandaj tucuchun cayai tucurca—Mulekpaj cati aillucuna Coriántumrda Jareditacunapaj ña tucuri runa Zarahemlapi tuparca—Jatun mandaj Benjamín Mosíahta catishpa mandan—Runacuna paicunapaj almacunata cuna can Cristoman shuj ofrendatashna. Nara 323–130 C.Ñ.\n\nMormónpaj Shimicuna\n\nMormón Nefipaj shujta yali jatun jirru fangacunata tandachishcata ruran—Uchilla jirru fangacunata cutishuj jirru fangacunahuan churan—Jatun mandaj Benjamín sumaj causaita alpapi churan. Nara C.H. 385.\n\nMosíah\n\n\n\n\n\n\nMosíah 1\n\nJatun mandaj Benjamín yachachin paipaj churicunaman paicunapaj taitacunapaj shimirimaicunata achil villachicunatapash—Paicunapaj Diosta crishpa causaita, ali yachajushpa causashcacuna alchishpa charishca cashca tandachishpa quilcashcacuna tauca jirru fangacunapi alichishca caimanda—Mosíah jatun mandaj cachun ajllashca can tandachishca quilcashcacunata ali alichishpa charichunbash cutishuj cuzascunapash. Nara 130–124 C.Ñ.\n\nMosíah 2\n\nJatun mandaj Benjamín paipaj llactapuracunaman parlan—Paipaj reinadopaj pactacanamanda, alicanamanda, espiritualidadmandapash villan—Paicunapaj Jahua Pacha Achil jatun mandajta sirvichun mandan—Picunapash Diosta na cazujcunaca ninan llaquita yalinga na huañushpa rupajuj ninashna. Nara 124 C.Ñ.\n\nMosíah 3\n\nJatun mandaj Benjamín catin paipaj parlaicunahuan—Tucui Ushaita Charij Apunchij runacunamanda achil yachachinga alpahuan rurashca tabernáculopi—Shujllangaman porocunamanda yahuar shutunga cai pachapaj juchacunamanda huañujpi—Paipaj shutimandallami jatun quishpirinaca shamunga—Runacuna natural runamanda cachariri ushan Santocunaman tigranbash Shujpa Juchacunamanda Huañunamanda—Na alita rurajcunapaj llaqui apaica shuj nina azufrepash cocha laya canga. Nara 124 C.Ñ.\n\nMosíah 4\n\nJatun mandaj Benjamín catin paipaj parlaicunahuan—Quishpirina shamun shujpa juchacunamanda huañuimanda—Diospi crina quishpirishca cangapa—Mana cacharina cangunapaj juchacunata anchuchinata shinllicaihuan—Cangunapaj minishtirishcapachata huajchacunaman carai—Tucui cuzascunata yachaihuan rurai alipi churashpapash. Nara 124 C.Ñ.\n\nMosíah 5\n\nSantocuna tigran cangapa Cristopaj churicuna ushicunapash femanda—Paicuna cayashca can Cristopaj shutipi—Jatun mandaj Benjamín cutin yarichin na shaijujcuna cachun ali ruraicunapi na shujman tigrajcuna cachun. Nara 124 C.Ñ.\n\nMosíah 6\n\nJatun mandaj Benjamín tandachishpa quilcan llactapuracunapaj shuticunata sacerdotecunatapash cayan yachachichun—Mosíah reinan ali jatun mandajshna. Nara 124–121 C.Ñ.\n\nMosíah 7\n\nAmmón tarin Lehi-Nefi alpata maipi Limhi jatun mandaj can—Limhipaj llactapuracuna Lamanitacunahuan huatai tucushcashnapi can—Limhi paicunapaj causashcacunata parlan—Achil villachij (Abinadí) testificashca carca Cristo can Dios tucui cuzascunapaj Taita—Picunami mapallata tarpun acapanata chasquinga, picunami Apunchijpi confianzata churan cacharichishca canga. Nara 121 C.Ñ.\n\nMosíah 8\n\nAmmón yachachin Limhipaj llactapuracunata—Pai yachajun Jareditacunapaj ishcai chunga chuscu jirru fangacunamanda—Punda tandachishpa quilcashcacuna shuj shimirimaiman tigrachishca can videntemanda. Vidente donda charijta Jatun yalishca don na tianllu. Nara 121 C.Ñ.\n\nMosíah 9\n\nZeniff pushan shuj tandanajushcata Zarahemlamanda Lehi-Nefipaj alpata japingapa—Lamanita jatun mandaj paicunata saquin alpata chasquichun—Lamanitacunahuan Zeniffpaj llactapuracunahuan macanajui tian. Nara 200–187 C.Ñ.\n\nMosíah 10\n\nJatun mandaj Lamán huañun—Paipaj llactapuracuna sacha runacuna imamandapash millayaicuna can, yanga punda taitacunapaj yachachishcacunata crin—Zeniff paipaj llactapuracunapash Lamanitacunata mishan. Nara 187–160 C.Ñ.\n\nMosíah 11\n\nJatun mandaj Noé na ali ruraicunapi mandan—Paicunapaj huarmicunahuan chaishu huarmicunahuan huagli causaicunata munan—Abinadí achil villachin llactapuracuna huatai tucushcashnaman apashca canga—Jatun mandaj Noé Abinadípa causaita quichungapa munashca carca. Nara 160–150 C.Ñ.\n\nMosíah 12\n\nAbinadí cárcelpi vichai tucushca can llactapuracuna tucurinata, jatun mandaj Noé huañunatapash achil villachishcamanda—Llulla sacerdotecuna achil quilcashcacunapi shimicunata nin Moiséspaj catichunbacha saquishcacunata alichinajunshnalla—Abinadí yachachi callarin chunga rurachunbacha saquishcacunamanda. Nara 148 C.Ñ.\n\nMosíah 13\n\nAbinadí huacaichishca can Diospaj ushaihuan—Pai yachachin Chunga rurachunbacha saquishcacunata—Quishpirinaca Moiséspaj catichunbacha saquishcacunamandalla na shamunllu—Dios paimandallata shujpa juchacunamanda huañunga paipaj llactapuracunata jatun causachingapash. Nara 148 C.Ñ.\n\nMosíah 14\n\nIsaías Mesías laya parlan—Mesíaspaj humillación llaquiricunamandapash parlashca can—Paica almata ofrendata ruran juchacunamanda, na ali rurajcunamanda shayarin—Isaías 53-huan parijashpa ricui. Nara 148 C.Ñ.\n\nMosíah 15\n\nImashnata Cristo caita ushan ishcandi Taitapash Churipash—Pai shayaringa paipaj llactapuracunapaj na alita ruraicunatapash apan—Paicuna, tucui achil villachijcunapash paipaj cati aillucuna can—Pai Cutin Causarita yalichun apamun—Uchilla huahuacuna mana tucurina causaita charin. Nara 148 C.Ñ.\n\nMosíah 16\n\nDios runacunata jatun causachin, paicunapaj chingashca, urmashca canamanda—Aicha cajcuna shinallata cashpa catin jatun causachina na tiashcashna—Cristo apamun yalichun cutin causarinata na tucurina causaiman nacashpaca na tucurina condenaciónman. Nara 148 C.Ñ.\n\nMosíah 17\n\nAlma crin Abinadípaj shimicunata quilcanbash—Abinadí ninahuan huañuita charin—Pai achil villachin paipaj huañuchijcunapaj unguimanda, ninahuan huañugrimandapash. Nara 148 C.Ñ.\n\nMosíah 18\n\nAlma pacalla yachachin—Pai aliguta yachachin bautismopaj conveniomanda, Mormón yacucunapi bautizan—Cristopaj Iglesiata shayachin, sacerdotecunatapash ordenan—Paicunallata causangapa minishtishcacunata charin, llactapuracunata yachachin—Alma paipaj llactapuracunahuan jatun mandaj Noémanda pacajushpa calpan jichushca pambaman. Nara 147–145 C.Ñ.\n\nMosíah 19\n\nGedeón jatun mandaj Noéta huañuchingapa munan—Lamanitacuna alpata mishan—Jatun mandaj Noé ninahuan huañuita charin—Limhi mandan tributota chasquij monarca laya. Nara 145–121 C.Ñ.\n\nMosíah 20\n\nLamanitacunapaj huaquin ushicuna shuhuashpa apai tucun Noépaj sacerdotecunahuan—Lamanitacuna macanajun Limhi, paipaj llactapuracunahuan—Lamanita macanajuj runacuna huashaman tigrachi tucushca can, sumaj causaita charinbash. Nara 145–123 C.Ñ.\n\nMosíah 21\n\nLamanitacuna chugrichin, mishambash Limhipaj llactapuracunata—Ammónta tupan Limhipaj llactapuracuna crijcuna can—Ammónman ishcai chunga chuscu Jaredita jirru fangacunamanda villan. Nara 122–121 C.Ñ.\n\nMosíah 22\n\nLlactapuracunamanda imatalla ruranacunata ricun Lamanitacunapaj huatai tucushcashnamanda llujshishpa ringapa—Lamanitacunata machachin—Llactapuracuna llujshishpa rin, Zarahemlaman tigramun, Jatun Mandaj Mosíahpaman mandashcaman curin. Nara 121–120 C.Ñ.\n\nMosíah 23\n\nAlma jatun mandaj cangapa na nin—Sumo sacerdote laya shujcunata sirvin—Apunchij paipaj llactapuracunata castigan, Lamanitacuna Helam alpata mishan—Noé jatun mandajpaj na alita ruraj sacerdotecunapaj ñaupaj, Amulón, monarca Lamanitapaj munaiman curishpa mandan. Nara 145–121 C.Ñ.\n\nMosíah 24\n\nAmulón Almata, paipaj llactapuracunatapash na ricunayachishpa catin—Achil mañajpica causaita quichungapa can—Apunchij paicunapaj quipicunata fangallayachin—Paicunata huatai tucushcashnamanda cacharichin, Zarahemlaman tigran. Nara 145–120 C.Ñ.\n\nMosíah 25\n\nZarahemlapi Mulekipaj cati aillucuna Nefitacunaman tigran—Almapaj, Zeniffpaj llactapuracunamanda yachaj chayan—Limhita, paipaj llactapuracunata Alma bautizan—Mosíah autorizan Almata Diospaj Iglesiata shayachichu. Nara 120 C.Ñ.\n\nMosíah 26\n\nNa crijcuna tauca Iglesiata catijcunata juchaman pushan—Almaman mana tucurina causaita nishcapacha can—Picuna arrepentirin, bautizarishcacuna perdónda chasquin—Iglesiata catijcuna juchapi urmashcacuna, arrepentirishpa Almaman, Apunchijmanbash villajpi, Apunchij perdonanga; na shina cashpa Iglesiapaj llactapuracunahuan na yupai tucushca canga. Nara 120–100 C.Ñ.\n\nMosíah 27\n\nMosíah na saquin na ricunayachishpa catinata, tucuicuna igual canata churan—Alma viñaj, Mosíahpaj chuscu churicunahuan Iglesiata tucuchingapa munan—Shuj ángel ricurin, mandanbash paicunata saquichun na ali ñangunata purinata—Alma upaman tigran—Tucui runacuna quishpiringapa cutin nacirinapacha can—Alma, Mosíahpaj churicunahuan mushuj cushijunacuna yachachin. Nara 100–92 C.Ñ.\n\nMosíah 28\n\nMosíahpaj churicuna Lamanitacunaman yachachingapa rirca—Videntepaj ishcai rumicunahuan, Mosíah Jareditacunapaj jirru fangacunata shuj shimirimaiman tigrachin. Nara 92 C.Ñ.\n\nMosíah 29\n\nMosíah ricushpa chasquichijcunata ajllashca cachun munan jatun mandajpa randi—Na alita ruraj jatun mandajcuna paicunapaj llactapuracunata juchaman pushan—Alma viñaj runa ricushpa chasquichijcunapaj yalishca mandaj cachun ajllai tucushca can llactapuracunapaj shimi mañajpi—Iglesiapa Sumo sacerdotepash can—Alma Taita, Mosíahpash huañun. Nara 92–91 C.Ñ.\n\nAlma\n\n\n\n\n\n\nAlma 1\n\nNehor yanga yachajuicunata yachachin, shuj iglesiata shayachin, superchería sacerdotal callarin, Gedeónda huañuchin—Nehor paipaj huañuchicunamanda paipash huañuchishca can—Supercheríacuna, na ricunayachishpa catinacuna llactapuracunapi jicharin—Sacerdotecuna paicunallata causangapa minishtishcacunata charin, llactapuracuna huajchacunata ricun, Iglesia ali miran. Nara 91–88 C.Ñ.\n\nAlma 2\n\nAmlici jatun mandaj tucungapa munan, llactapuracunapaj shimihuan na munai tucushca can—Paipaj catijcuna jatun mandajta ruran—Amlicitacuna Nefitacunahuan macanajun, mishai tucushca can—Lamanitacuna, Amlicitacunapash tandachin macanajujcunata, mishai tucushca can—Alma Amlicita huañuchin. Nara 87 C.Ñ.\n\nAlma 3\n\nAmlicitacuna paicunamandallata marcata churarirca achil villachishca shimi nishcamanda—Lamanitacuna na cazuimanda llaquichi tucushcacuna carca—Runacuna llaquichinata paicunallata apamun—Nefitacuna cutishuj Lamanita macanajuj runacunata mishan. Nara 87–86 C.Ñ.\n\nAlma 4\n\nAlma huaranga huaranga catijcunata bautizan—Na ali ruraicuna Iglesiaman yaicun, Iglesiapaj mirashpa catina jarcarishca can—Nefíah ricushpa chasquichijcunata yalishpa mandaj ajllashca can—Alma, sumo sacerdote cashpa, achil yachachinapilla can. Nara 86–83 C.Ñ.\n\nAlma 5\n\nQuishpiringapa, runacuna arrepentirinapacha, rurachunbacha saquishcacunata alichina, cutin nacirina, paicunapaj churajunacunata maillarina Cristopaj yahuarhuan, humildecuna cana, jariyaicunata shujpa charishcacunata munaicunata anchuchina, ali ruraicunata rurana—Ali Michij paipaj llactapuracunata cayan—Pipash na ali ruraicunata rurajcunaca ayapaj huahuacuna can—Alma testifican paipaj yachachinacuna ciertopacha cajta, runacunata arrepentirichun mandan—Ali rurajcunapaj shuticuna causai quilcashca fangapi quilcashca canga. Nara 83 C.Ñ.\n\nAlma 6\n\nZarahemlapi iglesiata jucha illa tucuchun, ali catichun saquin—Alma Gedeónpaman rin yachachingapa. Nara 83 C.Ñ.\n\nAlma 7\n\nCristo Maríamanda naciringa—Pai cacharichinga huañuipaj huatanacunamanda, paipilla chasquinga paipaj llactapuracunapaj juchacunata—Maijan arrepentirijcuna, bautizarijpi, rurachunbacha saquishcacunata alichijpi mana tucurina causaita charinga—Mapalla Diospaj reinota na chasqui ushan—Humildad, fe, shuyai, caridadpash minishtirishcacuna can. Nara 83 C.Ñ.\n\nAlma 8\n\nAlma Melekpi yachachin bautizanbash—Ammoníahpi na chasquin llujshishpa rinbash—Shuj ángel mandan tigrachun arrepentimientota caparishpa yachachichunbash llactapuracunaman—Amulekhuan chasqui tucushca can, ishcandi Ammoníahpi yachachin. Nara 82 C.Ñ.\n\nAlma 9\n\nAlma Ammoníahpaj llactapuracunata arrepentirichun mandan—Apunchij Lamanitacunata tucuri punllacunapi llaquij canga—Nefitacuna michata saquijpica tucuchishca canga Lamanitacunahuan—Diospaj Churi ñalla shamunga—Pai jatun causachinga maijan arrepentirijcunata, bautizarishcacunatapash, paipaj shutipi feta charijcunatapash. Nara 82 C.Ñ.\n\nAlma 10\n\nLehi Manaséspaj cati aillu carca—Amulek villan ángel mandashcata pai Almata ricuchun—Ali rurajcunapaj achil mañaicuna llactapuracunata huacaichin—Na ali abogadocuna ricushpa chasquichijcunapash imamanda llactapuracunata tucuchinata churan. Nara 82 C.Ñ.\n\nAlma 11\n\nNefitacunapaj culquicunahuan imata ruranata aliguta yachachin—Amulek Zeezromhuan fiñanajun—Cristo na quishpichingachu llactapuracunata paicunapaj juchacunapi—Maijanlla pimi jahua pachapaj reinota chasquij quishpichishca canga—Tucui runacuna jataringa ñana huañunapi—Huañui na tianllu Cutin Causarishca jipa. Nara 82 C.Ñ.\n\nAlma 12\n\nAlma Zeezromhuan fiñanajun—Diospaj na villashcacunaca fielcunamanlla cushca canga—Runacuna ricushpa chasquichishca canga paicunapaj yuyaicunamanda, crinamanda, shimicunamanda, ruraicunamandalla—Na alita rurajcunaca shuj espiritual huañuita llaqui yalinga—Cai pachapi causai ruran na ruran ricungapa cana can—Jatun causachinapaj plan Cutin Causarinata yalichun apamun, femanda, juchacunata anchuchina—Arrepentimiento alicaita mañangapa derechota charin Shujlla Churimanda. Nara 82 C.Ñ.\n\nAlma 13\n\nJaricuna sumo sacerdotecuna cachun cayai tucushca paicunapaj ninan femanda ali ruraicunamandapash—Paicuna rurachunbacha saquishcacunata yachachichun can—Ali ruraimanda paicuna achilyachishca canga Apunchijpaj samanapi yaicunbash—Caicunamanda shujca Melquisedec carca—Ángelcuna mushuj cushijunacunata tucui alpacunapi villanajun—Paicuna Cristopaj shamunata shinapacha canata villanga. Nara 82 C.Ñ.\n\nAlma 14\n\nAlma, Amulekpash cárcel macai tucushcapash can—Crijcuna paicunapaj achil quilcashcacunapash ninahuan rupachishca can—Cai ninan llaqui yalijcuna Apunchijpaj punchapambapi chasquishca can—Cárcel pircacuna chaupirishpa urmanbash—Alma, Amulekpash cacharichishca can, paicunapaj llaquichijcuna huañuchishca can. Nara 82–81 C.Ñ.\n\nAlma 15\n\nAlma Amulekpash Sidomman rin iglesiata shayachingapa—Alma Zeezromda jambin, pimi iglesiaman tandanajun—Taucacuna bautizarin, Iglesia ninanda miran—Alma Amulekpash Zarahemlaman rin. Nara 81 C.Ñ.\n\nAlma 16\n\nLamanitacuna Ammoníahpaj llactapuracunata tucuchin—Zoram Nefitacunata pushan Lamanitacunata mishangapa—Alma Amulekpash tauca shujcunapash achil shimita villan—Paicuna yachachin Cristopaj cutin causarishca jipa Nefitacunaman ricurimunga. Nara 81–77 C.Ñ.\n\nAlma 17\n\nMosíahpaj churicuna achil villachinapaj achil ricuchinapapash espírituta charin—Paicuna rin shuj shujlla shican ñangunata Lamanitacunaman achil shimita villashpa—Ammón Ismaelpaj alpaman rin, Jatun Mandaj Lamonipaj sirvij runaman tigran—Ammón jatun mandajpaj ataju llamacunata huacaichin paipaj na ricunayachishpa catijcunatapash Sebús yacu ladopi huañuchin. 1–3 versículocunapi, nara 77 C.Ñ.; 4 versículopi, nara 91–77 C.Ñ.; 5–39 versículocunapi, nara 91 C.Ñ.\n\nAlma 18\n\nJatun mandaj Lamoni Ammón Jatun Espíritu can yarca—Ammón jatun mandajman Rurashcamanda yachachin, runacunahuan Diospaj imashna randi cajta, jatun causachinapash Cristohuan shamun—Lamoni crin huañushca laya alpaman urman. Nara 90 C.Ñ.\n\nAlma 19\n\nLamoni mana tucurina causaipaj michata chasquin ricunbash Jatun Causachijta—Paipaj huasipi causajcuna juizu chingashpa urman, taucacuna ángelcunata ricun—Ammón alchishpa charishca can juyailla ruraita ricuchimandalla—Pai bautizan taucacunata shayachinbash shuj iglesiata paicunaman. Nara 90 C.Ñ.\n\nAlma 20\n\nApunchij Ammónda cachan Middoniman paipaj cárcel huauquicunata cacharichun—Ammón Lamonipash Lamonipaj taitahuan tuparin, pimi jatun mandaj can tucui alpacunapa—Ammón rucu jatun mandajta ruraipacha nin ari ninata paipaj huauquicunapaj libre cachun. Nara 90 C.Ñ.\n\nAlma 21\n\nAarón Amalekitacunata Cristomanda, shujpa juchamanda huañushcamandapash yachachin—Aarón paipaj huauquicuna Middonipi cárcelai tucushca can—paicunapaj cacharichishca jipa, tandanajuna huasicunapi yachachin taucacuna crin—Lamoni religiónpaj libertadta saquin Ismaelpaj alpacunapi llactapuracunaman. Nara 90–77 C.Ñ.\n\nAlma 22\n\nAarón Lamonipaj taitaman yachachin Rurashcamanda, Adánpaj urmai, jatun causachinapaj plandapash Cristomanda—Jatun mandaj tucui paipaj huasi ucupuracuna crijcunaman tigran—Nefitacuna Lamanitacunahuan alpa chaupirishcata ali villashca can. Nara 90–77 C.Ñ.\n\nAlma 23\n\nLibertad religiosa tucuiman villashca can—Lamanitacuna canchis alpacunapi llactacunapipash tigrarin—Paicunallata shutichirin Anti-Nefi-Lehitacuna llaquimanda librarinbash—Amalekitacuna, Amulonitacuna ciertopachata na chasquin. Nara 90–77 C.Ñ.\n\nAlma 24\n\nLamanitacuna Diospaj llactapuracunahuan macanajungapa shamun—Anti-Nefi-Lehitacuna Cristopi cushijun ricungapa shamunbash ángelcuna—Paicuna ajllan huañuita charingapa na mitsarishpa—Ashtahuan Lamanitacuna tigran. Nara 90–77 C.Ñ.\n\nAlma 25\n\nLamanitacunapaj macanajungapa quimiricuna caiman chaiman miran—Noépaj sacerdotecunapaj cati aillucuna tucurin imashna Abinadí achil villachishcashna—Tauca Lamanitacuna crijcuna tigrarin Anti-Nefi-Lehipaj llactapuracunaman tandanajunbash—Paicuna Cristopi crin Moiséspaj catichunbacha saquishcacunata alichinbash. Nara 90–77 C.Ñ.\n\nAlma 26\n\nAmmón Apunchijpi cushijun—Apunchij fielcunata shinlliyachin yachajuicunatapash cushca can—Runacunapaj femanda huaranga almacuna arrepentimientoman apamui ushan—Dios tucui ushaita charin tucui cuzascunatapash yachan. Nara 90–77 C.Ñ.\n\nAlma 27\n\nApunchij Ammónda mandan Anti-Nefi-Lehipaj llactapuracunata pushachun ali pushtuman—Almahuan tuparishpa Ammón ninanda cushijun paipaj shinllicai tucurin—Nefitacuna Anti-Nefi-Lehicunaman Jersón alpata cun—Paicuna shutichishca can Ammónpaj llactapuracuna. Nara 90–77 C.Ñ.\n\nAlma 28\n\nLamanitacuna mishai tucushca can jatunbacha macanajuipi—Huaranga huarangacuna huañun—Na alita rurajcuna cachashca can na tucurina manllanayai canaman; alita rurajcuna nimaurapash na tucurina cushijuita tarin. Nara 77–76 C.Ñ.\n\nAlma 29\n\nAlma munan caparishpa yachachingapa arrepentimientota ángel laya munaihuan—Apunchij saquin yachachijcunata tucui jatun llactacunaman—Alma Apunchijpaj ruraicunapi cushijun, Ammónpaj paipaj huauquicunapaj éxitopipash. Nara 76 C.Ñ.\n\nAlma 30\n\nKorihor, anti-Cristo, Cristota asishpa ricun, Shujpa Juchamanda Huañuita, achil villachinapaj espíritutapash—Pai yachachin Dios na tiajta, runacunapaj urmanapash na tiajta, juchacunamanda castigopash na tiajta, Cristopash na tiajta—Alma testifican Cristo shamunata tucui cuzascuna ricuchin shuj Dios tiajta—Korihor shuj señalta mañan, upaman tigranbash—Aya Korihorman ricurishca carca shuj ángel laya, yachachishcapash carca imata ninata—Korihor sarui tucun huañunbash. Nara 76–74 C.Ñ.\n\nAlma 31\n\nAlma shuj misiónda ñaupaman apan apóstata Zoramitacunata tigrachimungapa—Zoramitacuna Cristota negan, ajllangapaj yanga yuyaipi crin, adoranbash na cambianalla achil mañaicunahuan—Misionerocuna Espíritu Santohuan jundashcacuna—Paicunapaj llaquicuna mishai tucushca carca Cristopaj cushijuipi. Nara 74 C.Ñ.\n\nAlma 32\n\nAlma huajchacunaman yachachin, paicunapaj llaquicuna humildeyachirca—Fe shuj shuyai can imapash na ricushcapi imami ciertopacha can—Alma testifican ángelcunaca achil yachachin runacunata, huarmicunata, huahuacunatapash—Alma achil shimita shuj muyuhuan parijashpa ricuchin—Cai tarpushca cana micuchishcapash cana—Shina cai viñan shuj yura tucungacaman maimanda mana tucurinapaj fucushcata tandachishca can. Nara 74 C.Ñ.\n\nAlma 33\n\nZenós yachachirca runacuna achil mañana cajta, adoranapash cajta tucui pushtucunapi, shina ricushpa chasquinacuna anchurishca canga Churimanda—Zenoc yachachirca llaquina cushca can Churimanda—Moisés vichai alsarca jichushca pambapi Diospaj Churipaj shuj ricuchita. Nara 74 C.Ñ.\n\nAlma 34\n\nAmulek testifican achil shimica Cristopi cajta quishpichingapa—Imashpapash shujpa juchamanda huañuita na rurashca cajpi, tucui runacuna chingaringapacha—Tucui Moiséspaj catichunbacha saquishcacuna Diospaj Churipaj sacrificioman ricuchin—Mana tucurina jatun causachinapaj planda fepi, arrepentimientopipash shayachishca can—Achil mañana temporalpa, espiritualpash achilyachinacunamanda—Cai causaipimi runacuna Diospaman yaicungapa prepararina—Cangunapaj quishpirinata ruraichi Diosta manllashpa. Nara 74 C.Ñ.\n\nAlma 35\n\nAchil shimita yachachishcacuna Zoramitacunapaj supercheríacunata tucuchin—Paicuna crijman tigrashcacunata excomulgan, pimi shina Ammónpaj llactapuracunahuan Jersónpi tandanajun—Alma llactapuracunapaj na ali ruraicunamanda llaquirin. Nara 74 C.Ñ.\n\nAlma 36\n\nAlma Helamánman testifican paipaj crijman tigrashcamanda shuj ángelta ricushca jipa—Llaquichi tucushca almapaj llaquiricunata charirca; pai mañarca Jesúspaj shutipi shina Diospaj nacirirca—Paipaj almata mishqui cushijui jundarca—tandanajushca ángelcuna Diosta adoranajujta ricurca—Taucacuna crijman tigrarca malishca, ricushcapash imashna pai malishca, ricushcapash. Nara 74 C.Ñ.\n\nAlma 37\n\nBronce jirru fangacuna, cutishuj achil quilcashcacunapash alchishpa charishca carca almacunata quishpirinaman apamungapa—Jareditacuna tucuchi tucushca carca paicunapaj na ali ruraicunamanda—Paicunapaj pacalla juramentocuna, pactachinacunapash llactapuracunamanda pacajushca cana—Cangunapaj tucui ruranacunapi Apunchijta tapui—Imashna Nefitacunata Liahona pusharca, shina Cristopaj achil shimi runacunata mana tucurina causaiman pushan. Nara 74 C.Ñ.\n\nAlma 38\n\nShiblón ali rurajcaimanda na ricunayachishca carca—Cristopi quishpirina can, pimi causai can, cai pachapaj micha—Canbaj tucui jatun munaicunata jarcai. Nara 74 C.Ñ.\n\nAlma 39\n\nSexual jucha can shuj millanayai—Coriantónba juchacuna Zoramitacunata na saquirca achil shimita chasquichun—Cristopaj jatun causachina punda fielcunapa can, quishpichingapa picuna paita ñauparca. Nara 74 C.Ñ.\n\nAlma 40\n\nCristo tucui runacunapaj cutin causarinata yalichun apamun—Ali rurajcuna huañushca paraísoman rin, na alita rurajcuna canlla yana yana pushtuman paicunapaj cutin causarina punllata shuyangapa—Tucui cuzascuna cutinlla apamushca canga paicunapaj propio alipacha formamanbash Cutin Causaripi. Nara 74 C.Ñ.\n\nAlma 41\n\nCutin Causarinapi runacuna jatarin na tucurinata charij cushijuipa nacashpa na tucurina charij llaquinayaiman—Na alita ruraica nimaurapash na cushijui carca—Aichal runacuna Dios illacuna can cai pachapi—Cutinlla apamunapi cai causaipi imashna cashcacunata imashnapacha cashcacunata tucui runacuna cutin chasquin. Nara 74 C.Ñ.\n\nAlma 42\n\nCai pacha causaica can shuj rurajta na rurajta ricuna punlla, runacunata saquin arrepentirichun Diosta sirvichunbash—Urmaica apamurca temporal, espiritual huañuita tucui runacunaman—Jatun Causachina shamun arrepentimientomanda—Dios paillata cai pachapaj juchacunamanda huañun—Shungumanda llaquina maijan arrepentirijcunapa can—Tucuicuna Diospaj alicaipa munaiman curishcacuna can—Shungumanda llaquina shamun shujpa juchamanda huañuimanda—Ciertopacha arrepentiringapa munanajujcunalla quishpichishca can. Nara 74 C.Ñ.\n\nAlma 43\n\nAlma paipaj churicunapash achil shimita yachachin—Zoramitacuna cutishuj chaupirishca Nefitacunapash Lamanitacunaman tigran—Lamanitacuna Nefitacunahuan macanajuiman shamun—Moroni Nefitacunata macanajunacunahuan huacaichirichun churachin—Apunchij Almaman villan Lamanitacuna imata ruranajujta—Nefitacuna huacaichin paicunapaj huasicunata, libertad, aillucuna, religióndapash—Moronipaj Lehipapash macanajuj runacuna, Lamanitacunata muyun. Nara 74 C.Ñ.\n\nAlma 44\n\nMoroni Lamanitacunata sumaj causaipaj shuj pactachinata rurachun mandan nacashpa tucuchishca canga—Zerahemna cai nishcata na nin, macanajui callarin—Moronipaj macanajuj runacuna Lamanitacunata mishan. Nara 74–73 C.Ñ.\n\nAlma 45\n\nHelamán Almapaj shimicunata crin—Alma achil villan Nefitacunapaj tucuchinata—Pai achilyachin, llaquichinbash alpata—Alma Espírituhuan apai tucunbash, Moiséstashna—Ninanda fiñarishpa rimarinacuna miran Iglesiapi. Nara 73 C.Ñ.\n\nAlma 46\n\nAmalickíah jatun mandaj cangapa pacalla mascan—Moroni libertadpaj estandarteta vichai jatarichin—Pai llactapuracunata tangachin huacaichichun paicunapaj religiónda—Ciertopacha crijcuna shutichishca can Cristianocuna—Puchu Josépaj miraicuna alchishpa charishca canga—Amalickíah, chaupirishcacunapash Nefipaj alpaman pacajushpa rin—Maijanguna libertadta na shinllichijcuna huañuchishcacuna can. Nara 73–72 C.Ñ.\n\nAlma 47\n\nAmalickíah traiciónhuan, huañuchijhuan, pacalla ruraicunahuan Lamanitacunapaj jatun mandaj tucun—Chaupirishca Nefitacunamanda Lamanitacunata yali ashtahuan na alita rurajcuna, sacha runa layacuna can. Nara 72 C.Ñ.\n\nAlma 48\n\nAmalickíah Lamanitacunata tangachin Nefitacunapaj contra—Moroni paipaj llactapuracunata preparachin Cristianocuna canata huacaichichun—Pai cushijun libertadpi, libre canapipapash Diospaj shinllipash runa can. Nara 72 C.Ñ.\n\nAlma 49\n\nMishashpa purij Lamanitacuna na ushan japita Ammoníah, Noépash shinllichishca llactacunata—Amalickíah Diosta llaquichin juranbash Moronipaj yahuarta ufiangapa—Helamán, paipaj huauquicunapash iglesiata shinllichishpa catin. Nara 72 C.Ñ.\n\nAlma 50\n\nMoroni Nefitacunapaj alpacunata shinllichin—Tauca mushuj llactacunata huasichin—Nefitacuna macanajuicunata, tucuchicunatapash yalirca paicunapaj na ali rurai punllacunapi, millanayaicunapipash—Moriantón paipaj chaupirishcacunapash mishai tucurca Teáncumhuan—Nefíah huañun, paipaj churi Pahorán ricushpa chasquichina jatun tiarinata japin. Nara 72–67 C.Ñ.\n\nAlma 51\n\nJatun mandajta charingapa munaj runacuna catichunbacha saquishcacunata cambiangapa mascan, shuj jatun mandajta churan—Pahorán, libre runacunapash shinllichishca can llactapuracunapaj shimirimaihuan—Moroni ruraipacha nin jatun mandajta charingapa munaj runacunata paicunapaj llactata huacaichichun nacashpaca huañuiman churachun—Amalickíah, Lamanitacunapash mishan tauca shinllichishca llactacunata—Teáncum huashaman tigrachin Lamanitacunapaj mishaita huañuchinbash Amalickíahta paipaj facha huasipi. Nara 67–66 C.Ñ.\n\nAlma 52\n\nAmmorón catin Amalickíahta Lamanitacunapaj jatun mandaj laya—Moroni, Teáncum, Lehi pushan Nefitacunata ali mishai macanajuipi Lamanitacunapaj contra—Mulekpaj llacta cutin japishca can, Jacob Zoramita runa huañun. Nara 66–64 C.Ñ.\n\nAlma 53\n\nLamanitacunapaj prezucuna Ashtacapacha Tiaj llactata shinlliyachingapa can—Nefitacunapamanda ninanda fiñarishpa rimarinacuna Lamanitacunata mishachin—Helamán mandaita japin ishcai huaranga viñaj huambracunata Ammónpaj llactapuracunapaj churicuna. Nara 64–63 C.Ñ.\n\nAlma 54\n\nAmmorón, Moronihuan prezucunata tigrachingapa parlarin—Moroni mañan Lamanitacuna anchurishpa richun, saquichunbash paicunapaj huañuchi mascaicunata—Ammorón mañan Nefitacuna paicunapaj macanajunacunata cuchun Lamanitacunapa munaiman curichunbash. Nara 63 C.Ñ.\n\nAlma 55\n\nMoroni prezucunata randipash na cusha nin—Lamanita ricuj runacunata machachun munachin, Nefita prezucuna cacharishcacuna can—Gid llacta japishca can yahuarta na jichashpa. Nara 63–62 C.Ñ.\n\nAlma 56\n\nHelamán shuj cartata Moroniman cachan, Lamanitacunahuan macanajuicuna imashna cajta villashpa—Antipus, Helamán Lamanitacunapaj jahuapi jatun mishaita charin—Ishcai huaranga Helamánpaj viñaj churicuna macanajun juyaillapacha ushaihuan, paicunamanda pipash na huañushca can. 1 versículopi, nara 62 C.Ñ.; 2–19 versículocunapi, nara 66 C.Ñ.; 20–57 versículocunapi, nara 65–64 C.Ñ.\n\nAlma 57\n\nHelamán villan Antipara llactata mishashcata, Cumeni ñana ushashpa saquirishcata jipaman paicuna huacaichirishcatapash—Paipaj Ammonita viñaj huambracuna millayashpa macanajun; tucui chugrishca can, ashtahuangari nipipash na huañun—Gid villan huañuita, pacajushpa rijpash prezu Lamanitacunapa. Nara 63 C.Ñ.\n\nAlma 58\n\nHelamán, Gid, Teómnerpash Manti llactata japin umachishpa—Lamanitacuna llujshin—Ammónpaj llactapuracunapaj churicuna alchishpa charishca can imashna paicuna shinllicuna cajpi paicunapaj libertadta, fetapash huacaichinapi. Nara 63–62 C.Ñ.\n\nAlma 59\n\nMoroni Pahoránda mañan Helamánpaj macanajujcunata shinllichichun—Lamanitacuna Nefíah llactata japin—Moroni fiñashca can gobiernohuan. Nara 62 C.Ñ.\n\nAlma 60\n\nMoroni Pahoránman quejarin gobiernopaj na ricuriashcamanda macanajuj runacunata—Apunchij saquin alicuna huañuchun—Nefitacuna tucui paicunapaj ushaita churan, imashnapash paicunamanda napacha ricunayachijcunapaj maquicunamanda charariringapa—Moroni gobiernohuan macanajungapa munan imashpapash paipaj macanajuj runacunaman ayudajllapi na. Nara 62 C.Ñ.\n\nAlma 61\n\nPahorán Moroniman villan na cazuicunamanda, gobiernota na cazuitapash—Jatun mandajta charingapa munaj runacuna Zarahemlata japin Lamanitacunahuan tandanajushca can—Pahorán macanajuj runacunapaj ayudata mañan na cazujcunapaj contra. Nara 62 C.Ñ.\n\nAlma 62\n\nMoroni Pahoránda ayudangapa rin Gedeón alpapi—Jatun mandajta charingapa munaj runacuna paicunapa llactata na huacaichingapa munajcunata huañuchin—Pahorán, Moronipash Nefíahta cutin mishan—Tauca Lamanitacuna Ammónpaj llactapuracunahuan tandanajun—Teáncum Ammorónda huañuchin, randipash huañun—Lamanitacuna alpamanda calpan, sumaj causai shayachishca can—Helamán tigran achil yachachinaman iglesiata shayachinbash. Nara 62–57 C.Ñ.\n\nAlma 63\n\nShiblón jipaman Helamán achil tandachishca quilcashcacunata japirca—Tauca Nefitacuna vichai alpacunaman rirca—Hagot barcocunata ruran, imacuna yacuta rirca jatun mama cocha indi huashajuj ladota—Moroníah Lamanitacunata mishan macanajuipi. Nara 56–52 C.Ñ.\n\nHelamán\n\n\n\n\n\n\nHelamán 1\n\nPahorán churi ricushpa chasquichijcunapaj yali mandaj tucun, Kishkumenmanda huañuchitucun—Pacumeni ricushpa chasquichina jatun tiarinata japin—Coriántumr Lamanitacunapaj macanajuj runacunata pushan, Zarahemlata japin, Pacumenita huañuchinbash—Moroníah Lamanitacunata mishan Zarahemlatapash cutin mishan, Coriántumrbash huañuchi tucushca can. Nara 52–50 C.Ñ.\n\nHelamán 2\n\nHelamán, Helamánpaj churi, ricushpa chasquichijcunapaj yali mandajman tigrarca—Gadiantón Kishkumenpaj tandanajushcata pushan—Helamánpaj sirvij runa Kishkumenda huañuchin, Gadiantón tandanajushcacuna calpan jichushca pambaman. Nara 50–49 C.Ñ.\n\nHelamán 3\n\nTauca Nefitacuna vichai alpacunaman rin—Paicuna cemento huasicunata ruran, tauca tandachishpa quilcashcacunata alichin—Chunga huarangacuna crijman tigrarin, bautizarinbash—Diospaj shimi runacunata quishpirinaman pushan—Nefi Helamánpaj churi ricushpa chasquichina jatun tiarinata japin. Nara 49–39 C.Ñ.\n\nHelamán 4\n\nNefitacuna chaupirin Lamanitacuna macanajujcunata tandachin Zarahemla alpata japin—Nefitacunapaman mishaicuna shamun paicunapaj na ali ruraicunamanda—Iglesia ashallayan, llactapuracuna ushai illacunaman tigran Lamanitacuna laya. Nara 38–30 C.Ñ.\n\nHelamán 5\n\nNefi, Lehipash paicunallata yachachishpa catin—Paicunapaj shuticuna cumbidan paicunapaj punda taitacuna causashpa ali ricuchishcata catichun—Cristo maijan arrepentirijcunata quishpichin—Nefi, Lehipash taucacunata crijman tigrachi ushan, prezui tucurcapash, ninapash paicunata pillurca—Yana yanapaj fuyu quimsa huaranga llactapuracunata quilparca—Alpa mama chujchun, shuj shimi runacunata mandan arrepentirichun—Nefi, Lehipash ángelcunahuan parlan, ashtacapacha tandanajushcacuna ninahuan pillui tucushca can. Nara 30 C.Ñ.\n\nHelamán 6\n\nAlita ruraj Lamanitacuna na alita ruraj Nefitacunaman yachachin—Ishcandi llactapuracuna ali miran sumaj causai, ashtaca tiaj punllacunapi—Lucifer, juchacunata rurachij, na alita rurajcunapa shungucunata, Gadiantón shuhuacunata tangachin huañuchinapi, na ali ruraicunapipash—Shuhuacuna Nefita gobiernota japin. Nara 29–23 C.Ñ.\n\nHelamán 7\n\nNefi na cazui tucun vichai alpapi Zarahemlaman tigramun—Achil mañan paipaj jardín torrepi shina llactapuracunata nin na arrepentirishpaca tucuringa. Nara 23–21 C.Ñ.\n\nHelamán 8\n\nHuaglipacha ali ricushpa chasquichijcuna mascan llactapuracunata cunvidangapa Nefipaj contra—Abraham, Moisés, Zenós, Zenoc, Ezías, Isaías, Jeremías, Lehi, Nefi tucuilla Cristomanda testificarca—Inspiraciónhuan Nefi villan ricushpa chasquichijcunapaj yali mandajta huañuchishcata. Nara 23–21 C.Ñ.\n\nHelamán 9\n\nVillajcuna ricushpa chasquichijcunapaj yali mandaj huañushcata tupan paipaj jatun tiarinapi—Cárcelpi churashca can jipaman cacharishca can—Inspiraciónmanda Nefi rijsin Seantum huañuchij cajta—Nefita huaquinguna chasquin shuj achil villachij laya. Nara 23–21 C.Ñ.\n\nHelamán 10\n\nApunchij Nefiman cun sellana ushaita—Ushaita chasquin huatangapa, cacharichingapapash cai alpapi, jahua pachapipash—Pai mandan llactapuracuna arrepentirichun nacashpa tucuringa—Espíritu apan shuj ashtacapacha tandanajushcamanda shuj ashtacapacha tandanajushcacunaman. Nara 21–20 C.Ñ.\n\nHelamán 11\n\nNefi Apunchijta mañan paicunapaj macanajuipa randi shuj ninan yarjaita cuchun—Tauca llactapuracuna huañun—Paicuna arrepentirin, Nefi Apunchijta mañan tamiata—Nefi, Lehipash chasquin tauca achil ricuchicunata—Gadiantón shuhuacuna alpapi paicunallata shinlliyan. Nara 20–6 C.Ñ.\n\nHelamán 12\n\nRunacuna cambiajllacuna can, juizu illacuna, ñapash na alita rurajcuna—Apunchij paipaj llactapuracunata castigan—Runacunapaj imapash na cai parijashpa ricuchishca can Diospaj ushaihuan—Ricushpa chasquichina punllapi, runacuna charinga mana tucurina causaita nacashpa mana tucurina condenaciónda. Nara 6 C.Ñ.\n\nHelamán 13\n\nSamuel shuj Lamanita achil villan Nefitacunapaj tucurinata imashpapash paicuna arrepentirijpilla na—Paicuna, paicunapaj charijyashcacunapash llaquichishca can—Paicuna na cazun achil villachijcunata rumihuan macan, ayacunahuan chaupipi churashcacuna can, cushijuita mascan na ali ruraicunata rurashpa. Nara 6 C.Ñ.\n\nHelamán 14\n\nSamuel tutacanapi micha tianata villan, shuj mushuj lucero Cristo nacirijpi—Cristo runacunata quishpichin temporal, espiritual huañuimanda—Paipaj huañuipaj señalcunapi quimsa yana yana punllacunata charin, faquiringapash rumicuna, jatun shinlli llaquichicunapash. Nara 6 C.Ñ.\n\nHelamán 15\n\nApunchij Nefitacunata castigarca paicunata juyaimanda—Crijman tigrashca Lamanitacuna fepi shinlli na shaijujcuna can—Apunchij Lamanitacunata shungumanda llaquinga tucuri punllacunapi. Nara 6 C.Ñ.\n\nHelamán 16\n\nNefi bautizan Nefitacunata maijan Samuelta crijcunata—Na arrepentirishca Nefitacunapaj flechacuna, rumicuna Samuelta na huañuchin—Huaquinguna paicunapaj shungucunata shinlliyachin, cutishujcuna ángelcunata ricun—Na crijcuna nin Cristopi na crinayai can, paipaj shamuita Jerusalénpi. Nara 6–1 C.Ñ.\n\n3 Nefi\n\n\n\n\n\n\n3 Nefi 1\n\nNefi, Helamánpaj churi, pambata saquishpaca rin, paipaj churi Nefi alichin tandachishca quilcashcacunata—Masqui señalcuna, juyailla ricurinacunapash ashtacapacha tiajpipash, na ali rurajcuna planda ruran huañuchingapa ali rurajcunata—Cristo nacirina tuta chayamun—Señal cushca can, shuj mushuj lucero ricurin—Llullaicuna, umachicunapash miran, Gadiantón shuhuacuna taucacunata huañuchin. Nara C.H. 1–4.\n\n3 Nefi 2\n\nNa ali ruraicuna, millanayaicunapash llactapuracunapi miran—Nefitacuna, Lamanitacunapash tandanajun paipuracuna huacaichiringapa Gadiantón shuhuacunamanda—Crijman tigrashca Lamanitacuna yurajman tigran Nefitacuna shutichishca can. Nara C.H. 5–16.\n\n3 Nefi 3\n\nGiddiani, Gadiantónpaj pushaj, mañanbacha Laconeota, Nefitacutanapash paicunamandallata saquichun paicunapaj pambacunatapash—Laconeo ajllan Gidgiddonita macanajuj runacunapaj yali mandaj capitán cachun—Nefitacuna tandanajun Zarahemlapi, Ashtacapacha Tiajpipash paicunamandallata huacaichiringapa. Nara C.H. 16–18.\n\n3 Nefi 4\n\nNefita macanajuj runacuna Gadiantón shuhuacunata mishan—Giddiani huañun, paipaj cati Zemnaríah, huarcushca can—Nefitacuna Apunchijta alaban paicunapaj mishaicunamanda. Nara C.H. 19–22.\n\n3 Nefi 5\n\nNefitacuna arrepentirin, paicunapaj juchacunata saquinbash—Mormón quilcan paipaj llactapuracuna imashna cashcata, paicunaman villan mana tucurina achil shimita—Israel tandanajushca canga paipaj caiman chaiman chajchurishcamanda. Nara C.H. 22–26.\n\n3 Nefi 6\n\nNefitacuna ali miran—Jariyai, charijyai, huajcha caiman, charij caiman nijcuna mirarca—Iglesia chaupirishca can ninanda fiñarishpa rimarinacunahuan—Satanás apan llactapuracunata tucui ricujta na cazuiman—Tauca achil villachijcuna yachachin arrepentimientota, huañuchishcacuna can—Paicunata huañuchijcuna pacalla tandanajun gobiernota mishashpa japingapa. Nara C.H 26–30.\n\n3 Nefi 7\n\nRicushpa chasquichijcunapaj yali mandaj huañuchishca can, gobierno tucurishca can, llactapuracuna chaupirin tribucunapi—Jacob, shuj anti-Cristo, shuj pacalla tandanajunacunapaj jatun mandaj tigran—Nefi yachachin arrepentimientota, Cristopi fetapash—Ángelcuna paiman achil yachachin punllan punllan, jatarichinbash paipaj huauquita huañuimanda—Tauca arrepentirin, bautizarinbash. Nara C.H. 30–33.\n\n3 Nefi 8\n\nUshashca tamiacuna, alpa chujchuicuna, rupaicuna, acapanacuna, alpapaj manllanayai tucuricuna villanbacha Cristopaj cruzpi chacatarinata—Tauca llactapuracuna tucuchishca canga—Quimsa punllacunata pambata tutalla quilpanga—Maijan puchushcacuna huacan paicunapaj ima canamanda. Nara C.H. 33–34.\n\n3 Nefi 9\n\nYanamangapi, Cristopaj shimi villan tauca llactapuracunapaj llactacunapaj tucuchita paicunapaj na ali ruraicunamanda—Pai villanbash paipaj divinidadta, villarca Moiséspaj catichunbacha saquishcacuna pactashca cajta, cunvidarca runacunata shamuchun paipaman quishpiringapa. Nara C.H. 34.\n\n3 Nefi 10\n\nTucui chulunllagu tian pambapi tauca horascunata—Cristopaj shimi ninbacha paipaj llactapuracunata tandachingapa imashna shuj atalpa tandachin paipaj uchilla pollogucunata—Llactapuracunapaj ashtahuan alita rurashcacuna alchishpa charishca carca. Nara C.H. 34–35.\n\n3 Nefi 11\n\nTaita testifican paipaj Juyashca Churimanda—Cristo ricurimun shujpa juchamanda huañunamanda villan—Llactapuracuna tacarin chugri marcacunata paipaj maquicunapi, chaquicunapi costadopipash—Paicuna caparin Hosanna—Pai yachachin imashna, ima laya cana bautismo—Randimanda pliturinapaj espíritu ayapaj can—Cristopaj yachachishca can runacuna crinapacha, bautizarishca cana, Espíritu Santota chasquina. Nara C.H. 34.\n\n3 Nefi 12\n\nJesús achil cayan, comisionanbash Chunga Ishcaita—Pai parlan Nefitacunaman shuj discursota Urcupi Yachachishca layata—Pai parlan Bienaventuranzascunata—Paipaj yachachishcacuna yalin Moiséspaj catichunbacha saquishcacunata—Runacunata mandan alipachacuna cachun imashna pai can, paipaj Taitapash alipacha can—Mateo 5-huan parijashpa ricui. Nara C.H. 34.\n\n3 Nefi 13\n\nJesús Nefitacunata Apunchijpaj Achil Mañaita yachachin—Paicuna jahua pachapi charijyanacunata mirachinga—Chunga ishcai paicunapaj achil yachachinapi mandashca can temporal cuzascunapi ama yapata yachun—Mateo 6-huan parijashpa ricui. Nara C.H. 34.\n\n3 Nefi 14\n\nJesús mandan: Ama ricushpa chasquichi; Diosta mañai; yanga achil villachijcunamanda cuidado cai—Pai quishpichisha ninbacha maijanguna Taitapaj munaita rurajcunata—Mateo 7-huan parijashpa ricui. Nara C.H. 34.\n\n3 Nefi 15\n\nJesús villachin Moiséspaj catichunbacha saquishcacuna paipi pactashca can—Nefitacuna can cutishuj llamagucuna picunamanda Jerusalénpi parlarca—Na ali ruraicunamanda, Jerusalénpi Apunchijpaj llactapuracuna na yacharca Israelpaj llamagucuna caiman chaiman chajchurishcata. Nara C.H. 34.\n\n3 Nefi 16\n\nJesús ricungapa ringa cutishuj Israelpaj chingashca llamagucunata—Tucuri punllacuna quishpiringapa villaicuna ringa Gentilcunapaman jipaman Israelpaj huasiman—Apunchijpaj llactapuracuna ricunga ñavi ñavi imaura pai Siónda cutin tigrachimujpi. Nara C.H. 34.\n\n3 Nefi 17\n\nJesús tigrashpa yachachin llactapuracunata paipaj shimicunata aliguta yarichun, achil mañachun intidimientota—Pai jambin paicunapaj unguicunata—Pai achil mañan llactapuracunamanda, na quilcai ushanalla shimicunata nishpa—Ángelcuna achil yachachin paicunapaj uchilla huahuagucunata paicuna rupajuj ninahuan muyui tucushca can. Nara C.H. 34.\n\n3 Nefi 18\n\nJesús Santa Cenata Nefitacunaman churan—Paicuna mandai tucushca can achil mañachun punllan punllan paipaj shutipi—Maijan micun paipaj aichata, ufianbash paipaj yahuarta na ali cashpata llaquichi tucushca can—Discípulocunaman cushca can ushaita Espíritu Santota cungapa. Nara C.H. 34.\n\n3 Nefi 19\n\nChunga ishcai discípulocuna achil yachachin llactapuracunata, achil mañan chasquingapa Espíritu Santota—Discípulocuna bautizashcacuna can, chasquinbash Espíritu Santota, Ángelcunapaj achil yachachipash—Jesús achil mañan na quilcai ushanalla shimicunahuan—Testifican cai Nefitacunapaj jatun ninanbacha femanda. Nara C.H. 34.\n\n3 Nefi 20\n\nJesús caran tandata, vinotapash juyailla ruraita ricuchishpa, cutin achilyachin santa cenata llactapuracunaman—Jacobpaj puchushca shamunga Apunchij paicunapaj Diosmanda yachaiman, Américata chasquinga—Jesús achil villachij can Moisés laya, Nefitacuna can achil villachijcunapaj huahuacuna—Cutishuj Apunchijpaj llactapuracuna tandachishca canga Jerusalénpi. Nara C.H. 34.\n\n3 Nefi 21\n\nIsrael tandanajushca canga imaura Mormónpaj Quilcashca llujshijpi—Gentilcuna shayachishca canga shuj libre llactapuracunashna Américapi—Paicuna quishpirishca canga paicuna crijpi, cazujpipash; cutishuj laya, paicuna anchuchi tucushca, tucuchi tucushcapash canga—Israel Mushuj Jerusalénda huasichinga, chingashca tribucunapash tigramunga. Nara C.H. 34.\n\n3 Nefi 22\n\nTucuri punllacunapi, Sión, paipaj estacacunapash shayachishca canga, Israel tandanajushca canga shungumanda llaquinapi, llaquishpapash—Paicuna mishanga—Isaías 54-huan parijashpa ricui. Nara C.H. 34.\n\n3 Nefi 23\n\nJesús aproban Isaíaspaj shimicunata—Mandan llactapuracuna achil villachijcunata mascachun—Samuel shuj Lamanitapaj Cutin Causarinamanda shimicunata paicunapaj tandachishca quilcashcacunapi mirachishca can. Nara C.H. 34.\n\n3 Nefi 24\n\nApunchijpaj villachijcuna ñanda alichinga Cati Shamuipa—Cristo ricushpa chasquichinga—Israelta mandashca can pagachun diezmota ofrendacunatapash—Shuj yuyarina quilcashca alichishca can—Malaquías 3-huan parijashpa ricui. Nara C.H. 34.\n\n3 Nefi 25\n\nCati Shamuipi, jariyaj, na alita ruraj jupa laya rupachishca canga—Elías tigramunga chai jatun manllanayai punlla nara cajpi—Malaquías 4-huan parijashpa ricui. Nara C.H. 34.\n\n3 Nefi 26\n\nJesús aliguta villan tucui cuzascunata callarimanda tucurinacaman—Uchilla huahuacuna, huahuacunapash parlan juyailla cuzascunata na quilcashca cai ushajta—Cristopaj iglesiamandacuna charin tucui cuzascunata pacta paipuracuna. Nara C.H. 34.\n\n3 Nefi 27\n\nJesús mandan paicunata Iglesiata paipaj shutipi shutichichun—Paipaj misión, shujpa juchamanda huañui sacrificiopash paipaj quishpiringapa villaicuna can—Runacuna mandashca can arrepentirichun, bautizarichun paicuna achilyachishca cachun Espíritu Santohuan—Paicuna cana can imashna Jesús can shina laya. Nara C.H. 34–35.\n\n3 Nefi 28\n\nChunga ishcaimanda iscun munan, nishcapachacunapash can shuj chasquinata Cristopaj reinopi imaura paicuna huañujpi—Quimsa Nefitacuna munan huañui jahuapa ushaita cushcapash can shina cai ushachun alpapi imaura Jesús cutin shamungacaman—Paicuna apashca can, ricunbash cuzascunata villai na saquishcata, paicuna cunan runacunapi achil yachachinajun. Nara C.H. 34–35.\n\n3 Nefi 29\n\nMormónpaj Quilcashca llujshimui shuj señal can Apunchij callarishca Israelta tandachita paipaj conveniocunata pactachijpash—Maijan na cazun paipaj achil ricuchishcacunata, carashcacunata tucuri punllapi llaquichishca canga. Nara C.H. 34–35.\n\n3 Nefi 30\n\nTucuri punllapaj Gentilcuna mandashca can arrepentirichun, Cristoman shamuna, yupashca cachun Israelpaj huasihuan. Nara C.H. 34–35.\n\n4 Nefi\n\nNefitacuna, Lamanitacunapash tucuilla tigrarin Apunchijpaman—Paicuna tucui cuzascunata pacta charin, juyailla ruraita ricuchicunata ruran, pambapi ali miranbash—Ishcai patsaj huatacuna jipa, chaupiricuna, na alicunata ruraicuna, yanga iglesiacuna, na ricunayachishpa catiriaicuna jatarirca—Quimsa patsaj huatacuna jipa, Nefitacuna, Lamanitacuna na ali rurajcuna can—Ammorón pacan achil tandachishpa quilcashcacunata. Nara C.H. 35–321.\n\nMormón\n\n\n\n\n\n\nMormón 1\n\nAmmarón yachachin Mormónman achil tandachishca quilcashcacunamanda—Macanajuicuna callarin Nefitacunahuan, Lamanitacunahuan—Quimsa Nefitacuna apai tucushca can—Na alita ruraicuna, na crina, hechicería, brujeríacunapash ashtahuan tian. Nara C.H. 321–326.\n\nMormón 2\n\nMormón Nefitacunapaj macanajuj runacunata pushan—Yahuar huañuchishpa tucuchicunapash tiarca alpa jahuapi—Nefitacuna quijarin, huacanbash llaquichi tucushcacunapaj llaquihuan—Paicunapaj ninan juyai punlla yalishca can—Mormón chasquin Nefipaj jirru fangacunata—Macanajuicuna catin. Nara C.H. 327–350.\n\nMormón 3\n\nMormón Nefitacunaman arrepentimientota yachachin—Paicuna jatun mishaita charin paicunapaj shinllicaipi jariyan—Mormón paicunata na pushasha nin, paipaj achil mañaicuna paicunamanda fe illa can—Mormónpaj Quilcashca cumbidan chunga ishcai Israelpaj tribucunata quishpiringapa villaicunapi crichun. Nara C.H. 360–362.\n\nMormón 4\n\nMacanajui, huañuchishpa tucuchicuna catirca—Na alita rurajcuna castigan na alita rurajcunata—Imaurapash shina na tiashca jatun na ali ruraicuna yali miran tucui Israelpi—Huarmicuna, huahuacunapash yanga diosman sacrificashca can—Lamanitacuna paicunapaj ñaupamanda Nefitacunata calpachi callarin. Nara C.H. 363–375.\n\nMormón 5\n\nMormón cutin Nefita macanajuj runacunata pushan huañuchishpa tucuchina macanajuicunapi—Mormónpaj Quilcashca llujshimun convencengapa tucui Israelta Jesús Cristo cajta—Paicunapaj na crimanda, Lamanitacuna caiman chaiman chajchui tucushca can, Espíritu paicunahuan macanajuita saquinga—Paicuna chasquinga quishpiringapa villaicunata Gentilcunamanda tucuri punllacunapi. Nara C.H. 375–384.\n\nMormón 6\n\nNefitacuna tandanajun Cumorahpaj alpapi tucuri macanajuipa—Mormón pacan achil quilcashcacunata Cumorah urcupi—Lamanitacuna mishan, Nefita jatun llacta tucurishca can—Huaranga huarangacuna espadahuan huañuchishca can. Nara C.H. 385.\n\nMormón 7\n\nMormón Lamanitacunata cumbidan tucuri punllacunapi Cristopi crichun, paipaj quishpiringapa villaicunata chasquichun, quishpirichunbash—Tucui maijan Bibliapi crin Mormónpaj Quilcashcatapash cringa. Nara C.H 385.\n\nMormón 8\n\nLamanitacuna mascan, tucuchinbash Nefitacunata—Mormónpaj Quilcashca llujshimunga Diospaj ushaihuan—Llaquicunata villashca can maijan Apunchijpaj ruraipaj contra, fiñai, macanajui samaita aisajcunapaj jahuapi—Nefitapaj quilcashca llujshimunga na alita rurai, jucha rurai, apostasía punllapi. Nara C.H. 400–421.\n\nMormón 9\n\nMoroni cayan maijan Cristopi na crijcunata arrepentirichun—Pai villan shuj Dios juyailla ruraita ricuchicunapaj, pimi cun achil ricuchicunata jichanbash caraicunata, señalcunatapash fielcuna jahuapi—Juyailla ruraita ricuchinacuna tucurin na crijcunamanda—Señalcuna catin maijan crijcunata—Runacunata yachajcuna cachun cutin yarichishca can rurachunbacha saquishcacunata alichichunbash. Nara C.H. 401–421.\n\nÉter\n\n\n\n\n\n\nÉter 1\n\nMoroni tandachin Éterpaj quilcashcacunata—Éterpaj genealogíata rijsichishca can—Jareditacunapaj shimirimaicunata na pandachishca can Babelpaj Torrepi—Apunchij paicunata pushasha ninbacha shuj ajllashca alpaman paicunata rurangapa shuj jatun llactata.\n\nÉter 2\n\nJareditacuna prepararin ringapa cushapacha nishca pambaman—Cai can shuj ajllashca alpa maipi runacuna Cristota sirvinapacha nacashpa tucuchishca canga—Apunchij parlan Jaredpaj huauquihuan quimsa horascunata—Jareditacuna ruran barcocunata—Apunchij tapun Jaredpaj huauquita ima laya barcocuna punchayachishca canata nichun.\n\nÉter 3\n\nJaredpaj huauqui ricun Apunchijpaj dedota imashna pai tacarin chunga sujta rumicunata—Cristo ricuchin paipaj espíritupaj cuerpota Jaredpaj huauquiman—Maijan shuj alipacha yachaita charij na jarcan velomanda—Yalichinacuna cushca can Jareditacunapaj tandachishpa quilcashcacunata michaman llujshi ushachun.\n\nÉter 4\n\nMoroni mandai tucushca can sellachun Jaredpaj huauqui quilcashcacunata—Caicuna na achil ricuchishca canga imaura runacuna Jaredpaj huauqui laya feta charingacaman—Cristo mandan runacunata paipaj shimicunapi crichun maijan paipaj discípulocunata—Runacuna mandai tucushca can arrepentirichun, crichun quishpiringapa villaicunata, quishpirichunbash.\n\nÉter 5\n\nQuimsa testigocuna, ruraillatapash shayaringa shuj testigo laya Mormónpaj Quilcashcapaj ciertopachamanda.\n\nÉter 6\n\nJaredita yacupi huanbujcuna huairacunahuan tangashca can cushapacha nishca alpaman—Llactapuracuna Apunchijta alaban paipaj alicaimanda—Oríah ajllashca can jatun mandaj cachun—Jared, paipaj huauquipash huañun.\n\nÉter 7\n\nOríah reinan rectitudpi—Shulepaj, Cohorpaj shinallata reinocuna shayarishca can, ushaita shuhuangapa, macanajui chaupipi—Achil Villachijcuna na alicachin llactapurapaj na ali ruraicunata, yanga dioscunata cungurinacunata, maijanguna jipaman arrepentirin.\n\nÉter 8\n\nTiarca macanajuicuna, randimanda plituricuna reinomanda—Akish ruran shuj juramentoshca pacalla tandanajunacuna jatun mandajta huañuchingapa—Pacalla tandanajushcacuna ayapaj can, chaimanda catin jatun llactacunapaj tucuripi—Moderno Gentilcunata tigrashpa yarichin pacalla tandanajushcacunapaj contra cai mascanga libertad tucuchingapa tucui alpacunapaj, llactacuna, jatun llactacuna.\n\nÉter 9\n\nReino yalin shujmanda cutishujman cati aillucunahuan, pacalla ruraihuan, huañuchihuanbash—Emer ricurca Ali Ruranapaj Churita—Tauca achil villachijcuna yachachin arrepentimientota—Shuj ninan yarjai, venenosa culebracuna llactapuracunata llaquichin.\n\nÉter 10\n\nShuj jatun mandajta catin cutishuj—Huaquin jatun mandajcuna ali rurajcuna can; cutishujcuna na ali rurajcuna—Imaura ali rurai mishan, llactapuracuna achilyachishca can Apunchij ali mirachinbash.\n\nÉter 11\n\nMacanajuicuna, ninanda fiñarishpa rimarinacuna, na ali ruraicuna mishan Jareditacunapaj causaita—Achil villachijcuna yachachin Jareditacunapaj tucuilla tucurinata imashpapash paicuna arrepentirijllapi na—Llactapuracuna achil villachijcunapaj shimicunata na cazun.\n\nÉter 12\n\nAchil villachij Éter llactapuracunata cutin yarichin Diospi crichun—Moroni parlan juyailla ricurinacunata, juyaillapachacunatapash fehuan rurashca can—Fe ricuchun saquirca Cristota Jaredpaj huauquiman—Apunchij cun runacunaman irquicanata paicuna humildecuna cachun—Jaredpaj huauqui fehuan Zerín Urcuta anchuchirca—Fe, shuyai, caridad minishtirishcacuna can quishpiringapa—Moroni Jesústa ñavi ñavi ricurca.\n\nÉter 13\n\nÉter parlan shuj Mushuj Jerusalénmanda shayachishca cagrijta Américapi Josépaj cati aillucunahuan—Pai achil villan, llujchishpa cachashca can, Jareditacunapaj historiata quilcan, ñaupashpa villan Jareditacunapaj tucurita—Macanajuicuna ninanda millayan tucui alpapi.\n\nÉter 14\n\nLlactapuracunapaj na ali ruraicuna shuj ninan llaquita alpa jahuaman apamun—Coriántumr macanajuiman yaicun Gileadpaj contra, jipaman Lib, jipaman Shiz—Yahuar, huañuchishpa tucuchinapash alpata quilpan.\n\nÉter 15\n\nMillones Jareditacuna macanajuipi huañun—Shiz, Coriántumrpash tandachin tucui llactapuracunata huañunapacha macanajuiman—Apunchijpaj Espíritu paicunahuan macanajuita saquin—Jaredita jatun llacta tucuilla tucurin—Coriántumrlla causan.\n\nMoroni\n\n\n\n\n\n\nMoroni 1\n\nMoroni quilcan Lamanitacunapaj alicachun—Huañuchin maijan Nefitacuna Cristota na negajpi. Nara C.H. 401–421.\n\nMoroni 2\n\nJesús curca chunga ishcai Nefita discípulocunaman ushaita Espíritu Santopaj donda cungapa. Nara C.H. 401–421.\n\nMoroni 3\n\nÉldercuna ordenan presbíterocunata, maestrocunatapash maquicunata churashpa: Nara C.H. 401–421\n\nMoroni 4\n\nImashna éldercuna, presbíterocunapash sacramental tandata achilyachinata villashca can. Nara C.H. 401–421.\n\nMoroni 5\n\nImashna sacramental vinota achilyachinata villashca can. Nara C.H. 401–421.\n\nMoroni 6\n\nArrepentirishca genticuna bautizashcacuna can, iglesiapi ali rijsirishcacunapash—Iglesia catijcuna maijan arrepentirin perdonashcacuna can—Tandanajuicuna apashca can Espíritu Santopaj ushaihuan. Nara C.H. 401–421.\n\nMoroni 7\n\nShuj cumbidai cushca can Apunchijpaj samanaman yaicuchun—Achil mañai ciertopacha munaihuan—Cristopaj Espíritu runacunaman na alimanda alita ajllachun saquin—Satanás runacuna Cristota negachun munan na alita rurachunbash—Achil villachijcuna yachachin Cristopaj shamunata—Fehuan, juyailla ruraita ricuchinacuna rurashca can, ángelcuna yachachipash—Runacuna shuyana mana tucurina causaita, caridadman quimirinapash. Nara C.H. 401–421.\n\nMoroni 8\n\nUchilla huahuacunapaj bautismo shuj ninan na ali millanayai can—Uchilla huahuacuna Cristopi causajcuna can, Shujpa Juchamanda Huañunamanda—Fe, arrepentimiento, mansedumbre, shungumanda humildad, chasquishpa Espíritu Santota, tucurinacaman catirianapash quishpirinaman apan. Nara C.H. 401–421.\n\nMoroni 9\n\nNefitacunapash, Lamanitacunapash ninanda huaglishcacuna can—Paicuna ninanda macan, huañuchinbash caishuta chaishuta—Mormón achil mañan ninan juyai, alicaipash Moronipaj jahuapi samachun mana tucurinacaman. Nara C.H. 401–421.\n\nMoroni 10\n\nMormónpaj Quilcashcapaj testimoniota chasquina Espíritu Santopaj ushaihuan—Espíritupaj dongunata cushca can fielcunaman—Espiritual don punllan punllan cumban fe—Moronipaj shimicuna parlan alpamanda—Cristopaman shamuichi, paipi alipacha caichi, cangunapaj almacunata achilyachichipash. Nara C.H. 421.\n\nMormónpaj Quilcashcapa Maipi Cajta Ricuchina\n\nMormónpaj Quilcashca, tucui jahuapi, testifican Jesucristopaj divinidadmanda, charinbash Jesucristopaj achil yachajunapaj yachajuicunatapash. Cati yachachinacuna, ricuchinata cun llactapuracunaman, pushtucunaman, yachachinacuna, Mormónpaj Quilcashcamanda ricuchicuna.\n\n", "eight 0": "[center][font_size=26]Mormónpaj Quilcashca[/font_size][/center]\n\nCallarij Testimoniocunapash\n\n\n\n\n\n\nportada\n\n\nMormónpaj Quilcashcapaj portada\n\nChaimanda, cai can Nefipaj llactapuracunapaj quilcashcamanda shuj ashallayachishca, Lamanitacunapapash—Quilcashca Lamanitacunapa, picuna can Israelpaj huasipaj puchucuna; Judíocunapapash, Gentilcunamanbash—Quilcashca rurachunbacha saquishcapaj ñanmanda, achil villachinapaj, achil ricuchinapajpash espírituhuan—Quilcashca, sellashcapash, pacashcapash Apunchijpaj munaipa, paicuna ama tucurichun—Llujshishpa Diospaj don ushaihuanbash caimanda shuj shimiman tigrachingapa—Sellashca Moronipaj maquihuan, pacashcapash Apunchijpaj munaipa, llujshichun punlla chayajpi Gentilcunamanda—Shuj tigrachingapa Diospaj ushaihuan.\n\nIma Cajta Villachi\n\nMormónpaj Quilcashca can achil quilcashcapaj shuj volumen Biblia laya. Cai can shuj tandachishpa quilcashca Diospaj comunicación Américapi punda causajcunahuan, charinbash tucui mana tucurina quishpiringapa villaicunata.\n\nAshayachishpa Villachi Mormónpaj Quilcashcamanda\n\nMormónpaj Quilcashca can shuj achil tandachishpa quilcashca punda Américapi llactapuracunamanda, quilcashca carca jirru fangacunapi. Cai quilcashcapi parlashca can chuscu jirru fangacunamanda:\n\nRicunacuna\n\n\n\n1 Nefi\n\n\n\n\n\n\n1 Nefi 1\n\nNefi paipa llacta tandachishpa quilcashcacunata callarin—Lehi achil muscuipi ricun shuj nina pilarta shuj achil villana quilcashcamanda liin—Pai Diosta alicachin, Mesías shamunata villan, Jerusalén tucurinatapash achil villachin—Pai Judíocunahuan na ricunayachishpa cati tucurca. Nara 600 C.Ñ.\n\n1 Nefi 2\n\nLehipa aillucunata jichushca pambaman Puca Jatun Mama Cochata ladota pushan—Paicunapaj charishcacunata saquin—Lehi Apunchijman shuj sacrificiota cun paipaj churicunaman rurachunbacha saquishcacunata alichichun yachachinbash—Lamán Lemuelpash paicunapaj taitata huashariman—Nefi cazuj can fehuan achil mañan; Apunchijca paihuan parlan, pai ajllai tucun paipaj huauquicunata mandachun. Nara 600 C.Ñ.\n\n1 Nefi 3\n\nLehipaj churicuna Jerusalénman tigran bronce jirru fangacunata apamungapa—Labán jirru fangacunata na cungapa munan—Nefi paipa huauquicunata cutin yarichin shinlliyachinbash—Labán paicunapaj charishcacunata shuhuan paicunata huañuchingapa yuyan—Lamán, Lemuel, Nefita, Samdapash huajtan shuj ángelhuanmi rimaitucun. Nara 600–592 C.Ñ.\n\n1 Nefi 4\n\nNefi Labánda huañuchin Apunchij mandaimanda jipaman bronce jirru fangacunata umachishpa japin—Zoram ajllan Lehipaj aillucunahuan jichushca pambapi tandanajungapa. Nara 600–592 C.Ñ.\n\n1 Nefi 5\n\nSaríah Lehita na alicachirca—Ishcandi cushijun paicunapaj churicuna tigramujpi—Paicuna sacrificiocunata cun—Bronce jirru fangacuna Moiséspaj achil villachijcunapaj quilcashcacunata charirca—Jirru fangacuna Lehica Josémanda shamuj cajta rijsichirca—Lehi paipaj cati aillucunamanda achil villachirca jirru fangacunata alchishpa charinatapash. Nara 600–592 C.Ñ.\n\n1 Nefi 6\n\nNefi Diospaj cuzascunata quilcan—Nefipaj munai can runacunata yarichina Abrahampaj Diospaman shamushpa quishpirishca cachun. Nara 600–592 C.Ñ.\n\n1 Nefi 7\n\nLehipaj churicuna Jerusalénman tigran Ismaelta paipaj huasipuracunatapash paicunahuan tandanajuchun ringapa cumbidan—Lamán shujcunahuanbash na cazun—Nefi paipa huauquicunata Apunchijpi feta charinata cutin yarichin—Paicuna paita cabiacunahuan huatan tucuchingapa munan—Fe ushaimanda cacharirin—Paipaj huauquicuna perdónda mañan—Lehi paipaj cumbajcunahuan sacrificiota cun ofrendacunatapash rupachin. Nara 600–592 C.Ñ.\n\n1 Nefi 8\n\nLehi shuj achil muscuita ricun causanamanda quiruta—Pai fucushcata micun shinallata paipaj aillu rurachun munan—Shuj hierro barrata, shuj quichiji angostopash chaquiñanda ricun, yanalla llujshiju samai runacunata pillun—Saríah, Nefi, Sam fucushcata micun, ashtahuangari Lamán, Lemuel na munan. Nara 600–592 C.Ñ.\n\n1 Nefi 9\n\nNefi ishcai tandachishca quilcashcacunata ruran—Shuj shujlla Nefipaj jirru fangacunata shutichishca can—Shujta yali jatun jirru fangacunaca shuj yangalla historia quilcashcata charin; shujta yali uchillapi achil cuzascunatalla charin. Nara 600–592 C.Ñ.\n\n1 Nefi 10\n\nLehi jipacanata nin Judíocuna Babiloniacunamanda huatai tucushcashna apai tucushca canga—Pai Judíocunamanda shuj Mesías, shuj Jatun Quishpichij, shuj Jatun Causachij shamunata nin—Lehi ninbash shuj shamunata pimi Diospaj llamaguta bautizanga—Lehi ninbash Mesíaspa huañuita causarinatapash—Pai shuj olivo quiruhuan Israelpaj shicanyaita tandanajuitapash parijashpa ricuchin—Nefi Diospaj churimanda parlan, Espíritu Santopaj donmanda, ali rurana minishtirishcamandapash. Nara 600–592 C.Ñ.\n\n1 Nefi 11\n\nNefi Apunchijpaj Espírituta ricun causana quirutapash shuj achil muscuipi ricuchishca can—Diospaj Churipaj mamata ricun Diospaj achil juyaita yachajun—Pai ricun bautismota, achil yachachinata, Diospaj Llamagu chacatarinatapash—Pai ricunbash Llamagupaj chunga ishcai Apóstolcunapaj achil cayachishca achil yachachinatapash. Nara 600–592 C.Ñ.\n\n1 Nefi 12\n\nNefi cushapacha nishca alpata achil muscuipi ricun; ali ruranacuna, na ali ruraicuna, chaipi causajcunapaj urmaicuna; Diospaj Llamagu paicunapaman shamuita; imashna chunga ishcai Discípulocuna chunga ishcai Apóstolcunapash Israelta ricushpa chasquichinga; millanayai mapalla cai picunami na crishpa asha asha chingarina. Nara 600–592 C.Ñ.\n\n1 Nefi 13\n\nNefi ricun achil muscuipi ayapaj iglesiata Gentilcunapi tiarin, Américata rijsin causangapa callarin, Bibliamanda punchalla juyaillapash tauca pushtucuna chingan, chaimanda Gentilcunapaj apostasía cai, quishpiringapa villaicuna cutinlla apamun, tucurimui punllapi achil quilcashcacuna ricurimui, Siónpaj shayari. Nara 600–592 C.Ñ.\n\n1 Nefi 14\n\nShuj ángel Nefiman villan Gentilcunapi achil yachishcacuna llaquichicunapash urmanata—Ishcai iglesiacunalla tian: Diospaj Llamagupaj Iglesia ayapaj iglesiapash—Diospaj santocuna tucui jatun llactacunapi na ricunayachishpa cati tucun jatun millanayai iglesiamanda—Apóstol Juan cai pacha tucurinamanda quilcanga. Nara 600–592 C.Ñ.\n\n1 Nefi 15\n\nLehipaj cati aillucuna chasquingapa can quishpiringapa villaicunata Gentilcunamanda tucurimui punllacunapi—Israelpaj tandanajuica shuj olivo quirupi parijashpa ricuchishca can chaipipacha viñashca malquicuna cutin quimichishpa churashca canga—Nefi achil muscuipi causana quirumanda ima cajta nin Diospaj alicaita parlan shicanyashpa na ali rurajcunata ali rurajcunamanda. Nara 600–592 C.Ñ.\n\n1 Nefi 16\n\nNa alita rurajcunaca ciertotaca shinlli cajta tarin—Lehipaj churicuna Ismaelpaj ushicunahuan cazaran—Liahona ñanda rinata ricuchin jichushca pambapi—Apunchijpaj villaicuna huaquinbi huaquinbi Liahonapi quilcashca can—Ismael huañun; paipaj aillucuna huashariman llaquicunamanda. Nara 600–592 C.Ñ.\n\n1 Nefi 17\n\nNefi shuj barcota rurachun mandai tucushca can—Paipaj huauquicuna paita chimbapuran—Paicunata cutin yarichin tigrashpa parlashpa imashna cashcacunata Diospaj tratocuna Israelhuan—Nefi Diospaj ushaihuan jundashca can—Paita ama tacarichun paipaj huauquicuna na saquishcacuna can, ama paicunara anguyanman shuj chaquishca virushna. Nara 592–591 C.Ñ.\n\n1 Nefi 18\n\nBarcota rurai tucuchishca can—Jacobpaj Josépaj nacerimuicunata rimashca can—Tandanajushca cumbacuna cushapacha nishca alpaman yacuta rin—Ismaelpaj churicuna paicunapaj huarmicunapash yapata cushijuiman pitapash na cazunamambash quimirin—Nefi huatashca can, barcoca shuj manllanayai ninan huairahuan huashaman tigrachin—Nefi cachari tucushca can paipaj achil mañaimanda ninan tamia saquirin—Runacuna cushapacha nishca alpaman chayamun. Nara 591–589 C.Ñ.\n\n1 Nefi 19\n\nNefi jirru fangacunata ruran paipaj runacunapaj imashna cashcata tandachishca quilcan—Lehi Jerusalénmanda llujshimushca jipa Israelpaj Diosca shamugrin sujta patsaj huatacunapi—Paipaj llaquiricunata chacatarinatapash Nefi nin—Judíocuna millanayai calpachi tucushca canga tucurimui punllacunacaman, Apunchijpaman paicuna imaura tigramungacaman. Nara 588–570 C.Ñ.\n\n1 Nefi 20\n\nApunchijca paipaj munaicunata Israelman achil yachaj chayachin—Israel ajllai tucushca can llaqui jurnopi Babiloniamanda llujshishca can—Isaías 48-huan parijashpa ricui. Nara 588–570 C.Ñ.\n\n1 Nefi 21\n\nMesías Gentilcunapa shuj micha canga vichashcacunata cacharinga—Israel tandanajunga ushaihuan tucuri punllapi—Jatun mandajcuna paicunapaj viñachij taitacunashna canga—Isaías 49-huan parijashpa ricui. Nara 588–570 C.Ñ.\n\n1 Nefi 22\n\nIsrael tucui alpa jahualla chajchui tucushca canga—Gentilcuna Israelman chuchuchinga micunata carangapash quishpiringapa villaicunahuan tucuri punllapi—Israel tandachishca canga quishpiringapash, na alita rurajcuna rupanga jupashna—Ayapaj reinoca tucuchishca canga, Satanás huatashca canga. Nara 588–570 C.Ñ.\n\n2 Nefi\n\n\n\n\n\n\n2 Nefi 1\n\nLehi shuj libre causana pambamanda achil villan—Paipaj cati aillucuna shitashca chugrichishcapash canga paicuna Israelpaj Achilta na cazujpica—Paipaj churicunata cutin yarichin ali ruranapaj macanajungapashna churajunacunata churajuchun. Nara 588–570 C.Ñ.\n\n2 Nefi 2\n\nJatun Causachinaca Achil Mesías-huan shamun—Ajllangapaj libertad (ñucanchillata ajllana) minishtishca can tiangapa mirangapapash—Adán urmarca runacuna tiachun—Runacuna libre can ajllangapa libertadta mana tucurina causaitapash. Nara 588–570 C.Ñ.\n\n2 Nefi 3\n\nEgiptopi José ricurca Nefitacunata achil muscuipi—Pai José Smithmanda achil villachirca, tucuri punllapaj vidente; Moisésmanda, pimi Israelta cacharichinga; Mormónpaj Quilcashca ricurimunamanda. Nara 588–570 C.Ñ.\n\n2 Nefi 4\n\nLehi yachachin achilyachinbash paipa cati aillucunata—Pai huañun pambaitucun—Nefi alicachin Diospaj alicaita—Nefi ima punllapash Apunchijpi shunguta churashpa shuyan na tucurinacaman. Nara 588–570 C.Ñ.\n\n2 Nefi 5\n\nNefitacuna paicunamandallata Lamanitacunamanda shicanyachi tucurca, Moiséspaj catichunbacha saquishcacunata Alichin, shuj Achil Huasita ruran—Na crijmanda, Lamanitacuna Apunchijpaj ñaupamanda anchuchi tucun, llaquichitucun, paicunamanda Nefitacuna asti tucunga. Nara 588–559 C.Ñ.\n\n2 Nefi 6\n\nJacob Judíocuna imashna causashcata parlan: huatai tucushcashna tigramuitapash Babiloniamanda; Israelpaj Achil achil yachachishcamanda chacatarishca mandapash; Gentilcunamanda ayudata chasquishca; Judíocunapaj cutinlla apamuna tucurimui punllacunapi imaura paicuna Mesíaspi crijpi. Nara 559–545 C.Ñ.\n\n2 Nefi 7\n\nIsaías Mesías laya parlan—Mesíasca ali yachajushca shimirimaita charinga—Pai huashata astijcunaman saquinga—Pai na pandachishca cangachu—Isaías 50-huan parijashpa ricui. Nara 559–545 C.Ñ.\n\n2 Nefi 8\n\nTucuri punllacunapi, Apunchijca Siónda cushichinga Israelta tandachinga—Jatun causachishcacunaca Siónman shamunga jatun cushijui chaupipi—Isaías 51-huan parijashpa ricui 52:1–2-huanbash. Nara 559–545 C.Ñ.\n\n2 Nefi 9\n\nJudíocuna tandanajushca canga tucui paicunapaj cushapacha nishca alpacunapi—Shujpa juchacunamanda huañunaca runacunata quishpichin Urmashcamanda—Huañushcacunapaj cuerpocuna pambashca pushtumanda llujshimunga, paicunapaj espíritucuna ucu pachamanda paraísomandapash—Paicuna ricushpa chasquichishca canga—Shujpa juchacunamanda huañuna huañuimanda quishpichinga, ucu pachamanda, ayamanda na tucurinata chari llaqui apanamandapash—Ali rurajcunaca quishpichishcacuna canga Diospaj reinopi—Juchacunamanda castigocunata yachaj chayachishca canga—Israelpaj Achil punguta cuidaj canga. Nara 559–545 C.Ñ.\n\n2 Nefi 10\n\nJudíocuna paicunapaj Diosta cruzpi chacatanga—Paicuna caiman chaiman shitai tucushca canga imaura paipi cri callaringacaman—América shuj libre causana pamba canga maipi ni maijan jatun mandaj mandanga—Ali tucuichi Dios-huan chasquichipash jatun quishpirinata paipaj ninan juyaimanda. Nara 559–545 C.Ñ.\n\n2 Nefi 11\n\nJacob paipaj Jatun Causachijta ricurca—Moiséspaj catichunbacha saquishcacuna Cristota imacanata ricuchin pai shamunata tigrai ricuchin. Nara 559–545 C.Ñ.\n\n2 Nefi 12\n\nIsaías Achil Huasita tucurina punllapi ricun, Israelpaj tandanajuita, ricushpa chasquichina sumaj cai milenariotapash—Jariyaj na alita rurajcunapash cati shamuipi humillarin—Isaías 2-huan parijashpa ricui. Nara 559–545 C.Ñ.\n\n2 Nefi 13\n\nJudá Jerusalénpash castigai tucushca canga paicunapaj na cazuimanda—Apunchijca paipaj llactapuracunata randi shayarin ricushpa chasquichinbash—Siónba ushicuna llaquichishcacuna llaqui yalichishcacuna can paicunapaj mundano cuzascunamanda—Isaías 3-huan parijashpa ricui. Nara 559–545 C.Ñ.\n\n2 Nefi 14\n\nSión paipaj ushicunapash jatun causachishca canga maillarishcapash milenario punllapi—Isaías 4-huan parijashpa ricui. Nara 559–545 C.Ñ.\n\n2 Nefi 15\n\nApunchijpaj uvas chagra (Israel) pipash illa jichushca tigranga, paipaj llactapuracuna caiman chaiman shitai tucushca canga—Llaquicuna paicunapaman shamunga paicunapaj apóstata caiman chaiman shitai tucushca canapash—Apunchijca vichai alsanga shuj bandera layata Israelta tandachingapash—Isaías 5-huan parijashpa ricui. Nara 559–545 C.Ñ.\n\n2 Nefi 16\n\nIsaías Apunchijta ricun—Isaíaspaj juchacuna perdonashcacuna can—Pai cayashca can achil villachingapa—Achil villachin Cristo yachachishcacunata Judíocuna na cazun—Shuj puchushca tigramunga—Isaías 6-huan parijashpa ricui. Nara 559–545 C.Ñ.\n\n2 Nefi 17\n\nEfraín Siriapash Judáhuan macanajun—Cristo nacirishca canga jarihuan na tacarishca cuitsagumanda—Isaías 7-huan parijashpa ricui. Nara 559–545 C.Ñ.\n\n2 Nefi 18\n\nCristo shuj urmachij rumishna canga shuj nitijachij rumipash—Apunchijta mascaichi, brujocunapica na—Tigrarichi catichunbacha saquishcacunaman testimoniocunamanbash yachajuita chasquingapa—Isaías 8-huan parijashpa ricui. Nara 559–545 C.Ñ.\n\n2 Nefi 19\n\nIsaías Mesías laya parlan—Yanallapi llactapuracuna shuj punchapamba michata ricunga—Ñucanchipi shuj huahuagu nacirin—Sumaj Causaipaj Príncipe canga Davidpaj jatun tiarinapi pushanga—Isaías 9-huan parijashpa ricui. Nara 559–545 C.Ñ.\n\n2 Nefi 20\n\nAsiriapaj tucuchinaca shuj ricuchi can na alita rurajcunapaj tucuchinata Cati Shamuipi—Ashalla llactapuracuna saquirishca canga Apunchij cutin shamushca jipa—Jacobmanda puchushcacuna chai punllapi tigramunga—Isaías 10-huan parijashpa ricui. Nara 559–545 C.Ñ.\n\n2 Nefi 21\n\nIsaípaj troncomanda vara (Cristo) ali ruranapi ricushpa chasquichinga—Mileniopi Diospaj yachajuicuna alpata quilpanga—Apunchijca shuj banderata vichai alsanga Israelta tandachingapash—Isaías 11-huan parijashpa ricui. Nara 559–545 C.Ñ.\n\n2 Nefi 22\n\nTucui runacuna milenio punllapica Apunchijta alabanga—Pai paicunahuan causanga—Isaías 12-huan parijashpa ricui. Nara 559–545 C.Ñ.\n\n2 Nefi 23\n\nBabiloniapaj tucuchina Cati Shamuipi tucuchinata shuj ricuchi can—Caica canga fiñaipaj venganzapajpash punlla—Babilonia (cai pacha) na tucurinacaman urmanga—Isaías 13-huan parijashpa ricui. Nara 559–545 C.Ñ.\n\n2 Nefi 24\n\nIsrael tandanajushca canga samana milenariomanda cushijunga—Lucifer jahua pachamanda na cazujpi shitashca carca—Israel Babiloniata (cai pacha) mishanga—Isaías 14-huan parijashpa ricui. Nara 559–545 C.Ñ.\n\n2 Nefi 25\n\nNefi cushijun na pandaipi—Isaíaspaj achil villashcacuna tucuri punllacunapi yuyaipi chasquinga—Judíocuna Babiloniamanda tigramunga, Mesíasta cruzpi chacatanga, caiman chaiman shitai tucushca llaquichi tucushcapash canga—Paicuna cutinlla apamui tucushca canga imaura paicuna Mesíaspi crijpi—Pai callari shamunga sujta patsaj huatacuna Lehi Jerusalénda saquishca jipa—Nefitacuna Moiséspaj catichunbacha saquishcacunata alichin Cristopi crin, pimi Israelpaj Achil. Nara 559–545 C.Ñ.\n\n2 Nefi 26\n\nCristo Nefitacunata achil yachachinga—Nefi paipaj llactapurapaj tucuchinata jipacanata ricun—Paicuna alpamanda parlanga—Gentilcuna yanga iglesiacunata ruranga pacalla tandanajunacunatapash—Apunchijca runacunata supercheríacunata na saquin rurachun. Nara 559–545 C.Ñ.\n\n2 Nefi 27\n\nYanalla apostasíapash cai alpata quilpanga tucuri punllacunapi—Mormónpaj quilcashca michaman llujshinga—Quimsa ricujcuna quilcashcamanda testificanga—Ninan yachajushca runa ninga na lii ushani sellashca quilcashcata—Apunchijca shuj juyaillapacha rurai shuj juyailla ricurinatapash ruranga—Isaías 29-huan parijashpa ricui. Nara 559–545 C.Ñ.\n\n2 Nefi 28\n\nTauca llulla iglesiacuna tucuri punllacunapi shayachishca canga—Paicuna yachachinga llulla, yanga, juizu illa yachajuicunata—Apostasía ashtacapacha tianga llulla yachachijcunamanda—Aya runacunapaj shungucunata ninanda millayachinga—Pai yachachinga tucui laya llulla yachajuicunata. Nara 559–545 C.Ñ.\n\n2 Nefi 29\n\nTauca Gentilcuna Mormónpaj Quilcashcata na chasquinga—Paicuna ninga, Ñucanchi na ashtahuan Bibliata minishtinchichu—Apunchij tauca jatun llactacunata parlan—Pai ricushpa chasquichinga cai pachata quilcashcacunamanda caicunaca quilcashca canga. Nara 559–545 C.Ñ.\n\n2 Nefi 30\n\nAchil tigrarishca Gentilcuna convenio llactapuracunahuan yupashca canga—Tauca Lamanitacuna Judíocunapash achil shimicunapi cringa munanayaicunapash canga—Israel cutinlla apamushca canga na alita rurajcunaca tucuchishca canga. Nara 559–545 C.Ñ.\n\n2 Nefi 31\n\nNefi nin imashpa Cristo bautizarishca cashcamanda—Runacuna Cristota catinapacha, bautizarishca cana, Espíritu Santota chasquina, tucurinacaman catiriashpaca quishpirishca cangapa—Arrepentimiento bautismopash pungu can quichiji angostopash chaquiñanman pushan—Mana tucurina causai shamun picunami bautismo jipa rurachunbacha saquishcacunata alichin. Nara 559–545 C.Ñ.\n\n2 Nefi 32\n\nÁngelcuna parlan Espíritu Santopaj ushaihuan—Runacuna achil mañanapacha Espíritu Santomanda yachajuita chasquingapa. Nara 559–545 C.Ñ.\n\n2 Nefi 33\n\nNefipaj shimicuna ciertopacha can—Cristomanda testifican—Cristopi crijcunaca Nefipaj shimicunapi cringa, chaicuna ricuchishca canga shuj testimonioshna ricushpa chasquichina jatun shayarina ñaupapi. Nara 559–545 C.Ñ.\n\nJacob\n\n\n\n\n\n\nJacob 1\n\nJacob Josépash crichingapa munan runacunata Cristopi crichun paipaj rurachunbacha saquishcacunata alichichunbash—Nefi huañun—Na alita ruraicuna Nefitacunapi miran. Nara 544–421 C.Ñ.\n\nJacob 2\n\nJacob valishca charishcacunata juyaita na alicachin, jariyai, castidad illatapash—Runacuna mascai ushan valishca charinacunata shujcunata ayudangapa—Jacob na alicachin na mandashca taucahuan cazarashpa catinata—Apunchijca cushijun huarmicunapaj castidadpi. Nara 544–421 C.Ñ.\n\nJacob 3\n\nShungupi mapa illacunaca ali cana Diospaj shimita chasquin—Lamanitacunapaj ali ruraicunaca Nefitacunapata yalishca can—Jacob cayachin ama urmachun fornicaciónpi, mapata ruraicuna, shuj juchacunapipash. Nara 544–421 C.Ñ.\n\nJacob 4\n\nTucui achil villachijcuna Taitata Cristopaj shutipi adorarca—Abraham Isaacta achil cushca ricuchij laya carca Diosta paipaj Shujlla Churitapash—Runacuna Dios-huan ali tucunga shujpa juchacunamanda huañunamanda—Judíocuna huasi shayachina rumita na cazunga. Nara 544–421 C.Ñ.\n\nJacob 5\n\nJacob nin Zenóspaj shimicunata tarpushca olivo yuracunamanda, sacha olivo quirucunamandapash—Caicuna can Israelpaj Gentilcunamandapash shuj rijcha—Israelpaj shicanyachina tandanajuitapash ricuchishca can—Nefitacunata Lamanitacunatapash tucuilla Israelpaj huasimandapash ricujunipacha yashca carca—Gentilcuna quimichishpa churashca canga Israelpi—Tucuripi uvas chagra rupachishca canga. Nara 544–421 C.Ñ.\n\nJacob 6\n\nApunchijca Israelta tigrachinga tucuri punllacunapi—Cai pacha ninahuan rupachishca canga—Runacuna Cristota catinapacha can ama nina azufrepash cochata ricungapa. Nara 544–421 C.Ñ.\n\nJacob 7\n\nSherem Cristota na nin, Jacobhuan fiñarin, shuj señalta ricuchichu mañan, Diosmanda chugrichi tucushca can—Tucui Achil Villachijcuna parlashca can Cristomanda pai shujpa juchacunamanda huañunamandapash—Nefitacuna paicunapaj causaita yalishca yanga purijcunashna, llaqui yalipi nacirishca Lamanitacunahuan na ricunayachi tucushcapash. Nara 544–421 C.Ñ.\n\nEnós\n\nEnós achil mañan tucui ushaihuan paipaj juchacunata anchuchinata chasquin—Apunchijpaj shimi paipaj yuyaiman shamurca, quishpirinata cushapacha nishpa Lamanitacunaman shuj shamuj punllapi—Nefitacuna Lamanitacunata tigrachingapa munan—Enós cushijun paipaj Jatun Causachijpi. Nara 420 C.Ñ.\n\nJarom\n\nNefitacuna Moiséspaj catichunbacha saquishcacunata alichin, Cristopaj shamunata ñaupaman ricun, pambapi ali miranbash—Tauca achil villachijcuna trabajan llactapuracuna ciertopacha ñanbi alichingapa. Nara 399–361 C.Ñ.\n\nOmni\n\nOmni, Amarón, Quemis, Abinadom Amalekípash, paicuna shujllangaman, quilcashpa catin—Mosíah Zarahemla llactapuracunata yachaj chayan, picuna Jerusalénmanda shamushca carca Sedequíaspaj punllacunapi—Mosíah paicunapa jatun mandaj tucuchun cayai tucurca—Mulekpaj cati aillucuna Coriántumrda Jareditacunapaj ña tucuri runa Zarahemlapi tuparca—Jatun mandaj Benjamín Mosíahta catishpa mandan—Runacuna paicunapaj almacunata cuna can Cristoman shuj ofrendatashna. Nara 323–130 C.Ñ.\n\nMormónpaj Shimicuna\n\nMormón Nefipaj shujta yali jatun jirru fangacunata tandachishcata ruran—Uchilla jirru fangacunata cutishuj jirru fangacunahuan churan—Jatun mandaj Benjamín sumaj causaita alpapi churan. Nara C.H. 385.\n\nMosíah\n\n\n\n\n\n\nMosíah 1\n\nJatun mandaj Benjamín yachachin paipaj churicunaman paicunapaj taitacunapaj shimirimaicunata achil villachicunatapash—Paicunapaj Diosta crishpa causaita, ali yachajushpa causashcacuna alchishpa charishca cashca tandachishpa quilcashcacuna tauca jirru fangacunapi alichishca caimanda—Mosíah jatun mandaj cachun ajllashca can tandachishca quilcashcacunata ali alichishpa charichunbash cutishuj cuzascunapash. Nara 130–124 C.Ñ.\n\nMosíah 2\n\nJatun mandaj Benjamín paipaj llactapuracunaman parlan—Paipaj reinadopaj pactacanamanda, alicanamanda, espiritualidadmandapash villan—Paicunapaj Jahua Pacha Achil jatun mandajta sirvichun mandan—Picunapash Diosta na cazujcunaca ninan llaquita yalinga na huañushpa rupajuj ninashna. Nara 124 C.Ñ.\n\nMosíah 3\n\nJatun mandaj Benjamín catin paipaj parlaicunahuan—Tucui Ushaita Charij Apunchij runacunamanda achil yachachinga alpahuan rurashca tabernáculopi—Shujllangaman porocunamanda yahuar shutunga cai pachapaj juchacunamanda huañujpi—Paipaj shutimandallami jatun quishpirinaca shamunga—Runacuna natural runamanda cachariri ushan Santocunaman tigranbash Shujpa Juchacunamanda Huañunamanda—Na alita rurajcunapaj llaqui apaica shuj nina azufrepash cocha laya canga. Nara 124 C.Ñ.\n\nMosíah 4\n\nJatun mandaj Benjamín catin paipaj parlaicunahuan—Quishpirina shamun shujpa juchacunamanda huañuimanda—Diospi crina quishpirishca cangapa—Mana cacharina cangunapaj juchacunata anchuchinata shinllicaihuan—Cangunapaj minishtirishcapachata huajchacunaman carai—Tucui cuzascunata yachaihuan rurai alipi churashpapash. Nara 124 C.Ñ.\n\nMosíah 5\n\nSantocuna tigran cangapa Cristopaj churicuna ushicunapash femanda—Paicuna cayashca can Cristopaj shutipi—Jatun mandaj Benjamín cutin yarichin na shaijujcuna cachun ali ruraicunapi na shujman tigrajcuna cachun. Nara 124 C.Ñ.\n\nMosíah 6\n\nJatun mandaj Benjamín tandachishpa quilcan llactapuracunapaj shuticunata sacerdotecunatapash cayan yachachichun—Mosíah reinan ali jatun mandajshna. Nara 124–121 C.Ñ.\n\nMosíah 7\n\nAmmón tarin Lehi-Nefi alpata maipi Limhi jatun mandaj can—Limhipaj llactapuracuna Lamanitacunahuan huatai tucushcashnapi can—Limhi paicunapaj causashcacunata parlan—Achil villachij (Abinadí) testificashca carca Cristo can Dios tucui cuzascunapaj Taita—Picunami mapallata tarpun acapanata chasquinga, picunami Apunchijpi confianzata churan cacharichishca canga. Nara 121 C.Ñ.\n\nMosíah 8\n\nAmmón yachachin Limhipaj llactapuracunata—Pai yachajun Jareditacunapaj ishcai chunga chuscu jirru fangacunamanda—Punda tandachishpa quilcashcacuna shuj shimirimaiman tigrachishca can videntemanda. Vidente donda charijta Jatun yalishca don na tianllu. Nara 121 C.Ñ.\n\nMosíah 9\n\nZeniff pushan shuj tandanajushcata Zarahemlamanda Lehi-Nefipaj alpata japingapa—Lamanita jatun mandaj paicunata saquin alpata chasquichun—Lamanitacunahuan Zeniffpaj llactapuracunahuan macanajui tian. Nara 200–187 C.Ñ.\n\nMosíah 10\n\nJatun mandaj Lamán huañun—Paipaj llactapuracuna sacha runacuna imamandapash millayaicuna can, yanga punda taitacunapaj yachachishcacunata crin—Zeniff paipaj llactapuracunapash Lamanitacunata mishan. Nara 187–160 C.Ñ.\n\nMosíah 11\n\nJatun mandaj Noé na ali ruraicunapi mandan—Paicunapaj huarmicunahuan chaishu huarmicunahuan huagli causaicunata munan—Abinadí achil villachin llactapuracuna huatai tucushcashnaman apashca canga—Jatun mandaj Noé Abinadípa causaita quichungapa munashca carca. Nara 160–150 C.Ñ.\n\nMosíah 12\n\nAbinadí cárcelpi vichai tucushca can llactapuracuna tucurinata, jatun mandaj Noé huañunatapash achil villachishcamanda—Llulla sacerdotecuna achil quilcashcacunapi shimicunata nin Moiséspaj catichunbacha saquishcacunata alichinajunshnalla—Abinadí yachachi callarin chunga rurachunbacha saquishcacunamanda. Nara 148 C.Ñ.\n\nMosíah 13\n\nAbinadí huacaichishca can Diospaj ushaihuan—Pai yachachin Chunga rurachunbacha saquishcacunata—Quishpirinaca Moiséspaj catichunbacha saquishcacunamandalla na shamunllu—Dios paimandallata shujpa juchacunamanda huañunga paipaj llactapuracunata jatun causachingapash. Nara 148 C.Ñ.\n\nMosíah 14\n\nIsaías Mesías laya parlan—Mesíaspaj humillación llaquiricunamandapash parlashca can—Paica almata ofrendata ruran juchacunamanda, na ali rurajcunamanda shayarin—Isaías 53-huan parijashpa ricui. Nara 148 C.Ñ.\n\nMosíah 15\n\nImashnata Cristo caita ushan ishcandi Taitapash Churipash—Pai shayaringa paipaj llactapuracunapaj na alita ruraicunatapash apan—Paicuna, tucui achil villachijcunapash paipaj cati aillucuna can—Pai Cutin Causarita yalichun apamun—Uchilla huahuacuna mana tucurina causaita charin. Nara 148 C.Ñ.\n\nMosíah 16\n\nDios runacunata jatun causachin, paicunapaj chingashca, urmashca canamanda—Aicha cajcuna shinallata cashpa catin jatun causachina na tiashcashna—Cristo apamun yalichun cutin causarinata na tucurina causaiman nacashpaca na tucurina condenaciónman. Nara 148 C.Ñ.\n\nMosíah 17\n\nAlma crin Abinadípaj shimicunata quilcanbash—Abinadí ninahuan huañuita charin—Pai achil villachin paipaj huañuchijcunapaj unguimanda, ninahuan huañugrimandapash. Nara 148 C.Ñ.\n\nMosíah 18\n\nAlma pacalla yachachin—Pai aliguta yachachin bautismopaj conveniomanda, Mormón yacucunapi bautizan—Cristopaj Iglesiata shayachin, sacerdotecunatapash ordenan—Paicunallata causangapa minishtishcacunata charin, llactapuracunata yachachin—Alma paipaj llactapuracunahuan jatun mandaj Noémanda pacajushpa calpan jichushca pambaman. Nara 147–145 C.Ñ.\n\nMosíah 19\n\nGedeón jatun mandaj Noéta huañuchingapa munan—Lamanitacuna alpata mishan—Jatun mandaj Noé ninahuan huañuita charin—Limhi mandan tributota chasquij monarca laya. Nara 145–121 C.Ñ.\n\nMosíah 20\n\nLamanitacunapaj huaquin ushicuna shuhuashpa apai tucun Noépaj sacerdotecunahuan—Lamanitacuna macanajun Limhi, paipaj llactapuracunahuan—Lamanita macanajuj runacuna huashaman tigrachi tucushca can, sumaj causaita charinbash. Nara 145–123 C.Ñ.\n\nMosíah 21\n\nLamanitacuna chugrichin, mishambash Limhipaj llactapuracunata—Ammónta tupan Limhipaj llactapuracuna crijcuna can—Ammónman ishcai chunga chuscu Jaredita jirru fangacunamanda villan. Nara 122–121 C.Ñ.\n\nMosíah 22\n\nLlactapuracunamanda imatalla ruranacunata ricun Lamanitacunapaj huatai tucushcashnamanda llujshishpa ringapa—Lamanitacunata machachin—Llactapuracuna llujshishpa rin, Zarahemlaman tigramun, Jatun Mandaj Mosíahpaman mandashcaman curin. Nara 121–120 C.Ñ.\n\nMosíah 23\n\nAlma jatun mandaj cangapa na nin—Sumo sacerdote laya shujcunata sirvin—Apunchij paipaj llactapuracunata castigan, Lamanitacuna Helam alpata mishan—Noé jatun mandajpaj na alita ruraj sacerdotecunapaj ñaupaj, Amulón, monarca Lamanitapaj munaiman curishpa mandan. Nara 145–121 C.Ñ.\n\nMosíah 24\n\nAmulón Almata, paipaj llactapuracunatapash na ricunayachishpa catin—Achil mañajpica causaita quichungapa can—Apunchij paicunapaj quipicunata fangallayachin—Paicunata huatai tucushcashnamanda cacharichin, Zarahemlaman tigran. Nara 145–120 C.Ñ.\n\nMosíah 25\n\nZarahemlapi Mulekipaj cati aillucuna Nefitacunaman tigran—Almapaj, Zeniffpaj llactapuracunamanda yachaj chayan—Limhita, paipaj llactapuracunata Alma bautizan—Mosíah autorizan Almata Diospaj Iglesiata shayachichu. Nara 120 C.Ñ.\n\nMosíah 26\n\nNa crijcuna tauca Iglesiata catijcunata juchaman pushan—Almaman mana tucurina causaita nishcapacha can—Picuna arrepentirin, bautizarishcacuna perdónda chasquin—Iglesiata catijcuna juchapi urmashcacuna, arrepentirishpa Almaman, Apunchijmanbash villajpi, Apunchij perdonanga; na shina cashpa Iglesiapaj llactapuracunahuan na yupai tucushca canga. Nara 120–100 C.Ñ.\n\nMosíah 27\n\nMosíah na saquin na ricunayachishpa catinata, tucuicuna igual canata churan—Alma viñaj, Mosíahpaj chuscu churicunahuan Iglesiata tucuchingapa munan—Shuj ángel ricurin, mandanbash paicunata saquichun na ali ñangunata purinata—Alma upaman tigran—Tucui runacuna quishpiringapa cutin nacirinapacha can—Alma, Mosíahpaj churicunahuan mushuj cushijunacuna yachachin. Nara 100–92 C.Ñ.\n\nMosíah 28\n\nMosíahpaj churicuna Lamanitacunaman yachachingapa rirca—Videntepaj ishcai rumicunahuan, Mosíah Jareditacunapaj jirru fangacunata shuj shimirimaiman tigrachin. Nara 92 C.Ñ.\n\nMosíah 29\n\nMosíah ricushpa chasquichijcunata ajllashca cachun munan jatun mandajpa randi—Na alita ruraj jatun mandajcuna paicunapaj llactapuracunata juchaman pushan—Alma viñaj runa ricushpa chasquichijcunapaj yalishca mandaj cachun ajllai tucushca can llactapuracunapaj shimi mañajpi—Iglesiapa Sumo sacerdotepash can—Alma Taita, Mosíahpash huañun. Nara 92–91 C.Ñ.\n\nAlma\n\n\n\n\n\n\nAlma 1\n\nNehor yanga yachajuicunata yachachin, shuj iglesiata shayachin, superchería sacerdotal callarin, Gedeónda huañuchin—Nehor paipaj huañuchicunamanda paipash huañuchishca can—Supercheríacuna, na ricunayachishpa catinacuna llactapuracunapi jicharin—Sacerdotecuna paicunallata causangapa minishtishcacunata charin, llactapuracuna huajchacunata ricun, Iglesia ali miran. Nara 91–88 C.Ñ.\n\nAlma 2\n\nAmlici jatun mandaj tucungapa munan, llactapuracunapaj shimihuan na munai tucushca can—Paipaj catijcuna jatun mandajta ruran—Amlicitacuna Nefitacunahuan macanajun, mishai tucushca can—Lamanitacuna, Amlicitacunapash tandachin macanajujcunata, mishai tucushca can—Alma Amlicita huañuchin. Nara 87 C.Ñ.\n\nAlma 3\n\nAmlicitacuna paicunamandallata marcata churarirca achil villachishca shimi nishcamanda—Lamanitacuna na cazuimanda llaquichi tucushcacuna carca—Runacuna llaquichinata paicunallata apamun—Nefitacuna cutishuj Lamanita macanajuj runacunata mishan. Nara 87–86 C.Ñ.\n\nAlma 4\n\nAlma huaranga huaranga catijcunata bautizan—Na ali ruraicuna Iglesiaman yaicun, Iglesiapaj mirashpa catina jarcarishca can—Nefíah ricushpa chasquichijcunata yalishpa mandaj ajllashca can—Alma, sumo sacerdote cashpa, achil yachachinapilla can. Nara 86–83 C.Ñ.\n\nAlma 5\n\nQuishpiringapa, runacuna arrepentirinapacha, rurachunbacha saquishcacunata alichina, cutin nacirina, paicunapaj churajunacunata maillarina Cristopaj yahuarhuan, humildecuna cana, jariyaicunata shujpa charishcacunata munaicunata anchuchina, ali ruraicunata rurana—Ali Michij paipaj llactapuracunata cayan—Pipash na ali ruraicunata rurajcunaca ayapaj huahuacuna can—Alma testifican paipaj yachachinacuna ciertopacha cajta, runacunata arrepentirichun mandan—Ali rurajcunapaj shuticuna causai quilcashca fangapi quilcashca canga. Nara 83 C.Ñ.\n\nAlma 6\n\nZarahemlapi iglesiata jucha illa tucuchun, ali catichun saquin—Alma Gedeónpaman rin yachachingapa. Nara 83 C.Ñ.\n\nAlma 7\n\nCristo Maríamanda naciringa—Pai cacharichinga huañuipaj huatanacunamanda, paipilla chasquinga paipaj llactapuracunapaj juchacunata—Maijan arrepentirijcuna, bautizarijpi, rurachunbacha saquishcacunata alichijpi mana tucurina causaita charinga—Mapalla Diospaj reinota na chasqui ushan—Humildad, fe, shuyai, caridadpash minishtirishcacuna can. Nara 83 C.Ñ.\n\nAlma 8\n\nAlma Melekpi yachachin bautizanbash—Ammoníahpi na chasquin llujshishpa rinbash—Shuj ángel mandan tigrachun arrepentimientota caparishpa yachachichunbash llactapuracunaman—Amulekhuan chasqui tucushca can, ishcandi Ammoníahpi yachachin. Nara 82 C.Ñ.\n\nAlma 9\n\nAlma Ammoníahpaj llactapuracunata arrepentirichun mandan—Apunchij Lamanitacunata tucuri punllacunapi llaquij canga—Nefitacuna michata saquijpica tucuchishca canga Lamanitacunahuan—Diospaj Churi ñalla shamunga—Pai jatun causachinga maijan arrepentirijcunata, bautizarishcacunatapash, paipaj shutipi feta charijcunatapash. Nara 82 C.Ñ.\n\nAlma 10\n\nLehi Manaséspaj cati aillu carca—Amulek villan ángel mandashcata pai Almata ricuchun—Ali rurajcunapaj achil mañaicuna llactapuracunata huacaichin—Na ali abogadocuna ricushpa chasquichijcunapash imamanda llactapuracunata tucuchinata churan. Nara 82 C.Ñ.\n\nAlma 11\n\nNefitacunapaj culquicunahuan imata ruranata aliguta yachachin—Amulek Zeezromhuan fiñanajun—Cristo na quishpichingachu llactapuracunata paicunapaj juchacunapi—Maijanlla pimi jahua pachapaj reinota chasquij quishpichishca canga—Tucui runacuna jataringa ñana huañunapi—Huañui na tianllu Cutin Causarishca jipa. Nara 82 C.Ñ.\n\nAlma 12\n\nAlma Zeezromhuan fiñanajun—Diospaj na villashcacunaca fielcunamanlla cushca canga—Runacuna ricushpa chasquichishca canga paicunapaj yuyaicunamanda, crinamanda, shimicunamanda, ruraicunamandalla—Na alita rurajcunaca shuj espiritual huañuita llaqui yalinga—Cai pachapi causai ruran na ruran ricungapa cana can—Jatun causachinapaj plan Cutin Causarinata yalichun apamun, femanda, juchacunata anchuchina—Arrepentimiento alicaita mañangapa derechota charin Shujlla Churimanda. Nara 82 C.Ñ.\n\nAlma 13\n\nJaricuna sumo sacerdotecuna cachun cayai tucushca paicunapaj ninan femanda ali ruraicunamandapash—Paicuna rurachunbacha saquishcacunata yachachichun can—Ali ruraimanda paicuna achilyachishca canga Apunchijpaj samanapi yaicunbash—Caicunamanda shujca Melquisedec carca—Ángelcuna mushuj cushijunacunata tucui alpacunapi villanajun—Paicuna Cristopaj shamunata shinapacha canata villanga. Nara 82 C.Ñ.\n\nAlma 14\n\nAlma, Amulekpash cárcel macai tucushcapash can—Crijcuna paicunapaj achil quilcashcacunapash ninahuan rupachishca can—Cai ninan llaqui yalijcuna Apunchijpaj punchapambapi chasquishca can—Cárcel pircacuna chaupirishpa urmanbash—Alma, Amulekpash cacharichishca can, paicunapaj llaquichijcuna huañuchishca can. Nara 82–81 C.Ñ.\n\nAlma 15\n\nAlma Amulekpash Sidomman rin iglesiata shayachingapa—Alma Zeezromda jambin, pimi iglesiaman tandanajun—Taucacuna bautizarin, Iglesia ninanda miran—Alma Amulekpash Zarahemlaman rin. Nara 81 C.Ñ.\n\nAlma 16\n\nLamanitacuna Ammoníahpaj llactapuracunata tucuchin—Zoram Nefitacunata pushan Lamanitacunata mishangapa—Alma Amulekpash tauca shujcunapash achil shimita villan—Paicuna yachachin Cristopaj cutin causarishca jipa Nefitacunaman ricurimunga. Nara 81–77 C.Ñ.\n\nAlma 17\n\nMosíahpaj churicuna achil villachinapaj achil ricuchinapapash espírituta charin—Paicuna rin shuj shujlla shican ñangunata Lamanitacunaman achil shimita villashpa—Ammón Ismaelpaj alpaman rin, Jatun Mandaj Lamonipaj sirvij runaman tigran—Ammón jatun mandajpaj ataju llamacunata huacaichin paipaj na ricunayachishpa catijcunatapash Sebús yacu ladopi huañuchin. 1–3 versículocunapi, nara 77 C.Ñ.; 4 versículopi, nara 91–77 C.Ñ.; 5–39 versículocunapi, nara 91 C.Ñ.\n\nAlma 18\n\nJatun mandaj Lamoni Ammón Jatun Espíritu can yarca—Ammón jatun mandajman Rurashcamanda yachachin, runacunahuan Diospaj imashna randi cajta, jatun causachinapash Cristohuan shamun—Lamoni crin huañushca laya alpaman urman. Nara 90 C.Ñ.\n\nAlma 19\n\nLamoni mana tucurina causaipaj michata chasquin ricunbash Jatun Causachijta—Paipaj huasipi causajcuna juizu chingashpa urman, taucacuna ángelcunata ricun—Ammón alchishpa charishca can juyailla ruraita ricuchimandalla—Pai bautizan taucacunata shayachinbash shuj iglesiata paicunaman. Nara 90 C.Ñ.\n\nAlma 20\n\nApunchij Ammónda cachan Middoniman paipaj cárcel huauquicunata cacharichun—Ammón Lamonipash Lamonipaj taitahuan tuparin, pimi jatun mandaj can tucui alpacunapa—Ammón rucu jatun mandajta ruraipacha nin ari ninata paipaj huauquicunapaj libre cachun. Nara 90 C.Ñ.\n\nAlma 21\n\nAarón Amalekitacunata Cristomanda, shujpa juchamanda huañushcamandapash yachachin—Aarón paipaj huauquicuna Middonipi cárcelai tucushca can—paicunapaj cacharichishca jipa, tandanajuna huasicunapi yachachin taucacuna crin—Lamoni religiónpaj libertadta saquin Ismaelpaj alpacunapi llactapuracunaman. Nara 90–77 C.Ñ.\n\nAlma 22\n\nAarón Lamonipaj taitaman yachachin Rurashcamanda, Adánpaj urmai, jatun causachinapaj plandapash Cristomanda—Jatun mandaj tucui paipaj huasi ucupuracuna crijcunaman tigran—Nefitacuna Lamanitacunahuan alpa chaupirishcata ali villashca can. Nara 90–77 C.Ñ.\n\nAlma 23\n\nLibertad religiosa tucuiman villashca can—Lamanitacuna canchis alpacunapi llactacunapipash tigrarin—Paicunallata shutichirin Anti-Nefi-Lehitacuna llaquimanda librarinbash—Amalekitacuna, Amulonitacuna ciertopachata na chasquin. Nara 90–77 C.Ñ.\n\nAlma 24\n\nLamanitacuna Diospaj llactapuracunahuan macanajungapa shamun—Anti-Nefi-Lehitacuna Cristopi cushijun ricungapa shamunbash ángelcuna—Paicuna ajllan huañuita charingapa na mitsarishpa—Ashtahuan Lamanitacuna tigran. Nara 90–77 C.Ñ.\n\nAlma 25\n\nLamanitacunapaj macanajungapa quimiricuna caiman chaiman miran—Noépaj sacerdotecunapaj cati aillucuna tucurin imashna Abinadí achil villachishcashna—Tauca Lamanitacuna crijcuna tigrarin Anti-Nefi-Lehipaj llactapuracunaman tandanajunbash—Paicuna Cristopi crin Moiséspaj catichunbacha saquishcacunata alichinbash. Nara 90–77 C.Ñ.\n\nAlma 26\n\nAmmón Apunchijpi cushijun—Apunchij fielcunata shinlliyachin yachajuicunatapash cushca can—Runacunapaj femanda huaranga almacuna arrepentimientoman apamui ushan—Dios tucui ushaita charin tucui cuzascunatapash yachan. Nara 90–77 C.Ñ.\n\nAlma 27\n\nApunchij Ammónda mandan Anti-Nefi-Lehipaj llactapuracunata pushachun ali pushtuman—Almahuan tuparishpa Ammón ninanda cushijun paipaj shinllicai tucurin—Nefitacuna Anti-Nefi-Lehicunaman Jersón alpata cun—Paicuna shutichishca can Ammónpaj llactapuracuna. Nara 90–77 C.Ñ.\n\nAlma 28\n\nLamanitacuna mishai tucushca can jatunbacha macanajuipi—Huaranga huarangacuna huañun—Na alita rurajcuna cachashca can na tucurina manllanayai canaman; alita rurajcuna nimaurapash na tucurina cushijuita tarin. Nara 77–76 C.Ñ.\n\nAlma 29\n\nAlma munan caparishpa yachachingapa arrepentimientota ángel laya munaihuan—Apunchij saquin yachachijcunata tucui jatun llactacunaman—Alma Apunchijpaj ruraicunapi cushijun, Ammónpaj paipaj huauquicunapaj éxitopipash. Nara 76 C.Ñ.\n\nAlma 30\n\nKorihor, anti-Cristo, Cristota asishpa ricun, Shujpa Juchamanda Huañuita, achil villachinapaj espíritutapash—Pai yachachin Dios na tiajta, runacunapaj urmanapash na tiajta, juchacunamanda castigopash na tiajta, Cristopash na tiajta—Alma testifican Cristo shamunata tucui cuzascuna ricuchin shuj Dios tiajta—Korihor shuj señalta mañan, upaman tigranbash—Aya Korihorman ricurishca carca shuj ángel laya, yachachishcapash carca imata ninata—Korihor sarui tucun huañunbash. Nara 76–74 C.Ñ.\n\nAlma 31\n\nAlma shuj misiónda ñaupaman apan apóstata Zoramitacunata tigrachimungapa—Zoramitacuna Cristota negan, ajllangapaj yanga yuyaipi crin, adoranbash na cambianalla achil mañaicunahuan—Misionerocuna Espíritu Santohuan jundashcacuna—Paicunapaj llaquicuna mishai tucushca carca Cristopaj cushijuipi. Nara 74 C.Ñ.\n\nAlma 32\n\nAlma huajchacunaman yachachin, paicunapaj llaquicuna humildeyachirca—Fe shuj shuyai can imapash na ricushcapi imami ciertopacha can—Alma testifican ángelcunaca achil yachachin runacunata, huarmicunata, huahuacunatapash—Alma achil shimita shuj muyuhuan parijashpa ricuchin—Cai tarpushca cana micuchishcapash cana—Shina cai viñan shuj yura tucungacaman maimanda mana tucurinapaj fucushcata tandachishca can. Nara 74 C.Ñ.\n\nAlma 33\n\nZenós yachachirca runacuna achil mañana cajta, adoranapash cajta tucui pushtucunapi, shina ricushpa chasquinacuna anchurishca canga Churimanda—Zenoc yachachirca llaquina cushca can Churimanda—Moisés vichai alsarca jichushca pambapi Diospaj Churipaj shuj ricuchita. Nara 74 C.Ñ.\n\nAlma 34\n\nAmulek testifican achil shimica Cristopi cajta quishpichingapa—Imashpapash shujpa juchamanda huañuita na rurashca cajpi, tucui runacuna chingaringapacha—Tucui Moiséspaj catichunbacha saquishcacuna Diospaj Churipaj sacrificioman ricuchin—Mana tucurina jatun causachinapaj planda fepi, arrepentimientopipash shayachishca can—Achil mañana temporalpa, espiritualpash achilyachinacunamanda—Cai causaipimi runacuna Diospaman yaicungapa prepararina—Cangunapaj quishpirinata ruraichi Diosta manllashpa. Nara 74 C.Ñ.\n\nAlma 35\n\nAchil shimita yachachishcacuna Zoramitacunapaj supercheríacunata tucuchin—Paicuna crijman tigrashcacunata excomulgan, pimi shina Ammónpaj llactapuracunahuan Jersónpi tandanajun—Alma llactapuracunapaj na ali ruraicunamanda llaquirin. Nara 74 C.Ñ.\n\nAlma 36\n\nAlma Helamánman testifican paipaj crijman tigrashcamanda shuj ángelta ricushca jipa—Llaquichi tucushca almapaj llaquiricunata charirca; pai mañarca Jesúspaj shutipi shina Diospaj nacirirca—Paipaj almata mishqui cushijui jundarca—tandanajushca ángelcuna Diosta adoranajujta ricurca—Taucacuna crijman tigrarca malishca, ricushcapash imashna pai malishca, ricushcapash. Nara 74 C.Ñ.\n\nAlma 37\n\nBronce jirru fangacuna, cutishuj achil quilcashcacunapash alchishpa charishca carca almacunata quishpirinaman apamungapa—Jareditacuna tucuchi tucushca carca paicunapaj na ali ruraicunamanda—Paicunapaj pacalla juramentocuna, pactachinacunapash llactapuracunamanda pacajushca cana—Cangunapaj tucui ruranacunapi Apunchijta tapui—Imashna Nefitacunata Liahona pusharca, shina Cristopaj achil shimi runacunata mana tucurina causaiman pushan. Nara 74 C.Ñ.\n\nAlma 38\n\nShiblón ali rurajcaimanda na ricunayachishca carca—Cristopi quishpirina can, pimi causai can, cai pachapaj micha—Canbaj tucui jatun munaicunata jarcai. Nara 74 C.Ñ.\n\nAlma 39\n\nSexual jucha can shuj millanayai—Coriantónba juchacuna Zoramitacunata na saquirca achil shimita chasquichun—Cristopaj jatun causachina punda fielcunapa can, quishpichingapa picuna paita ñauparca. Nara 74 C.Ñ.\n\nAlma 40\n\nCristo tucui runacunapaj cutin causarinata yalichun apamun—Ali rurajcuna huañushca paraísoman rin, na alita rurajcuna canlla yana yana pushtuman paicunapaj cutin causarina punllata shuyangapa—Tucui cuzascuna cutinlla apamushca canga paicunapaj propio alipacha formamanbash Cutin Causaripi. Nara 74 C.Ñ.\n\nAlma 41\n\nCutin Causarinapi runacuna jatarin na tucurinata charij cushijuipa nacashpa na tucurina charij llaquinayaiman—Na alita ruraica nimaurapash na cushijui carca—Aichal runacuna Dios illacuna can cai pachapi—Cutinlla apamunapi cai causaipi imashna cashcacunata imashnapacha cashcacunata tucui runacuna cutin chasquin. Nara 74 C.Ñ.\n\nAlma 42\n\nCai pacha causaica can shuj rurajta na rurajta ricuna punlla, runacunata saquin arrepentirichun Diosta sirvichunbash—Urmaica apamurca temporal, espiritual huañuita tucui runacunaman—Jatun Causachina shamun arrepentimientomanda—Dios paillata cai pachapaj juchacunamanda huañun—Shungumanda llaquina maijan arrepentirijcunapa can—Tucuicuna Diospaj alicaipa munaiman curishcacuna can—Shungumanda llaquina shamun shujpa juchamanda huañuimanda—Ciertopacha arrepentiringapa munanajujcunalla quishpichishca can. Nara 74 C.Ñ.\n\nAlma 43\n\nAlma paipaj churicunapash achil shimita yachachin—Zoramitacuna cutishuj chaupirishca Nefitacunapash Lamanitacunaman tigran—Lamanitacuna Nefitacunahuan macanajuiman shamun—Moroni Nefitacunata macanajunacunahuan huacaichirichun churachin—Apunchij Almaman villan Lamanitacuna imata ruranajujta—Nefitacuna huacaichin paicunapaj huasicunata, libertad, aillucuna, religióndapash—Moronipaj Lehipapash macanajuj runacuna, Lamanitacunata muyun. Nara 74 C.Ñ.\n\nAlma 44\n\nMoroni Lamanitacunata sumaj causaipaj shuj pactachinata rurachun mandan nacashpa tucuchishca canga—Zerahemna cai nishcata na nin, macanajui callarin—Moronipaj macanajuj runacuna Lamanitacunata mishan. Nara 74–73 C.Ñ.\n\nAlma 45\n\nHelamán Almapaj shimicunata crin—Alma achil villan Nefitacunapaj tucuchinata—Pai achilyachin, llaquichinbash alpata—Alma Espírituhuan apai tucunbash, Moiséstashna—Ninanda fiñarishpa rimarinacuna miran Iglesiapi. Nara 73 C.Ñ.\n\nAlma 46\n\nAmalickíah jatun mandaj cangapa pacalla mascan—Moroni libertadpaj estandarteta vichai jatarichin—Pai llactapuracunata tangachin huacaichichun paicunapaj religiónda—Ciertopacha crijcuna shutichishca can Cristianocuna—Puchu Josépaj miraicuna alchishpa charishca canga—Amalickíah, chaupirishcacunapash Nefipaj alpaman pacajushpa rin—Maijanguna libertadta na shinllichijcuna huañuchishcacuna can. Nara 73–72 C.Ñ.\n\nAlma 47\n\nAmalickíah traiciónhuan, huañuchijhuan, pacalla ruraicunahuan Lamanitacunapaj jatun mandaj tucun—Chaupirishca Nefitacunamanda Lamanitacunata yali ashtahuan na alita rurajcuna, sacha runa layacuna can. Nara 72 C.Ñ.\n\nAlma 48\n\nAmalickíah Lamanitacunata tangachin Nefitacunapaj contra—Moroni paipaj llactapuracunata preparachin Cristianocuna canata huacaichichun—Pai cushijun libertadpi, libre canapipapash Diospaj shinllipash runa can. Nara 72 C.Ñ.\n\nAlma 49\n\nMishashpa purij Lamanitacuna na ushan japita Ammoníah, Noépash shinllichishca llactacunata—Amalickíah Diosta llaquichin juranbash Moronipaj yahuarta ufiangapa—Helamán, paipaj huauquicunapash iglesiata shinllichishpa catin. Nara 72 C.Ñ.\n\nAlma 50\n\nMoroni Nefitacunapaj alpacunata shinllichin—Tauca mushuj llactacunata huasichin—Nefitacuna macanajuicunata, tucuchicunatapash yalirca paicunapaj na ali rurai punllacunapi, millanayaicunapipash—Moriantón paipaj chaupirishcacunapash mishai tucurca Teáncumhuan—Nefíah huañun, paipaj churi Pahorán ricushpa chasquichina jatun tiarinata japin. Nara 72–67 C.Ñ.\n\nAlma 51\n\nJatun mandajta charingapa munaj runacuna catichunbacha saquishcacunata cambiangapa mascan, shuj jatun mandajta churan—Pahorán, libre runacunapash shinllichishca can llactapuracunapaj shimirimaihuan—Moroni ruraipacha nin jatun mandajta charingapa munaj runacunata paicunapaj llactata huacaichichun nacashpaca huañuiman churachun—Amalickíah, Lamanitacunapash mishan tauca shinllichishca llactacunata—Teáncum huashaman tigrachin Lamanitacunapaj mishaita huañuchinbash Amalickíahta paipaj facha huasipi. Nara 67–66 C.Ñ.\n\nAlma 52\n\nAmmorón catin Amalickíahta Lamanitacunapaj jatun mandaj laya—Moroni, Teáncum, Lehi pushan Nefitacunata ali mishai macanajuipi Lamanitacunapaj contra—Mulekpaj llacta cutin japishca can, Jacob Zoramita runa huañun. Nara 66–64 C.Ñ.\n\nAlma 53\n\nLamanitacunapaj prezucuna Ashtacapacha Tiaj llactata shinlliyachingapa can—Nefitacunapamanda ninanda fiñarishpa rimarinacuna Lamanitacunata mishachin—Helamán mandaita japin ishcai huaranga viñaj huambracunata Ammónpaj llactapuracunapaj churicuna. Nara 64–63 C.Ñ.\n\nAlma 54\n\nAmmorón, Moronihuan prezucunata tigrachingapa parlarin—Moroni mañan Lamanitacuna anchurishpa richun, saquichunbash paicunapaj huañuchi mascaicunata—Ammorón mañan Nefitacuna paicunapaj macanajunacunata cuchun Lamanitacunapa munaiman curichunbash. Nara 63 C.Ñ.\n\nAlma 55\n\nMoroni prezucunata randipash na cusha nin—Lamanita ricuj runacunata machachun munachin, Nefita prezucuna cacharishcacuna can—Gid llacta japishca can yahuarta na jichashpa. Nara 63–62 C.Ñ.\n\nAlma 56\n\nHelamán shuj cartata Moroniman cachan, Lamanitacunahuan macanajuicuna imashna cajta villashpa—Antipus, Helamán Lamanitacunapaj jahuapi jatun mishaita charin—Ishcai huaranga Helamánpaj viñaj churicuna macanajun juyaillapacha ushaihuan, paicunamanda pipash na huañushca can. 1 versículopi, nara 62 C.Ñ.; 2–19 versículocunapi, nara 66 C.Ñ.; 20–57 versículocunapi, nara 65–64 C.Ñ.\n\nAlma 57\n\nHelamán villan Antipara llactata mishashcata, Cumeni ñana ushashpa saquirishcata jipaman paicuna huacaichirishcatapash—Paipaj Ammonita viñaj huambracuna millayashpa macanajun; tucui chugrishca can, ashtahuangari nipipash na huañun—Gid villan huañuita, pacajushpa rijpash prezu Lamanitacunapa. Nara 63 C.Ñ.\n\nAlma 58\n\nHelamán, Gid, Teómnerpash Manti llactata japin umachishpa—Lamanitacuna llujshin—Ammónpaj llactapuracunapaj churicuna alchishpa charishca can imashna paicuna shinllicuna cajpi paicunapaj libertadta, fetapash huacaichinapi. Nara 63–62 C.Ñ.\n\nAlma 59\n\nMoroni Pahoránda mañan Helamánpaj macanajujcunata shinllichichun—Lamanitacuna Nefíah llactata japin—Moroni fiñashca can gobiernohuan. Nara 62 C.Ñ.\n\nAlma 60\n\nMoroni Pahoránman quejarin gobiernopaj na ricuriashcamanda macanajuj runacunata—Apunchij saquin alicuna huañuchun—Nefitacuna tucui paicunapaj ushaita churan, imashnapash paicunamanda napacha ricunayachijcunapaj maquicunamanda charariringapa—Moroni gobiernohuan macanajungapa munan imashpapash paipaj macanajuj runacunaman ayudajllapi na. Nara 62 C.Ñ.\n\nAlma 61\n\nPahorán Moroniman villan na cazuicunamanda, gobiernota na cazuitapash—Jatun mandajta charingapa munaj runacuna Zarahemlata japin Lamanitacunahuan tandanajushca can—Pahorán macanajuj runacunapaj ayudata mañan na cazujcunapaj contra. Nara 62 C.Ñ.\n\nAlma 62\n\nMoroni Pahoránda ayudangapa rin Gedeón alpapi—Jatun mandajta charingapa munaj runacuna paicunapa llactata na huacaichingapa munajcunata huañuchin—Pahorán, Moronipash Nefíahta cutin mishan—Tauca Lamanitacuna Ammónpaj llactapuracunahuan tandanajun—Teáncum Ammorónda huañuchin, randipash huañun—Lamanitacuna alpamanda calpan, sumaj causai shayachishca can—Helamán tigran achil yachachinaman iglesiata shayachinbash. Nara 62–57 C.Ñ.\n\nAlma 63\n\nShiblón jipaman Helamán achil tandachishca quilcashcacunata japirca—Tauca Nefitacuna vichai alpacunaman rirca—Hagot barcocunata ruran, imacuna yacuta rirca jatun mama cocha indi huashajuj ladota—Moroníah Lamanitacunata mishan macanajuipi. Nara 56–52 C.Ñ.\n\nHelamán\n\n\n\n\n\n\nHelamán 1\n\nPahorán churi ricushpa chasquichijcunapaj yali mandaj tucun, Kishkumenmanda huañuchitucun—Pacumeni ricushpa chasquichina jatun tiarinata japin—Coriántumr Lamanitacunapaj macanajuj runacunata pushan, Zarahemlata japin, Pacumenita huañuchinbash—Moroníah Lamanitacunata mishan Zarahemlatapash cutin mishan, Coriántumrbash huañuchi tucushca can. Nara 52–50 C.Ñ.\n\nHelamán 2\n\nHelamán, Helamánpaj churi, ricushpa chasquichijcunapaj yali mandajman tigrarca—Gadiantón Kishkumenpaj tandanajushcata pushan—Helamánpaj sirvij runa Kishkumenda huañuchin, Gadiantón tandanajushcacuna calpan jichushca pambaman. Nara 50–49 C.Ñ.\n\nHelamán 3\n\nTauca Nefitacuna vichai alpacunaman rin—Paicuna cemento huasicunata ruran, tauca tandachishpa quilcashcacunata alichin—Chunga huarangacuna crijman tigrarin, bautizarinbash—Diospaj shimi runacunata quishpirinaman pushan—Nefi Helamánpaj churi ricushpa chasquichina jatun tiarinata japin. Nara 49–39 C.Ñ.\n\nHelamán 4\n\nNefitacuna chaupirin Lamanitacuna macanajujcunata tandachin Zarahemla alpata japin—Nefitacunapaman mishaicuna shamun paicunapaj na ali ruraicunamanda—Iglesia ashallayan, llactapuracuna ushai illacunaman tigran Lamanitacuna laya. Nara 38–30 C.Ñ.\n\nHelamán 5\n\nNefi, Lehipash paicunallata yachachishpa catin—Paicunapaj shuticuna cumbidan paicunapaj punda taitacuna causashpa ali ricuchishcata catichun—Cristo maijan arrepentirijcunata quishpichin—Nefi, Lehipash taucacunata crijman tigrachi ushan, prezui tucurcapash, ninapash paicunata pillurca—Yana yanapaj fuyu quimsa huaranga llactapuracunata quilparca—Alpa mama chujchun, shuj shimi runacunata mandan arrepentirichun—Nefi, Lehipash ángelcunahuan parlan, ashtacapacha tandanajushcacuna ninahuan pillui tucushca can. Nara 30 C.Ñ.\n\nHelamán 6\n\nAlita ruraj Lamanitacuna na alita ruraj Nefitacunaman yachachin—Ishcandi llactapuracuna ali miran sumaj causai, ashtaca tiaj punllacunapi—Lucifer, juchacunata rurachij, na alita rurajcunapa shungucunata, Gadiantón shuhuacunata tangachin huañuchinapi, na ali ruraicunapipash—Shuhuacuna Nefita gobiernota japin. Nara 29–23 C.Ñ.\n\nHelamán 7\n\nNefi na cazui tucun vichai alpapi Zarahemlaman tigramun—Achil mañan paipaj jardín torrepi shina llactapuracunata nin na arrepentirishpaca tucuringa. Nara 23–21 C.Ñ.\n\nHelamán 8\n\nHuaglipacha ali ricushpa chasquichijcuna mascan llactapuracunata cunvidangapa Nefipaj contra—Abraham, Moisés, Zenós, Zenoc, Ezías, Isaías, Jeremías, Lehi, Nefi tucuilla Cristomanda testificarca—Inspiraciónhuan Nefi villan ricushpa chasquichijcunapaj yali mandajta huañuchishcata. Nara 23–21 C.Ñ.\n\nHelamán 9\n\nVillajcuna ricushpa chasquichijcunapaj yali mandaj huañushcata tupan paipaj jatun tiarinapi—Cárcelpi churashca can jipaman cacharishca can—Inspiraciónmanda Nefi rijsin Seantum huañuchij cajta—Nefita huaquinguna chasquin shuj achil villachij laya. Nara 23–21 C.Ñ.\n\nHelamán 10\n\nApunchij Nefiman cun sellana ushaita—Ushaita chasquin huatangapa, cacharichingapapash cai alpapi, jahua pachapipash—Pai mandan llactapuracuna arrepentirichun nacashpa tucuringa—Espíritu apan shuj ashtacapacha tandanajushcamanda shuj ashtacapacha tandanajushcacunaman. Nara 21–20 C.Ñ.\n\nHelamán 11\n\nNefi Apunchijta mañan paicunapaj macanajuipa randi shuj ninan yarjaita cuchun—Tauca llactapuracuna huañun—Paicuna arrepentirin, Nefi Apunchijta mañan tamiata—Nefi, Lehipash chasquin tauca achil ricuchicunata—Gadiantón shuhuacuna alpapi paicunallata shinlliyan. Nara 20–6 C.Ñ.\n\nHelamán 12\n\nRunacuna cambiajllacuna can, juizu illacuna, ñapash na alita rurajcuna—Apunchij paipaj llactapuracunata castigan—Runacunapaj imapash na cai parijashpa ricuchishca can Diospaj ushaihuan—Ricushpa chasquichina punllapi, runacuna charinga mana tucurina causaita nacashpa mana tucurina condenaciónda. Nara 6 C.Ñ.\n\nHelamán 13\n\nSamuel shuj Lamanita achil villan Nefitacunapaj tucurinata imashpapash paicuna arrepentirijpilla na—Paicuna, paicunapaj charijyashcacunapash llaquichishca can—Paicuna na cazun achil villachijcunata rumihuan macan, ayacunahuan chaupipi churashcacuna can, cushijuita mascan na ali ruraicunata rurashpa. Nara 6 C.Ñ.\n\nHelamán 14\n\nSamuel tutacanapi micha tianata villan, shuj mushuj lucero Cristo nacirijpi—Cristo runacunata quishpichin temporal, espiritual huañuimanda—Paipaj huañuipaj señalcunapi quimsa yana yana punllacunata charin, faquiringapash rumicuna, jatun shinlli llaquichicunapash. Nara 6 C.Ñ.\n\nHelamán 15\n\nApunchij Nefitacunata castigarca paicunata juyaimanda—Crijman tigrashca Lamanitacuna fepi shinlli na shaijujcuna can—Apunchij Lamanitacunata shungumanda llaquinga tucuri punllacunapi. Nara 6 C.Ñ.\n\nHelamán 16\n\nNefi bautizan Nefitacunata maijan Samuelta crijcunata—Na arrepentirishca Nefitacunapaj flechacuna, rumicuna Samuelta na huañuchin—Huaquinguna paicunapaj shungucunata shinlliyachin, cutishujcuna ángelcunata ricun—Na crijcuna nin Cristopi na crinayai can, paipaj shamuita Jerusalénpi. Nara 6–1 C.Ñ.\n\n3 Nefi\n\n\n\n\n\n\n3 Nefi 1\n\nNefi, Helamánpaj churi, pambata saquishpaca rin, paipaj churi Nefi alichin tandachishca quilcashcacunata—Masqui señalcuna, juyailla ricurinacunapash ashtacapacha tiajpipash, na ali rurajcuna planda ruran huañuchingapa ali rurajcunata—Cristo nacirina tuta chayamun—Señal cushca can, shuj mushuj lucero ricurin—Llullaicuna, umachicunapash miran, Gadiantón shuhuacuna taucacunata huañuchin. Nara C.H. 1–4.\n\n3 Nefi 2\n\nNa ali ruraicuna, millanayaicunapash llactapuracunapi miran—Nefitacuna, Lamanitacunapash tandanajun paipuracuna huacaichiringapa Gadiantón shuhuacunamanda—Crijman tigrashca Lamanitacuna yurajman tigran Nefitacuna shutichishca can. Nara C.H. 5–16.\n\n3 Nefi 3\n\nGiddiani, Gadiantónpaj pushaj, mañanbacha Laconeota, Nefitacutanapash paicunamandallata saquichun paicunapaj pambacunatapash—Laconeo ajllan Gidgiddonita macanajuj runacunapaj yali mandaj capitán cachun—Nefitacuna tandanajun Zarahemlapi, Ashtacapacha Tiajpipash paicunamandallata huacaichiringapa. Nara C.H. 16–18.\n\n3 Nefi 4\n\nNefita macanajuj runacuna Gadiantón shuhuacunata mishan—Giddiani huañun, paipaj cati Zemnaríah, huarcushca can—Nefitacuna Apunchijta alaban paicunapaj mishaicunamanda. Nara C.H. 19–22.\n\n3 Nefi 5\n\nNefitacuna arrepentirin, paicunapaj juchacunata saquinbash—Mormón quilcan paipaj llactapuracuna imashna cashcata, paicunaman villan mana tucurina achil shimita—Israel tandanajushca canga paipaj caiman chaiman chajchurishcamanda. Nara C.H. 22–26.\n\n3 Nefi 6\n\nNefitacuna ali miran—Jariyai, charijyai, huajcha caiman, charij caiman nijcuna mirarca—Iglesia chaupirishca can ninanda fiñarishpa rimarinacunahuan—Satanás apan llactapuracunata tucui ricujta na cazuiman—Tauca achil villachijcuna yachachin arrepentimientota, huañuchishcacuna can—Paicunata huañuchijcuna pacalla tandanajun gobiernota mishashpa japingapa. Nara C.H 26–30.\n\n3 Nefi 7\n\nRicushpa chasquichijcunapaj yali mandaj huañuchishca can, gobierno tucurishca can, llactapuracuna chaupirin tribucunapi—Jacob, shuj anti-Cristo, shuj pacalla tandanajunacunapaj jatun mandaj tigran—Nefi yachachin arrepentimientota, Cristopi fetapash—Ángelcuna paiman achil yachachin punllan punllan, jatarichinbash paipaj huauquita huañuimanda—Tauca arrepentirin, bautizarinbash. Nara C.H. 30–33.\n\n3 Nefi 8\n\nUshashca tamiacuna, alpa chujchuicuna, rupaicuna, acapanacuna, alpapaj manllanayai tucuricuna villanbacha Cristopaj cruzpi chacatarinata—Tauca llactapuracuna tucuchishca canga—Quimsa punllacunata pambata tutalla quilpanga—Maijan puchushcacuna huacan paicunapaj ima canamanda. Nara C.H. 33–34.\n\n3 Nefi 9\n\nYanamangapi, Cristopaj shimi villan tauca llactapuracunapaj llactacunapaj tucuchita paicunapaj na ali ruraicunamanda—Pai villanbash paipaj divinidadta, villarca Moiséspaj catichunbacha saquishcacuna pactashca cajta, cunvidarca runacunata shamuchun paipaman quishpiringapa. Nara C.H. 34.\n\n3 Nefi 10\n\nTucui chulunllagu tian pambapi tauca horascunata—Cristopaj shimi ninbacha paipaj llactapuracunata tandachingapa imashna shuj atalpa tandachin paipaj uchilla pollogucunata—Llactapuracunapaj ashtahuan alita rurashcacuna alchishpa charishca carca. Nara C.H. 34–35.\n\n3 Nefi 11\n\nTaita testifican paipaj Juyashca Churimanda—Cristo ricurimun shujpa juchamanda huañunamanda villan—Llactapuracuna tacarin chugri marcacunata paipaj maquicunapi, chaquicunapi costadopipash—Paicuna caparin Hosanna—Pai yachachin imashna, ima laya cana bautismo—Randimanda pliturinapaj espíritu ayapaj can—Cristopaj yachachishca can runacuna crinapacha, bautizarishca cana, Espíritu Santota chasquina. Nara C.H. 34.\n\n3 Nefi 12\n\nJesús achil cayan, comisionanbash Chunga Ishcaita—Pai parlan Nefitacunaman shuj discursota Urcupi Yachachishca layata—Pai parlan Bienaventuranzascunata—Paipaj yachachishcacuna yalin Moiséspaj catichunbacha saquishcacunata—Runacunata mandan alipachacuna cachun imashna pai can, paipaj Taitapash alipacha can—Mateo 5-huan parijashpa ricui. Nara C.H. 34.\n\n3 Nefi 13\n\nJesús Nefitacunata Apunchijpaj Achil Mañaita yachachin—Paicuna jahua pachapi charijyanacunata mirachinga—Chunga ishcai paicunapaj achil yachachinapi mandashca can temporal cuzascunapi ama yapata yachun—Mateo 6-huan parijashpa ricui. Nara C.H. 34.\n\n3 Nefi 14\n\nJesús mandan: Ama ricushpa chasquichi; Diosta mañai; yanga achil villachijcunamanda cuidado cai—Pai quishpichisha ninbacha maijanguna Taitapaj munaita rurajcunata—Mateo 7-huan parijashpa ricui. Nara C.H. 34.\n\n3 Nefi 15\n\nJesús villachin Moiséspaj catichunbacha saquishcacuna paipi pactashca can—Nefitacuna can cutishuj llamagucuna picunamanda Jerusalénpi parlarca—Na ali ruraicunamanda, Jerusalénpi Apunchijpaj llactapuracuna na yacharca Israelpaj llamagucuna caiman chaiman chajchurishcata. Nara C.H. 34.\n\n3 Nefi 16\n\nJesús ricungapa ringa cutishuj Israelpaj chingashca llamagucunata—Tucuri punllacuna quishpiringapa villaicuna ringa Gentilcunapaman jipaman Israelpaj huasiman—Apunchijpaj llactapuracuna ricunga ñavi ñavi imaura pai Siónda cutin tigrachimujpi. Nara C.H. 34.\n\n3 Nefi 17\n\nJesús tigrashpa yachachin llactapuracunata paipaj shimicunata aliguta yarichun, achil mañachun intidimientota—Pai jambin paicunapaj unguicunata—Pai achil mañan llactapuracunamanda, na quilcai ushanalla shimicunata nishpa—Ángelcuna achil yachachin paicunapaj uchilla huahuagucunata paicuna rupajuj ninahuan muyui tucushca can. Nara C.H. 34.\n\n3 Nefi 18\n\nJesús Santa Cenata Nefitacunaman churan—Paicuna mandai tucushca can achil mañachun punllan punllan paipaj shutipi—Maijan micun paipaj aichata, ufianbash paipaj yahuarta na ali cashpata llaquichi tucushca can—Discípulocunaman cushca can ushaita Espíritu Santota cungapa. Nara C.H. 34.\n\n3 Nefi 19\n\nChunga ishcai discípulocuna achil yachachin llactapuracunata, achil mañan chasquingapa Espíritu Santota—Discípulocuna bautizashcacuna can, chasquinbash Espíritu Santota, Ángelcunapaj achil yachachipash—Jesús achil mañan na quilcai ushanalla shimicunahuan—Testifican cai Nefitacunapaj jatun ninanbacha femanda. Nara C.H. 34.\n\n3 Nefi 20\n\nJesús caran tandata, vinotapash juyailla ruraita ricuchishpa, cutin achilyachin santa cenata llactapuracunaman—Jacobpaj puchushca shamunga Apunchij paicunapaj Diosmanda yachaiman, Américata chasquinga—Jesús achil villachij can Moisés laya, Nefitacuna can achil villachijcunapaj huahuacuna—Cutishuj Apunchijpaj llactapuracuna tandachishca canga Jerusalénpi. Nara C.H. 34.\n\n3 Nefi 21\n\nIsrael tandanajushca canga imaura Mormónpaj Quilcashca llujshijpi—Gentilcuna shayachishca canga shuj libre llactapuracunashna Américapi—Paicuna quishpirishca canga paicuna crijpi, cazujpipash; cutishuj laya, paicuna anchuchi tucushca, tucuchi tucushcapash canga—Israel Mushuj Jerusalénda huasichinga, chingashca tribucunapash tigramunga. Nara C.H. 34.\n\n3 Nefi 22\n\nTucuri punllacunapi, Sión, paipaj estacacunapash shayachishca canga, Israel tandanajushca canga shungumanda llaquinapi, llaquishpapash—Paicuna mishanga—Isaías 54-huan parijashpa ricui. Nara C.H. 34.\n\n3 Nefi 23\n\nJesús aproban Isaíaspaj shimicunata—Mandan llactapuracuna achil villachijcunata mascachun—Samuel shuj Lamanitapaj Cutin Causarinamanda shimicunata paicunapaj tandachishca quilcashcacunapi mirachishca can. Nara C.H. 34.\n\n3 Nefi 24\n\nApunchijpaj villachijcuna ñanda alichinga Cati Shamuipa—Cristo ricushpa chasquichinga—Israelta mandashca can pagachun diezmota ofrendacunatapash—Shuj yuyarina quilcashca alichishca can—Malaquías 3-huan parijashpa ricui. Nara C.H. 34.\n\n3 Nefi 25\n\nCati Shamuipi, jariyaj, na alita ruraj jupa laya rupachishca canga—Elías tigramunga chai jatun manllanayai punlla nara cajpi—Malaquías 4-huan parijashpa ricui. Nara C.H. 34.\n\n3 Nefi 26\n\nJesús aliguta villan tucui cuzascunata callarimanda tucurinacaman—Uchilla huahuacuna, huahuacunapash parlan juyailla cuzascunata na quilcashca cai ushajta—Cristopaj iglesiamandacuna charin tucui cuzascunata pacta paipuracuna. Nara C.H. 34.\n\n3 Nefi 27\n\nJesús mandan paicunata Iglesiata paipaj shutipi shutichichun—Paipaj misión, shujpa juchamanda huañui sacrificiopash paipaj quishpiringapa villaicuna can—Runacuna mandashca can arrepentirichun, bautizarichun paicuna achilyachishca cachun Espíritu Santohuan—Paicuna cana can imashna Jesús can shina laya. Nara C.H. 34–35.\n\n3 Nefi 28\n\nChunga ishcaimanda iscun munan, nishcapachacunapash can shuj chasquinata Cristopaj reinopi imaura paicuna huañujpi—Quimsa Nefitacuna munan huañui jahuapa ushaita cushcapash can shina cai ushachun alpapi imaura Jesús cutin shamungacaman—Paicuna apashca can, ricunbash cuzascunata villai na saquishcata, paicuna cunan runacunapi achil yachachinajun. Nara C.H. 34–35.\n\n3 Nefi 29\n\nMormónpaj Quilcashca llujshimui shuj señal can Apunchij callarishca Israelta tandachita paipaj conveniocunata pactachijpash—Maijan na cazun paipaj achil ricuchishcacunata, carashcacunata tucuri punllapi llaquichishca canga. Nara C.H. 34–35.\n\n3 Nefi 30\n\nTucuri punllapaj Gentilcuna mandashca can arrepentirichun, Cristoman shamuna, yupashca cachun Israelpaj huasihuan. Nara C.H. 34–35.\n\n4 Nefi\n\nNefitacuna, Lamanitacunapash tucuilla tigrarin Apunchijpaman—Paicuna tucui cuzascunata pacta charin, juyailla ruraita ricuchicunata ruran, pambapi ali miranbash—Ishcai patsaj huatacuna jipa, chaupiricuna, na alicunata ruraicuna, yanga iglesiacuna, na ricunayachishpa catiriaicuna jatarirca—Quimsa patsaj huatacuna jipa, Nefitacuna, Lamanitacuna na ali rurajcuna can—Ammorón pacan achil tandachishpa quilcashcacunata. Nara C.H. 35–321.\n\nMormón\n\n\n\n\n\n\nMormón 1\n\nAmmarón yachachin Mormónman achil tandachishca quilcashcacunamanda—Macanajuicuna callarin Nefitacunahuan, Lamanitacunahuan—Quimsa Nefitacuna apai tucushca can—Na alita ruraicuna, na crina, hechicería, brujeríacunapash ashtahuan tian. Nara C.H. 321–326.\n\nMormón 2\n\nMormón Nefitacunapaj macanajuj runacunata pushan—Yahuar huañuchishpa tucuchicunapash tiarca alpa jahuapi—Nefitacuna quijarin, huacanbash llaquichi tucushcacunapaj llaquihuan—Paicunapaj ninan juyai punlla yalishca can—Mormón chasquin Nefipaj jirru fangacunata—Macanajuicuna catin. Nara C.H. 327–350.\n\nMormón 3\n\nMormón Nefitacunaman arrepentimientota yachachin—Paicuna jatun mishaita charin paicunapaj shinllicaipi jariyan—Mormón paicunata na pushasha nin, paipaj achil mañaicuna paicunamanda fe illa can—Mormónpaj Quilcashca cumbidan chunga ishcai Israelpaj tribucunata quishpiringapa villaicunapi crichun. Nara C.H. 360–362.\n\nMormón 4\n\nMacanajui, huañuchishpa tucuchicuna catirca—Na alita rurajcuna castigan na alita rurajcunata—Imaurapash shina na tiashca jatun na ali ruraicuna yali miran tucui Israelpi—Huarmicuna, huahuacunapash yanga diosman sacrificashca can—Lamanitacuna paicunapaj ñaupamanda Nefitacunata calpachi callarin. Nara C.H. 363–375.\n\nMormón 5\n\nMormón cutin Nefita macanajuj runacunata pushan huañuchishpa tucuchina macanajuicunapi—Mormónpaj Quilcashca llujshimun convencengapa tucui Israelta Jesús Cristo cajta—Paicunapaj na crimanda, Lamanitacuna caiman chaiman chajchui tucushca can, Espíritu paicunahuan macanajuita saquinga—Paicuna chasquinga quishpiringapa villaicunata Gentilcunamanda tucuri punllacunapi. Nara C.H. 375–384.\n\nMormón 6\n\nNefitacuna tandanajun Cumorahpaj alpapi tucuri macanajuipa—Mormón pacan achil quilcashcacunata Cumorah urcupi—Lamanitacuna mishan, Nefita jatun llacta tucurishca can—Huaranga huarangacuna espadahuan huañuchishca can. Nara C.H. 385.\n\nMormón 7\n\nMormón Lamanitacunata cumbidan tucuri punllacunapi Cristopi crichun, paipaj quishpiringapa villaicunata chasquichun, quishpirichunbash—Tucui maijan Bibliapi crin Mormónpaj Quilcashcatapash cringa. Nara C.H 385.\n\nMormón 8\n\nLamanitacuna mascan, tucuchinbash Nefitacunata—Mormónpaj Quilcashca llujshimunga Diospaj ushaihuan—Llaquicunata villashca can maijan Apunchijpaj ruraipaj contra, fiñai, macanajui samaita aisajcunapaj jahuapi—Nefitapaj quilcashca llujshimunga na alita rurai, jucha rurai, apostasía punllapi. Nara C.H. 400–421.\n\nMormón 9\n\nMoroni cayan maijan Cristopi na crijcunata arrepentirichun—Pai villan shuj Dios juyailla ruraita ricuchicunapaj, pimi cun achil ricuchicunata jichanbash caraicunata, señalcunatapash fielcuna jahuapi—Juyailla ruraita ricuchinacuna tucurin na crijcunamanda—Señalcuna catin maijan crijcunata—Runacunata yachajcuna cachun cutin yarichishca can rurachunbacha saquishcacunata alichichunbash. Nara C.H. 401–421.\n\nÉter\n\n\n\n\n\n\nÉter 1\n\nMoroni tandachin Éterpaj quilcashcacunata—Éterpaj genealogíata rijsichishca can—Jareditacunapaj shimirimaicunata na pandachishca can Babelpaj Torrepi—Apunchij paicunata pushasha ninbacha shuj ajllashca alpaman paicunata rurangapa shuj jatun llactata.\n\nÉter 2\n\nJareditacuna prepararin ringapa cushapacha nishca pambaman—Cai can shuj ajllashca alpa maipi runacuna Cristota sirvinapacha nacashpa tucuchishca canga—Apunchij parlan Jaredpaj huauquihuan quimsa horascunata—Jareditacuna ruran barcocunata—Apunchij tapun Jaredpaj huauquita ima laya barcocuna punchayachishca canata nichun.\n\nÉter 3\n\nJaredpaj huauqui ricun Apunchijpaj dedota imashna pai tacarin chunga sujta rumicunata—Cristo ricuchin paipaj espíritupaj cuerpota Jaredpaj huauquiman—Maijan shuj alipacha yachaita charij na jarcan velomanda—Yalichinacuna cushca can Jareditacunapaj tandachishpa quilcashcacunata michaman llujshi ushachun.\n\nÉter 4\n\nMoroni mandai tucushca can sellachun Jaredpaj huauqui quilcashcacunata—Caicuna na achil ricuchishca canga imaura runacuna Jaredpaj huauqui laya feta charingacaman—Cristo mandan runacunata paipaj shimicunapi crichun maijan paipaj discípulocunata—Runacuna mandai tucushca can arrepentirichun, crichun quishpiringapa villaicunata, quishpirichunbash.\n\nÉter 5\n\nQuimsa testigocuna, ruraillatapash shayaringa shuj testigo laya Mormónpaj Quilcashcapaj ciertopachamanda.\n\nÉter 6\n\nJaredita yacupi huanbujcuna huairacunahuan tangashca can cushapacha nishca alpaman—Llactapuracuna Apunchijta alaban paipaj alicaimanda—Oríah ajllashca can jatun mandaj cachun—Jared, paipaj huauquipash huañun.\n\nÉter 7\n\nOríah reinan rectitudpi—Shulepaj, Cohorpaj shinallata reinocuna shayarishca can, ushaita shuhuangapa, macanajui chaupipi—Achil Villachijcuna na alicachin llactapurapaj na ali ruraicunata, yanga dioscunata cungurinacunata, maijanguna jipaman arrepentirin.\n\nÉter 8\n\nTiarca macanajuicuna, randimanda plituricuna reinomanda—Akish ruran shuj juramentoshca pacalla tandanajunacuna jatun mandajta huañuchingapa—Pacalla tandanajushcacuna ayapaj can, chaimanda catin jatun llactacunapaj tucuripi—Moderno Gentilcunata tigrashpa yarichin pacalla tandanajushcacunapaj contra cai mascanga libertad tucuchingapa tucui alpacunapaj, llactacuna, jatun llactacuna.\n\nÉter 9\n\nReino yalin shujmanda cutishujman cati aillucunahuan, pacalla ruraihuan, huañuchihuanbash—Emer ricurca Ali Ruranapaj Churita—Tauca achil villachijcuna yachachin arrepentimientota—Shuj ninan yarjai, venenosa culebracuna llactapuracunata llaquichin.\n\nÉter 10\n\nShuj jatun mandajta catin cutishuj—Huaquin jatun mandajcuna ali rurajcuna can; cutishujcuna na ali rurajcuna—Imaura ali rurai mishan, llactapuracuna achilyachishca can Apunchij ali mirachinbash.\n\nÉter 11\n\nMacanajuicuna, ninanda fiñarishpa rimarinacuna, na ali ruraicuna mishan Jareditacunapaj causaita—Achil villachijcuna yachachin Jareditacunapaj tucuilla tucurinata imashpapash paicuna arrepentirijllapi na—Llactapuracuna achil villachijcunapaj shimicunata na cazun.\n\nÉter 12\n\nAchil villachij Éter llactapuracunata cutin yarichin Diospi crichun—Moroni parlan juyailla ricurinacunata, juyaillapachacunatapash fehuan rurashca can—Fe ricuchun saquirca Cristota Jaredpaj huauquiman—Apunchij cun runacunaman irquicanata paicuna humildecuna cachun—Jaredpaj huauqui fehuan Zerín Urcuta anchuchirca—Fe, shuyai, caridad minishtirishcacuna can quishpiringapa—Moroni Jesústa ñavi ñavi ricurca.\n\nÉter 13\n\nÉter parlan shuj Mushuj Jerusalénmanda shayachishca cagrijta Américapi Josépaj cati aillucunahuan—Pai achil villan, llujchishpa cachashca can, Jareditacunapaj historiata quilcan, ñaupashpa villan Jareditacunapaj tucurita—Macanajuicuna ninanda millayan tucui alpapi.\n\nÉter 14\n\nLlactapuracunapaj na ali ruraicuna shuj ninan llaquita alpa jahuaman apamun—Coriántumr macanajuiman yaicun Gileadpaj contra, jipaman Lib, jipaman Shiz—Yahuar, huañuchishpa tucuchinapash alpata quilpan.\n\nÉter 15\n\nMillones Jareditacuna macanajuipi huañun—Shiz, Coriántumrpash tandachin tucui llactapuracunata huañunapacha macanajuiman—Apunchijpaj Espíritu paicunahuan macanajuita saquin—Jaredita jatun llacta tucuilla tucurin—Coriántumrlla causan.\n\nMoroni\n\n\n\n\n\n\nMoroni 1\n\nMoroni quilcan Lamanitacunapaj alicachun—Huañuchin maijan Nefitacuna Cristota na negajpi. Nara C.H. 401–421.\n\nMoroni 2\n\nJesús curca chunga ishcai Nefita discípulocunaman ushaita Espíritu Santopaj donda cungapa. Nara C.H. 401–421.\n\nMoroni 3\n\nÉldercuna ordenan presbíterocunata, maestrocunatapash maquicunata churashpa: Nara C.H. 401–421\n\nMoroni 4\n\nImashna éldercuna, presbíterocunapash sacramental tandata achilyachinata villashca can. Nara C.H. 401–421.\n\nMoroni 5\n\nImashna sacramental vinota achilyachinata villashca can. Nara C.H. 401–421.\n\nMoroni 6\n\nArrepentirishca genticuna bautizashcacuna can, iglesiapi ali rijsirishcacunapash—Iglesia catijcuna maijan arrepentirin perdonashcacuna can—Tandanajuicuna apashca can Espíritu Santopaj ushaihuan. Nara C.H. 401–421.\n\nMoroni 7\n\nShuj cumbidai cushca can Apunchijpaj samanaman yaicuchun—Achil mañai ciertopacha munaihuan—Cristopaj Espíritu runacunaman na alimanda alita ajllachun saquin—Satanás runacuna Cristota negachun munan na alita rurachunbash—Achil villachijcuna yachachin Cristopaj shamunata—Fehuan, juyailla ruraita ricuchinacuna rurashca can, ángelcuna yachachipash—Runacuna shuyana mana tucurina causaita, caridadman quimirinapash. Nara C.H. 401–421.\n\nMoroni 8\n\nUchilla huahuacunapaj bautismo shuj ninan na ali millanayai can—Uchilla huahuacuna Cristopi causajcuna can, Shujpa Juchamanda Huañunamanda—Fe, arrepentimiento, mansedumbre, shungumanda humildad, chasquishpa Espíritu Santota, tucurinacaman catirianapash quishpirinaman apan. Nara C.H. 401–421.\n\nMoroni 9\n\nNefitacunapash, Lamanitacunapash ninanda huaglishcacuna can—Paicuna ninanda macan, huañuchinbash caishuta chaishuta—Mormón achil mañan ninan juyai, alicaipash Moronipaj jahuapi samachun mana tucurinacaman. Nara C.H. 401–421.\n\nMoroni 10\n\nMormónpaj Quilcashcapaj testimoniota chasquina Espíritu Santopaj ushaihuan—Espíritupaj dongunata cushca can fielcunaman—Espiritual don punllan punllan cumban fe—Moronipaj shimicuna parlan alpamanda—Cristopaman shamuichi, paipi alipacha caichi, cangunapaj almacunata achilyachichipash. Nara C.H. 421.\n\nMormónpaj Quilcashcapa Maipi Cajta Ricuchina\n\nMormónpaj Quilcashca, tucui jahuapi, testifican Jesucristopaj divinidadmanda, charinbash Jesucristopaj achil yachajunapaj yachajuicunatapash. Cati yachachinacuna, ricuchinata cun llactapuracunaman, pushtucunaman, yachachinacuna, Mormónpaj Quilcashcamanda ricuchicuna.\n\n", "js 0": "[center][font_size=26]Mormónpaj Quilcashca[/font_size][/center]\n\nCallarij Testimoniocunapash\n\n\n\n\n\n\nportada\n\n\nMormónpaj Quilcashcapaj portada\n\nChaimanda, cai can Nefipaj llactapuracunapaj quilcashcamanda shuj ashallayachishca, Lamanitacunapapash—Quilcashca Lamanitacunapa, picuna can Israelpaj huasipaj puchucuna; Judíocunapapash, Gentilcunamanbash—Quilcashca rurachunbacha saquishcapaj ñanmanda, achil villachinapaj, achil ricuchinapajpash espírituhuan—Quilcashca, sellashcapash, pacashcapash Apunchijpaj munaipa, paicuna ama tucurichun—Llujshishpa Diospaj don ushaihuanbash caimanda shuj shimiman tigrachingapa—Sellashca Moronipaj maquihuan, pacashcapash Apunchijpaj munaipa, llujshichun punlla chayajpi Gentilcunamanda—Shuj tigrachingapa Diospaj ushaihuan.\n\nIma Cajta Villachi\n\nMormónpaj Quilcashca can achil quilcashcapaj shuj volumen Biblia laya. Cai can shuj tandachishpa quilcashca Diospaj comunicación Américapi punda causajcunahuan, charinbash tucui mana tucurina quishpiringapa villaicunata.\n\nAshayachishpa Villachi Mormónpaj Quilcashcamanda\n\nMormónpaj Quilcashca can shuj achil tandachishpa quilcashca punda Américapi llactapuracunamanda, quilcashca carca jirru fangacunapi. Cai quilcashcapi parlashca can chuscu jirru fangacunamanda:\n\nRicunacuna\n\n\n\n1 Nefi\n\n\n\n\n\n\n1 Nefi 1\n\nNefi paipa llacta tandachishpa quilcashcacunata callarin—Lehi achil muscuipi ricun shuj nina pilarta shuj achil villana quilcashcamanda liin—Pai Diosta alicachin, Mesías shamunata villan, Jerusalén tucurinatapash achil villachin—Pai Judíocunahuan na ricunayachishpa cati tucurca. Nara 600 C.Ñ.\n\n1 Nefi 2\n\nLehipa aillucunata jichushca pambaman Puca Jatun Mama Cochata ladota pushan—Paicunapaj charishcacunata saquin—Lehi Apunchijman shuj sacrificiota cun paipaj churicunaman rurachunbacha saquishcacunata alichichun yachachinbash—Lamán Lemuelpash paicunapaj taitata huashariman—Nefi cazuj can fehuan achil mañan; Apunchijca paihuan parlan, pai ajllai tucun paipaj huauquicunata mandachun. Nara 600 C.Ñ.\n\n1 Nefi 3\n\nLehipaj churicuna Jerusalénman tigran bronce jirru fangacunata apamungapa—Labán jirru fangacunata na cungapa munan—Nefi paipa huauquicunata cutin yarichin shinlliyachinbash—Labán paicunapaj charishcacunata shuhuan paicunata huañuchingapa yuyan—Lamán, Lemuel, Nefita, Samdapash huajtan shuj ángelhuanmi rimaitucun. Nara 600–592 C.Ñ.\n\n1 Nefi 4\n\nNefi Labánda huañuchin Apunchij mandaimanda jipaman bronce jirru fangacunata umachishpa japin—Zoram ajllan Lehipaj aillucunahuan jichushca pambapi tandanajungapa. Nara 600–592 C.Ñ.\n\n1 Nefi 5\n\nSaríah Lehita na alicachirca—Ishcandi cushijun paicunapaj churicuna tigramujpi—Paicuna sacrificiocunata cun—Bronce jirru fangacuna Moiséspaj achil villachijcunapaj quilcashcacunata charirca—Jirru fangacuna Lehica Josémanda shamuj cajta rijsichirca—Lehi paipaj cati aillucunamanda achil villachirca jirru fangacunata alchishpa charinatapash. Nara 600–592 C.Ñ.\n\n1 Nefi 6\n\nNefi Diospaj cuzascunata quilcan—Nefipaj munai can runacunata yarichina Abrahampaj Diospaman shamushpa quishpirishca cachun. Nara 600–592 C.Ñ.\n\n1 Nefi 7\n\nLehipaj churicuna Jerusalénman tigran Ismaelta paipaj huasipuracunatapash paicunahuan tandanajuchun ringapa cumbidan—Lamán shujcunahuanbash na cazun—Nefi paipa huauquicunata Apunchijpi feta charinata cutin yarichin—Paicuna paita cabiacunahuan huatan tucuchingapa munan—Fe ushaimanda cacharirin—Paipaj huauquicuna perdónda mañan—Lehi paipaj cumbajcunahuan sacrificiota cun ofrendacunatapash rupachin. Nara 600–592 C.Ñ.\n\n1 Nefi 8\n\nLehi shuj achil muscuita ricun causanamanda quiruta—Pai fucushcata micun shinallata paipaj aillu rurachun munan—Shuj hierro barrata, shuj quichiji angostopash chaquiñanda ricun, yanalla llujshiju samai runacunata pillun—Saríah, Nefi, Sam fucushcata micun, ashtahuangari Lamán, Lemuel na munan. Nara 600–592 C.Ñ.\n\n1 Nefi 9\n\nNefi ishcai tandachishca quilcashcacunata ruran—Shuj shujlla Nefipaj jirru fangacunata shutichishca can—Shujta yali jatun jirru fangacunaca shuj yangalla historia quilcashcata charin; shujta yali uchillapi achil cuzascunatalla charin. Nara 600–592 C.Ñ.\n\n1 Nefi 10\n\nLehi jipacanata nin Judíocuna Babiloniacunamanda huatai tucushcashna apai tucushca canga—Pai Judíocunamanda shuj Mesías, shuj Jatun Quishpichij, shuj Jatun Causachij shamunata nin—Lehi ninbash shuj shamunata pimi Diospaj llamaguta bautizanga—Lehi ninbash Mesíaspa huañuita causarinatapash—Pai shuj olivo quiruhuan Israelpaj shicanyaita tandanajuitapash parijashpa ricuchin—Nefi Diospaj churimanda parlan, Espíritu Santopaj donmanda, ali rurana minishtirishcamandapash. Nara 600–592 C.Ñ.\n\n1 Nefi 11\n\nNefi Apunchijpaj Espírituta ricun causana quirutapash shuj achil muscuipi ricuchishca can—Diospaj Churipaj mamata ricun Diospaj achil juyaita yachajun—Pai ricun bautismota, achil yachachinata, Diospaj Llamagu chacatarinatapash—Pai ricunbash Llamagupaj chunga ishcai Apóstolcunapaj achil cayachishca achil yachachinatapash. Nara 600–592 C.Ñ.\n\n1 Nefi 12\n\nNefi cushapacha nishca alpata achil muscuipi ricun; ali ruranacuna, na ali ruraicuna, chaipi causajcunapaj urmaicuna; Diospaj Llamagu paicunapaman shamuita; imashna chunga ishcai Discípulocuna chunga ishcai Apóstolcunapash Israelta ricushpa chasquichinga; millanayai mapalla cai picunami na crishpa asha asha chingarina. Nara 600–592 C.Ñ.\n\n1 Nefi 13\n\nNefi ricun achil muscuipi ayapaj iglesiata Gentilcunapi tiarin, Américata rijsin causangapa callarin, Bibliamanda punchalla juyaillapash tauca pushtucuna chingan, chaimanda Gentilcunapaj apostasía cai, quishpiringapa villaicuna cutinlla apamun, tucurimui punllapi achil quilcashcacuna ricurimui, Siónpaj shayari. Nara 600–592 C.Ñ.\n\n1 Nefi 14\n\nShuj ángel Nefiman villan Gentilcunapi achil yachishcacuna llaquichicunapash urmanata—Ishcai iglesiacunalla tian: Diospaj Llamagupaj Iglesia ayapaj iglesiapash—Diospaj santocuna tucui jatun llactacunapi na ricunayachishpa cati tucun jatun millanayai iglesiamanda—Apóstol Juan cai pacha tucurinamanda quilcanga. Nara 600–592 C.Ñ.\n\n1 Nefi 15\n\nLehipaj cati aillucuna chasquingapa can quishpiringapa villaicunata Gentilcunamanda tucurimui punllacunapi—Israelpaj tandanajuica shuj olivo quirupi parijashpa ricuchishca can chaipipacha viñashca malquicuna cutin quimichishpa churashca canga—Nefi achil muscuipi causana quirumanda ima cajta nin Diospaj alicaita parlan shicanyashpa na ali rurajcunata ali rurajcunamanda. Nara 600–592 C.Ñ.\n\n1 Nefi 16\n\nNa alita rurajcunaca ciertotaca shinlli cajta tarin—Lehipaj churicuna Ismaelpaj ushicunahuan cazaran—Liahona ñanda rinata ricuchin jichushca pambapi—Apunchijpaj villaicuna huaquinbi huaquinbi Liahonapi quilcashca can—Ismael huañun; paipaj aillucuna huashariman llaquicunamanda. Nara 600–592 C.Ñ.\n\n1 Nefi 17\n\nNefi shuj barcota rurachun mandai tucushca can—Paipaj huauquicuna paita chimbapuran—Paicunata cutin yarichin tigrashpa parlashpa imashna cashcacunata Diospaj tratocuna Israelhuan—Nefi Diospaj ushaihuan jundashca can—Paita ama tacarichun paipaj huauquicuna na saquishcacuna can, ama paicunara anguyanman shuj chaquishca virushna. Nara 592–591 C.Ñ.\n\n1 Nefi 18\n\nBarcota rurai tucuchishca can—Jacobpaj Josépaj nacerimuicunata rimashca can—Tandanajushca cumbacuna cushapacha nishca alpaman yacuta rin—Ismaelpaj churicuna paicunapaj huarmicunapash yapata cushijuiman pitapash na cazunamambash quimirin—Nefi huatashca can, barcoca shuj manllanayai ninan huairahuan huashaman tigrachin—Nefi cachari tucushca can paipaj achil mañaimanda ninan tamia saquirin—Runacuna cushapacha nishca alpaman chayamun. Nara 591–589 C.Ñ.\n\n1 Nefi 19\n\nNefi jirru fangacunata ruran paipaj runacunapaj imashna cashcata tandachishca quilcan—Lehi Jerusalénmanda llujshimushca jipa Israelpaj Diosca shamugrin sujta patsaj huatacunapi—Paipaj llaquiricunata chacatarinatapash Nefi nin—Judíocuna millanayai calpachi tucushca canga tucurimui punllacunacaman, Apunchijpaman paicuna imaura tigramungacaman. Nara 588–570 C.Ñ.\n\n1 Nefi 20\n\nApunchijca paipaj munaicunata Israelman achil yachaj chayachin—Israel ajllai tucushca can llaqui jurnopi Babiloniamanda llujshishca can—Isaías 48-huan parijashpa ricui. Nara 588–570 C.Ñ.\n\n1 Nefi 21\n\nMesías Gentilcunapa shuj micha canga vichashcacunata cacharinga—Israel tandanajunga ushaihuan tucuri punllapi—Jatun mandajcuna paicunapaj viñachij taitacunashna canga—Isaías 49-huan parijashpa ricui. Nara 588–570 C.Ñ.\n\n1 Nefi 22\n\nIsrael tucui alpa jahualla chajchui tucushca canga—Gentilcuna Israelman chuchuchinga micunata carangapash quishpiringapa villaicunahuan tucuri punllapi—Israel tandachishca canga quishpiringapash, na alita rurajcuna rupanga jupashna—Ayapaj reinoca tucuchishca canga, Satanás huatashca canga. Nara 588–570 C.Ñ.\n\n2 Nefi\n\n\n\n\n\n\n2 Nefi 1\n\nLehi shuj libre causana pambamanda achil villan—Paipaj cati aillucuna shitashca chugrichishcapash canga paicuna Israelpaj Achilta na cazujpica—Paipaj churicunata cutin yarichin ali ruranapaj macanajungapashna churajunacunata churajuchun. Nara 588–570 C.Ñ.\n\n2 Nefi 2\n\nJatun Causachinaca Achil Mesías-huan shamun—Ajllangapaj libertad (ñucanchillata ajllana) minishtishca can tiangapa mirangapapash—Adán urmarca runacuna tiachun—Runacuna libre can ajllangapa libertadta mana tucurina causaitapash. Nara 588–570 C.Ñ.\n\n2 Nefi 3\n\nEgiptopi José ricurca Nefitacunata achil muscuipi—Pai José Smithmanda achil villachirca, tucuri punllapaj vidente; Moisésmanda, pimi Israelta cacharichinga; Mormónpaj Quilcashca ricurimunamanda. Nara 588–570 C.Ñ.\n\n2 Nefi 4\n\nLehi yachachin achilyachinbash paipa cati aillucunata—Pai huañun pambaitucun—Nefi alicachin Diospaj alicaita—Nefi ima punllapash Apunchijpi shunguta churashpa shuyan na tucurinacaman. Nara 588–570 C.Ñ.\n\n2 Nefi 5\n\nNefitacuna paicunamandallata Lamanitacunamanda shicanyachi tucurca, Moiséspaj catichunbacha saquishcacunata Alichin, shuj Achil Huasita ruran—Na crijmanda, Lamanitacuna Apunchijpaj ñaupamanda anchuchi tucun, llaquichitucun, paicunamanda Nefitacuna asti tucunga. Nara 588–559 C.Ñ.\n\n2 Nefi 6\n\nJacob Judíocuna imashna causashcata parlan: huatai tucushcashna tigramuitapash Babiloniamanda; Israelpaj Achil achil yachachishcamanda chacatarishca mandapash; Gentilcunamanda ayudata chasquishca; Judíocunapaj cutinlla apamuna tucurimui punllacunapi imaura paicuna Mesíaspi crijpi. Nara 559–545 C.Ñ.\n\n2 Nefi 7\n\nIsaías Mesías laya parlan—Mesíasca ali yachajushca shimirimaita charinga—Pai huashata astijcunaman saquinga—Pai na pandachishca cangachu—Isaías 50-huan parijashpa ricui. Nara 559–545 C.Ñ.\n\n2 Nefi 8\n\nTucuri punllacunapi, Apunchijca Siónda cushichinga Israelta tandachinga—Jatun causachishcacunaca Siónman shamunga jatun cushijui chaupipi—Isaías 51-huan parijashpa ricui 52:1–2-huanbash. Nara 559–545 C.Ñ.\n\n2 Nefi 9\n\nJudíocuna tandanajushca canga tucui paicunapaj cushapacha nishca alpacunapi—Shujpa juchacunamanda huañunaca runacunata quishpichin Urmashcamanda—Huañushcacunapaj cuerpocuna pambashca pushtumanda llujshimunga, paicunapaj espíritucuna ucu pachamanda paraísomandapash—Paicuna ricushpa chasquichishca canga—Shujpa juchacunamanda huañuna huañuimanda quishpichinga, ucu pachamanda, ayamanda na tucurinata chari llaqui apanamandapash—Ali rurajcunaca quishpichishcacuna canga Diospaj reinopi—Juchacunamanda castigocunata yachaj chayachishca canga—Israelpaj Achil punguta cuidaj canga. Nara 559–545 C.Ñ.\n\n2 Nefi 10\n\nJudíocuna paicunapaj Diosta cruzpi chacatanga—Paicuna caiman chaiman shitai tucushca canga imaura paipi cri callaringacaman—América shuj libre causana pamba canga maipi ni maijan jatun mandaj mandanga—Ali tucuichi Dios-huan chasquichipash jatun quishpirinata paipaj ninan juyaimanda. Nara 559–545 C.Ñ.\n\n2 Nefi 11\n\nJacob paipaj Jatun Causachijta ricurca—Moiséspaj catichunbacha saquishcacuna Cristota imacanata ricuchin pai shamunata tigrai ricuchin. Nara 559–545 C.Ñ.\n\n2 Nefi 12\n\nIsaías Achil Huasita tucurina punllapi ricun, Israelpaj tandanajuita, ricushpa chasquichina sumaj cai milenariotapash—Jariyaj na alita rurajcunapash cati shamuipi humillarin—Isaías 2-huan parijashpa ricui. Nara 559–545 C.Ñ.\n\n2 Nefi 13\n\nJudá Jerusalénpash castigai tucushca canga paicunapaj na cazuimanda—Apunchijca paipaj llactapuracunata randi shayarin ricushpa chasquichinbash—Siónba ushicuna llaquichishcacuna llaqui yalichishcacuna can paicunapaj mundano cuzascunamanda—Isaías 3-huan parijashpa ricui. Nara 559–545 C.Ñ.\n\n2 Nefi 14\n\nSión paipaj ushicunapash jatun causachishca canga maillarishcapash milenario punllapi—Isaías 4-huan parijashpa ricui. Nara 559–545 C.Ñ.\n\n2 Nefi 15\n\nApunchijpaj uvas chagra (Israel) pipash illa jichushca tigranga, paipaj llactapuracuna caiman chaiman shitai tucushca canga—Llaquicuna paicunapaman shamunga paicunapaj apóstata caiman chaiman shitai tucushca canapash—Apunchijca vichai alsanga shuj bandera layata Israelta tandachingapash—Isaías 5-huan parijashpa ricui. Nara 559–545 C.Ñ.\n\n2 Nefi 16\n\nIsaías Apunchijta ricun—Isaíaspaj juchacuna perdonashcacuna can—Pai cayashca can achil villachingapa—Achil villachin Cristo yachachishcacunata Judíocuna na cazun—Shuj puchushca tigramunga—Isaías 6-huan parijashpa ricui. Nara 559–545 C.Ñ.\n\n2 Nefi 17\n\nEfraín Siriapash Judáhuan macanajun—Cristo nacirishca canga jarihuan na tacarishca cuitsagumanda—Isaías 7-huan parijashpa ricui. Nara 559–545 C.Ñ.\n\n2 Nefi 18\n\nCristo shuj urmachij rumishna canga shuj nitijachij rumipash—Apunchijta mascaichi, brujocunapica na—Tigrarichi catichunbacha saquishcacunaman testimoniocunamanbash yachajuita chasquingapa—Isaías 8-huan parijashpa ricui. Nara 559–545 C.Ñ.\n\n2 Nefi 19\n\nIsaías Mesías laya parlan—Yanallapi llactapuracuna shuj punchapamba michata ricunga—Ñucanchipi shuj huahuagu nacirin—Sumaj Causaipaj Príncipe canga Davidpaj jatun tiarinapi pushanga—Isaías 9-huan parijashpa ricui. Nara 559–545 C.Ñ.\n\n2 Nefi 20\n\nAsiriapaj tucuchinaca shuj ricuchi can na alita rurajcunapaj tucuchinata Cati Shamuipi—Ashalla llactapuracuna saquirishca canga Apunchij cutin shamushca jipa—Jacobmanda puchushcacuna chai punllapi tigramunga—Isaías 10-huan parijashpa ricui. Nara 559–545 C.Ñ.\n\n2 Nefi 21\n\nIsaípaj troncomanda vara (Cristo) ali ruranapi ricushpa chasquichinga—Mileniopi Diospaj yachajuicuna alpata quilpanga—Apunchijca shuj banderata vichai alsanga Israelta tandachingapash—Isaías 11-huan parijashpa ricui. Nara 559–545 C.Ñ.\n\n2 Nefi 22\n\nTucui runacuna milenio punllapica Apunchijta alabanga—Pai paicunahuan causanga—Isaías 12-huan parijashpa ricui. Nara 559–545 C.Ñ.\n\n2 Nefi 23\n\nBabiloniapaj tucuchina Cati Shamuipi tucuchinata shuj ricuchi can—Caica canga fiñaipaj venganzapajpash punlla—Babilonia (cai pacha) na tucurinacaman urmanga—Isaías 13-huan parijashpa ricui. Nara 559–545 C.Ñ.\n\n2 Nefi 24\n\nIsrael tandanajushca canga samana milenariomanda cushijunga—Lucifer jahua pachamanda na cazujpi shitashca carca—Israel Babiloniata (cai pacha) mishanga—Isaías 14-huan parijashpa ricui. Nara 559–545 C.Ñ.\n\n2 Nefi 25\n\nNefi cushijun na pandaipi—Isaíaspaj achil villashcacuna tucuri punllacunapi yuyaipi chasquinga—Judíocuna Babiloniamanda tigramunga, Mesíasta cruzpi chacatanga, caiman chaiman shitai tucushca llaquichi tucushcapash canga—Paicuna cutinlla apamui tucushca canga imaura paicuna Mesíaspi crijpi—Pai callari shamunga sujta patsaj huatacuna Lehi Jerusalénda saquishca jipa—Nefitacuna Moiséspaj catichunbacha saquishcacunata alichin Cristopi crin, pimi Israelpaj Achil. Nara 559–545 C.Ñ.\n\n2 Nefi 26\n\nCristo Nefitacunata achil yachachinga—Nefi paipaj llactapurapaj tucuchinata jipacanata ricun—Paicuna alpamanda parlanga—Gentilcuna yanga iglesiacunata ruranga pacalla tandanajunacunatapash—Apunchijca runacunata supercheríacunata na saquin rurachun. Nara 559–545 C.Ñ.\n\n2 Nefi 27\n\nYanalla apostasíapash cai alpata quilpanga tucuri punllacunapi—Mormónpaj quilcashca michaman llujshinga—Quimsa ricujcuna quilcashcamanda testificanga—Ninan yachajushca runa ninga na lii ushani sellashca quilcashcata—Apunchijca shuj juyaillapacha rurai shuj juyailla ricurinatapash ruranga—Isaías 29-huan parijashpa ricui. Nara 559–545 C.Ñ.\n\n2 Nefi 28\n\nTauca llulla iglesiacuna tucuri punllacunapi shayachishca canga—Paicuna yachachinga llulla, yanga, juizu illa yachajuicunata—Apostasía ashtacapacha tianga llulla yachachijcunamanda—Aya runacunapaj shungucunata ninanda millayachinga—Pai yachachinga tucui laya llulla yachajuicunata. Nara 559–545 C.Ñ.\n\n2 Nefi 29\n\nTauca Gentilcuna Mormónpaj Quilcashcata na chasquinga—Paicuna ninga, Ñucanchi na ashtahuan Bibliata minishtinchichu—Apunchij tauca jatun llactacunata parlan—Pai ricushpa chasquichinga cai pachata quilcashcacunamanda caicunaca quilcashca canga. Nara 559–545 C.Ñ.\n\n2 Nefi 30\n\nAchil tigrarishca Gentilcuna convenio llactapuracunahuan yupashca canga—Tauca Lamanitacuna Judíocunapash achil shimicunapi cringa munanayaicunapash canga—Israel cutinlla apamushca canga na alita rurajcunaca tucuchishca canga. Nara 559–545 C.Ñ.\n\n2 Nefi 31\n\nNefi nin imashpa Cristo bautizarishca cashcamanda—Runacuna Cristota catinapacha, bautizarishca cana, Espíritu Santota chasquina, tucurinacaman catiriashpaca quishpirishca cangapa—Arrepentimiento bautismopash pungu can quichiji angostopash chaquiñanman pushan—Mana tucurina causai shamun picunami bautismo jipa rurachunbacha saquishcacunata alichin. Nara 559–545 C.Ñ.\n\n2 Nefi 32\n\nÁngelcuna parlan Espíritu Santopaj ushaihuan—Runacuna achil mañanapacha Espíritu Santomanda yachajuita chasquingapa. Nara 559–545 C.Ñ.\n\n2 Nefi 33\n\nNefipaj shimicuna ciertopacha can—Cristomanda testifican—Cristopi crijcunaca Nefipaj shimicunapi cringa, chaicuna ricuchishca canga shuj testimonioshna ricushpa chasquichina jatun shayarina ñaupapi. Nara 559–545 C.Ñ.\n\nJacob\n\n\n\n\n\n\nJacob 1\n\nJacob Josépash crichingapa munan runacunata Cristopi crichun paipaj rurachunbacha saquishcacunata alichichunbash—Nefi huañun—Na alita ruraicuna Nefitacunapi miran. Nara 544–421 C.Ñ.\n\nJacob 2\n\nJacob valishca charishcacunata juyaita na alicachin, jariyai, castidad illatapash—Runacuna mascai ushan valishca charinacunata shujcunata ayudangapa—Jacob na alicachin na mandashca taucahuan cazarashpa catinata—Apunchijca cushijun huarmicunapaj castidadpi. Nara 544–421 C.Ñ.\n\nJacob 3\n\nShungupi mapa illacunaca ali cana Diospaj shimita chasquin—Lamanitacunapaj ali ruraicunaca Nefitacunapata yalishca can—Jacob cayachin ama urmachun fornicaciónpi, mapata ruraicuna, shuj juchacunapipash. Nara 544–421 C.Ñ.\n\nJacob 4\n\nTucui achil villachijcuna Taitata Cristopaj shutipi adorarca—Abraham Isaacta achil cushca ricuchij laya carca Diosta paipaj Shujlla Churitapash—Runacuna Dios-huan ali tucunga shujpa juchacunamanda huañunamanda—Judíocuna huasi shayachina rumita na cazunga. Nara 544–421 C.Ñ.\n\nJacob 5\n\nJacob nin Zenóspaj shimicunata tarpushca olivo yuracunamanda, sacha olivo quirucunamandapash—Caicuna can Israelpaj Gentilcunamandapash shuj rijcha—Israelpaj shicanyachina tandanajuitapash ricuchishca can—Nefitacunata Lamanitacunatapash tucuilla Israelpaj huasimandapash ricujunipacha yashca carca—Gentilcuna quimichishpa churashca canga Israelpi—Tucuripi uvas chagra rupachishca canga. Nara 544–421 C.Ñ.\n\nJacob 6\n\nApunchijca Israelta tigrachinga tucuri punllacunapi—Cai pacha ninahuan rupachishca canga—Runacuna Cristota catinapacha can ama nina azufrepash cochata ricungapa. Nara 544–421 C.Ñ.\n\nJacob 7\n\nSherem Cristota na nin, Jacobhuan fiñarin, shuj señalta ricuchichu mañan, Diosmanda chugrichi tucushca can—Tucui Achil Villachijcuna parlashca can Cristomanda pai shujpa juchacunamanda huañunamandapash—Nefitacuna paicunapaj causaita yalishca yanga purijcunashna, llaqui yalipi nacirishca Lamanitacunahuan na ricunayachi tucushcapash. Nara 544–421 C.Ñ.\n\nEnós\n\nEnós achil mañan tucui ushaihuan paipaj juchacunata anchuchinata chasquin—Apunchijpaj shimi paipaj yuyaiman shamurca, quishpirinata cushapacha nishpa Lamanitacunaman shuj shamuj punllapi—Nefitacuna Lamanitacunata tigrachingapa munan—Enós cushijun paipaj Jatun Causachijpi. Nara 420 C.Ñ.\n\nJarom\n\nNefitacuna Moiséspaj catichunbacha saquishcacunata alichin, Cristopaj shamunata ñaupaman ricun, pambapi ali miranbash—Tauca achil villachijcuna trabajan llactapuracuna ciertopacha ñanbi alichingapa. Nara 399–361 C.Ñ.\n\nOmni\n\nOmni, Amarón, Quemis, Abinadom Amalekípash, paicuna shujllangaman, quilcashpa catin—Mosíah Zarahemla llactapuracunata yachaj chayan, picuna Jerusalénmanda shamushca carca Sedequíaspaj punllacunapi—Mosíah paicunapa jatun mandaj tucuchun cayai tucurca—Mulekpaj cati aillucuna Coriántumrda Jareditacunapaj ña tucuri runa Zarahemlapi tuparca—Jatun mandaj Benjamín Mosíahta catishpa mandan—Runacuna paicunapaj almacunata cuna can Cristoman shuj ofrendatashna. Nara 323–130 C.Ñ.\n\nMormónpaj Shimicuna\n\nMormón Nefipaj shujta yali jatun jirru fangacunata tandachishcata ruran—Uchilla jirru fangacunata cutishuj jirru fangacunahuan churan—Jatun mandaj Benjamín sumaj causaita alpapi churan. Nara C.H. 385.\n\nMosíah\n\n\n\n\n\n\nMosíah 1\n\nJatun mandaj Benjamín yachachin paipaj churicunaman paicunapaj taitacunapaj shimirimaicunata achil villachicunatapash—Paicunapaj Diosta crishpa causaita, ali yachajushpa causashcacuna alchishpa charishca cashca tandachishpa quilcashcacuna tauca jirru fangacunapi alichishca caimanda—Mosíah jatun mandaj cachun ajllashca can tandachishca quilcashcacunata ali alichishpa charichunbash cutishuj cuzascunapash. Nara 130–124 C.Ñ.\n\nMosíah 2\n\nJatun mandaj Benjamín paipaj llactapuracunaman parlan—Paipaj reinadopaj pactacanamanda, alicanamanda, espiritualidadmandapash villan—Paicunapaj Jahua Pacha Achil jatun mandajta sirvichun mandan—Picunapash Diosta na cazujcunaca ninan llaquita yalinga na huañushpa rupajuj ninashna. Nara 124 C.Ñ.\n\nMosíah 3\n\nJatun mandaj Benjamín catin paipaj parlaicunahuan—Tucui Ushaita Charij Apunchij runacunamanda achil yachachinga alpahuan rurashca tabernáculopi—Shujllangaman porocunamanda yahuar shutunga cai pachapaj juchacunamanda huañujpi—Paipaj shutimandallami jatun quishpirinaca shamunga—Runacuna natural runamanda cachariri ushan Santocunaman tigranbash Shujpa Juchacunamanda Huañunamanda—Na alita rurajcunapaj llaqui apaica shuj nina azufrepash cocha laya canga. Nara 124 C.Ñ.\n\nMosíah 4\n\nJatun mandaj Benjamín catin paipaj parlaicunahuan—Quishpirina shamun shujpa juchacunamanda huañuimanda—Diospi crina quishpirishca cangapa—Mana cacharina cangunapaj juchacunata anchuchinata shinllicaihuan—Cangunapaj minishtirishcapachata huajchacunaman carai—Tucui cuzascunata yachaihuan rurai alipi churashpapash. Nara 124 C.Ñ.\n\nMosíah 5\n\nSantocuna tigran cangapa Cristopaj churicuna ushicunapash femanda—Paicuna cayashca can Cristopaj shutipi—Jatun mandaj Benjamín cutin yarichin na shaijujcuna cachun ali ruraicunapi na shujman tigrajcuna cachun. Nara 124 C.Ñ.\n\nMosíah 6\n\nJatun mandaj Benjamín tandachishpa quilcan llactapuracunapaj shuticunata sacerdotecunatapash cayan yachachichun—Mosíah reinan ali jatun mandajshna. Nara 124–121 C.Ñ.\n\nMosíah 7\n\nAmmón tarin Lehi-Nefi alpata maipi Limhi jatun mandaj can—Limhipaj llactapuracuna Lamanitacunahuan huatai tucushcashnapi can—Limhi paicunapaj causashcacunata parlan—Achil villachij (Abinadí) testificashca carca Cristo can Dios tucui cuzascunapaj Taita—Picunami mapallata tarpun acapanata chasquinga, picunami Apunchijpi confianzata churan cacharichishca canga. Nara 121 C.Ñ.\n\nMosíah 8\n\nAmmón yachachin Limhipaj llactapuracunata—Pai yachajun Jareditacunapaj ishcai chunga chuscu jirru fangacunamanda—Punda tandachishpa quilcashcacuna shuj shimirimaiman tigrachishca can videntemanda. Vidente donda charijta Jatun yalishca don na tianllu. Nara 121 C.Ñ.\n\nMosíah 9\n\nZeniff pushan shuj tandanajushcata Zarahemlamanda Lehi-Nefipaj alpata japingapa—Lamanita jatun mandaj paicunata saquin alpata chasquichun—Lamanitacunahuan Zeniffpaj llactapuracunahuan macanajui tian. Nara 200–187 C.Ñ.\n\nMosíah 10\n\nJatun mandaj Lamán huañun—Paipaj llactapuracuna sacha runacuna imamandapash millayaicuna can, yanga punda taitacunapaj yachachishcacunata crin—Zeniff paipaj llactapuracunapash Lamanitacunata mishan. Nara 187–160 C.Ñ.\n\nMosíah 11\n\nJatun mandaj Noé na ali ruraicunapi mandan—Paicunapaj huarmicunahuan chaishu huarmicunahuan huagli causaicunata munan—Abinadí achil villachin llactapuracuna huatai tucushcashnaman apashca canga—Jatun mandaj Noé Abinadípa causaita quichungapa munashca carca. Nara 160–150 C.Ñ.\n\nMosíah 12\n\nAbinadí cárcelpi vichai tucushca can llactapuracuna tucurinata, jatun mandaj Noé huañunatapash achil villachishcamanda—Llulla sacerdotecuna achil quilcashcacunapi shimicunata nin Moiséspaj catichunbacha saquishcacunata alichinajunshnalla—Abinadí yachachi callarin chunga rurachunbacha saquishcacunamanda. Nara 148 C.Ñ.\n\nMosíah 13\n\nAbinadí huacaichishca can Diospaj ushaihuan—Pai yachachin Chunga rurachunbacha saquishcacunata—Quishpirinaca Moiséspaj catichunbacha saquishcacunamandalla na shamunllu—Dios paimandallata shujpa juchacunamanda huañunga paipaj llactapuracunata jatun causachingapash. Nara 148 C.Ñ.\n\nMosíah 14\n\nIsaías Mesías laya parlan—Mesíaspaj humillación llaquiricunamandapash parlashca can—Paica almata ofrendata ruran juchacunamanda, na ali rurajcunamanda shayarin—Isaías 53-huan parijashpa ricui. Nara 148 C.Ñ.\n\nMosíah 15\n\nImashnata Cristo caita ushan ishcandi Taitapash Churipash—Pai shayaringa paipaj llactapuracunapaj na alita ruraicunatapash apan—Paicuna, tucui achil villachijcunapash paipaj cati aillucuna can—Pai Cutin Causarita yalichun apamun—Uchilla huahuacuna mana tucurina causaita charin. Nara 148 C.Ñ.\n\nMosíah 16\n\nDios runacunata jatun causachin, paicunapaj chingashca, urmashca canamanda—Aicha cajcuna shinallata cashpa catin jatun causachina na tiashcashna—Cristo apamun yalichun cutin causarinata na tucurina causaiman nacashpaca na tucurina condenaciónman. Nara 148 C.Ñ.\n\nMosíah 17\n\nAlma crin Abinadípaj shimicunata quilcanbash—Abinadí ninahuan huañuita charin—Pai achil villachin paipaj huañuchijcunapaj unguimanda, ninahuan huañugrimandapash. Nara 148 C.Ñ.\n\nMosíah 18\n\nAlma pacalla yachachin—Pai aliguta yachachin bautismopaj conveniomanda, Mormón yacucunapi bautizan—Cristopaj Iglesiata shayachin, sacerdotecunatapash ordenan—Paicunallata causangapa minishtishcacunata charin, llactapuracunata yachachin—Alma paipaj llactapuracunahuan jatun mandaj Noémanda pacajushpa calpan jichushca pambaman. Nara 147–145 C.Ñ.\n\nMosíah 19\n\nGedeón jatun mandaj Noéta huañuchingapa munan—Lamanitacuna alpata mishan—Jatun mandaj Noé ninahuan huañuita charin—Limhi mandan tributota chasquij monarca laya. Nara 145–121 C.Ñ.\n\nMosíah 20\n\nLamanitacunapaj huaquin ushicuna shuhuashpa apai tucun Noépaj sacerdotecunahuan—Lamanitacuna macanajun Limhi, paipaj llactapuracunahuan—Lamanita macanajuj runacuna huashaman tigrachi tucushca can, sumaj causaita charinbash. Nara 145–123 C.Ñ.\n\nMosíah 21\n\nLamanitacuna chugrichin, mishambash Limhipaj llactapuracunata—Ammónta tupan Limhipaj llactapuracuna crijcuna can—Ammónman ishcai chunga chuscu Jaredita jirru fangacunamanda villan. Nara 122–121 C.Ñ.\n\nMosíah 22\n\nLlactapuracunamanda imatalla ruranacunata ricun Lamanitacunapaj huatai tucushcashnamanda llujshishpa ringapa—Lamanitacunata machachin—Llactapuracuna llujshishpa rin, Zarahemlaman tigramun, Jatun Mandaj Mosíahpaman mandashcaman curin. Nara 121–120 C.Ñ.\n\nMosíah 23\n\nAlma jatun mandaj cangapa na nin—Sumo sacerdote laya shujcunata sirvin—Apunchij paipaj llactapuracunata castigan, Lamanitacuna Helam alpata mishan—Noé jatun mandajpaj na alita ruraj sacerdotecunapaj ñaupaj, Amulón, monarca Lamanitapaj munaiman curishpa mandan. Nara 145–121 C.Ñ.\n\nMosíah 24\n\nAmulón Almata, paipaj llactapuracunatapash na ricunayachishpa catin—Achil mañajpica causaita quichungapa can—Apunchij paicunapaj quipicunata fangallayachin—Paicunata huatai tucushcashnamanda cacharichin, Zarahemlaman tigran. Nara 145–120 C.Ñ.\n\nMosíah 25\n\nZarahemlapi Mulekipaj cati aillucuna Nefitacunaman tigran—Almapaj, Zeniffpaj llactapuracunamanda yachaj chayan—Limhita, paipaj llactapuracunata Alma bautizan—Mosíah autorizan Almata Diospaj Iglesiata shayachichu. Nara 120 C.Ñ.\n\nMosíah 26\n\nNa crijcuna tauca Iglesiata catijcunata juchaman pushan—Almaman mana tucurina causaita nishcapacha can—Picuna arrepentirin, bautizarishcacuna perdónda chasquin—Iglesiata catijcuna juchapi urmashcacuna, arrepentirishpa Almaman, Apunchijmanbash villajpi, Apunchij perdonanga; na shina cashpa Iglesiapaj llactapuracunahuan na yupai tucushca canga. Nara 120–100 C.Ñ.\n\nMosíah 27\n\nMosíah na saquin na ricunayachishpa catinata, tucuicuna igual canata churan—Alma viñaj, Mosíahpaj chuscu churicunahuan Iglesiata tucuchingapa munan—Shuj ángel ricurin, mandanbash paicunata saquichun na ali ñangunata purinata—Alma upaman tigran—Tucui runacuna quishpiringapa cutin nacirinapacha can—Alma, Mosíahpaj churicunahuan mushuj cushijunacuna yachachin. Nara 100–92 C.Ñ.\n\nMosíah 28\n\nMosíahpaj churicuna Lamanitacunaman yachachingapa rirca—Videntepaj ishcai rumicunahuan, Mosíah Jareditacunapaj jirru fangacunata shuj shimirimaiman tigrachin. Nara 92 C.Ñ.\n\nMosíah 29\n\nMosíah ricushpa chasquichijcunata ajllashca cachun munan jatun mandajpa randi—Na alita ruraj jatun mandajcuna paicunapaj llactapuracunata juchaman pushan—Alma viñaj runa ricushpa chasquichijcunapaj yalishca mandaj cachun ajllai tucushca can llactapuracunapaj shimi mañajpi—Iglesiapa Sumo sacerdotepash can—Alma Taita, Mosíahpash huañun. Nara 92–91 C.Ñ.\n\nAlma\n\n\n\n\n\n\nAlma 1\n\nNehor yanga yachajuicunata yachachin, shuj iglesiata shayachin, superchería sacerdotal callarin, Gedeónda huañuchin—Nehor paipaj huañuchicunamanda paipash huañuchishca can—Supercheríacuna, na ricunayachishpa catinacuna llactapuracunapi jicharin—Sacerdotecuna paicunallata causangapa minishtishcacunata charin, llactapuracuna huajchacunata ricun, Iglesia ali miran. Nara 91–88 C.Ñ.\n\nAlma 2\n\nAmlici jatun mandaj tucungapa munan, llactapuracunapaj shimihuan na munai tucushca can—Paipaj catijcuna jatun mandajta ruran—Amlicitacuna Nefitacunahuan macanajun, mishai tucushca can—Lamanitacuna, Amlicitacunapash tandachin macanajujcunata, mishai tucushca can—Alma Amlicita huañuchin. Nara 87 C.Ñ.\n\nAlma 3\n\nAmlicitacuna paicunamandallata marcata churarirca achil villachishca shimi nishcamanda—Lamanitacuna na cazuimanda llaquichi tucushcacuna carca—Runacuna llaquichinata paicunallata apamun—Nefitacuna cutishuj Lamanita macanajuj runacunata mishan. Nara 87–86 C.Ñ.\n\nAlma 4\n\nAlma huaranga huaranga catijcunata bautizan—Na ali ruraicuna Iglesiaman yaicun, Iglesiapaj mirashpa catina jarcarishca can—Nefíah ricushpa chasquichijcunata yalishpa mandaj ajllashca can—Alma, sumo sacerdote cashpa, achil yachachinapilla can. Nara 86–83 C.Ñ.\n\nAlma 5\n\nQuishpiringapa, runacuna arrepentirinapacha, rurachunbacha saquishcacunata alichina, cutin nacirina, paicunapaj churajunacunata maillarina Cristopaj yahuarhuan, humildecuna cana, jariyaicunata shujpa charishcacunata munaicunata anchuchina, ali ruraicunata rurana—Ali Michij paipaj llactapuracunata cayan—Pipash na ali ruraicunata rurajcunaca ayapaj huahuacuna can—Alma testifican paipaj yachachinacuna ciertopacha cajta, runacunata arrepentirichun mandan—Ali rurajcunapaj shuticuna causai quilcashca fangapi quilcashca canga. Nara 83 C.Ñ.\n\nAlma 6\n\nZarahemlapi iglesiata jucha illa tucuchun, ali catichun saquin—Alma Gedeónpaman rin yachachingapa. Nara 83 C.Ñ.\n\nAlma 7\n\nCristo Maríamanda naciringa—Pai cacharichinga huañuipaj huatanacunamanda, paipilla chasquinga paipaj llactapuracunapaj juchacunata—Maijan arrepentirijcuna, bautizarijpi, rurachunbacha saquishcacunata alichijpi mana tucurina causaita charinga—Mapalla Diospaj reinota na chasqui ushan—Humildad, fe, shuyai, caridadpash minishtirishcacuna can. Nara 83 C.Ñ.\n\nAlma 8\n\nAlma Melekpi yachachin bautizanbash—Ammoníahpi na chasquin llujshishpa rinbash—Shuj ángel mandan tigrachun arrepentimientota caparishpa yachachichunbash llactapuracunaman—Amulekhuan chasqui tucushca can, ishcandi Ammoníahpi yachachin. Nara 82 C.Ñ.\n\nAlma 9\n\nAlma Ammoníahpaj llactapuracunata arrepentirichun mandan—Apunchij Lamanitacunata tucuri punllacunapi llaquij canga—Nefitacuna michata saquijpica tucuchishca canga Lamanitacunahuan—Diospaj Churi ñalla shamunga—Pai jatun causachinga maijan arrepentirijcunata, bautizarishcacunatapash, paipaj shutipi feta charijcunatapash. Nara 82 C.Ñ.\n\nAlma 10\n\nLehi Manaséspaj cati aillu carca—Amulek villan ángel mandashcata pai Almata ricuchun—Ali rurajcunapaj achil mañaicuna llactapuracunata huacaichin—Na ali abogadocuna ricushpa chasquichijcunapash imamanda llactapuracunata tucuchinata churan. Nara 82 C.Ñ.\n\nAlma 11\n\nNefitacunapaj culquicunahuan imata ruranata aliguta yachachin—Amulek Zeezromhuan fiñanajun—Cristo na quishpichingachu llactapuracunata paicunapaj juchacunapi—Maijanlla pimi jahua pachapaj reinota chasquij quishpichishca canga—Tucui runacuna jataringa ñana huañunapi—Huañui na tianllu Cutin Causarishca jipa. Nara 82 C.Ñ.\n\nAlma 12\n\nAlma Zeezromhuan fiñanajun—Diospaj na villashcacunaca fielcunamanlla cushca canga—Runacuna ricushpa chasquichishca canga paicunapaj yuyaicunamanda, crinamanda, shimicunamanda, ruraicunamandalla—Na alita rurajcunaca shuj espiritual huañuita llaqui yalinga—Cai pachapi causai ruran na ruran ricungapa cana can—Jatun causachinapaj plan Cutin Causarinata yalichun apamun, femanda, juchacunata anchuchina—Arrepentimiento alicaita mañangapa derechota charin Shujlla Churimanda. Nara 82 C.Ñ.\n\nAlma 13\n\nJaricuna sumo sacerdotecuna cachun cayai tucushca paicunapaj ninan femanda ali ruraicunamandapash—Paicuna rurachunbacha saquishcacunata yachachichun can—Ali ruraimanda paicuna achilyachishca canga Apunchijpaj samanapi yaicunbash—Caicunamanda shujca Melquisedec carca—Ángelcuna mushuj cushijunacunata tucui alpacunapi villanajun—Paicuna Cristopaj shamunata shinapacha canata villanga. Nara 82 C.Ñ.\n\nAlma 14\n\nAlma, Amulekpash cárcel macai tucushcapash can—Crijcuna paicunapaj achil quilcashcacunapash ninahuan rupachishca can—Cai ninan llaqui yalijcuna Apunchijpaj punchapambapi chasquishca can—Cárcel pircacuna chaupirishpa urmanbash—Alma, Amulekpash cacharichishca can, paicunapaj llaquichijcuna huañuchishca can. Nara 82–81 C.Ñ.\n\nAlma 15\n\nAlma Amulekpash Sidomman rin iglesiata shayachingapa—Alma Zeezromda jambin, pimi iglesiaman tandanajun—Taucacuna bautizarin, Iglesia ninanda miran—Alma Amulekpash Zarahemlaman rin. Nara 81 C.Ñ.\n\nAlma 16\n\nLamanitacuna Ammoníahpaj llactapuracunata tucuchin—Zoram Nefitacunata pushan Lamanitacunata mishangapa—Alma Amulekpash tauca shujcunapash achil shimita villan—Paicuna yachachin Cristopaj cutin causarishca jipa Nefitacunaman ricurimunga. Nara 81–77 C.Ñ.\n\nAlma 17\n\nMosíahpaj churicuna achil villachinapaj achil ricuchinapapash espírituta charin—Paicuna rin shuj shujlla shican ñangunata Lamanitacunaman achil shimita villashpa—Ammón Ismaelpaj alpaman rin, Jatun Mandaj Lamonipaj sirvij runaman tigran—Ammón jatun mandajpaj ataju llamacunata huacaichin paipaj na ricunayachishpa catijcunatapash Sebús yacu ladopi huañuchin. 1–3 versículocunapi, nara 77 C.Ñ.; 4 versículopi, nara 91–77 C.Ñ.; 5–39 versículocunapi, nara 91 C.Ñ.\n\nAlma 18\n\nJatun mandaj Lamoni Ammón Jatun Espíritu can yarca—Ammón jatun mandajman Rurashcamanda yachachin, runacunahuan Diospaj imashna randi cajta, jatun causachinapash Cristohuan shamun—Lamoni crin huañushca laya alpaman urman. Nara 90 C.Ñ.\n\nAlma 19\n\nLamoni mana tucurina causaipaj michata chasquin ricunbash Jatun Causachijta—Paipaj huasipi causajcuna juizu chingashpa urman, taucacuna ángelcunata ricun—Ammón alchishpa charishca can juyailla ruraita ricuchimandalla—Pai bautizan taucacunata shayachinbash shuj iglesiata paicunaman. Nara 90 C.Ñ.\n\nAlma 20\n\nApunchij Ammónda cachan Middoniman paipaj cárcel huauquicunata cacharichun—Ammón Lamonipash Lamonipaj taitahuan tuparin, pimi jatun mandaj can tucui alpacunapa—Ammón rucu jatun mandajta ruraipacha nin ari ninata paipaj huauquicunapaj libre cachun. Nara 90 C.Ñ.\n\nAlma 21\n\nAarón Amalekitacunata Cristomanda, shujpa juchamanda huañushcamandapash yachachin—Aarón paipaj huauquicuna Middonipi cárcelai tucushca can—paicunapaj cacharichishca jipa, tandanajuna huasicunapi yachachin taucacuna crin—Lamoni religiónpaj libertadta saquin Ismaelpaj alpacunapi llactapuracunaman. Nara 90–77 C.Ñ.\n\nAlma 22\n\nAarón Lamonipaj taitaman yachachin Rurashcamanda, Adánpaj urmai, jatun causachinapaj plandapash Cristomanda—Jatun mandaj tucui paipaj huasi ucupuracuna crijcunaman tigran—Nefitacuna Lamanitacunahuan alpa chaupirishcata ali villashca can. Nara 90–77 C.Ñ.\n\nAlma 23\n\nLibertad religiosa tucuiman villashca can—Lamanitacuna canchis alpacunapi llactacunapipash tigrarin—Paicunallata shutichirin Anti-Nefi-Lehitacuna llaquimanda librarinbash—Amalekitacuna, Amulonitacuna ciertopachata na chasquin. Nara 90–77 C.Ñ.\n\nAlma 24\n\nLamanitacuna Diospaj llactapuracunahuan macanajungapa shamun—Anti-Nefi-Lehitacuna Cristopi cushijun ricungapa shamunbash ángelcuna—Paicuna ajllan huañuita charingapa na mitsarishpa—Ashtahuan Lamanitacuna tigran. Nara 90–77 C.Ñ.\n\nAlma 25\n\nLamanitacunapaj macanajungapa quimiricuna caiman chaiman miran—Noépaj sacerdotecunapaj cati aillucuna tucurin imashna Abinadí achil villachishcashna—Tauca Lamanitacuna crijcuna tigrarin Anti-Nefi-Lehipaj llactapuracunaman tandanajunbash—Paicuna Cristopi crin Moiséspaj catichunbacha saquishcacunata alichinbash. Nara 90–77 C.Ñ.\n\nAlma 26\n\nAmmón Apunchijpi cushijun—Apunchij fielcunata shinlliyachin yachajuicunatapash cushca can—Runacunapaj femanda huaranga almacuna arrepentimientoman apamui ushan—Dios tucui ushaita charin tucui cuzascunatapash yachan. Nara 90–77 C.Ñ.\n\nAlma 27\n\nApunchij Ammónda mandan Anti-Nefi-Lehipaj llactapuracunata pushachun ali pushtuman—Almahuan tuparishpa Ammón ninanda cushijun paipaj shinllicai tucurin—Nefitacuna Anti-Nefi-Lehicunaman Jersón alpata cun—Paicuna shutichishca can Ammónpaj llactapuracuna. Nara 90–77 C.Ñ.\n\nAlma 28\n\nLamanitacuna mishai tucushca can jatunbacha macanajuipi—Huaranga huarangacuna huañun—Na alita rurajcuna cachashca can na tucurina manllanayai canaman; alita rurajcuna nimaurapash na tucurina cushijuita tarin. Nara 77–76 C.Ñ.\n\nAlma 29\n\nAlma munan caparishpa yachachingapa arrepentimientota ángel laya munaihuan—Apunchij saquin yachachijcunata tucui jatun llactacunaman—Alma Apunchijpaj ruraicunapi cushijun, Ammónpaj paipaj huauquicunapaj éxitopipash. Nara 76 C.Ñ.\n\nAlma 30\n\nKorihor, anti-Cristo, Cristota asishpa ricun, Shujpa Juchamanda Huañuita, achil villachinapaj espíritutapash—Pai yachachin Dios na tiajta, runacunapaj urmanapash na tiajta, juchacunamanda castigopash na tiajta, Cristopash na tiajta—Alma testifican Cristo shamunata tucui cuzascuna ricuchin shuj Dios tiajta—Korihor shuj señalta mañan, upaman tigranbash—Aya Korihorman ricurishca carca shuj ángel laya, yachachishcapash carca imata ninata—Korihor sarui tucun huañunbash. Nara 76–74 C.Ñ.\n\nAlma 31\n\nAlma shuj misiónda ñaupaman apan apóstata Zoramitacunata tigrachimungapa—Zoramitacuna Cristota negan, ajllangapaj yanga yuyaipi crin, adoranbash na cambianalla achil mañaicunahuan—Misionerocuna Espíritu Santohuan jundashcacuna—Paicunapaj llaquicuna mishai tucushca carca Cristopaj cushijuipi. Nara 74 C.Ñ.\n\nAlma 32\n\nAlma huajchacunaman yachachin, paicunapaj llaquicuna humildeyachirca—Fe shuj shuyai can imapash na ricushcapi imami ciertopacha can—Alma testifican ángelcunaca achil yachachin runacunata, huarmicunata, huahuacunatapash—Alma achil shimita shuj muyuhuan parijashpa ricuchin—Cai tarpushca cana micuchishcapash cana—Shina cai viñan shuj yura tucungacaman maimanda mana tucurinapaj fucushcata tandachishca can. Nara 74 C.Ñ.\n\nAlma 33\n\nZenós yachachirca runacuna achil mañana cajta, adoranapash cajta tucui pushtucunapi, shina ricushpa chasquinacuna anchurishca canga Churimanda—Zenoc yachachirca llaquina cushca can Churimanda—Moisés vichai alsarca jichushca pambapi Diospaj Churipaj shuj ricuchita. Nara 74 C.Ñ.\n\nAlma 34\n\nAmulek testifican achil shimica Cristopi cajta quishpichingapa—Imashpapash shujpa juchamanda huañuita na rurashca cajpi, tucui runacuna chingaringapacha—Tucui Moiséspaj catichunbacha saquishcacuna Diospaj Churipaj sacrificioman ricuchin—Mana tucurina jatun causachinapaj planda fepi, arrepentimientopipash shayachishca can—Achil mañana temporalpa, espiritualpash achilyachinacunamanda—Cai causaipimi runacuna Diospaman yaicungapa prepararina—Cangunapaj quishpirinata ruraichi Diosta manllashpa. Nara 74 C.Ñ.\n\nAlma 35\n\nAchil shimita yachachishcacuna Zoramitacunapaj supercheríacunata tucuchin—Paicuna crijman tigrashcacunata excomulgan, pimi shina Ammónpaj llactapuracunahuan Jersónpi tandanajun—Alma llactapuracunapaj na ali ruraicunamanda llaquirin. Nara 74 C.Ñ.\n\nAlma 36\n\nAlma Helamánman testifican paipaj crijman tigrashcamanda shuj ángelta ricushca jipa—Llaquichi tucushca almapaj llaquiricunata charirca; pai mañarca Jesúspaj shutipi shina Diospaj nacirirca—Paipaj almata mishqui cushijui jundarca—tandanajushca ángelcuna Diosta adoranajujta ricurca—Taucacuna crijman tigrarca malishca, ricushcapash imashna pai malishca, ricushcapash. Nara 74 C.Ñ.\n\nAlma 37\n\nBronce jirru fangacuna, cutishuj achil quilcashcacunapash alchishpa charishca carca almacunata quishpirinaman apamungapa—Jareditacuna tucuchi tucushca carca paicunapaj na ali ruraicunamanda—Paicunapaj pacalla juramentocuna, pactachinacunapash llactapuracunamanda pacajushca cana—Cangunapaj tucui ruranacunapi Apunchijta tapui—Imashna Nefitacunata Liahona pusharca, shina Cristopaj achil shimi runacunata mana tucurina causaiman pushan. Nara 74 C.Ñ.\n\nAlma 38\n\nShiblón ali rurajcaimanda na ricunayachishca carca—Cristopi quishpirina can, pimi causai can, cai pachapaj micha—Canbaj tucui jatun munaicunata jarcai. Nara 74 C.Ñ.\n\nAlma 39\n\nSexual jucha can shuj millanayai—Coriantónba juchacuna Zoramitacunata na saquirca achil shimita chasquichun—Cristopaj jatun causachina punda fielcunapa can, quishpichingapa picuna paita ñauparca. Nara 74 C.Ñ.\n\nAlma 40\n\nCristo tucui runacunapaj cutin causarinata yalichun apamun—Ali rurajcuna huañushca paraísoman rin, na alita rurajcuna canlla yana yana pushtuman paicunapaj cutin causarina punllata shuyangapa—Tucui cuzascuna cutinlla apamushca canga paicunapaj propio alipacha formamanbash Cutin Causaripi. Nara 74 C.Ñ.\n\nAlma 41\n\nCutin Causarinapi runacuna jatarin na tucurinata charij cushijuipa nacashpa na tucurina charij llaquinayaiman—Na alita ruraica nimaurapash na cushijui carca—Aichal runacuna Dios illacuna can cai pachapi—Cutinlla apamunapi cai causaipi imashna cashcacunata imashnapacha cashcacunata tucui runacuna cutin chasquin. Nara 74 C.Ñ.\n\nAlma 42\n\nCai pacha causaica can shuj rurajta na rurajta ricuna punlla, runacunata saquin arrepentirichun Diosta sirvichunbash—Urmaica apamurca temporal, espiritual huañuita tucui runacunaman—Jatun Causachina shamun arrepentimientomanda—Dios paillata cai pachapaj juchacunamanda huañun—Shungumanda llaquina maijan arrepentirijcunapa can—Tucuicuna Diospaj alicaipa munaiman curishcacuna can—Shungumanda llaquina shamun shujpa juchamanda huañuimanda—Ciertopacha arrepentiringapa munanajujcunalla quishpichishca can. Nara 74 C.Ñ.\n\nAlma 43\n\nAlma paipaj churicunapash achil shimita yachachin—Zoramitacuna cutishuj chaupirishca Nefitacunapash Lamanitacunaman tigran—Lamanitacuna Nefitacunahuan macanajuiman shamun—Moroni Nefitacunata macanajunacunahuan huacaichirichun churachin—Apunchij Almaman villan Lamanitacuna imata ruranajujta—Nefitacuna huacaichin paicunapaj huasicunata, libertad, aillucuna, religióndapash—Moronipaj Lehipapash macanajuj runacuna, Lamanitacunata muyun. Nara 74 C.Ñ.\n\nAlma 44\n\nMoroni Lamanitacunata sumaj causaipaj shuj pactachinata rurachun mandan nacashpa tucuchishca canga—Zerahemna cai nishcata na nin, macanajui callarin—Moronipaj macanajuj runacuna Lamanitacunata mishan. Nara 74–73 C.Ñ.\n\nAlma 45\n\nHelamán Almapaj shimicunata crin—Alma achil villan Nefitacunapaj tucuchinata—Pai achilyachin, llaquichinbash alpata—Alma Espírituhuan apai tucunbash, Moiséstashna—Ninanda fiñarishpa rimarinacuna miran Iglesiapi. Nara 73 C.Ñ.\n\nAlma 46\n\nAmalickíah jatun mandaj cangapa pacalla mascan—Moroni libertadpaj estandarteta vichai jatarichin—Pai llactapuracunata tangachin huacaichichun paicunapaj religiónda—Ciertopacha crijcuna shutichishca can Cristianocuna—Puchu Josépaj miraicuna alchishpa charishca canga—Amalickíah, chaupirishcacunapash Nefipaj alpaman pacajushpa rin—Maijanguna libertadta na shinllichijcuna huañuchishcacuna can. Nara 73–72 C.Ñ.\n\nAlma 47\n\nAmalickíah traiciónhuan, huañuchijhuan, pacalla ruraicunahuan Lamanitacunapaj jatun mandaj tucun—Chaupirishca Nefitacunamanda Lamanitacunata yali ashtahuan na alita rurajcuna, sacha runa layacuna can. Nara 72 C.Ñ.\n\nAlma 48\n\nAmalickíah Lamanitacunata tangachin Nefitacunapaj contra—Moroni paipaj llactapuracunata preparachin Cristianocuna canata huacaichichun—Pai cushijun libertadpi, libre canapipapash Diospaj shinllipash runa can. Nara 72 C.Ñ.\n\nAlma 49\n\nMishashpa purij Lamanitacuna na ushan japita Ammoníah, Noépash shinllichishca llactacunata—Amalickíah Diosta llaquichin juranbash Moronipaj yahuarta ufiangapa—Helamán, paipaj huauquicunapash iglesiata shinllichishpa catin. Nara 72 C.Ñ.\n\nAlma 50\n\nMoroni Nefitacunapaj alpacunata shinllichin—Tauca mushuj llactacunata huasichin—Nefitacuna macanajuicunata, tucuchicunatapash yalirca paicunapaj na ali rurai punllacunapi, millanayaicunapipash—Moriantón paipaj chaupirishcacunapash mishai tucurca Teáncumhuan—Nefíah huañun, paipaj churi Pahorán ricushpa chasquichina jatun tiarinata japin. Nara 72–67 C.Ñ.\n\nAlma 51\n\nJatun mandajta charingapa munaj runacuna catichunbacha saquishcacunata cambiangapa mascan, shuj jatun mandajta churan—Pahorán, libre runacunapash shinllichishca can llactapuracunapaj shimirimaihuan—Moroni ruraipacha nin jatun mandajta charingapa munaj runacunata paicunapaj llactata huacaichichun nacashpaca huañuiman churachun—Amalickíah, Lamanitacunapash mishan tauca shinllichishca llactacunata—Teáncum huashaman tigrachin Lamanitacunapaj mishaita huañuchinbash Amalickíahta paipaj facha huasipi. Nara 67–66 C.Ñ.\n\nAlma 52\n\nAmmorón catin Amalickíahta Lamanitacunapaj jatun mandaj laya—Moroni, Teáncum, Lehi pushan Nefitacunata ali mishai macanajuipi Lamanitacunapaj contra—Mulekpaj llacta cutin japishca can, Jacob Zoramita runa huañun. Nara 66–64 C.Ñ.\n\nAlma 53\n\nLamanitacunapaj prezucuna Ashtacapacha Tiaj llactata shinlliyachingapa can—Nefitacunapamanda ninanda fiñarishpa rimarinacuna Lamanitacunata mishachin—Helamán mandaita japin ishcai huaranga viñaj huambracunata Ammónpaj llactapuracunapaj churicuna. Nara 64–63 C.Ñ.\n\nAlma 54\n\nAmmorón, Moronihuan prezucunata tigrachingapa parlarin—Moroni mañan Lamanitacuna anchurishpa richun, saquichunbash paicunapaj huañuchi mascaicunata—Ammorón mañan Nefitacuna paicunapaj macanajunacunata cuchun Lamanitacunapa munaiman curichunbash. Nara 63 C.Ñ.\n\nAlma 55\n\nMoroni prezucunata randipash na cusha nin—Lamanita ricuj runacunata machachun munachin, Nefita prezucuna cacharishcacuna can—Gid llacta japishca can yahuarta na jichashpa. Nara 63–62 C.Ñ.\n\nAlma 56\n\nHelamán shuj cartata Moroniman cachan, Lamanitacunahuan macanajuicuna imashna cajta villashpa—Antipus, Helamán Lamanitacunapaj jahuapi jatun mishaita charin—Ishcai huaranga Helamánpaj viñaj churicuna macanajun juyaillapacha ushaihuan, paicunamanda pipash na huañushca can. 1 versículopi, nara 62 C.Ñ.; 2–19 versículocunapi, nara 66 C.Ñ.; 20–57 versículocunapi, nara 65–64 C.Ñ.\n\nAlma 57\n\nHelamán villan Antipara llactata mishashcata, Cumeni ñana ushashpa saquirishcata jipaman paicuna huacaichirishcatapash—Paipaj Ammonita viñaj huambracuna millayashpa macanajun; tucui chugrishca can, ashtahuangari nipipash na huañun—Gid villan huañuita, pacajushpa rijpash prezu Lamanitacunapa. Nara 63 C.Ñ.\n\nAlma 58\n\nHelamán, Gid, Teómnerpash Manti llactata japin umachishpa—Lamanitacuna llujshin—Ammónpaj llactapuracunapaj churicuna alchishpa charishca can imashna paicuna shinllicuna cajpi paicunapaj libertadta, fetapash huacaichinapi. Nara 63–62 C.Ñ.\n\nAlma 59\n\nMoroni Pahoránda mañan Helamánpaj macanajujcunata shinllichichun—Lamanitacuna Nefíah llactata japin—Moroni fiñashca can gobiernohuan. Nara 62 C.Ñ.\n\nAlma 60\n\nMoroni Pahoránman quejarin gobiernopaj na ricuriashcamanda macanajuj runacunata—Apunchij saquin alicuna huañuchun—Nefitacuna tucui paicunapaj ushaita churan, imashnapash paicunamanda napacha ricunayachijcunapaj maquicunamanda charariringapa—Moroni gobiernohuan macanajungapa munan imashpapash paipaj macanajuj runacunaman ayudajllapi na. Nara 62 C.Ñ.\n\nAlma 61\n\nPahorán Moroniman villan na cazuicunamanda, gobiernota na cazuitapash—Jatun mandajta charingapa munaj runacuna Zarahemlata japin Lamanitacunahuan tandanajushca can—Pahorán macanajuj runacunapaj ayudata mañan na cazujcunapaj contra. Nara 62 C.Ñ.\n\nAlma 62\n\nMoroni Pahoránda ayudangapa rin Gedeón alpapi—Jatun mandajta charingapa munaj runacuna paicunapa llactata na huacaichingapa munajcunata huañuchin—Pahorán, Moronipash Nefíahta cutin mishan—Tauca Lamanitacuna Ammónpaj llactapuracunahuan tandanajun—Teáncum Ammorónda huañuchin, randipash huañun—Lamanitacuna alpamanda calpan, sumaj causai shayachishca can—Helamán tigran achil yachachinaman iglesiata shayachinbash. Nara 62–57 C.Ñ.\n\nAlma 63\n\nShiblón jipaman Helamán achil tandachishca quilcashcacunata japirca—Tauca Nefitacuna vichai alpacunaman rirca—Hagot barcocunata ruran, imacuna yacuta rirca jatun mama cocha indi huashajuj ladota—Moroníah Lamanitacunata mishan macanajuipi. Nara 56–52 C.Ñ.\n\nHelamán\n\n\n\n\n\n\nHelamán 1\n\nPahorán churi ricushpa chasquichijcunapaj yali mandaj tucun, Kishkumenmanda huañuchitucun—Pacumeni ricushpa chasquichina jatun tiarinata japin—Coriántumr Lamanitacunapaj macanajuj runacunata pushan, Zarahemlata japin, Pacumenita huañuchinbash—Moroníah Lamanitacunata mishan Zarahemlatapash cutin mishan, Coriántumrbash huañuchi tucushca can. Nara 52–50 C.Ñ.\n\nHelamán 2\n\nHelamán, Helamánpaj churi, ricushpa chasquichijcunapaj yali mandajman tigrarca—Gadiantón Kishkumenpaj tandanajushcata pushan—Helamánpaj sirvij runa Kishkumenda huañuchin, Gadiantón tandanajushcacuna calpan jichushca pambaman. Nara 50–49 C.Ñ.\n\nHelamán 3\n\nTauca Nefitacuna vichai alpacunaman rin—Paicuna cemento huasicunata ruran, tauca tandachishpa quilcashcacunata alichin—Chunga huarangacuna crijman tigrarin, bautizarinbash—Diospaj shimi runacunata quishpirinaman pushan—Nefi Helamánpaj churi ricushpa chasquichina jatun tiarinata japin. Nara 49–39 C.Ñ.\n\nHelamán 4\n\nNefitacuna chaupirin Lamanitacuna macanajujcunata tandachin Zarahemla alpata japin—Nefitacunapaman mishaicuna shamun paicunapaj na ali ruraicunamanda—Iglesia ashallayan, llactapuracuna ushai illacunaman tigran Lamanitacuna laya. Nara 38–30 C.Ñ.\n\nHelamán 5\n\nNefi, Lehipash paicunallata yachachishpa catin—Paicunapaj shuticuna cumbidan paicunapaj punda taitacuna causashpa ali ricuchishcata catichun—Cristo maijan arrepentirijcunata quishpichin—Nefi, Lehipash taucacunata crijman tigrachi ushan, prezui tucurcapash, ninapash paicunata pillurca—Yana yanapaj fuyu quimsa huaranga llactapuracunata quilparca—Alpa mama chujchun, shuj shimi runacunata mandan arrepentirichun—Nefi, Lehipash ángelcunahuan parlan, ashtacapacha tandanajushcacuna ninahuan pillui tucushca can. Nara 30 C.Ñ.\n\nHelamán 6\n\nAlita ruraj Lamanitacuna na alita ruraj Nefitacunaman yachachin—Ishcandi llactapuracuna ali miran sumaj causai, ashtaca tiaj punllacunapi—Lucifer, juchacunata rurachij, na alita rurajcunapa shungucunata, Gadiantón shuhuacunata tangachin huañuchinapi, na ali ruraicunapipash—Shuhuacuna Nefita gobiernota japin. Nara 29–23 C.Ñ.\n\nHelamán 7\n\nNefi na cazui tucun vichai alpapi Zarahemlaman tigramun—Achil mañan paipaj jardín torrepi shina llactapuracunata nin na arrepentirishpaca tucuringa. Nara 23–21 C.Ñ.\n\nHelamán 8\n\nHuaglipacha ali ricushpa chasquichijcuna mascan llactapuracunata cunvidangapa Nefipaj contra—Abraham, Moisés, Zenós, Zenoc, Ezías, Isaías, Jeremías, Lehi, Nefi tucuilla Cristomanda testificarca—Inspiraciónhuan Nefi villan ricushpa chasquichijcunapaj yali mandajta huañuchishcata. Nara 23–21 C.Ñ.\n\nHelamán 9\n\nVillajcuna ricushpa chasquichijcunapaj yali mandaj huañushcata tupan paipaj jatun tiarinapi—Cárcelpi churashca can jipaman cacharishca can—Inspiraciónmanda Nefi rijsin Seantum huañuchij cajta—Nefita huaquinguna chasquin shuj achil villachij laya. Nara 23–21 C.Ñ.\n\nHelamán 10\n\nApunchij Nefiman cun sellana ushaita—Ushaita chasquin huatangapa, cacharichingapapash cai alpapi, jahua pachapipash—Pai mandan llactapuracuna arrepentirichun nacashpa tucuringa—Espíritu apan shuj ashtacapacha tandanajushcamanda shuj ashtacapacha tandanajushcacunaman. Nara 21–20 C.Ñ.\n\nHelamán 11\n\nNefi Apunchijta mañan paicunapaj macanajuipa randi shuj ninan yarjaita cuchun—Tauca llactapuracuna huañun—Paicuna arrepentirin, Nefi Apunchijta mañan tamiata—Nefi, Lehipash chasquin tauca achil ricuchicunata—Gadiantón shuhuacuna alpapi paicunallata shinlliyan. Nara 20–6 C.Ñ.\n\nHelamán 12\n\nRunacuna cambiajllacuna can, juizu illacuna, ñapash na alita rurajcuna—Apunchij paipaj llactapuracunata castigan—Runacunapaj imapash na cai parijashpa ricuchishca can Diospaj ushaihuan—Ricushpa chasquichina punllapi, runacuna charinga mana tucurina causaita nacashpa mana tucurina condenaciónda. Nara 6 C.Ñ.\n\nHelamán 13\n\nSamuel shuj Lamanita achil villan Nefitacunapaj tucurinata imashpapash paicuna arrepentirijpilla na—Paicuna, paicunapaj charijyashcacunapash llaquichishca can—Paicuna na cazun achil villachijcunata rumihuan macan, ayacunahuan chaupipi churashcacuna can, cushijuita mascan na ali ruraicunata rurashpa. Nara 6 C.Ñ.\n\nHelamán 14\n\nSamuel tutacanapi micha tianata villan, shuj mushuj lucero Cristo nacirijpi—Cristo runacunata quishpichin temporal, espiritual huañuimanda—Paipaj huañuipaj señalcunapi quimsa yana yana punllacunata charin, faquiringapash rumicuna, jatun shinlli llaquichicunapash. Nara 6 C.Ñ.\n\nHelamán 15\n\nApunchij Nefitacunata castigarca paicunata juyaimanda—Crijman tigrashca Lamanitacuna fepi shinlli na shaijujcuna can—Apunchij Lamanitacunata shungumanda llaquinga tucuri punllacunapi. Nara 6 C.Ñ.\n\nHelamán 16\n\nNefi bautizan Nefitacunata maijan Samuelta crijcunata—Na arrepentirishca Nefitacunapaj flechacuna, rumicuna Samuelta na huañuchin—Huaquinguna paicunapaj shungucunata shinlliyachin, cutishujcuna ángelcunata ricun—Na crijcuna nin Cristopi na crinayai can, paipaj shamuita Jerusalénpi. Nara 6–1 C.Ñ.\n\n3 Nefi\n\n\n\n\n\n\n3 Nefi 1\n\nNefi, Helamánpaj churi, pambata saquishpaca rin, paipaj churi Nefi alichin tandachishca quilcashcacunata—Masqui señalcuna, juyailla ricurinacunapash ashtacapacha tiajpipash, na ali rurajcuna planda ruran huañuchingapa ali rurajcunata—Cristo nacirina tuta chayamun—Señal cushca can, shuj mushuj lucero ricurin—Llullaicuna, umachicunapash miran, Gadiantón shuhuacuna taucacunata huañuchin. Nara C.H. 1–4.\n\n3 Nefi 2\n\nNa ali ruraicuna, millanayaicunapash llactapuracunapi miran—Nefitacuna, Lamanitacunapash tandanajun paipuracuna huacaichiringapa Gadiantón shuhuacunamanda—Crijman tigrashca Lamanitacuna yurajman tigran Nefitacuna shutichishca can. Nara C.H. 5–16.\n\n3 Nefi 3\n\nGiddiani, Gadiantónpaj pushaj, mañanbacha Laconeota, Nefitacutanapash paicunamandallata saquichun paicunapaj pambacunatapash—Laconeo ajllan Gidgiddonita macanajuj runacunapaj yali mandaj capitán cachun—Nefitacuna tandanajun Zarahemlapi, Ashtacapacha Tiajpipash paicunamandallata huacaichiringapa. Nara C.H. 16–18.\n\n3 Nefi 4\n\nNefita macanajuj runacuna Gadiantón shuhuacunata mishan—Giddiani huañun, paipaj cati Zemnaríah, huarcushca can—Nefitacuna Apunchijta alaban paicunapaj mishaicunamanda. Nara C.H. 19–22.\n\n3 Nefi 5\n\nNefitacuna arrepentirin, paicunapaj juchacunata saquinbash—Mormón quilcan paipaj llactapuracuna imashna cashcata, paicunaman villan mana tucurina achil shimita—Israel tandanajushca canga paipaj caiman chaiman chajchurishcamanda. Nara C.H. 22–26.\n\n3 Nefi 6\n\nNefitacuna ali miran—Jariyai, charijyai, huajcha caiman, charij caiman nijcuna mirarca—Iglesia chaupirishca can ninanda fiñarishpa rimarinacunahuan—Satanás apan llactapuracunata tucui ricujta na cazuiman—Tauca achil villachijcuna yachachin arrepentimientota, huañuchishcacuna can—Paicunata huañuchijcuna pacalla tandanajun gobiernota mishashpa japingapa. Nara C.H 26–30.\n\n3 Nefi 7\n\nRicushpa chasquichijcunapaj yali mandaj huañuchishca can, gobierno tucurishca can, llactapuracuna chaupirin tribucunapi—Jacob, shuj anti-Cristo, shuj pacalla tandanajunacunapaj jatun mandaj tigran—Nefi yachachin arrepentimientota, Cristopi fetapash—Ángelcuna paiman achil yachachin punllan punllan, jatarichinbash paipaj huauquita huañuimanda—Tauca arrepentirin, bautizarinbash. Nara C.H. 30–33.\n\n3 Nefi 8\n\nUshashca tamiacuna, alpa chujchuicuna, rupaicuna, acapanacuna, alpapaj manllanayai tucuricuna villanbacha Cristopaj cruzpi chacatarinata—Tauca llactapuracuna tucuchishca canga—Quimsa punllacunata pambata tutalla quilpanga—Maijan puchushcacuna huacan paicunapaj ima canamanda. Nara C.H. 33–34.\n\n3 Nefi 9\n\nYanamangapi, Cristopaj shimi villan tauca llactapuracunapaj llactacunapaj tucuchita paicunapaj na ali ruraicunamanda—Pai villanbash paipaj divinidadta, villarca Moiséspaj catichunbacha saquishcacuna pactashca cajta, cunvidarca runacunata shamuchun paipaman quishpiringapa. Nara C.H. 34.\n\n3 Nefi 10\n\nTucui chulunllagu tian pambapi tauca horascunata—Cristopaj shimi ninbacha paipaj llactapuracunata tandachingapa imashna shuj atalpa tandachin paipaj uchilla pollogucunata—Llactapuracunapaj ashtahuan alita rurashcacuna alchishpa charishca carca. Nara C.H. 34–35.\n\n3 Nefi 11\n\nTaita testifican paipaj Juyashca Churimanda—Cristo ricurimun shujpa juchamanda huañunamanda villan—Llactapuracuna tacarin chugri marcacunata paipaj maquicunapi, chaquicunapi costadopipash—Paicuna caparin Hosanna—Pai yachachin imashna, ima laya cana bautismo—Randimanda pliturinapaj espíritu ayapaj can—Cristopaj yachachishca can runacuna crinapacha, bautizarishca cana, Espíritu Santota chasquina. Nara C.H. 34.\n\n3 Nefi 12\n\nJesús achil cayan, comisionanbash Chunga Ishcaita—Pai parlan Nefitacunaman shuj discursota Urcupi Yachachishca layata—Pai parlan Bienaventuranzascunata—Paipaj yachachishcacuna yalin Moiséspaj catichunbacha saquishcacunata—Runacunata mandan alipachacuna cachun imashna pai can, paipaj Taitapash alipacha can—Mateo 5-huan parijashpa ricui. Nara C.H. 34.\n\n3 Nefi 13\n\nJesús Nefitacunata Apunchijpaj Achil Mañaita yachachin—Paicuna jahua pachapi charijyanacunata mirachinga—Chunga ishcai paicunapaj achil yachachinapi mandashca can temporal cuzascunapi ama yapata yachun—Mateo 6-huan parijashpa ricui. Nara C.H. 34.\n\n3 Nefi 14\n\nJesús mandan: Ama ricushpa chasquichi; Diosta mañai; yanga achil villachijcunamanda cuidado cai—Pai quishpichisha ninbacha maijanguna Taitapaj munaita rurajcunata—Mateo 7-huan parijashpa ricui. Nara C.H. 34.\n\n3 Nefi 15\n\nJesús villachin Moiséspaj catichunbacha saquishcacuna paipi pactashca can—Nefitacuna can cutishuj llamagucuna picunamanda Jerusalénpi parlarca—Na ali ruraicunamanda, Jerusalénpi Apunchijpaj llactapuracuna na yacharca Israelpaj llamagucuna caiman chaiman chajchurishcata. Nara C.H. 34.\n\n3 Nefi 16\n\nJesús ricungapa ringa cutishuj Israelpaj chingashca llamagucunata—Tucuri punllacuna quishpiringapa villaicuna ringa Gentilcunapaman jipaman Israelpaj huasiman—Apunchijpaj llactapuracuna ricunga ñavi ñavi imaura pai Siónda cutin tigrachimujpi. Nara C.H. 34.\n\n3 Nefi 17\n\nJesús tigrashpa yachachin llactapuracunata paipaj shimicunata aliguta yarichun, achil mañachun intidimientota—Pai jambin paicunapaj unguicunata—Pai achil mañan llactapuracunamanda, na quilcai ushanalla shimicunata nishpa—Ángelcuna achil yachachin paicunapaj uchilla huahuagucunata paicuna rupajuj ninahuan muyui tucushca can. Nara C.H. 34.\n\n3 Nefi 18\n\nJesús Santa Cenata Nefitacunaman churan—Paicuna mandai tucushca can achil mañachun punllan punllan paipaj shutipi—Maijan micun paipaj aichata, ufianbash paipaj yahuarta na ali cashpata llaquichi tucushca can—Discípulocunaman cushca can ushaita Espíritu Santota cungapa. Nara C.H. 34.\n\n3 Nefi 19\n\nChunga ishcai discípulocuna achil yachachin llactapuracunata, achil mañan chasquingapa Espíritu Santota—Discípulocuna bautizashcacuna can, chasquinbash Espíritu Santota, Ángelcunapaj achil yachachipash—Jesús achil mañan na quilcai ushanalla shimicunahuan—Testifican cai Nefitacunapaj jatun ninanbacha femanda. Nara C.H. 34.\n\n3 Nefi 20\n\nJesús caran tandata, vinotapash juyailla ruraita ricuchishpa, cutin achilyachin santa cenata llactapuracunaman—Jacobpaj puchushca shamunga Apunchij paicunapaj Diosmanda yachaiman, Américata chasquinga—Jesús achil villachij can Moisés laya, Nefitacuna can achil villachijcunapaj huahuacuna—Cutishuj Apunchijpaj llactapuracuna tandachishca canga Jerusalénpi. Nara C.H. 34.\n\n3 Nefi 21\n\nIsrael tandanajushca canga imaura Mormónpaj Quilcashca llujshijpi—Gentilcuna shayachishca canga shuj libre llactapuracunashna Américapi—Paicuna quishpirishca canga paicuna crijpi, cazujpipash; cutishuj laya, paicuna anchuchi tucushca, tucuchi tucushcapash canga—Israel Mushuj Jerusalénda huasichinga, chingashca tribucunapash tigramunga. Nara C.H. 34.\n\n3 Nefi 22\n\nTucuri punllacunapi, Sión, paipaj estacacunapash shayachishca canga, Israel tandanajushca canga shungumanda llaquinapi, llaquishpapash—Paicuna mishanga—Isaías 54-huan parijashpa ricui. Nara C.H. 34.\n\n3 Nefi 23\n\nJesús aproban Isaíaspaj shimicunata—Mandan llactapuracuna achil villachijcunata mascachun—Samuel shuj Lamanitapaj Cutin Causarinamanda shimicunata paicunapaj tandachishca quilcashcacunapi mirachishca can. Nara C.H. 34.\n\n3 Nefi 24\n\nApunchijpaj villachijcuna ñanda alichinga Cati Shamuipa—Cristo ricushpa chasquichinga—Israelta mandashca can pagachun diezmota ofrendacunatapash—Shuj yuyarina quilcashca alichishca can—Malaquías 3-huan parijashpa ricui. Nara C.H. 34.\n\n3 Nefi 25\n\nCati Shamuipi, jariyaj, na alita ruraj jupa laya rupachishca canga—Elías tigramunga chai jatun manllanayai punlla nara cajpi—Malaquías 4-huan parijashpa ricui. Nara C.H. 34.\n\n3 Nefi 26\n\nJesús aliguta villan tucui cuzascunata callarimanda tucurinacaman—Uchilla huahuacuna, huahuacunapash parlan juyailla cuzascunata na quilcashca cai ushajta—Cristopaj iglesiamandacuna charin tucui cuzascunata pacta paipuracuna. Nara C.H. 34.\n\n3 Nefi 27\n\nJesús mandan paicunata Iglesiata paipaj shutipi shutichichun—Paipaj misión, shujpa juchamanda huañui sacrificiopash paipaj quishpiringapa villaicuna can—Runacuna mandashca can arrepentirichun, bautizarichun paicuna achilyachishca cachun Espíritu Santohuan—Paicuna cana can imashna Jesús can shina laya. Nara C.H. 34–35.\n\n3 Nefi 28\n\nChunga ishcaimanda iscun munan, nishcapachacunapash can shuj chasquinata Cristopaj reinopi imaura paicuna huañujpi—Quimsa Nefitacuna munan huañui jahuapa ushaita cushcapash can shina cai ushachun alpapi imaura Jesús cutin shamungacaman—Paicuna apashca can, ricunbash cuzascunata villai na saquishcata, paicuna cunan runacunapi achil yachachinajun. Nara C.H. 34–35.\n\n3 Nefi 29\n\nMormónpaj Quilcashca llujshimui shuj señal can Apunchij callarishca Israelta tandachita paipaj conveniocunata pactachijpash—Maijan na cazun paipaj achil ricuchishcacunata, carashcacunata tucuri punllapi llaquichishca canga. Nara C.H. 34–35.\n\n3 Nefi 30\n\nTucuri punllapaj Gentilcuna mandashca can arrepentirichun, Cristoman shamuna, yupashca cachun Israelpaj huasihuan. Nara C.H. 34–35.\n\n4 Nefi\n\nNefitacuna, Lamanitacunapash tucuilla tigrarin Apunchijpaman—Paicuna tucui cuzascunata pacta charin, juyailla ruraita ricuchicunata ruran, pambapi ali miranbash—Ishcai patsaj huatacuna jipa, chaupiricuna, na alicunata ruraicuna, yanga iglesiacuna, na ricunayachishpa catiriaicuna jatarirca—Quimsa patsaj huatacuna jipa, Nefitacuna, Lamanitacuna na ali rurajcuna can—Ammorón pacan achil tandachishpa quilcashcacunata. Nara C.H. 35–321.\n\nMormón\n\n\n\n\n\n\nMormón 1\n\nAmmarón yachachin Mormónman achil tandachishca quilcashcacunamanda—Macanajuicuna callarin Nefitacunahuan, Lamanitacunahuan—Quimsa Nefitacuna apai tucushca can—Na alita ruraicuna, na crina, hechicería, brujeríacunapash ashtahuan tian. Nara C.H. 321–326.\n\nMormón 2\n\nMormón Nefitacunapaj macanajuj runacunata pushan—Yahuar huañuchishpa tucuchicunapash tiarca alpa jahuapi—Nefitacuna quijarin, huacanbash llaquichi tucushcacunapaj llaquihuan—Paicunapaj ninan juyai punlla yalishca can—Mormón chasquin Nefipaj jirru fangacunata—Macanajuicuna catin. Nara C.H. 327–350.\n\nMormón 3\n\nMormón Nefitacunaman arrepentimientota yachachin—Paicuna jatun mishaita charin paicunapaj shinllicaipi jariyan—Mormón paicunata na pushasha nin, paipaj achil mañaicuna paicunamanda fe illa can—Mormónpaj Quilcashca cumbidan chunga ishcai Israelpaj tribucunata quishpiringapa villaicunapi crichun. Nara C.H. 360–362.\n\nMormón 4\n\nMacanajui, huañuchishpa tucuchicuna catirca—Na alita rurajcuna castigan na alita rurajcunata—Imaurapash shina na tiashca jatun na ali ruraicuna yali miran tucui Israelpi—Huarmicuna, huahuacunapash yanga diosman sacrificashca can—Lamanitacuna paicunapaj ñaupamanda Nefitacunata calpachi callarin. Nara C.H. 363–375.\n\nMormón 5\n\nMormón cutin Nefita macanajuj runacunata pushan huañuchishpa tucuchina macanajuicunapi—Mormónpaj Quilcashca llujshimun convencengapa tucui Israelta Jesús Cristo cajta—Paicunapaj na crimanda, Lamanitacuna caiman chaiman chajchui tucushca can, Espíritu paicunahuan macanajuita saquinga—Paicuna chasquinga quishpiringapa villaicunata Gentilcunamanda tucuri punllacunapi. Nara C.H. 375–384.\n\nMormón 6\n\nNefitacuna tandanajun Cumorahpaj alpapi tucuri macanajuipa—Mormón pacan achil quilcashcacunata Cumorah urcupi—Lamanitacuna mishan, Nefita jatun llacta tucurishca can—Huaranga huarangacuna espadahuan huañuchishca can. Nara C.H. 385.\n\nMormón 7\n\nMormón Lamanitacunata cumbidan tucuri punllacunapi Cristopi crichun, paipaj quishpiringapa villaicunata chasquichun, quishpirichunbash—Tucui maijan Bibliapi crin Mormónpaj Quilcashcatapash cringa. Nara C.H 385.\n\nMormón 8\n\nLamanitacuna mascan, tucuchinbash Nefitacunata—Mormónpaj Quilcashca llujshimunga Diospaj ushaihuan—Llaquicunata villashca can maijan Apunchijpaj ruraipaj contra, fiñai, macanajui samaita aisajcunapaj jahuapi—Nefitapaj quilcashca llujshimunga na alita rurai, jucha rurai, apostasía punllapi. Nara C.H. 400–421.\n\nMormón 9\n\nMoroni cayan maijan Cristopi na crijcunata arrepentirichun—Pai villan shuj Dios juyailla ruraita ricuchicunapaj, pimi cun achil ricuchicunata jichanbash caraicunata, señalcunatapash fielcuna jahuapi—Juyailla ruraita ricuchinacuna tucurin na crijcunamanda—Señalcuna catin maijan crijcunata—Runacunata yachajcuna cachun cutin yarichishca can rurachunbacha saquishcacunata alichichunbash. Nara C.H. 401–421.\n\nÉter\n\n\n\n\n\n\nÉter 1\n\nMoroni tandachin Éterpaj quilcashcacunata—Éterpaj genealogíata rijsichishca can—Jareditacunapaj shimirimaicunata na pandachishca can Babelpaj Torrepi—Apunchij paicunata pushasha ninbacha shuj ajllashca alpaman paicunata rurangapa shuj jatun llactata.\n\nÉter 2\n\nJareditacuna prepararin ringapa cushapacha nishca pambaman—Cai can shuj ajllashca alpa maipi runacuna Cristota sirvinapacha nacashpa tucuchishca canga—Apunchij parlan Jaredpaj huauquihuan quimsa horascunata—Jareditacuna ruran barcocunata—Apunchij tapun Jaredpaj huauquita ima laya barcocuna punchayachishca canata nichun.\n\nÉter 3\n\nJaredpaj huauqui ricun Apunchijpaj dedota imashna pai tacarin chunga sujta rumicunata—Cristo ricuchin paipaj espíritupaj cuerpota Jaredpaj huauquiman—Maijan shuj alipacha yachaita charij na jarcan velomanda—Yalichinacuna cushca can Jareditacunapaj tandachishpa quilcashcacunata michaman llujshi ushachun.\n\nÉter 4\n\nMoroni mandai tucushca can sellachun Jaredpaj huauqui quilcashcacunata—Caicuna na achil ricuchishca canga imaura runacuna Jaredpaj huauqui laya feta charingacaman—Cristo mandan runacunata paipaj shimicunapi crichun maijan paipaj discípulocunata—Runacuna mandai tucushca can arrepentirichun, crichun quishpiringapa villaicunata, quishpirichunbash.\n\nÉter 5\n\nQuimsa testigocuna, ruraillatapash shayaringa shuj testigo laya Mormónpaj Quilcashcapaj ciertopachamanda.\n\nÉter 6\n\nJaredita yacupi huanbujcuna huairacunahuan tangashca can cushapacha nishca alpaman—Llactapuracuna Apunchijta alaban paipaj alicaimanda—Oríah ajllashca can jatun mandaj cachun—Jared, paipaj huauquipash huañun.\n\nÉter 7\n\nOríah reinan rectitudpi—Shulepaj, Cohorpaj shinallata reinocuna shayarishca can, ushaita shuhuangapa, macanajui chaupipi—Achil Villachijcuna na alicachin llactapurapaj na ali ruraicunata, yanga dioscunata cungurinacunata, maijanguna jipaman arrepentirin.\n\nÉter 8\n\nTiarca macanajuicuna, randimanda plituricuna reinomanda—Akish ruran shuj juramentoshca pacalla tandanajunacuna jatun mandajta huañuchingapa—Pacalla tandanajushcacuna ayapaj can, chaimanda catin jatun llactacunapaj tucuripi—Moderno Gentilcunata tigrashpa yarichin pacalla tandanajushcacunapaj contra cai mascanga libertad tucuchingapa tucui alpacunapaj, llactacuna, jatun llactacuna.\n\nÉter 9\n\nReino yalin shujmanda cutishujman cati aillucunahuan, pacalla ruraihuan, huañuchihuanbash—Emer ricurca Ali Ruranapaj Churita—Tauca achil villachijcuna yachachin arrepentimientota—Shuj ninan yarjai, venenosa culebracuna llactapuracunata llaquichin.\n\nÉter 10\n\nShuj jatun mandajta catin cutishuj—Huaquin jatun mandajcuna ali rurajcuna can; cutishujcuna na ali rurajcuna—Imaura ali rurai mishan, llactapuracuna achilyachishca can Apunchij ali mirachinbash.\n\nÉter 11\n\nMacanajuicuna, ninanda fiñarishpa rimarinacuna, na ali ruraicuna mishan Jareditacunapaj causaita—Achil villachijcuna yachachin Jareditacunapaj tucuilla tucurinata imashpapash paicuna arrepentirijllapi na—Llactapuracuna achil villachijcunapaj shimicunata na cazun.\n\nÉter 12\n\nAchil villachij Éter llactapuracunata cutin yarichin Diospi crichun—Moroni parlan juyailla ricurinacunata, juyaillapachacunatapash fehuan rurashca can—Fe ricuchun saquirca Cristota Jaredpaj huauquiman—Apunchij cun runacunaman irquicanata paicuna humildecuna cachun—Jaredpaj huauqui fehuan Zerín Urcuta anchuchirca—Fe, shuyai, caridad minishtirishcacuna can quishpiringapa—Moroni Jesústa ñavi ñavi ricurca.\n\nÉter 13\n\nÉter parlan shuj Mushuj Jerusalénmanda shayachishca cagrijta Américapi Josépaj cati aillucunahuan—Pai achil villan, llujchishpa cachashca can, Jareditacunapaj historiata quilcan, ñaupashpa villan Jareditacunapaj tucurita—Macanajuicuna ninanda millayan tucui alpapi.\n\nÉter 14\n\nLlactapuracunapaj na ali ruraicuna shuj ninan llaquita alpa jahuaman apamun—Coriántumr macanajuiman yaicun Gileadpaj contra, jipaman Lib, jipaman Shiz—Yahuar, huañuchishpa tucuchinapash alpata quilpan.\n\nÉter 15\n\nMillones Jareditacuna macanajuipi huañun—Shiz, Coriántumrpash tandachin tucui llactapuracunata huañunapacha macanajuiman—Apunchijpaj Espíritu paicunahuan macanajuita saquin—Jaredita jatun llacta tucuilla tucurin—Coriántumrlla causan.\n\nMoroni\n\n\n\n\n\n\nMoroni 1\n\nMoroni quilcan Lamanitacunapaj alicachun—Huañuchin maijan Nefitacuna Cristota na negajpi. Nara C.H. 401–421.\n\nMoroni 2\n\nJesús curca chunga ishcai Nefita discípulocunaman ushaita Espíritu Santopaj donda cungapa. Nara C.H. 401–421.\n\nMoroni 3\n\nÉldercuna ordenan presbíterocunata, maestrocunatapash maquicunata churashpa: Nara C.H. 401–421\n\nMoroni 4\n\nImashna éldercuna, presbíterocunapash sacramental tandata achilyachinata villashca can. Nara C.H. 401–421.\n\nMoroni 5\n\nImashna sacramental vinota achilyachinata villashca can. Nara C.H. 401–421.\n\nMoroni 6\n\nArrepentirishca genticuna bautizashcacuna can, iglesiapi ali rijsirishcacunapash—Iglesia catijcuna maijan arrepentirin perdonashcacuna can—Tandanajuicuna apashca can Espíritu Santopaj ushaihuan. Nara C.H. 401–421.\n\nMoroni 7\n\nShuj cumbidai cushca can Apunchijpaj samanaman yaicuchun—Achil mañai ciertopacha munaihuan—Cristopaj Espíritu runacunaman na alimanda alita ajllachun saquin—Satanás runacuna Cristota negachun munan na alita rurachunbash—Achil villachijcuna yachachin Cristopaj shamunata—Fehuan, juyailla ruraita ricuchinacuna rurashca can, ángelcuna yachachipash—Runacuna shuyana mana tucurina causaita, caridadman quimirinapash. Nara C.H. 401–421.\n\nMoroni 8\n\nUchilla huahuacunapaj bautismo shuj ninan na ali millanayai can—Uchilla huahuacuna Cristopi causajcuna can, Shujpa Juchamanda Huañunamanda—Fe, arrepentimiento, mansedumbre, shungumanda humildad, chasquishpa Espíritu Santota, tucurinacaman catirianapash quishpirinaman apan. Nara C.H. 401–421.\n\nMoroni 9\n\nNefitacunapash, Lamanitacunapash ninanda huaglishcacuna can—Paicuna ninanda macan, huañuchinbash caishuta chaishuta—Mormón achil mañan ninan juyai, alicaipash Moronipaj jahuapi samachun mana tucurinacaman. Nara C.H. 401–421.\n\nMoroni 10\n\nMormónpaj Quilcashcapaj testimoniota chasquina Espíritu Santopaj ushaihuan—Espíritupaj dongunata cushca can fielcunaman—Espiritual don punllan punllan cumban fe—Moronipaj shimicuna parlan alpamanda—Cristopaman shamuichi, paipi alipacha caichi, cangunapaj almacunata achilyachichipash. Nara C.H. 421.\n\nMormónpaj Quilcashcapa Maipi Cajta Ricuchina\n\nMormónpaj Quilcashca, tucui jahuapi, testifican Jesucristopaj divinidadmanda, charinbash Jesucristopaj achil yachajunapaj yachajuicunatapash. Cati yachachinacuna, ricuchinata cun llactapuracunaman, pushtucunaman, yachachinacuna, Mormónpaj Quilcashcamanda ricuchicuna.\n\n", "explanation 0": "[center][font_size=26]Ashayachishpa Villachi Mormónpaj Quilcashcamanda[/font_size][/center]\n\nMormónpaj Quilcashca can shuj achil tandachishpa quilcashca punda Américapi llactapuracunamanda, quilcashca carca jirru fangacunapi. Cai quilcashcapi parlashca can chuscu jirru fangacunamanda:\n\nNefipaj Jirru Fangacuna, caicuna carca ishcai layacuna: Uchilla Jirru Fangacuna, Jatun Jirru Fangacuna. Callaricuna carca ashtahuanbacha espiritual ruraicunamanda, achil yachachi, achil villachijcunapaj yachachicunapash, jipacuna carca ashtahuanbacha ricuna cai llactapuracunapaj causaicunapaj historiamanda (1 Nefi 9:2–4). Ashtahuangari, Mosíahpaj punllamanda, jatun jirru fangacunapipash minishtirishca espiritual cuzascunata charin.\n\nMormónpaj Jirru Fangacuna, imami Mormónpaj shuj ashallayachishca Nefipaj Jatun Jirru Fangacunamanda, tauca comentariocunahuan. Cai jirru fangacuna charinbash Mormónpaj quilcashca historia, paipaj churi Moroni mirachishcacunapash.\n\nÉterpaj Jirru Fangacuna, imami ricuchin Jareditacunapaj shuj historiata. Cai tandachishpa quilcashca Moroni ashallayachirca, pimi paipaj propio villaicunata churarca, mirachircapash quilcashca historia generalhuan Éterpaj Quilcashca shutichishpa.\n\nBronce Jirru Fangacuna apamushca Lehipaj llactapuracuna Jerusalénmanda 600 C.Ñ. Cai charin picha Moiséspaj quilcashcacunata, … Judíocunapaj callarimanda shuj tandachishpa quilcashcapash, … Sedequías, jatun mandaj Judápaj reinado callaringacaman; achil villachijcunapaj villachijcunapash (1 Nefi 5:11–13). Tauca pasajecuna cai jirru fangacunamanda, Isaíasta villan, cutishuj bíblico, na bíblico achil villachijcunatapash, ricurin Mormónpaj Quilcashcapi.\n\nMormónpaj Quilcashca chunga picha minishtirishca pushtucunata nacashpa chaupishcacunata charin, rijsishca, shujlla excepciónhuan, quilcashcacuna, tucuilla charin principal autorpaj shutita. Callarishpa (sujta quilcashcacuna, Omnihuan tucurin) can shuj shimirimaiman tigrachi Nefipaj Uchilla Jirru Fangacunamanda. Omnipaj quilcashcamanda Mosíahcaman can shuj quimichishca Mormónpaj Shimicuna nishpa shutichishca. Cai quimichishca tandachin quilcashcata Uchilla Jirru Fangacunapi charijta Jatun Jirru Fangacunapaj Mormón ashallayachishcahuan.\n\nLlashaj pushtu, Mosíahmanda Mormóncaman, 7 Capítulopash, can shuj shimirimaiman trigrachi Mormón ashallayachishca Nefipaj Jatun Jirru Fangacunamanda. Tucurishpa, Mormón 8 capítulomanda, cai volumen tucurinacaman, Moroni, Mormónpaj churi quilcashca carca, pimi, paipaj taitapaj causashcata quilcashpa tucuchishca jipa, Jareditacunapaj quilcashcata ashallayachirca (Éterpaj Quilcashca shutihuan) jipaman mirachirca pushtucunata rijsishca Moronipaj Quilcashca shutihuan.\n\nNara C.H. 421, Moroni, Nefitacunapaj tucuri achil villachij-historiador, sellarca achil quilcashcata, pacarcapash caita Apunchijpa, tucurimui punllacunapi ricurimuchun, imashna Diospaj shimi nishca shina paipaj punda achil villachijcunahuan. C.H. 1823pi, chai Moronillata, chai horas shuj cutin causarishca personaje, Achil Villachij José Smithta ricuj shamurca, jipallaman jirru fangacunapi quilcashcata paiman curca.\n\n", "1-ne 1": "[center][font_size=26]Nefipaj Callari Quilcashca[/font_size][/center]\n\nPaipaj Reinado Achil Yachachishcapash\n\nLehipaj shuj tandachishpa quilcashca paipaj huarmi Saríahpajpash, paipaj chuscu churicunapash, shutichishca, (rucumanda callarishpa) Lamán, Lemuel, Sam, Nefipash. Apunchijca Lehiman Jerusalénpaj alpamanda llujshi nishpa villan, imashpa pai runacunaman paicunapaj na ali ruraicunamanda achil villarca paicuna huañuchingapa munan. Pai quimsa punllacunata jichushca pambapi paipa aillucunahuan purirca. Nefi paipaj huauquicuna cumbajpi Jerusalénpaj alpaman judíocunapaj quilcashcacunamanda tigran. Paicunapaj llaquiricunamanda tandachishpa quilcashca. Paicuna Ismaelpaj ushicunahuan cazaran. Paicuna aillucunata pushashpa jichushca pambaman rin. Paicunapaj llaquiricuna llaquicunapash jichushca pambapi. Paicunapa maita purishcacuna. Paicuna jatun yacucunaman shamun. Nefipaj huauquicuna paita na cazun. Pai paicunata pandachirca, shuj barcota rurarca. Paicuna chai pushtuta Ashtacapacha Tiaj nishpa shutichirca. Paicuna jatun yacucunata cushapacha nishca alpaman yalirca, ashtahuanbash. Cai can Nefipaj tandachishpa quilcashcamanda; shuj shimipica, ñuca Nefi cai tandachishca quilcashcacunata quilcarcani.\n\n[center][font_size=26]1 Capítulo[/font_size][/center]\n\n[i]Nefi paipa llacta tandachishpa quilcashcacunata callarin—Lehi achil muscuipi ricun shuj nina pilarta shuj achil villana quilcashcamanda liin—Pai Diosta alicachin, Mesías shamunata villan, Jerusalén tucurinatapash achil villachin—Pai Judíocunahuan na ricunayachishpa cati tucurca. Nara 600 C.Ñ.[/i]\n\n1 Ñuca, Nefi, ali taitacunamanda nacirimushcani, caimanda ñuca taitapa tucui yachajushcacunata yachachihuarca; ñuca causai punllacunapi ashtaca llaquicunata ricushcani, shina cajpipash Apunchijca tucui ñuca causai punllacunapi ashtacapacha shinllichihuashca; ari, shuj jatun yachajushcacunata alicaita Diospaj na villashcacunapash yachaj chayashcani, caimanda ñucapaj imashna causashcacunata tandachishpa quilcashcacunata rurani.\n\n2 Ari, ñuca taitapaj shimirimaipi quilcani shuj tandachishca quilcashcacunata rurani, chaicunaca Judíocunapaj yachajushcacunami, egipciocunapaj shimirimaipash.\n\n3 Ñuca cai tandachishca quilcashca ñuca rurashca na llulla cajta yachanimi; caitaca ñuca maquihuanbacha rurani; caita ñuca yachajushcacunahuan rurani.\n\n4 Caimanda yalishca jipa chaira callaripi Sedequíaspaj reinado callari huata, Judápaj jatun mandaj, (ñuca taita, Lehi, tucui paipaj causana punllacunata Jerusalénpi causarcami); chai huatapillata shamurca tauca achil villachijcuna, runacunaman arrepentirinatapacha villachishpa, nacashpaca cai jatun llacta Jerusalénca tucuchishca canga.\n\n5 Chaimanda yalishca jipa ñuca taita, Lehi, purishpa rijushpa achil mañarca Apunchijta, ari, tucui shunguhuanbacha, paipaj llactapuracunamanda.\n\n6 Yalishca jipa pai Apunchijta achil mañajujpica, shuj nina pilar shamurca shuj rumi jahuapi paipa ñaupapi ricurirca; pai ashtacata ricurca uyarcapash; cuzascunata pai ricuimanda uyaimandapash manllashpa chujchurcapachami.\n\n7 Yalishca jipa Jerusalénpi paipaj huasiman tigrarca; paipaj samana pushtupi paillata urmarca, espírituhuan apai tucushpa cuzascunata pai ricushca caimanda.\n\n8 Espírituhuan apai tucushca caimanda, pai shuj achil muscuipi pushai tucurca, chaipica jahua pacha pascarijta ricurca, pai ricurcapashmi Dios paipa jatun tiarinapi tiajujta, mashna cajta na yachai ángelcunahuan muyushca paicunapa Diosta cantashpa adorashpa layapi.\n\n9 Yalishca jipapash pai ricurca Shuj chaupi jahua pachamanda uriajumujta, pai ricurcapashmi paipa punchapamba caica chaupi punlla inditapash yali punchapamba carca.\n\n10 Paica cutishuj chunga ishcaicunatapash paita catinajujta ricurca, paicunapaj punchalla caica jahua pachapi lucerocunatapash yalishca carca.\n\n11 Paicuna uriajumushpa rirca alpa jahuallapi; callarijca shamushpa ñuca taitapa ñaupapi shayarirca, paiman shuj quilcashcata curca, paita liichun mandarca.\n\n12 Yalishca jipa pai liijujpica, paica Apunchijpaj espírituhuan junda carca.\n\n13 Pai liirca, nishpa: ay, ay quiquin Jerusalén, ñuca quiquinba millanayaicunata ricumurcani! Ari, ñuca taita tauca cuzascunapash Jerusalénmanda liirca—caica tucuchishca cagrijtapash, chaipi causajcunapash; tauca huañuchi tucunga espadahuan, taucacuna Babiloniaman huatai tucushcashna apai tucunatapash.\n\n14 Yalishca jipa imaura ñuca taita liimanda tauca jatun juyaillapacha cuzascunata ricuimanda, pai tauca cuzascunata Apunchijman caparirca; cashna laya: Jatun juyaillapachami quiquinba rurashcacunaca, Oh Tucui Ushaita Charij Apunchij Dios! Quiquinba jatun tiarinaca caru jahua pachacunapimi, quiquinba ushaipash, alicaipash, llaquinapash tucui cai pachapi causajcuna jahuapimi can; quiquin llaquij caimanda, quiquinga maijan quiquinbaman shamujcunataca na tucurichun saquinguichu!\n\n15 Cashna laya ñuca taitapaj shimi rimaica carca paipaj Diosta alabajuipi; paipaj alma ninanda cushijuimanda, paipaj tucuilla shungu jundashca carca, cuzascunata imata pai ricushca caimanda, ari, imata paiman Apunchij ricuchishca caimanda.\n\n16 Cunan ñuca, Nefi, mana ruranichu shuj tucuilla tandachishpa quilcashcata cuzascunamanda imata ñuca taita quilcashcata, pai quilcarca tauca cuzascunata imata pai achil ricuicunapi muscuicunapipash imata ricushcata; imata pai achil villachishcata rimashcatapash paipaj huahuacunaman, chaicunataca ñuca tucuilla tandachishpa quilcashcata mana rurashachu.\n\n17 Ashtahuangari shuj tandachishpa quilcashcata ñuca causai punllacunapi rurashcacunata ñuca rurasha. Riqui, Ñuca shuj tandachishcata ñuca taitapaj tandachishca quilcashcacunamanda rurani, jirru fangacunapi imatami ñuca maquihuanbacha rurashcani; chaimanda, ñuca taitapaj quilcashcacunata tandachishca jipa shuj tandachishpa quilcashcata ñucapaj causaimanda rurashami.\n\n18 Chaimanda, ñuca munani quiquinguna yachachun, Apunchijca ñuca taita Lehiman tauca juyaillapacha cuzascunata ricuchishca jipa, ari, Jerusalénda tucuchinamanda, riqui paica runacunaman llujshishpa, paicunaman ima cuzascunata imata pai ricushcata uyashcatapash achil villana yachachitapash callarirca.\n\n19 Yalishca jipa Judíocunaca paita na cazushpa asirca, cuzascunamanda imata paicunamanda testificarca, pai ciertopacha paicunapaj na ali ruraicunamanda millanayaicunamandapash testificarca; pai ima cuzascunata imata pai quilcashcapi liirca, shuj Mesías shamunata punchalla ricuchishcapash, cai pachapaj jatun causachinatapashmi testificarca.\n\n20 Judíocuna imaura cai cuzascunata uyashpa paicuna paita fiñarca; ari, imashna punda achil villachijcunatashna, picunatami paicuna llujchishpa cacharca, rumihuan pigashpa, huañuchishpapash; paicuna paipaj causaita quichungapa munarca, ashtahuangari riqui, ñuca Nefi, quiquingunaman ricuchigrini Apunchijpaj shungumanda llaquinaca tucui picunapata pai ajllashcacuna can, paicunapa femanda, paicunata shinllichingapa cacharirina ushaita charingacaman.\n\n", "1-ne 2": "[center][font_size=26]2 Capítulo[/font_size][/center]\n\n[i]Lehipa aillucunata jichushca pambaman Puca Jatun Mama Cochata ladota pushan—Paicunapaj charishcacunata saquin—Lehi Apunchijman shuj sacrificiota cun paipaj churicunaman rurachunbacha saquishcacunata alichichun yachachinbash—Lamán Lemuelpash paicunapaj taitata huashariman—Nefi cazuj can fehuan achil mañan; Apunchijca paihuan parlan, pai ajllai tucun paipaj huauquicunata mandachun. Nara 600 C.Ñ.[/i]\n\n1 Caimanda riqui, yalishca jipa Apunchijca ñuca taitaman parlarca, ari muscuipipash, paiman nircapash: Lehi quiquinga achilyachishca cangui, cuzascunata imata rurashca caimanda; quiquinga fielmi cashcangui cai runacunaman yachachishcangui imatami ñuca quiquinman mandashcata, riqui, paicuna quiquinba causaita quichungapa munan.\n\n2 Yalishca jipa Apunchijca ñuca taitata mandarca, shuj muscuipi paipaj ailluta apashpa jichushca pambaman richun.\n\n3 Yalishca jipa paica Apunchijpaj shimita cazuj carca, chaimanda Apunchij paita imashna mandashcata rurarca.\n\n4 Yalishca jipa paica jichushca pambaman rirca. Paipaj huasita, paipaj chasquina alpatapash, paipaj curitapash, paipaj culquitapash, paipaj juyailla cuzascunatapash saquirca, paihuan nimata na aparca, paipa aillucashcatalla, micunacunatapash, facha huasicunatapash apashpa, jichushca pambaman rirca.\n\n5 Pai, pata ladota urai shamurca puca mama cocha manñalla; pai jichushca pambapi purirca manñacunapi maijanmi puca mama cocha ladolla can; pai jichushca pambapi purircapacha paipa ailluhuan, caicunaca carcami ñuca mama, Saríah, ñuca rucu huauquicunapash, paicuna carca Lamán, Lemuel, Sam.\n\n6 Yalishca jipa imaura pai quimsa punllacunata jichushca pambapi purishca carca, pai paipaj facha huasita shuj pugru pamba ladota shayachirca shuj rijuj yacu ladota.\n\n7 Yalishca jipa pai shuj rumicunahuan altarta rurarca, Apunchijman shuj ofrendata ricuchirca, Apunchij ñucanchi Diosta pagui nirca.\n\n8 Yalishca jipa paica jatun yacuta shutichirca, Lamán, caica puca mama cochaman yaicumujurca; pugru pambaca manñacunapi yacu shimiman quimiriaj carca.\n\n9 Imaura ñuca taita cai yacucuna jatun yacumanda puca mama cochapa pujyuman yaicumujta ricurca, pai Lamánman parlarca, nishpa: Oh quiquin cai jatun yacushna, tucui ali rurana pujyuman calpajushcanguimanlla!\n\n10 Cunan pai caita Lemueltapash parlarca: Oh quiquin cai pugru pambashna cashcanguiman, shinlli na shaijushpa na cuyurishpa catijujlla Apunchijpaj rurachunbacha saquishcacunata alichishpa!\n\n11 Cunan, Lamán, Lemuelpash shinlli shungu caimanda pai caita parlarca; caimanda riqui paicuna tauca cuzascunapi paicunapa taitata huasharimarca, pai shuj achil muscuj jari caimanda, paicunata ñaupashpa Jerusalénpaj alpamanda llujchimurca, paicunapa chasquina alpata saquishpa, paicunapa curitapash, paicunapa culquitapash, paicunapa juyailla cuzascunatapash, jichushca pambapi huañungapa. Caitaca paicuna nirca paica paipaj shungupa muspaj yuyashcallacuna rurashca can.\n\n12 Shinami Lamán Lemuelpash, rucu huauquicuna cashpapash, paicunapaj taitata huasharimarca. Paicuna huasharimarca na yachaimanda Dios imashna randi cajta pimi paicunata rurashca can.\n\n13 Paicuna critapash na crirca Jerusalénca, chai jatun llacta, tucuchishca canata Achil villachijcunapa shimicuna nishcashna. Paicuna Judíocunashna carca picunami Jerusalénpi carca, picunami ñuca taitata causaita quichungapa munarca.\n\n14 Yalishca jipa imata ñuca taita paicunaman Lemuelpaj pugru pambapi parlarca, ushaihuan, espírituhuan junda caimanda, paicunapa tucuilla cuerpocunacaman paipaj ñaupapi chujchurca. Paica paicunata pandachirca, paicuna paihuan cutin fiñashpa rimanata manllarca; shinashpa, paicuna tucui rurai nishcacunata rurarca.\n\n15 Ñuca taitaca facha huasipi causarca.\n\n16 Yalishca jipa ñuca Nefi, chairapacha viñaj huambra caimanda, shina cajpipash jatun viñai caimanda, ashtahuangari ninan munaita charimanda Diospaj na villashcacunata yachangapa, caimanda, Ñuca Apunchijta mañarcani; riqui pai ñucata ricungapa shamurca, ñuca shunguta amujyachirca chaimanda ñucaca tucui ñuca taitapaj shimicuna parlashcata crircani; caimanda, ñuca mana ñuca huauquicunashna na cazuj carcanichu.\n\n17 Ñuca Sam-man parlarcani, paiman yachaj chayachishpa ima cuzascunata Apunchijca ñucaman paipaj achil espírituhuan ricuchishca carca. Yalishca jipa pai ñuca shimicunapi crirca.\n\n18 Ashtahuangari, riqui, Lamán Lemuelpash ñuca shimicunata na uyanayachirca; paicunapaj shinlli shungucunamanda llaquirishpa paicunamanda Apunchijta ñuca mañarcani.\n\n19 Yalishca jipa Apunchij ñucaman parlarca, nishpa: quiquinga achilyachishca cangui, Nefi, quiquinba femanda, quiquin ñucata utsia mascaimanda, jariyanata na yarij shunguhuan.\n\n20 Shinapacha quiquin ñuca rurachunbacha saquishcacunata alchishpaca, ari charijyanguichijmi, cushapacha nishca alpaman ñaupashpa pushasha; ari shuj alpa chai ñuca quiquingunaman alichishca carca; ari shuj alpa maijan tucui alpacunamanda ajllashcapacha.\n\n21 Shinapacha quiquinbaj huauquicuna quiquinda na cazujpi, paicuna Apunchijpaj ñaupamanda anchuchi tucunga.\n\n22 Shinapacha quiquin ñuca rurachunbacha saquishcacunata alichishpaca, quiquin quiquinbaj huauquicunapa shuj mandaj shuj yachachij tucunguimi.\n\n23 Chaimanda riqui, ima punlla paicuna ñucata na cazujpica, ñuca paicunata llaquichisha llaquinayai llaquihuan, paicunaca na ushaita charingachu quiquingunapaj cati aillucunapa jahuapi, imashpapash paicuna ñucata na cazujpillachari.\n\n24 Shina cai cashna cajpi paicuna ñucata na cazujpica, paicuna quiquingunapaj cati aillucunapa shuj astishna canga, paicunata tangashpa cutin yarichingapa ñucata yarichun.\n\n", "1-ne 3": "[center][font_size=26]3 Capítulo[/font_size][/center]\n\n[i]Lehipaj churicuna Jerusalénman tigran bronce jirru fangacunata apamungapa—Labán jirru fangacunata na cungapa munan—Nefi paipa huauquicunata cutin yarichin shinlliyachinbash—Labán paicunapaj charishcacunata shuhuan paicunata huañuchingapa yuyan—Lamán, Lemuel, Nefita, Samdapash huajtan shuj ángelhuanmi rimaitucun. Nara 600–592 C.Ñ.[/i]\n\n1 Yalishca jipa ñuca, Nefi, Apunchijhuan parlashca jipa tigrarcani, ñuca taitapa facha huasiman.\n\n2 Yalishca jipa pai parlahuarca, nishpa: riqui ñuca shuj muscuita muscushcani, chaipimi Apunchijca ñucata mandahuarca quiquin quiquinbaj huauquicunahuan Jerusalénman tigrana canguichi.\n\n3 Caimanda riqui, Labán Judíocunapaj quilcashcacunata charin ñuca punda taitacunapaj genealogíacunatapash, chaicunaca bronce jirru fangacunapimi quilcashca.\n\n4 Caimanda, Apunchijca mandahuarca quiquin quiquinbaj huauquicunapash Labánpaj huasiman rina canguichi, quilcashcacunata mascaichi, chaicunata cai jichushca pambaman apamuichi.\n\n5 Cunan, riqui quiquinbaj huauquicuna huashariman, nishpa caica shuj shinlli cuzasmi maijan paicunamanda ñuca minishtishcani; shinapash riqui ñuca paicunamanda na minishtishcanichu, ashtahuangari Apunchijpaj rurachunbacha saquishcacunacami.\n\n6 Caimanda ri, ñuca churi, quiquinga Apunchijhuan shinllichi tucushca cangui, quiquin na huasharimashcamanda.\n\n7 Yalishca jipa ñuca, Nefi, ñuca taitata nircani: Ñuca risha rurashapash Apunchijpaj cuzascunata rurachunbacha mandashcata, caitaca ñuca yachani Apunchijca rurachunbacha saquishcacunataca na cunllu runacunapaj huahuacunamanga, pai shuj ñanda paicunaman nara alichishpaca paicunata mandashca cuzascunataca pactachi ushachun.\n\n8 Yalishca jipa imaura ñuca taita uyashca carca cai shimicunata pai ninandapacha cushijurca, pai yachaimanda Apunchijpaj achilyachishca ñuca cajta.\n\n9 Ñuca, Nefi, ñuca huauquicunapash jichushca pambata ri callarircanchi, ñucanchipaj facha huasicunahuan, jahua Jerusalénpaj alpaman ringapa.\n\n10 Yalishca jipa imaura ñucanchi jahua Jerusalénpaj alpaman rishpaca, ñuca, ñuca huauquicunapash caishuhuan chaishuhua tapurircanchi.\n\n11 Ñucanchi ricurcanchi maijanmi Labánpaj huasiman rinata. Yalishca jipa suertita Lamánpa urmarca; Lamánca Labánpaj huasiman rishpa yaicurca, paica parlarca paihuan paipa huasipi tiajujpi.\n\n12 Pai Labánpaj fangacunata mañarca chaicunaca bronce jirru fangacunapi quilcashca carca, chaicunaca ñuca taitapaj genealogíata charirca.\n\n13 Riqui, yalishca jipa Labánga millayarca, paipaj ñaupamanda llujchishpa calpachirca; paica quilcashcacunata pai na charichun munarca. Chaimanda, paita nirca: Riqui quiquinga shuj shuhua cangui, ñuca quiquinda huañuchigrini.\n\n14 Ashtahuangari Lamán pacajushpa paipaj ñaupamanda calparca, Labán ima cuzascunata rurashcata, ñucanchiman nirca. Ñucanchi ninanda llaquiyai callarircanchi, ñuca huauquicuna ña ñuca taitapaman jichushca pambapi tigragrinajurca.\n\n15 Ashtahuangari riqui ñuca paicunata nircani: imashna Apunchij causan, imashna ñucanchipash causanchi, ñucanchi ñucanchipaj taitapaman jichushca pambapi na urai rishunchichu imaura pactachingacaman Apunchij imata ñucanchita mandashcata.\n\n16 Chaimanda, fielcuna cashunchi Apunchijpaj rurachunbacha saquishcacunata alichishpa; caimanda ñucanchi taitapaj chasquina alpaman urai jacuchi, riqui pai curita culquitapash saquirca, tucui laya charishcacunatapash. Apunchijpaj rurachunbacha saquishcacunamanda pai tucui caicunata rurarca.\n\n17 Pai yachaimanda Jerusalénca tucuchishca cana cajpi, runacunapaj na ali ruraicunamanda.\n\n18 Riqui, paicuna Achil villachijpa shimicunata na chasquirca. Chaimanda, imashpapash ñuca taita chai alpapillata cashpaca paita chai alpamanda llujshichun mandashca jipa, riqui, pai huañunmanbash carca. Chaimanda, pai chai alpamanda llujchi tucui minishtirishcapacha carca.\n\n19 Riqui, Diospi jatun yachaimi ñucanchi cai quilcashcacunata apamuna, ñucanchi ñucanchipaj huahuacunaman ñucanchipaj taitacunapaj shimi rimaicunata alchishpa charingapa;\n\n20 Ashtahuangari ñucanchi paicunaman alchishpa chari ushangapa shimicunata imatami parlashca carca tucuilla achil villachijcunapa shimicunahuan, chaicuna cushca carca Diospa espírituhuan ushaihuanbash, imaura cai pacha callarishcamanda, cunan punllacaman.\n\n21 Yalishca jipa cashna laya shimi rimaicunahuan ñuca huauquicunata yarichircani, paicunaca fielcuna cachun Diospa rurachunbacha saquishcacunata alichishpa.\n\n22 Yalishca jipa ñucanchi ñucanchipaj chasquina alpaman urai rircanchi, ñucanchi curi culquita juyailla cuzascunatapash tandachircanchi.\n\n23 Cai cuzascunata tandachishca jipa, ñucanchi cutin Labánpaj huasiman rircanchi.\n\n24 Yalishca jipa ñucanchi Labánpaman yaicurcanchi, paita mañarcanchi ñucanchiman cuchun quilcashcacunata chaicuna bronce jirru fangacunapi quilcashca carca, chaicunamanda ñucanchipa curi, culqui, tucui juyailla cuzascunatapash paiman cuna carcanchi.\n\n25 Yalishca jipa Labán ñucanchipa charishcacunata ricurca, caicunaca alipacha carca, pai ninanda munarca, shinashpa ñucanchita canllaman calpachirca, paipa runacunata ñucanchita huañuchichun cachamurca, shinashpa pai ñucanchipa charishcacunahuan quidangapa.\n\n26 Yalishca jipa ñucanchi Labánpaj runacunamanda ñaupashpa llujshircanchi, ñucanchi munai na munai churai tucurcanchi ñucanchipaj charishcacunata huashaman saquingapa, chaicuna Labánpaj maquipi urmarca.\n\n27 Yalishca jipa ñucanchica jichushca pambaman calparcanchi, Labánpaj runacuna ama ñucanchita japichun, ñucanchi shuj rumi ucupi pacajurcanchi.\n\n28 Yalishca jipa Lamán ñucahuan millai carca, shinallata ñuca taitahuanbash; Lemuelpash shinallata carca, pai Lamánpaj shimicunata uyaimanda. Chaimanda Lamán Lemuelpash ñucanchita shinlli shimicunata rimarca, paicunapaj jipa huauquicunata, paicuna shuj varahuan huajtarcapashmi.\n\n29 Yalishca jipa imashna paicuna ñucanchita shuj varahuan huajtajujpi, riqui Apunchijpaj shuj ángel shamushpa paicunapa ñaupapi shayarirca, pai paicunata parlarca, nishpa: imashpata quiquinba jipa huauquita shuj varahuan huajtanguichi? Nachu yachanguichi Apunchijca paita ajllashca cangunapa mandaj cachun, caicuna cangunapa na ali ruraicunamanda? Riqui canguna Jerusalénman cutin rina canguichi, Apunchijca Labánda cangunapaj maquipi cunga.\n\n30 Ángelca ñucanchita parlashca jipa, rirca.\n\n31 Ángel rishca jipa, Lamán Lemuelpash cutin huasharimai callarirca, nishpa: imashnashi Apunchijca Labánda ñucanchipaj maquipi cunga? Riqui, paica shuj shinlli runami, paica pichachungata mandaita ushan, ari, pichachungatapash paica huañuchita ushan; shinashpa imashpa na ñucanchita?\n\n", "1-ne 4": "[center][font_size=26]4 Capítulo[/font_size][/center]\n\n[i]Nefi Labánda huañuchin Apunchij mandaimanda jipaman bronce jirru fangacunata umachishpa japin—Zoram ajllan Lehipaj aillucunahuan jichushca pambapi tandanajungapa. Nara 600–592 C.Ñ.[/i]\n\n1 Yalishca jipa ñuca huauquicunaman parlarcani, nishpa: Jerusalénman cutin vichai jacuchi, fielcuna cashunchi Apunchijpaj rurachunbacha saquishcacunata alichishpa; riqui pai tucui cai pachata yali ushaihuan, shinaca imashpata Labán paipaj pichachungacunatapash na yali ushanga, ari, paipaj huaranga huarangacunatapash?\n\n2 Chaimanda vichai jacuchi; Moisés laya shinllicuna cashunchi; paica puca mama cocha yacucunata parlarcapacha, chaicuna caiman chaiman anchurirca, ñucanchi taitacuna, huatai tucushcashna canamanda, chaquishca alpata yalimurca, Faraónba macanajuj runacuna catimurca puca mama cocha yacupi pambarishpa huañurca.\n\n3 Cunan riqui caicuna na llulla cajta yachanguichi; shuj ángel ñucanchiman parlashcatapash yachanguichi; imashpata na tucui shungu cringuichi? Vichai jacuchi; Apunchijca ñucanchita cacharita ushan, ñucanchi taitacunatashna, Labánda tucuchitapash, Egipciocunatashna.\n\n4 Cunan cai shimicunata parlajpica, paicuna fiñashcara carca, huasharimashpa catinajurcara; shinapash paicuna Jerusalénpa pircacunacaman cati nihuarca.\n\n5 Caica tutapi carca; ñuca paicunata canlla pircacunapi pacajuichi nircani. Paicunallata pacajushca jipa, ñuca Nefi, llactaman alilla yaicurcani Labánpaj huasiman quimiringapa rircani.\n\n6 Espíritu pushajpi, ima cuzascunata ñuca ruragrijuita na yachashpata rijurcani.\n\n7 Ashtahuangari ñuca rircani ñaupaman, Labánpaj huasiman ña quimirishpa shuj runata ricurcani, ñuca ñaupapi alpaman urmarca, paica vinohuan machashca carca.\n\n8 Ñuca paipaman quimirijpica Ñuca tuparcani Labán cashcata.\n\n9 Paipa espadata ricurcani, maipi alichishcamanda llujchircani; maqui charinaca curi cashcahuan rurashca carca, rurashca layaca alipacha carca, ñuca ricurcani espadaca juyaillapacha acero carca.\n\n10 Yalishca jipa espíritu ñucata tangahuarca Labánda huañuchichun; ashtahuangari ñuca shungupi nircani: Nimaura ñuca jaripa yahuarta na jichashcanichu. Ñuca huashanchirircani paita na huañuchishachu yashpa.\n\n11 Espírituca cutin nihuarca: Riqui Apunchijca paita quiquinba maquicunapi cushca can. Ari, ñuca yachanipash paica ñuca causaitapacha quichungapa munarca; ari, paica Apunchijpaj rurachunbacha saquishcacunata na cazunpashmi; paica ñucanchi charishcacunatapash aparca.\n\n12 Yalishca jipa espírituca ñucata cutin nirca: paita huañuchi, Apunchijca paita quiquinba maquicunapi cushca can;\n\n13 Riqui Apunchijca huañuchin na alicunata paipa tucui ali munaicuna pactamuchun. Cai alichari canman shuj na ali jari huañushpara shuj jatun llacta Diospi na crishpa asha asha chingarina ama asha asha tucurichun.\n\n14 Cunan, imaura ñuca, Nefi, cai shimicunata uyashpaca, Apunchijpaj shimicunata yarircani imatami pai jichushca pambapi ñucaman parlarca, nishpa: Imashna quiquinba cati aillucuna ñuca rurachunbacha saquishcacunata alichishpaca, paicuna cushapacha nishca alpapi ali miranga.\n\n15 Ari, ñuca yuyarcanipash paicunaca Apunchijpaj rurachunbacha saquishcacunata na alichingachu imasha Moiséspaj catichunbacha saquishcacunapishna, imashpapash paicuna catichunbacha saquishcacuna charishpaca.\n\n16 Ñuca yacharcanipashmi chai catichunbacha saquishcacunaca bronce jirru fangacunapi quilcashca cajta.\n\n17 Cutinbash, ñuca yacharcani Apunchijca Labánda ñuca maquicunapi caimanda cushca—ñuca tandachishca quilcashcacunata imashna paipaj rurachunbacha saquishcacunashna apamuchun.\n\n18 Chaimanda ñuca espíritupa shimita cazurcani, Labánda uma ajchamanda japircani, ñuca paipa espadahuanllata umata cuchurcani.\n\n19 Jipaman ñuca paipa espadahuanllata umata cuchushpa, ñuca Labánpaj churajunacunata japircani ñucapa cuerpopi chaicunata churajurcani; ari, tucui uchillacunacaman; ñuca paipa armadurata ñuca lomocunapi chumbilishpa huatarircani.\n\n20 Ñuca caita rurashca jipa, Labánpaj tesorocuna alichishca pushtuman rircani. Labánpaj tesorocuna alichishca pushtuman chayashpaca, riqui Labánpaj sirvij runata ricurcani paica tesorocuna alichishca pushtupa llavecunata charirca. Ñuca paita Labánpaj shimirimaihuan, jacu ñucahuan maipimi tesorocuna alichishca pushtuman mandarcani.\n\n21 Paica ñuca paipa mandaj Labánmi yarca, paica churajunacunata, espadata ñuca lomocunapi chumbilishpa huatarishcatapash ricurca.\n\n22 Pai parlahuarca Judíocunapa rucucunamanda, pai yachaimanda paipaj mandaj, Labán, tutapi paicunahuan cashca cajpi.\n\n23 Ñuca parlarcani Labán cajshnalla.\n\n24 Ñuca parlarcanipash ñuca chai quilcashcacunata apanata, chai bronce jirru fangacunapi cajcunata, ñuca rucu huauquicunaman picunami canlla pircapi carca.\n\n25 Mandarcanipashmi ñucata catihuachun.\n\n26 Pai, iglesiamanda huauquicunata parlajun yarca, Labánpacha can yarca, pitami ñuca huañuchircani, chaimanda pai catihuarca.\n\n27 Pai ñucaman tauca viaje Judíocunapaj rucucunamanda parlarca, ñuca huauquicunapaman tigrajujpi, paicuna canlla pircacunapi carca.\n\n28 Yalishca jipa Lamán imaura ricuhuarca ninanda manllarirca, shinallata Lemuel, Sampash. Paicuna ñuca ñaupamanda calparca; paicuna Labánmi yarca, pai ñucata huañuchishpa paicunatapash huañuchingapa munan yarcapash.\n\n29 Yalishca jipa paicunata cayarcani, paicuna uyahuarca; chaimanda paicuna ñuca ñaupamanda calpaita saquirca.\n\n30 Yalishca jipa Labánpaj sirvij runa ñuca huauquicunata ricushpa manllai callarirca, ñalla ñuca ñaupamanda calparca Jerusalén llactaman tigrangapa.\n\n31 Cunan ñuca Nefi, shuj jatun viñai runa caimanda, Apunchijpaj shinllicaita chasquishcapash caimanda, Labánpaj runata charircani, paita japishpa charircani, pai na calpai usharcachu.\n\n32 Yalishca jipa paihuan parlarcani, ñuca shimicunata uyahuarca, imashna Apunchij causan, ñuca causanipash, pai ñucanchipaj shimicunata uyajpica, ñucanchi paipa causaita huacaichishun.\n\n33 Ñuca paiman parlarcani, juramentota rurarcani ama manllaita charichun; paica ñucanchishna libre jari canga ñucanchihuan jichushca pambaman urai rijpi.\n\n34 Ñuca paiman parlarcanipash, nishpa: Apunchijpacha ñucanchita cai cuzascunata rurachun mandashca carca; nachu utsia mascajcuna cana canchi Apunchijpaj rurachunbacha saquishcacunata alichishpa? Chaimanda, quiquin jichushca pambaman ñuca taitapaman urai rijpica quiquin ñucanchipurashna causangui.\n\n35 Yalishca jipa Zoram ñuca parlashca shimicunamanda cushijuita japirca. Cunan chai runapa shutica Zoram carca; pai jichushca pambaman ñucanchi taitapaman rishapacha nirca. Ari, paipash shuj juramentota rurarca cunanmanda ñucanchihuan casha nishpa.\n\n36 Cunan ñucanchi munarcanchi pai ñucanchihuan cachun caimanda, Judíocuna ñucanchi jichushca pambaman rishcata ama yachachun, paicuna catimushpa ñucanchita huañuchinata manllarcanchi.\n\n37 Yalishca jipa ñucanchiman Zoram juramento rurajpica, paimanda ñucanchipa manllaicunaca quidarca.\n\n38 Yalishca jipa ñucanchi bronce jirru fangacunata aparcanchi Labánpaj runatapash, jichushca pambaman rircanchi, ñucanchi taitapa facha huasiman rircanchi.\n\n", "1-ne 5": "[center][font_size=26]5 Capítulo[/font_size][/center]\n\n[i]Saríah Lehita na alicachirca—Ishcandi cushijun paicunapaj churicuna tigramujpi—Paicuna sacrificiocunata cun—Bronce jirru fangacuna Moiséspaj achil villachijcunapaj quilcashcacunata charirca—Jirru fangacuna Lehica Josémanda shamuj cajta rijsichirca—Lehi paipaj cati aillucunamanda achil villachirca jirru fangacunata alchishpa charinatapash. Nara 600–592 C.Ñ.[/i]\n\n1 Yalishca jipa ñucanchi jichushca pambaman ñucanchi taitapaman urai rishca jipa, riqui, pai cushijuihuan junda carca, ñuca mama Saríahpash, ninanda cushijurca, pai ñucanchimanda llaquirishcapacha carca.\n\n2 Pai jichushca pambapi ñucanchi huañushca yarca; ñuca taitata na alicachirca, shuj achil muscuj runa cangui nishpa: Riqui quiquin ñaupashpa apamushcangui ñucanchipa chasquina alpamanda, ñuca churicuna ña illan, paicuna jichushca pambapi huañushca.\n\n3 Ñuca mama cashna laya shimirimaicunahuan ñuca taitata na alicachirca.\n\n4 Yalishca jipa ñuca taita paiman parlarca, nishpa: Ñuca yachani ñuca shuj achil muscuj runa cani; Diospa cuzascunata achil muscuipi na ricushca cashpaca ñuca Diospaj alicaita na rijsimanllu, Jerusalénpillata cashpaca, ñucanchi huauquicunahuan huañunchiman carca.\n\n5 Ashtahuangari riqui, ñuca shuj cushapacha nishca alpata chasquishca cani, chai cuzascunapi ñuca cushijuni; ari, ñuca yachani, Apunchijca ñuca churicunata Labánpaj maquicunamanda cacharichinga, paicunata ñucanchipaman jichushca pambaman cutin apamunga.\n\n6 Cashna laya shimirimaihuan ñuca taita, Lehi, ñuca mama, Saríahta ñucanchimanda cushichijurca, ñucanchi Jerusalénpaj alpaman jichushca pambata rinajushpa, Judíocunapa tandachishca quilcashcacunata apamungapa.\n\n7 Ñucanchi ñuca taitapa facha huasiman tigramujpica, riqui paicuna ninanda cushijurca, ñuca mama cushilla carca.\n\n8 Pai parlarca, nishpa: Cunan ñuca yachani juizu japishpa Apunchijca ñuca cusata mandashca carca jichushca pambaman richun; ari, ñuca yachanipashmi juizu japishpa Apunchijca ñuca churicunata cuidanga, Labánpaj maquicunamanda cacharichinga, paicunaman ushaita cunga chaimanda paicuna pactachi ushanga imata paicunaman Apunchij mandashcata. Pai cashna laya shimirimaicunahuan parlarca.\n\n9 Yalishca jipa paicuna ninanda cushijurca, Apunchijman sacrificiota ofrendacunata rupachishpa curca; Israelpaj Diosta paicuna pagui nirca.\n\n10 Paicuna Israelpaj Diosta pagui nishpa jipa, ñuca taita, Lehi, tandachishca quilcashcacunata chaicuna bronce jirru fangacunapi quilcashcacunata japirca, pai callarimanda chaicunata rijsirca.\n\n11 Pai ricurca chaicuna picha Moiséspaj quilcashcacunata charijta, chaicuna shuj tandachishpa quilcashca cai pachata rurashcamandapacha carca, Adán, Evamandapash, ñucanchi callari taitacuna;\n\n12 Judíocunapa callarimanda shuj tandachishca quilcashcapash, Sedequíaspaj reinado callari huata, Judápa jatun mandajmandapash;\n\n13 Achil villachijcuna villachishcacunapash, callarimanda, Sedequíaspaj reinado callari huatamanda; tauca achil villachishcacunatapash chaicuna Jeremíaspa shimihuan parlashca carca.\n\n14 Yalishca jipa ñuca taita, Lehi, bronce jirru fangacunapi paipaj taitacunapaj genealogíata tarirca; chaimanda pai yacharca pai Josémanda cati aillu cajta; ari, José Jacobpa churi carca, pai Egiptoman jatui tucurca, Apunchijpaj maquihuan alchishpa charishca carca, paipaj taita Jacobta, paipa tucuilla huasi ucupuratapash ninan yarjaihuan ama huañuchun alchishpa charirca.\n\n15 Paicuna huatai tucushcashnamanda cachari tucurca Egipto alpamanda apai tucurcapash, chai Diosmandallata pimi paicunata alchishpa charirca.\n\n16 Shina ñuca taita, Lehi, paipaj taitacunapaj genealogíata tuparca. Labánpash Josépaj cati huahuallata carca, chaimanda pai paipaj taitacunapash cai tandachishca quilcashcacunata alichishpa charishcarca.\n\n17 Cunan ñuca taita tucui cai cuzascunata ricushca cashpa, espírituhuan pai jundashca carca, paipaj cati aillucunamanda achil villachishpa callarirca—\n\n18 Chai bronce jirru fangacuna jatun llactacunaman ringa, reinocunaman, shimi rimaicunapaman llactapuracunamanbash pimi paipaj cati aillucuna carca.\n\n19 Chaimanda, pai nirca chai bronce jirru fangacuna nimaura na tucuringa; chaicuna ima punllapash punchallacaica na chingangachu. Pai tauca cuzascunata achil villachirca paipa cati aillucunamanda.\n\n20 Yalishca jipa cunangaman ñuca ñuca taitapash rurachunbacha saquishcacunata alichircanchi Apunchij ñucanchiman mandashcata.\n\n21 Ñucanchi tandachishca quilcashcacunata apamurcanchi Apunchij ñucanchiman mandashca cajpi, chaicunata rijsircanchi tarircanchipash chaicuna ñucanchipaj munanayai carca; ari, ñucanchipaj jatun valishca carca, Apunchijpaj rurachunbacha saquishcacunata ñucanchi huahuacunamanbash alchishpa chari ushashpaca.\n\n22 Chaimanda, caica Apunchijpaj jatun yachai carca, ñucanchihuan apamuna, jichushca pambata rinajujpi cushapacha nishca alpaman.\n\n", "1-ne 6": "[center][font_size=26]6 Capítulo[/font_size][/center]\n\n[i]Nefi Diospaj cuzascunata quilcan—Nefipaj munai can runacunata yarichina Abrahampaj Diospaman shamushpa quishpirishca cachun. Nara 600–592 C.Ñ.[/i]\n\n1 Cunan ñuca, Nefi, ñuca taitacunapaj genealogíata na cuni cai tandachishca quilcashca pushtupi, nimaura na cushachu cai jirru fangacunapi maipi ñuca quilcajuni; caicuna tandachishca quilcashcapi ña cushca can caicunataca alichishca carca ñuca taitamanda; chaimanda, ñuca caipi na quilcani.\n\n2 Caitalla nini ñucanchica Josépa cati aillucuna canchi.\n\n3 Na minishtirishcachu ñuca gulpi tandachishpa quilcashcacunata tucui ñuca taitapaj cuzascunata cuna, cai jirru fangacunapi na quilcashca cangachu, ñuca minishtini chusha fangacuna tiachun Diospaj cuzascunata quilcangapa.\n\n4 Ñucapa tucuilla munai can runacunata yarichina Abrahambaj Diospaman, Isaacpaj Diospaman, Jacobpaj Diospamanbash shamushpa quishpirishca cachun.\n\n5 Chaimanda, cai pachapa alicachina cuzascunata na quilcashachu ashtahuangari Dios alicachinacunata cai pachapa na cajcunamanbash.\n\n6 Chaimanda ñucapa cati aillucunaman shuj rurachunbacha saquishcata cugrini, cai jirru fangacunata ama quilcachun runacunapaj huahuacunapa na minishtirishcata.\n\n", "1-ne 7": "[center][font_size=26]7 Capítulo[/font_size][/center]\n\n[i]Lehipaj churicuna Jerusalénman tigran Ismaelta paipaj huasipuracunatapash paicunahuan tandanajuchun ringapa cumbidan—Lamán shujcunahuanbash na cazun—Nefi paipa huauquicunata Apunchijpi feta charinata cutin yarichin—Paicuna paita cabiacunahuan huatan tucuchingapa munan—Fe ushaimanda cacharirin—Paipaj huauquicuna perdónda mañan—Lehi paipaj cumbajcunahuan sacrificiota cun ofrendacunatapash rupachin. Nara 600–592 C.Ñ.[/i]\n\n1 Cunan quiquinguna yachachun munaiman, ñuca taita, Lehi, paipaj cati aillucunamanda achil villachicunata tucuchishca jipa, yalishca jipa Apunchijca paiman cutin parlarca, nishpa, cai paipa na ali carca, Lehi paipaj aillucunata paicunatalla jichushca pambaman pushai; ashtahuangari paipaj churicuna huarmicunata japina carca cazarangapa, paicuna paicunapaj cati aillucunata jatarichichun Apunchijman chai cushapacha nishca alpapi.\n\n2 Yalishca jipa Apunchijca paita mandarca ñuca, Nefi, ñuca huauquicunahuan, Jerusalénpaj alpaman cutin tigrachun, Ismaelta paipa aillucunandi jichushca pambaman urai apamungapa.\n\n3 Yalishca jipa ñuca, Nefi, ñuca huauquicunahuan, cutin purircanchi, rircanchi jichushca pambata Jerusalénman vichai ringapa.\n\n4 Yalishca jipa ñucanchi Ismaelpaj huasiman vichai rircanchi, ñucanchi Ismaelpa ñavipi alicachi tucurcanchi shinaca ñucanchica Apunchijpaj shimicunata paiman parlarcanchi.\n\n5 Yalishca jipa Apunchijca Ismaelpaj shunguta amujyachirca, paipaj huasiucupuracunatapash, shinaca paicuna ñucanchihuan jichushca pambaman ñucanchi taitapaj facha huasiman urai rirca.\n\n6 Yalishca jipa ñucanchi jichushca pambata rinajujpica, riqui Lamán, Lemuel, Ismaelpaj ishcai ushicuna, Ismaelpaj ishcai churicuna paicunapaj aillucunapash, ñucanchita na cazurca; ari, ñucata Nefi, Samta, paipaj taita, Ismaelta, paipaj huarmitapash, paipaj cutishuj quimsa ushicunatapash.\n\n7 Yalishca jipa chai na cazuipi, paicuna Jerusalénpaj alpaman tigrangapa munarca.\n\n8 Cunan ñuca, Nefi, paicunapaj shinlli shungucunamanda llaquiyarcani, caimanda paicunaman parlarcani, nishpa, ari, Lamánda, Lemuelta: riqui canguna ñuca rucu huauquicuna canguichu, imashpata canguna shinllipacha shungu canguichi, ñausapacha cangunapaj entendimientocunapi, cangunaca minishtishcanguichi ñuca, cangunapaj jipa huauqui, cangunaman parlachun, ari, cangunapaj shuj ejemplo cachun?\n\n9 Imashpata canguna Apunchijpaj shimita na cazushcanguichi?\n\n10 Imashpata canguna cungashcanguichi canguna Apunchijpaj shuj ángelta ricushcata?\n\n11 Ari, imashpata canguna Apunchij jatun cuzascunata cangunamanda rurashcata cungashcanguichi, Labánpaj maquicunamanda ñucanchita cacharishcata, ñucanchi tandachishca quilcashcacunata apamushcatapash?\n\n12 Ari, imashpata canguna cungashcanguichi Apunchijca tucui cuzascunata rurai ushan paipaj munashcahuan, runacunapaj huahuacunaman, shina paipi feta churashpaca? Chaimanda, paipilla fielcuna cashunchi.\n\n13 Shina ñucanchi paipilla fielcuna cashpaca, cushapacha nishca alpata ñucanchi chasquishunchi; canguna yachanguichi shuj shamuj punllapi Apunchijpaj shimica Jerusalénda tucuchinamanda pactachishca canga; tucui cuzascuna Apunchij parlashcata Jerusalén tucuchinamanda pactachishcapacha canga.\n\n14 Riqui, Apunchijpaj espíritu ñalla saquinga paicunahuan macanajunshna catinata; riqui, paicuna achil villachijcunata na cazurca, Jeremíasta cárcelman shitarca. Ñuca taitata paicuna causaita quichungapa munarca, paicuna llactamanda llujchingacaman.\n\n15 Cunan riqui, ñuca cangunaman nini Jerusalénman tigrashpaca cangunapash paicunahuan huañunguichiman carca. Cunan, canguna llactaman vichai rinata munashpaca, ñuca parlashca shimicunata yarichi, rishpaca cangunapash huañunguichi; Apunchijpaj espíritu ñucata caita cangunaman parlachun tangahuarca.\n\n16 Yalishca jipa, imaura ñuca, Nefi, ñuca huauquicunaman cai shimicunata parlajpica, paicuna ñucata fiñarca. Yalishca jipa paicuna ñucata japingapa munarca, riqui, paicuna ninandapacha fiñashca carca, cabiacunahuan huatahuarca, paicuna ñuca causaita quichungapa munarca, jichushca pambapi ñucata saquishpa sacha animalcuna micuhuachun.\n\n17 Ashtahuangari yalishca jipa Apunchijta achil mañarcani, nishpa: Oh Apunchij, ñuca fe quiquinbi caimanda, ñuca huauquicunapaj maquicunamanda cacharichihuai, ari, ñucaman shinllicaita cuhuai cai huatashcacunata fitingapa maijan ñucata charinajun.\n\n18 Yalishca jipa imaura cai shimicunata nishca cajpi, riqui, ñuca maquicunata chaquicunatapash huatashcacuna fitirimurca, ñuca huauquicunapaj ñaupapi shayarircani, paicunaman cutin parlarcani.\n\n19 Yalishca jipa paicuna cutin fiñahuarca, japingapa munarca; riqui ashtahuangari shuj Ismaelpaj ushicunamanda, ari, paipaj mamapash, shuj Ismaelpaj churicunamandapash, ñuca huauquicunata ninanda mañarca, shinaca paicunapaj shungucuna amujyarca; paicuna ñuca causaita quichungapa munaita saquirca.\n\n20 Yalishca jipa paicuna llaquiyashcacuna carca, paicunapaj na ali ruraicunamanda, shinaca paicuna ñuca ñaupapi cungurishpa ninanda mañahuarca ñuca paicunata perdonachun paicuna ñucata imata rurashcamanda.\n\n21 Yalishca jipa ñuca paicunata tucui shungu perdonarcani tucui paicuna ñucata rurashcamanda, paicunata cutin yarichircani paicuna perdónmanda achil mañachun Apunchij paicunapaj Diosta. Yalishca jipa paicuna rurarca. Paicuna Apunchijta mañashca jipa ñucanchi cutin ri callarircanchi ñucanchi taitapa facha huasiman.\n\n22 Yalishca jipa ñucanchica ñucanchi taitapa facha huasiman urai shamurcanchi. Jipaman ñuca ñucapaj huauquicuna Ismaelpaj tucui huasimandapash ñuca taitapa facha huasiman urai shamujpica, paicunapaj Apunchij Diosta pagui nirca; paicuna sacrificiota curca paiman ofrendacunata rupachircapash.\n\n", "1-ne 8": "[center][font_size=26]8 Capítulo[/font_size][/center]\n\n[i]Lehi shuj achil muscuita ricun causanamanda quiruta—Pai fucushcata micun shinallata paipaj aillu rurachun munan—Shuj hierro barrata, shuj quichiji angostopash chaquiñanda ricun, yanalla llujshiju samai runacunata pillun—Saríah, Nefi, Sam fucushcata micun, ashtahuangari Lamán, Lemuel na munan. Nara 600–592 C.Ñ.[/i]\n\n1 Yalishca jipa ñucanchi tucui laya muyucunata paipuralla tandachishca carcanchi, ishcandi murucuna paipuralla, mishqui muyucunapash paipuralla.\n\n2 Yalishca jipa ñuca taita jichushca pambapi cashpa ñucanchita parlarca, nishpa: riqui, ñuca shuj muscuita muscushcani; shuj shimipi, ñuca shuj achil muscuita ricushca cani.\n\n3 Riqui, ima cuzasta ñuca ricushca caimanda, ñuca imamanda Apunchijpi Nefimanda Sam-mandapash cushijuita charini; paicunata imamanda yangapa charini, paicunapa tauca cati aillucunapash, quishpirishca canga.\n\n4 Riqui ashtahuangari, Lamán Lemuelpash, ñuca cangunamanda ninanda manllani; riqui, ricushcashnalla ñuca muscuipi, shuj yanalla manllanayailla jichushca pamba.\n\n5 Yalishca jipa ñuca shuj runata ricurcani, pai churajushca carca shuj yuraj pillurinahuan; pai shamurca ñuca ñaupapi shayarircapash.\n\n6 Yalishca jipa paica ñucaman parlarca, cumbidahuarca paita catichun.\n\n7 Yalishca jipa ñuca paita catijushpa ñucamandallata ricurcani ñuca shuj yanalla manllanayailla pipash illa pambapi cashcata.\n\n8 Yanapi tauca horascunata ñuca rishca jipa, Apunchijta achil mañai callarircani pai ñucata llaquihuachun, paipaj ninanda shungumanda llaquishcacunamanda.\n\n9 Yalishca jipa Apunchijta ñuca achil mañashca jipa ñuca shuj jatun lugarlla pambata ricurcani.\n\n10 Yalishca jipa ñuca shuj quiruta ricurcani, chai fucushcacuna munanayai carca pitapash cushiyachingapa.\n\n11 Yalishca jipa ñuca ñaupashpa rircani micurcanipash chai fucushcamanda; ñuca ricurcani chaica mishquipacha carca, tucuimanda yalishca ñuca nimaurapash na malishca carcani. Ari, ñuca ricushca chai fucushca yurajmi carca, tucui yurajllacunamanda yalishca ñuca nimaurapash na ricushcani.\n\n12 Ñuca chai fucushcata micushpaca ñuca alma ninan jatun cushijuihuan jundarca; chaimanda, ñuca munai callarircani ñuca aillupash chaita micuchun; ñuca yacharcani chaica tucui shuj fucushcacunamanda yalishca munanayai carca.\n\n13 Ñuca muyundi ricujurcani, ñuca aillutapash tupasha yashpa, ñuca shuj yacu larcata ricurcani; chaica rita rijurcalla, chaica quiru ladolla carca mainandami fucushcata ñuca micushca carcani.\n\n14 Ñuca mascarcani ricungapa maimanda chai shamushcata; ñuca ricurcani carullapilla yacu llujshimujujta; chai yacu llujshimujujpi ricurcani canba mama Saríah, Sam, Nefitapash; paicuna maiman rita na yachanshna shayanajurca.\n\n15 Yalishca jipa paicunata señasta rurarcani; ñuca nircanipash shinlli shimi rimaihuan ñucapaman shamuichi micuichi fucushcata, chaica tucui shuj fucushcamanda yali munanayai carca.\n\n16 Yalishca jipa paicunapash ñucapaman shamurca chai fucushcatapash micurca.\n\n17 Yalishca jipa ñuca munarcani Lamán Lemuelpash shamushpa micuchun chai fucushcata; chaimanda, yacu llujshimujun larcata ricujurcani, paicunata ricushapashchari yashpa.\n\n18 Yalishca jipa paicunata ricurcani, ashtahuangari paicuna ñucapaman na shamungapa munarca fucushcata micungapa.\n\n19 Ñuca ricurcani shuj hierro barrata, chaica larca patata rijurcalla, quiruman pushajurca maipimi ñuca shayajuj ladota.\n\n20 Ñuca shuj quichiji angostopash chaquiñanda ricurcanipash, chaica hierro barrata ladota shamujurcalla, quiru ladocaman maipimi ñuca shayajun ladota; chaica pusharcapash yacu llujshiju pujyuman ladota, shuj jatun lugarlla tarpuna pambaman, cai pacha cashcashna.\n\n21 Ñuca mashna cajta na yachai runacunata ricurcani, paicunamanda tauca ñaupashpa atirinajurca, chaquiñanda japingapa munaimanda chaica quiruman maipi ñuca shayajun ladoman pushajurca.\n\n22 Yalishca jipa paicuna ñaupashpa shamurca, chai quiruman pushaj chaquiñanda puri callarirca.\n\n23 Yalishca jipa shuj yanalla llujshiju samai jatarirca; ari, chaipica shuj ninan jatun yanalla llujshiju samai, shinaca chaquiñanda puri callarishcacunaca paicunapa ñanmanda chingarca, paicunaca pandarca chingashcapash carca.\n\n24 Yalishca jipa ñuca ricurcani shujcunapash ñaupashpa atirinajurca, paicuna ñaupaman shamurca chai lado hierro barrapi japishpa charirirca; paicuna atirirca ñaupashpa yalishpa yanalla llujshiju samaita, hierro barrapi charirishpa, chaipica paicuna ñaupaman shamurca micungacaman quirumanda fucushcata.\n\n25 Paicuna quirumanda fucushcata micushca jipa paipura ricurirca pingai tucushcacunashna carca.\n\n26 Ñucapash muyundi ricushpa, ricurcani, yacu larca chaishu ladopi, shuj jatun lugarlla huasita; chaica huairapi shayajunshnalla carca, alpamandaca jahuamanbacha.\n\n27 Chaica runacunahuan jundachishca carca, rucucuna huambracunapash, jaricuna huarmicunapash; paicunapaj churajushcacuna ninan fino carca; paicuna na cazushpa asin laya carca, dedohuan señalashpa ricuchinajurca picuna shamushpa fucushcata micunajujta.\n\n28 Paicuna fucushcata malishca jipa paicuna pingai tucurca, picunami paicunata na cazushpa asinajujpi; paicuna na saquishca chaquiñancunapi urmashpa chingarca.\n\n29 Cunan ñuca, Nefi, ñuca taitapaj tucui shimicunata na parlani.\n\n30 Ashtahuangari, quilcaicunapi ashalla cangapa, riqui, pai cutishuj mashnachari ñaupashpa atirinajujta ricurca; paicuna shamurca japishpa charirircapash chai lado hierro barrapi; ñaupaman catirca, catilla hierro barrapi shinlli charirishpa, paicuna chayamungacaman ñaupashpa cungurircapash quirumanda fucushcata micurcapashmi.\n\n31 Pai ricurcapashmi cutishuj mashnacharicuna mascashpalla rinajurca chai jatun lugarlla huasiman.\n\n32 Yalishca jipa taucacuna pujyu ucupi pambarishpa huañurca; taucacuna paipaj ñavimanda chingarca, na rijsishca ñangunapi surcurishpa.\n\n33 Ashtacapacha tandanajushcacuna jatun carca na rijsishca huasiman yaicurca. Paicuna chai huasiman yaicushca jipa ñucata paicuna asishpa dedohuan señalashpa ricuchihuarca fucushcata micunajujcunatapash; ashtahuangari ñucanchica na cazurcanchi.\n\n34 Caicuna ñuca taitapaj shimicuna can: tauca paicunata cazujcunaca, chingarirca.\n\n35 Lamán Lemuelpash fucushcata na micurca, ñuca taita nirca.\n\n36 Yalishca jipa ñuca taita paipaj muscuimanda achil muscuimanda tucui shimicunata parlashca jipa, chaicuna tauca carca, pai ñucanchita nirca, cai cuzascunata achil muscuipi ricushca caimanda, pai ninanda manllarca Lamán Lemuelmandapash; ari, pai manllarca paicuna Apunchijpaj ñaupamanda llujchishpa cachai tucunata manllarca.\n\n37 Paicunata cutin yarichirca taitapaj llullu shungu tucui sentimientohuan, pai nishcacunata cazuchun, chaica Apunchijpash paicunahuan imashpapash llaquij canga, paicunata na llujchishpa cachanga; ari, ñuca taita paicunata yachachirca.\n\n38 Paicunaman yachachishca jipa, tauca cuzascunamanda achil villachishpapash, pai cumbidarca Apunchijpaj rurachunbacha saquishcacunata alichichun; pai parlaita saquirca.\n\n", "1-ne 9": "[center][font_size=26]9 Capítulo[/font_size][/center]\n\n[i]Nefi ishcai tandachishca quilcashcacunata ruran—Shuj shujlla Nefipaj jirru fangacunata shutichishca can—Shujta yali jatun jirru fangacunaca shuj yangalla historia quilcashcata charin; shujta yali uchillapi achil cuzascunatalla charin. Nara 600–592 C.Ñ.[/i]\n\n1 Tucui cai cuzascunata ñuca taita ricurca, uyarca, parlarcapash, facha huasipi causajushpa, Lemuel pugru pambapi, ashtahuanbacha shuj jatun cuzascunatapash, maijan cai jirru fangacunapi na quilcai ushani.\n\n2 Cunan, cai jirru fangamanda ña parlashca cani, riqui caicunaca na chai jirru fangacunallatachu maipi ñuca llactapaj tucuilla historiata tandachishpa quilcashca; chai jirru fangacunataca maipimi ñuca llactapaj tucui tandachishpa quilcashcani Nefi nishpa shutichishcani; chaimanda, chaicunaca Nefipaj jirru fangacuna nishpa shutichishca, ñucapa shutimanda; chai jirru fangacunaca Nefipaj jirru fangacuna shutichishca can.\n\n3 Shina cajpipash, Apunchijmanda ñuca shuj mandashcata chasquishcani shuj jirru fangacunata ñuca rurachun, shuj shican munaipa ñuca llactapuracunata achil yachachishcata tandachishpa quilcashca cachun.\n\n4 Chaishu jirru fangacunapica jatun mandajcunapaj reinadopaj shuj tandachishca quilcashca canga, ñuca llactapa macanajuicuna plituricunapash; chaimanda chai jirru fangacunaca tucuimanda yalishca can achil yachachishcacunapaj; chaishu jirru fangacunaca tucuimanda yalishca can jatun mandajcuna mandashcapaj ñuca llactapa macanajuicunapa plituricunapapash.\n\n5 Chaimanda, Apunchijca mandahuashca cai jirru fangacunata rurachun paipa yachashca munaipa, chai munaita ñuca na yachanichu.\n\n6 Ashtahuangari Apunchijca tucui cuzascunata callarimanda yachan; chaimanda, pai shuj ñanda charin tucui paipa rurashcacunata pactachingapa runacunapaj huahuacunamanda; riqui pai tucui ushaita charin paipaj shimicunata pactachingapa. Shinami. Shinacapashcachun.\n\n", "1-ne 10": "[center][font_size=26]10 Capítulo[/font_size][/center]\n\n[i]Lehi jipacanata nin Judíocuna Babiloniacunamanda huatai tucushcashna apai tucushca canga—Pai Judíocunamanda shuj Mesías, shuj Jatun Quishpichij, shuj Jatun Causachij shamunata nin—Lehi ninbash shuj shamunata pimi Diospaj llamaguta bautizanga—Lehi ninbash Mesíaspa huañuita causarinatapash—Pai shuj olivo quiruhuan Israelpaj shicanyaita tandanajuitapash parijashpa ricuchin—Nefi Diospaj churimanda parlan, Espíritu Santopaj donmanda, ali rurana minishtirishcamandapash. Nara 600–592 C.Ñ.[/i]\n\n1 Cunan ñuca, Nefi, catini cushpa shuj jirru fangacunapi tandachishpa quilcashcata ñuca rurashca catishcacuna, ñuca reinado achil yachachishcapash; chaimanda, catini ñucapaj tandachishpa quilcashcacunahuan, ñuca taitapaj huaquin cuzascunatapash parlana cani, ñuca huauquicunamandapash.\n\n2 Riqui, yalishca jipa ñuca taita paipaj muscushcata shimicunata parlashpa tucuchishca jipa, paicunata cutin yarichirca tucui shunguhuan, Judíocunamanda paicunaman parlarca—\n\n3 Chai jipa paicuna tucuchi tucushca cajpi, chai jatun Jerusalén llacta, taucacuna Babiloniaman huatai tucushcashna apai tucujpi, Apunchijpaj paipaj propio punllamanda, paicuna tigramunga cutin, ari, chaipica huatai tucushcashnamanda tigramunga; paicuna huatai tucushcashnamanda tigramushpa paicunapaj chasquina alpata cutin charinga.\n\n4 Ari, sujta patsaj huatacuna ñuca taita Jerusalénda saquishcamanda, Apunchij Diosca shuj achil villachij Judíocunamanda jatarichinga—shuj Mesíasta, shuj shimipi, cai pachapaj shuj Jatun Quishpichijta.\n\n5 Achil villachijcunamanda parlarca, taucapacha cai cuzascunata testificashcacunamanda, cai Mesíasmanda, pimanda pai parlarca, cai pachapa Jatun Causachij.\n\n6 Chaimanda, tucui runacuna chingashca urmashcapash carca, shina canma carca imaurapash na tucurinacaman imashpapash paicuna jatun causachijpi confiashpaca.\n\n7 Pai parlarcapash shuj achil villachijmanda pimi Mesíaspa ñaupa shamugrin, Apunchijpaj ñanda alichingapa—\n\n8 Ari, pai ñaupashpa rishpa jichushca pambapi yachachinga: Apunchijpaj ñanda alichichi, paipaj chaquiñangunata derechaichi; cangunapurapimi shuj canguna na rijsishca; paica ñucata yali. Paipa chaquipi churajushpa huatarishcata ñuca pascaitallapash na ushana cani. Ñuca taita cai cuzascunamanda ashtahuan parlarca.\n\n9 Ñuca taita nirca pai bautizanga Betábarapi Jordánmanda chaishu ladopi; pai nircapash yacuhuan bautizanga; Mesíasta yacuhuan bautizanga.\n\n10 Mesíasta yacuhuan bautizashca jipa, pai rijsishpa testificanga pai Diospaj llamaguta bautizashcata, pimi cai pachapaj juchacunata apanga.\n\n11 Yalishca jipa ñuca taita cai shimicunata parlashca jipa ñuca huauquicunaman quishpiringapa villaicunamanda parlarca maijan Judíocunaman yachachishca canga, Judíocuna na crishpa cunganamandapash. Paicuna Mesíasta huañuchisca jipa, pimi shamugrin, pai huañushca jipa pai jataringa huañushcacunamanda, paimandallata ricurimunga, espíritu santomanda, gentilcunaman.\n\n12 Ari, ñuca taita gentilcunamanda ashtahuan parlarca, Israelpaj huasimandapash, chaita paicuna shuj olivo quiruhuan parijashpa ricuchi tucushca carca, chaipaj malquicuna chalchi tucushca canga caiman chaiman tucui alpa jahuallapi shitai tucushca cangapash.\n\n13 Chaimanda, pai nirca minishtirishcami ñucanchi shujllashnalla cushapacha nishca alpaman pushai tucuna, Apunchijpaj shimicuna pactachishca cachun, ñucanchica caiman chaiman tucui alpa jahuallapi shitai tucushca cangapa.\n\n14 Israelpaj huasi caiman chaiman shitai tucushpaca paicuna apamui tucushpa cutin tandachishca canga; tucuripi, Gentilcuna tucuilla quishpiringapa villaicunata chasquishca cashpa, olivo quirupaj chaipacha viñashca malquicunaca, Israelpaj huasimanda puchushcacunaca, quimichishpa churashca canga, chayamunga rijsingapa ciertopacha Mesíasta, paicunapaj Apunchijta, paicunapaj Jatun Causachij.\n\n15 Cashna laya shimi rimaicunahuan ñuca taita achil villashpa ñuca huauquicunaman parlarca, ashtahuan cuzascunatapash cai quilcashcacunapica na quilcani; ñuca taucacunata quilcashcani ñucapa shuj quilcashcapi ñuca alicachishcata.\n\n16 Tucui cai cuzascuna, ñuca parlashcata, ñuca taita facha huasipi causashpa rurashca carca, Lemuelpaj pugru pambapi.\n\n17 Yalishca jipa ñuca, Nefi, ñuca taitapaj tucui cai shimicunata uyashca cashpa, achil muscuipi pai ricushcacunamanda, paica Espíritu Santopaj ushaihuan parlarca, cai ushaita Diospa churipi fehuan chasquirca—Diospaj churica Mesías carca pimi shamugrin—Ñuca, Nefi, munashca carcani ñucapash ricuiman, uyaiman yachaimanbash cai cuzascunata, Espíritu Santopaj ushaihuan, chaica Dios carashca tucui picunata paita utsia mascajcunata, imashna punda tiempopishna paimanda runacunapaj huahuacunaman ricurimugrin tiempopipash.\n\n18 Paica paillata can caina, cunan, imaurapash na tucurinacaman; tucui runacunapaj ñanga alichishca can cai pachata rurashcamandapacha, shina paicuna arrepentirishpa paipaman shamujpica.\n\n19 Maijan utsia mascajca taringa; Diospaj na villashcacunata paicunaman yachachinga, Espíritu Santopaj ushaihuan, imashna punda tiempopishna shinallata punda tiempocunapi shamujcunapipash; chaimanda, Apunchijpaj ñanga muyujunlla mana tucurin.\n\n20 Caimanda yarichi, Oh runa, quiquinba tucui rurashcacunamanda ricushpa chasquichinaman apamui tucungui.\n\n21 Chaimanda ruran na ruran ricuna punllacunapi na alita rurashca cashpaca, quiquinguna mapalla ricuringuichi Diospaj ricushpa chasquichina jatun tiarina ñaupapi; nishuj mapalla cuzas Dios-huan na causai ushan; chaimanda, llujchishpa cachai tucunguichi imaurapash na tucurinacaman.\n\n22 Espíritu Santo cuhuashca autoridadta ñuca cai cuzascunata parlachun, caicunata ama jarcarichun.\n\n", "1-ne 11": "[center][font_size=26]11 Capítulo[/font_size][/center]\n\n[i]Nefi Apunchijpaj Espírituta ricun causana quirutapash shuj achil muscuipi ricuchishca can—Diospaj Churipaj mamata ricun Diospaj achil juyaita yachajun—Pai ricun bautismota, achil yachachinata, Diospaj Llamagu chacatarinatapash—Pai ricunbash Llamagupaj chunga ishcai Apóstolcunapaj achil cayachishca achil yachachinatapash. Nara 600–592 C.Ñ.[/i]\n\n1 Yalishca jipa ñuca taita ricushca cuzascunata ñuca yachangapa munashca jipa, Apunchijca ñucaman yachachi ushajta crishpa, imashna ñuca tiashpa ñuca shungupi aligutapacha yarijujpi Apunchijpaj Espíritu apahuarca, ari, shuj ninan jahua urcuman, chaipi imaurapash na ricushca carca, chai jahuapi imaura ñuca chaquita na churashcani.\n\n2 Espírituca nihuarca: riqui, imata munangui?\n\n3 Ñuca nircani: Ñuca munani ñuca taita ricushca cuzascunata ricungapa.\n\n4 Espírituca nihuarca: cringuichu quiquinba taita quiruta ricurca chaimanda pai parlashca carca?\n\n5 Ñuca nircani: Ari, quiquin yachanguimi ñuca taitapaj tucui shimicunatami crini.\n\n6 Ñuca cai shimicunata parlashca jipa, Espíritu shinlli shimihuan caparirca, nishpa: Hosanna Apunchijman, ninan jahua jahuapacha Dios; paimi tucui cai pachapa Dios can, ari, tucuipapash. Achilyachishca cangui, Nefi, can ninan jahua jahuapacha Diospaj Churipi crishcamanda; chaimanda, can ima cuzascunata munashcata ricungui.\n\n7 Riqui quiquinman cai cuzas señalcachun cushca canga, can quiruta ricushca jipa chai quiru fucuchirca chaita quiquinba taita malirca, quiquin ricunguipashmi shuj jari jahua pachamanda uriajumujta, paita ricunguimi; paita ricushca jipa can testimoniota cungui Diospaj Churi cajta.\n\n8 Yalishca jipa Espíritu nihuarca: Ricui! Ñuca ricushpa shuj quiruta ricurcani; ñuca taita ricushca quirushnalla carca; chaipaj juyaillacaica tucui juyaillacunamandapash yalishca juyaillapacha carca; chaipaj yuracaipash huaira fucushca rasutapash yali yura.\n\n9 Yalishca jipa quiruta ricushca jipa, Espírituta nircani: ñucaman quiruta ricuchihuashcangui chaica tucuita yalishca juyaillagu.\n\n10 Pai nihuarca: Imata munangui?\n\n11 Paiman nircani: Chai ima canata yachanayan—ñuca paihuan parlarcani shuj jarihuanshna; ñuca ricurcani paica shuj jari laya carca; shina cashpapash, ñuca yacharcani chaica Apunchijpaj Espíritu carca; pai ñucahuan parlarca shuj jari cutishujhuan parlan laya.\n\n12 Yalishca jipa pai ñucata nihuarca: Ricui! Ñuca ricurcani, paita ricunshna paita na ricurcani; ñuca ñaupamanda rishca carca.\n\n13 Yalishca jipa ñuca ricurcani jatun Jerusalén llactata, shuj llactacunatapash. Nazaret llactata ricurcani; Nazaret llactapi jarihuan na tacarishca cuitsaguta ñuca ricurcani, pai ninan juyaillagupacha yurajllagupachapash carca.\n\n14 Yalishca jipa ñuca ricurcani jahua pachacuna pascarirca; shuj ángel uriajumurca ñuca ñaupapi shayarirca; pai nihuarca: Nefi, Imata ricujungui?\n\n15 Ñuca paita nircani: jarihuan na tacarishca cuitsagu, juyaillagupacha tucui shuj jarihuan na tacarishca cuitsagucunatapash yalishca.\n\n16 Pai nihuarca: Diospa achil juyai yachanguichu?\n\n17 Ñuca nircani: Ñuca yachani paipaj huahuacunata juyan; shina cajpipash, ñuca na yachani tucui cuzascuna ima cajta.\n\n18 Pai nihuarca: Riqui, jarihuan na tacarishca cuitsaguca pitami quiquin ricushcangui Diospaj Churipaj mama can, aicha cashcapi.\n\n19 Yalishca jipa ñuca ricurcani pai Espírituhuan pushai tucurca; pai Espírituhuan pushai tucushca jipa asha tiempota ángelca parlahuarca, nishpa: Ricui!\n\n20 Ñuca ricushpa jarihuan na tacarishca cuitsaguca cutin ricurcani, paipaj rigracunapi shuj huahuaguta marcaria.\n\n21 Ángelca nihuarca: Riqui Diospaj Llamaguta, ari, Na Tucurina Taitapaj Churipash! Quiquin yachanguichu quiru ima cajta quiquinba taita ricushcata?\n\n22 Ñuca cutichircani, nishpa: Ari, caica Diospaj juyaimi, paimandallata runacunapaj huahuacunapaj shungucunapi pactarishcata jichan; chaimanda, chaica tucui cuzascunamanda yalishpa munashcapachami.\n\n23 Pai parlahuarca, nishpa: Ari, Almapa yalipacha cushijuimi.\n\n24 Pai cai shimicunata nishca jipa, nihuarca. Ricui! Ñuca ricurcani, Diospaj Churica runacunapaj huahuacunahuan rijurca; ricurcani taucacuna paipaj chaquicunapi cungurishpa paita adorarca.\n\n25 Yalishca jipa ñuca ricurcani chai hierro barrata, imata ñuca taita ricushca carca, Diospaj shimi carca, chaica causana yacu pugyuman pushajurca, nacashpaca causana quiruman; chai yacucunaca Diospaj juyaita shuj ricuchi carca; Ricurcanipash causana quiruca Diospaj juyaita shuj ricuchi carca.\n\n26 Ángelca cutin nihuarca: Ricui, Diospaj achil juyaita ricui!\n\n27 Ñuca ricushpa ricurcani cai pachapaj Jatun Causachijta, pimanda ñuca taita parlashca carca; ricurcanipash Achil Villachijta pimi paita ñaupashpa ñanda alichinga. Diospaj Llamaguca ñauparca paihuan bautizai tucurca, ñuca ricurcani jahua pachacuna pascarirca, Espíritu Santo jahua pachamanda paipaj uma jahuaman palomagushna uriajumurca.\n\n28 Ñuca ricurcani pai ñauparca runacunaman achil yachachishpa, ushaihuan jatun punchapamba caihuanbash; mashnacharicuna tandanajushca carca paita uyangapa; ñuca ricurcani paicunapamanda paita llujchishpa cacharca.\n\n29 Ñuca ricurcanipash cutishuj chunga ishcaicunata paita catinajurca. Yalishca jipa paicuna Espírituhuan pushai tucushca carca ñuca ñavimanda, ñuca paicunata ñana ricurcanichu.\n\n30 Yalishca jipa Ángelca cutin parlahuarca, nishpa: Ricui! Ñuca ricurcani jahua pachacuna cutin pascarirca, ricurcani ángelcuna runacunapaj huahuacunaman uriajumunajujta; paicuna paicunata achil yachachirca.\n\n31 Pai cutin parlahuarca, nishpa: Ricui! Ñuca ricushpa, ricurcani Diospaj Llamagu runacunapaj huahuacunahuan rijurca. Ñuca ricurcani mashnachari runacuna ungushca carca, tucui laya unguicunahuan llaquichishcacuna carca, ayacunahuan mapa espíritucunahuanbash; tucui cai cuzascunata ángel ñucaman parlarca ricuchihuarcami. Paicuna jambi tucushca carca Diospaj Llamagupaj ushaihuan; ayacunapash mapa espíritucunapash llujchishpa cachashca carca.\n\n32 Yalishca jipa ángelca cutin parlahuarca, nishpa: Ricui! Ñuca ricurcani Diospaj Llamaguta, pai runacunahuan japi tucushca carca; ari, Mana Tucurina Diospaj Churica cai pachahuan ricushpa chasquichishca carca; ñuca ricurcani testimoniota cuni.\n\n33 Ñuca, Nefi, paica cruz jahuapi vichai jatarichi tucurca cai pachapaj juchacunamanda huañurcapashmi.\n\n34 Pai huañushca jipa ñuca ricurcani cai alpamanda mashnacharicunaca, tandanajushcacuna carca Llamagupaj apóstolcunahuan macanajungapa; Apunchijpaj ángelca shina shutichirca chunga ishcaicunata.\n\n35 Cai alpamanda ashtacapacha tandanajushcacuna tandanajushca carca; ñuca ricurcani paicuna shuj jatun lugarlla huasipi carca, ñuca taita ricushca huasipishna. Apunchijpaj ángelca cutin parlahuarca, nishpa: Riqui cai pachapaj jatun yachashca; ari, riqui Israelpaj huasi tandanajushca can Llamagupaj chunga ishcai apóstolcunahuan macanajungapa.\n\n36 Yalishca jipa Ñuca ricurcani testimoniota cuni, chai jatun lugarlla huasica cai pachapaj jariyai carca; chaica urmarca, chai urmaica ninan jatun carca. Apunchijpaj ángelca cutin parlahuarca, nishpa: cashnami tucurinaca canga tucui jatun llactacuna, reinocuna, shimi rimaicuna, llactapuracunapash, picunami tandanajunga Llamagupaj chunga ishcai apóstolcunahuan macanajungapa.\n\n", "1-ne 12": "[center][font_size=26]12 Capítulo[/font_size][/center]\n\n[i]Nefi cushapacha nishca alpata achil muscuipi ricun; ali ruranacuna, na ali ruraicuna, chaipi causajcunapaj urmaicuna; Diospaj Llamagu paicunapaman shamuita; imashna chunga ishcai Discípulocuna chunga ishcai Apóstolcunapash Israelta ricushpa chasquichinga; millanayai mapalla cai picunami na crishpa asha asha chingarina. Nara 600–592 C.Ñ.[/i]\n\n1 Yalishca jipa ángelca nihuarca: Ricui, riqui quiquinba cati aillucuna, quiquinba huauquicunapaj cati aillucunapash. Ñuca ricushpa ricurcani cushapacha nishca alpata; ñuca ricurcani mashnachari runacunata, ari, yupaipica ashtacapacha mama cocha manñapi tʼiyu alpashna.\n\n2 Yalishca jipa ñuca ricurcani mashnachari tandanajushcacunata macanajungapa, caishuhuan chaishuhuan; ñuca ricurcani macanajuicunata, ninan macanajuicuna shamugrin ninajujta, jatun huañuchicunapash espadahuan ñucapaj llactapuracunapi.\n\n3 Yalishca jipa ñuca ricurcani tauca miraicuna huañurca, pambapi macanajuicunamanda plituricunamandapash; ñuca ricurcani tauca llactacunata, ari, ñuca na yuparcanichu chaicunata.\n\n4 Yalishca jipa ñuca ricurcani shuj yanalla llujshiju samaita cushapacha nishca alpa jahualla; punchapamba shitashcacunata ricurcani, culun nijcunata alpa mama cuyushpa tucuchijuicunata, tucui laya shinlli culun nijcunatapash uyarcani; ñuca ricurcani alpata rumicunata chijtarijta; ñuca ricurcani urcucuna uchilla fitishcacunapi ñuturijta; ñuca ricurcani alpa mamapaj pambacuna chaupirirca; ñuca ricurcani tauca llactacuna pambarirca; ñuca ricurcani tauca ninahuan rupajta; ñuca ricurcani tauca cuyuimanda alpaman urmashcata.\n\n5 Yalishca jipa ñuca cai cuzascunata ricushca jipa, ñuca ricurcani yanallapaj cushni samaita, chaica yalishpa chingarirca alpa jahuallamanda; riqui, ñuca ricurcani mashnacharicunata picuna na urmashca carca jatun manllanayai Apunchijpaj ricushpa chasquichinacunamanda.\n\n6 Ñuca ricurcani jahua pachacuna pascarijta, Diospaj Llamaguta jahua pachamanda uriajumui; pai urai shamushpa na urmashcacunaman ricuchirirca.\n\n7 Ñuca ricurcani testimoniota cuni Espíritu Santo cutishuj chunga ishcaiman shamurca; paicuna Diospaj ordenashca, ajllashcapash carca.\n\n8 Ángelca parlahuarca, nishpa: riqui Llamagupaj chunga ishcai discípulocunata, picunami ajllai tucushca carca quiquinbaj cati aillucunaman achil yachachingapa.\n\n9 Pai nihuarca: Llamagupaj chunga ishcai apóstolcunata Can yaringuichu? Riqui Paicunami Israelpaj chunga ishcai tribucunata ricushpa chasquichinga; chaimanda, quiquinbaj cati aillucunapaj chunga ishcai achil yachachijcuna ricushpa chasquichishca canga; cangunaca Israel huasimanda canguichi.\n\n10 Cai chunga ishcai achil yachachijcuna paicunata ricurcangui paicuna ricushpa chasquichinga quiquinba cati aillucunata. Riqui, paicuna imaurapash na tucurinacaman ali rurajcuna can; Diospaj Llamagupi paicunapaj femanda paicunapaj churajunacuna paipaj yahuarpi yurajyachishcacuna can.\n\n11 Ángelca nihuarca: Ricui! Ñuca ricurcani, quimsa miraicuna alita rurashpa huañurca; paicunapaj churajunacuna yuraj carca Diospaj Llamagupashna. Ángelca nihuarca: caicuna yurajyashca can Llamagupaj yahuarpi, paipi femanda.\n\n12 Ñuca, Nefi, ricurcani tauca chuscu miraicunamandapash alita rurashpa huañurca.\n\n13 Yalishca jipa ñuca ricurcani alpamanda mashnacharicuna tandanajushcata.\n\n14 Ángel nihuarca: riqui quiquinba cati aillucuna, quiquinba huauquicunapaj cati aillucunapash.\n\n15 Yalishca jipa ñuca ricushpa ricurcani ñuca cati aillucunapaj runacunata mashnacharicunapi tandanajushcacuna cazurijcuna carca ñuca huauquicunapaj cati aillucunahuan; paicuna tandanajushca carca macanajungapa.\n\n16 Ángelca parlahuarca, nishpa: Riqui mapalla yacu pujyuca maijanda quiquinba taita ricurca; ari, yacu larcapash imamanda pai parlarca; ucu ucucunaca ucu pachapaj ucu ucucunami.\n\n17 Yanalla llujshiju samaica ayapaj tentacióncunami, chaicuna ñavicunata ñausayachin, runacunapaj huahuacunapaj shungucunata shinlliyachin, paicunata na quichiji chaquiñangunaman umachishpa pushan, paicuna tucurichun chingashca cachunbash.\n\n18 Jatun lugarlla huasica, chai ñuca taita ricurca, yanga paipilla yuyaicunami runacunapaj huahuacunapaj jariyaipash. Shuj jatun shuj manllanayai huaicu paicunata shicanyachin; ari, Mana Tucurin Diospaj alicaipa shimi, Mesías pimi Diospaj Llamagu can, pimanda Espíritu Santo testimoniota curca, cai pacha callarishcamanda cunangaman, cunan punllamanda imaurapash na tucurinacaman.\n\n19 Ángel cai shimicunata parlajujpica, ñuca ricushpa ricurcani ñuca huauquicunapaj cati aillucunaca ñuca cai aillucunahuan macanajunajurca, ángelpaj shimi nishcashna; ñuca cati aillucunapaj jariyaimanda, ayapaj tentacióncunamandapash, ñuca ricurcani ñuca huauquicunapaj cati aillucuna ushaihuan yalirca ñuca cati aillu runacunata.\n\n20 Yalishca jipa ñuca ricurcani, ricurcani ñuca huauquicunapaj cati aillucuna runacunata paicuna ñuca cati aillucunata yalishca carca; paicuna mashnacharicunapi shicanyarirca pamba jahuallacunaman.\n\n21 Ñuca ricurcani paicuna mashnacharicunapi tandanajurca; ricurcani paipura macanajuicunata ninan macanajuicuna shamugrin ninajujta; macanajuicunapi ninan macanajuicuna shamugrin ninajujcunapi tauca miraicuna huañurca.\n\n22 Ángelca nihuarca: riqui caicuna na crishpa asha asha chingaringa.\n\n23 Yalishca jipa ñuca ricurcani, paicuna na crishpa asha asha chingarishca jipa paicuna yanalla, millanayai, mapalla runacuna tucurca, quillanayai tucui laya millanayaicunahuanbash junda.\n\n", "1-ne 13": "[center][font_size=26]13 Capítulo[/font_size][/center]\n\n[i]Nefi ricun achil muscuipi ayapaj iglesiata Gentilcunapi tiarin, Américata rijsin causangapa callarin, Bibliamanda punchalla juyaillapash tauca pushtucuna chingan, chaimanda Gentilcunapaj apostasía cai, quishpiringapa villaicuna cutinlla apamun, tucurimui punllapi achil quilcashcacuna ricurimui, Siónpaj shayari. Nara 600–592 C.Ñ.[/i]\n\n1 Yalishca jipa ángelca parlahuarca, nishpa: Ricui! Ñuca ricushpa ricurcani tauca jatun llactacuna reinocunatapash.\n\n2 Ángelca nihuarca: imata ricungui? Ñuca nircani: Ricuni tauca jatun llactacuna reinocunatapash.\n\n3 Pai nihuarca: Caicunaca Gentilcunapaj jatun llactacuna reinocunapashmi can.\n\n4 Yalishca jipa ñuca ricurcani Gentilcunapaj jatun llactacunapica shuj jatun iglesia tiarijta.\n\n5 Ángelca nihuarca: Riqui shuj iglesia tiai callari, maijan ashtahuan millanayai tucui shuj iglesiatapash yalishcami, maijan Diospaj santocunata huañuchin, ari, paicunata macan paicunata nitin, yugonpash shuj hierro yugohuan, paicunata huatai tucushcashnaman apan.\n\n6 Yalishca jipa ñuca ricurcani cai jatun millanayaipash iglesiata; ñuca ricurcani ayata paimi caipaca shayachij carca.\n\n7 Yalishca jipa ñuca ricurcanipash, curi, culqui, sedacuna, escarlatacuna, lino fino ahuashcacuna, tucui laya juyailla churajunacunapash; ñuca ricurcani tauca rameracunatapash.\n\n8 Ángelca parlahuarca, nishpa: Riqui curica, culquica, sedacunaca, escarlatacunaca, lino fino ahuashcacunaca, juyailla churajunacunapash, rameracunapash, cai jatun millanayai iglesiapaj munashcacuna can.\n\n9 Cai pachapaj alicachimandapash Diospaj santocunata tucuchin, paicunata huatai tucushcashnaman apamun.\n\n10 Yalishca jipa ñuca ricushpa ricurcani acha yacucunata; chaicuna Gentilcunata shicanyachirca ñuca huauquipaj cati aillucunamanda.\n\n11 Yalishca jipa ángelca nihuarca: Riqui Diospaj fiñaica quiquinba huauquicunapaj cati aillucunapaj jahuapimi.\n\n12 Ñuca ricushpa ricurcani shuj runata Gentilcunahuan, pimi ñuca huauquicunapaj cati aillucunamanda shicanyachishca carca acha yacucunahuan; ñuca ricurcani Diospaj Espírituca uriajumushpa paipi imalla rurarca; chai runaca acha yacucunata shamui callarirca, ñuca huauquicunapaj cati aillucunapaman, picunami cushapacha nishca alpapi carca.\n\n13 Yalishca jipa ñuca ricurcani Diospaj Espírituta, imalla rurajta shuj Gentilcunapapi; paicunata huatashcashnamanda llujshimurca, acha yacucunaman.\n\n14 Yalishca jipa ñuca ricurcani mashnachari Gentilcunata cushapacha nishca alpapi; ñuca ricurcani Diospaj fiñai, ñuca huauquicunapaj cati aillucunapi carca; paicuna Gentilcunapaj ñaupamanda shitai tucushca carca llaquichishcapash carca.\n\n15 Ñuca ricurcani Apunchijpaj Espíritu, cai Gentilcunahuan carca, paicuna ali mirarca paicunapaj chasquina alpata japircapash; ñuca ricurcani paicuna yurajcuna carca, ninan juyaillagupacha juyaillapash, ñuca llactashna nara paicuna huañuchi tucushca cajpi.\n\n16 Yalishca jipa ñuca, Nefi, ricurcani Gentilcunaca huatashcashnamanda llujshimushcacunaca Apunchijpaj ñaupapi shungu faquirirca; Apunchijpaj ushai paicunahuan carca.\n\n17 Ñuca ricurcani paicunapaj Gentilcunapaj mama llacta tandanajushca carca yacupipash alpapipash, macanajungapa.\n\n18 Ñuca ricurcani Diospaj ushaica paicunahuan carca, Diospaj fiñaipash tucui picunami paicunahuan macanajungapa tandanajushcacunapaj jahuapi carca.\n\n19 Ñuca, Nefi, ricurcani Gentilcunaca huatai tucushcashnamanda llujshishca carca cacharichishca carca Diospaj ushaihuan tucui jatun llactacunapaj maquicunamanda.\n\n20 Yalishca jipa ñuca, Nefi, ricurcani paicuna pambapi ali mirarca; ñuca ricurcani shuj quilcashcata, caica paicunahuan apashca carca.\n\n21 Ángelca nihuarca: Yachanguichu quilcashca ima cajta?\n\n22 Paita nircani: Na yachanichu.\n\n23 Pai nihuarca: Riqui cai shuj Judíopaj shimimanda llujshimurca. Ñuca, Nefi, ricurcani caita, pai nihuarca: Quiquin ricushca quilcashca Judíocunapaj shuj tandachishpa quilcashcami can, Apunchijpaj conveniocunata charin, maijan Israelpaj huasiman rurashca carca; tauca achil villachijcuna villachishcacunata charin; cai shuj tandachishpa quilcashca bronce jirru fangacunapi quilcashcacunashnami, shinapash na tauca can; shina cajpipash, Apunchijpaj conveniocunata charin, maijan Israelpaj huasiman rurashca carca; chaimanda, Gentilcunapa jatun valishca can.\n\n24 Apunchijpaj ángelca nihuarca: Can ricushcangui quilcashcata shuj Judíopaj shimimanda llujshimurca; Judíopaj shimimanda llujshishcaurasca Apunchijpaj tucuilla quishpiringapa villaicunata charirca; pimandami chunga ishcai apóstolcuna testimoniota cun; paicuna testimoniota cun na llullaihuan chaica Diospaj Llamagupapi can.\n\n25 Chaimanda, cai cuzascuna Judíocunapamanda Gentilcunapaman na llullahuan shamun, imashna na llullahuan caica imami Diospi can.\n\n26 Chaicuna Llamagupaj chunga ishcai apóstolcunapaj maquicunamanda yalishca jipa, Judíocunamanda Gentilcunaman, can ricungui chai jatun millanayai iglesia tiarijta, chaica tucui shuj iglesiatapash yalishca millanayaimi; riqui, paicuna Llamagupaj quishpiringapa villaicunata quichurca tauca pushtucuna imacunami na pandanalla punchalla juyaillapachapash can; Apunchijpaj tauca conveniocunatapash quichurca.\n\n27 Tucui caita rurashca paicuna Apunchijpaj ali ñanda huaglichisha yashpa, runacunapaj huahuacunapaj ñavicunata ñausayachingapa shungucunata shinlliyachingapapash.\n\n28 Chaimanda, can ricungui chai jatun millanayai iglesiapaj maquicunamanda quilcashca yalishca jipa, quilcashcamanda tauca punchalla juyaillapash cuzascunata quichurca, chaica Diospaj Llamagupaj quilcashca can.\n\n29 Chai punchalla juyaillapash cuzascunata quichushca jipaca Gentilcunapa tucui jatun llactacunaman rin; Gentilcunapa tucui jatun llactacunaman rishca jipa, ari, acha yacucunata chimbashpapash can ricushcangui Gentilcunahuan huatai tucushcashnamanda llujshimushca, can ricungui—tauca punchalla juyaillapash cuzascunata quilcashcamanda quichushca caimanda, maijan runacunapaj huahuacunapaj yuyaipi punchalla carca, imashna punchallahuan cai can Diospaj Llamagupi—cai cuzascunata Llamagupaj quishpiringapa villaicunata quichushca caimanda, taucacunapacha nitijan, ari shina cashpaca Satanás paicunapaj jahuapi ushaita charin.\n\n30 Shina cajpipash, can yachangui Gentilcuna huatai tucushcashnamanda llujshimurca, Diospaj ushaihuan tucui shuj jatun llactacuna cai alpamanda jahuayachishca carca, tucui shuj alpacunamanda ajllashca alpa can, Apunchijpaj alpa canda pactachirca quiquinba taita paipaj cati aillucunaman paicunapa chasquina alpa cachun; chaimanda, can ricungui Apunchij Diosca na saquinga Gentilcuna tucuchitapacha tucuchichun quiquinba cati aillucunahuan chapurishcata, caicuna quiquinba huauquicunahuan can.\n\n31 Pai saquitapash na saquingachu Gentilcuna quiquinba huauquicunapaj cati aillucunata tucuchichun.\n\n32 Apunchij Dios saquitapash na saquingachu Gentilcuna imaurapash na tucurinacaman catichun chai manllanayai ñausalla caipi, can ricungui paicuna chaipi can, punchalla juyaillapachapash pushtucunata Llamagupaj quishpiringapa villaicunamanda chai millanayai iglesia quichuimanda, paipaj tiarishcata quiquin ricushcangui.\n\n33 Chaimanda Diospaj Llamaguca nin: Ñuca llaquij casha Gentilcunata, Israelpaj huasimanda puchushcacunatapash ricugrishapashmi jatun llaquicunahuan.\n\n34 Yalishca jipa Apunchijpaj ángel parlahuarca, nishpa: Riqui, Diospaj Llamagu nin, Israelpaj huasimanda puchushcacunata ricugrishca jipa—cai puchushcacuna picumanda ñuca parlarcani quiquinba taitapaj cati aillucuna can—chaimanda, paicunata llaquicunahuan ricugrishpa, Gentilcunapaj maquihuan paicunata chugrichishpa, Gentilcuna ninandapacha nitijashcapash jipa, ashtahuan punchalla juyaillapash pushtucuna Llamagupaj quishpiringapa villaicunamanda quichushca caimanda chai millanayai iglesiahuan, paica rameracunapaj mama can, Llamagu nin—chai punllapi Gentilcunata llaquishami, shinaca ñuca paicunaman chayachisha, ñucapaj ushaihuan, acha quishpiringapa villaicunata, chaica punchalla juyaillapash canga, Llamagu nin.\n\n35 Riqui, Llamagu nin: Ñucamanda ricurigrisha quiquinba cati aillucunaman, paicuna tauca cuzascunata imatami ñuca paicunaman achil yachachishcata quilcanga, chaica punchalla juyaillapash canga; quiquinba cati aillucuna tucuchi tucushca jipa, na crishpa asha asha chingarishpa, quiquinba huauquicunapaj cati aillucunapash, riqui, cai cuzascuna pacashca canga, Gentilcunaman ricuchingapa, Llamagupaj donhuan ushaihuanbash.\n\n36 Chaicuna pimi ñucapaj quishpiringapa villaicuna quilcashca canga, Llamagu nin, ñuca rumi ñuca quishpirina.\n\n37 Paicuna achilyachishca can pimi chai punllacunapi Sión tiarichun munan, paicunaca donda Espíritu Santopaj ushaitapash charinga; paicuna tucuri punllacunacaman catiriashpaca chai tucuri punllapi vichai achil jatarichishca canga, Llamagupaj mana tucurina reinopi quishpichishca canga; picunami sumaj causaita villajpica, ari, jatun cushijui villaicuna, juyaillacunamari canga urcu jahuacunapica.\n\n38 Yalishca jipa ñuca ricurcani ñuca huauquicunapaj cati aillucunapaj puchushcacuna, Diospaj Llamagupaj quilcashcatapash, Judíocunapaj shimimanda llujshimushca carca, Gentilcunamanda chayamurca ñuca huauquicunapaj cati aillucunapaj puchushcacunaman.\n\n39 Paicunapaman chayashca jipaca, ricurcani shuj quilcashcacunata shamurca Llamagupaj ushaihuan Gentilcunamanda paicunaman, Gentilcunata crichingapa ñuca huauquicunapaj cati aillucunapaj puchucunatapash, Judíocunatapash picunami tucui alpa jahualla chajchurishca carca, achil villachijpa Llamagupaj chunga ishcai apóstolcunapaj tandachishca quilcashcacunaca na llulla cajta.\n\n40 Ángelca parlahuarca, nishpa: Cai tucuri tandachishca quilcashcacunaca, can ricushcangui Gentilcunapi, callaricunapaj na llullata ricuchinga, chaicunaca Llamagupaj chunga ishcai apóstolcunapami can, yachaj chayachinga punchalla juyaillapash cuzascunata chaicunaca maijan quichushca carca; ricuchinga tucui reinocunaman, shimirimaicunaman, llactacunamanbash, Diospaj Llamaguca Mana Tucurin Taitapaj Churi cajta, cai pachapaj Jatun Quishpichij; tucui runacuna paipaman shamunapacha, na cashpaca paicuna na quishpirishca canga.\n\n41 Paicuna shamunapacha shimi nishcashna Llamagupaj shimihuan churashca canga; Llamagupaj shimicunaca ricuchishca canga quiquinba tandachishca cati aillucunapaj tandachishca quilcashcacunapi, Llamagupaj chunga ishcai apóstolcunapaj tandachishca quilcashcacunapipash; chaimanda ishcandi shujllapi tandachishca canga; imashpa Shujlla Dios shujlla Achil michij tucui cai pachapa tian.\n\n42 Punllaca shamungami pai ricurimungami pai tucui jatun llactacunaman, ishcandiman Judíocunaman Gentilcunamanbash; pai Judíocunapaman Gentilcunaman ricurimushca jipa, shinashpa pai ricurimunga Gentilcunaman Judíocunamanbash, tucuricunaca callari canga, callaricunaca tucuri canga.\n\n", "1-ne 14": "[center][font_size=26]14 Capítulo[/font_size][/center]\n\n[i]Shuj ángel Nefiman villan Gentilcunapi achil yachishcacuna llaquichicunapash urmanata—Ishcai iglesiacunalla tian: Diospaj Llamagupaj Iglesia ayapaj iglesiapash—Diospaj santocuna tucui jatun llactacunapi na ricunayachishpa cati tucun jatun millanayai iglesiamanda—Apóstol Juan cai pacha tucurinamanda quilcanga. Nara 600–592 C.Ñ.[/i]\n\n1 Yalishca jipa, Gentilcuna Diospaj Llamaguta cazujpica paicunaman ricurimuj punllapi shimi nipi, ushaipi, ruraipi, paicunapa nitijana rumicunata quichunga—\n\n2 Diospaj Llamagupaman paicunapaj shungucunata na shinlliyachijpica, paicuna yupai tucushca canga quiquinba taitapaj cati aillucunapi; ari, paicuna yupai tucushca canga Israelpaj huasihuan; paicuna achilyachishca runacuna canga cushapacha nishca alpapi imaurapash na tucurina; paicuna ashtahuan ñana huatai tucushcashna apai tucunga; Israelpaj huasipash ashtahuan ñana pingaichishca canga.\n\n3 Jatun huaicutaca, chai jatun millanayai iglesia allashca carca, chai huasica aya paipaj huahuacunahuan callarichishca carca, pai runacunapaj almacunata ucu pachaman pushangapa ushan—ari, chai jatun huaicu allashca carca runacunata tucuchingapa jundachishca canga allashcacunahuan, paicunapaj tucui tucui tucuringacaman, Diospaj Llamagu nin; na almapa tucui tucui tucurinaca, ucu pachaman shitai tucushca cashpalla imami na tucurita chari.\n\n4 Riqui, caica rinmi ayapaj huatai tucushcashnahuan, Diospaj alicaihuanbash, tucui paipaj ñaupapi na alicunata millanayaicunatapash rurajpi.\n\n5 Yalishca jipa ángel parlarca ñucata, Nefi, nishpa: Can ricushca cangui Gentilcuna arrepentirijpica paicunahuan ali canga; can yachanguipash Apunchijpaj conveniocunamanda Israelpaj huasihuan; can uyashca cangui pimi arrepentirin na tucuchi tucungachu.\n\n6 Chaimanda, Ay Gentilcunaca shina quiquingunapaj shungucunata shinlliyachishpaca Diospaj Llamagupaj contra!\n\n7 Punlla shamun, Diospaj Llamagu nin, ñuca rurasha shuj jatun juyaillapacha ruranata runacunapaj huahuacunapa; shuj rurana chai mana tucurina canga, ña shuj cuzaspa nacashpaca cutishujpa—ña paicunata sumaj causaiman crichingapa na tucurina causaimanbash, nacashpaca paicunapaj shinlliyana shunguman cunga paicunapaj yuyaicuna ñausayaica huatai tucushcashnacunaman apanga, tucuchinamanbash, ishcandi temporal espiritualpash, ayapaj huatai tucushcashnamanda, imamanda ñuca parlashcani.\n\n8 Yalishca jipa ángel cai shimicunata parlashca cajpica, pai nihuarca: Can yaringuichu Israelpaj huasipa taitapaj conveniocunata? Ñuca paiman nircani, Ari.\n\n9 Yalishca jipa pai nihuarca: Ricui, ricurcani jatun millanayai iglesiata, chaica millanayaicunapa mama can, chaipaj callarichijca aya can.\n\n10 Pai nihuarca: Riqui ishcai iglesiacuna tian; shuj Diospaj Llamagupaj iglesia can, cutishuj ayapaj iglesia can; chaimanda, pimi Diospaj Llamagupaj iglesiaman na catijcashpaca chai jatun iglesiapaj catij can, chaica millanayaicunapaj mama can; paimi tucui alpapaj ramera can.\n\n11 Yalishca jipa ñuca ricushpa ricurcani tucui cai alpapaj rameratashna, acha yacucunapi tiarirca; pai tucui cai alpapa tucui mandaita charin, tucui jatun llactacunapi, reinocunapi, shimi rimaicunapi, llactapuracunapipash.\n\n12 Yalishca jipa ñuca ricurcani Diospaj Llamagupaj tandanajuna huasita, catijcunaca na tauca carcachu, ramerapaj na ali ruraicunamanda millanayaicunamandapash pimi tiarirca acha yacucunapi; Shina cajpipash, ñuca ricurcani Llamagupaj iglesia, picunami Diospaj santocuna carca, tucui alpa jahuallacunaman rirca; paicuna tucuita yalishca mandaicunaca uchilla carca, chai jatun ramerapa millanayaicunamanda pitami ñuca ricurcani.\n\n13 Yalishca jipa ñuca ricurcani chai jatun millanayaicunapaj mamaca tandachirca mashnacharicunata tucui alpa jahuallacunapi, Gentilcunapaj tucui jatun llactacuna, Diospaj Llamaguhuan macanajungapa.\n\n14 Yalishca jipa ñuca, Nefi, ricurcani Diospaj Llamagupaj ushaita, uriajumurca Llamagupaj iglesiapaj santocunapaj, Apunchijpaj conveniopa llactapuracuna jahuapipash, picunami tucui alpa jahualla chajchui tucushca carca; paicuna ali ruranata macanajungapa aparishcashna carca Diospaj ushaihuan jatun punchapamba caipi.\n\n15 Yalishca jipa ñuca ricurcani Diospaj fiñai jundata chai jatun millanayaipash iglesia jahuapi jichashca carca, shina cashpaca tiarca macanajuicuna ninan macanajuicuna shamugrin ninajujcunapash tucui jatun llactacunahuan reinocunahuanbash.\n\n16 Tiai callarijpi macanajuicuna ninan macanajuicuna shamugrin ninajujta tucui jatun llactacunahuan chai millanayaicunapaj mamapaman catijcuna cashpa, ángelca parlahuarca, nishpa: Riqui, Diospaj fiñaica rameracunapaj mamapaj jahuapi can; riqui, can tucui cuzascunata ricungui—\n\n17 Punlla imaura shamujpica Diospaj fiñai jichashca canga rameracunapaj mamapaman, caica jatun millanayai iglesia tucui alpamanda can, callarichijca aya can, shina, chai punlla, Taitapaj rurai callaringami, ñanda alichinapi paipaj conveniocunata pactachingapa, imata pai rurashca carca paipaj runacunaman picunami Israelpaj huasipa can.\n\n18 Yalishca jipa ángelca parlahuarca, nishpa: Ricui!\n\n19 Ñuca ricushpa ricurcani shuj runa, pai shuj yuraj pillurinata churajushca carca.\n\n20 Ángelca nihuarca: Riqui Llamagupaj chunga ishcai apóstolcunamanda shuj.\n\n21 Riqui, pai ricunga quilcangapashmi cai cuzascunapaj tucurimuna parteta; ari, tauca cuzascuna ña yalishcatapash.\n\n22 Pai quilcangapash cai pacha tucurinatapash.\n\n23 Chaimanda, cuzascuna imata pai quilcanga alicuna na llullacuna can; riqui quilcashcacunapi quilcashca can imatami can ricurcangui Judíocunapaj shimimanda llujshimujta, Judíocunapaj shimimanda llujshimujrasca, nacashpaca, quilcashca Judíocunapaj shimimanda llujshimujrasca, cuzascunaca punchalla na chapushca, juyaillapachapash tucui runacuna entendinalla quilcashca carca.\n\n24 Riqui, cuzascuna maijan Llamagupaj cai apóstol quilcanga can tauca cuzascuna imata can ricushca cangui; riqui, tucurinataca can ricushca cangui.\n\n25 Shinapash cuzascunata imata can cunanmanda ñaupaman ricungui na quilcanguichu; Apunchij Diosca ordenashca can Diospaj Llamagupaj apóstolta pai chaicunata quilcachun.\n\n26 Shujcunapash tiashca can, paicunaman tucui cuzascunata pai ricuchishca can, paicuna chaicunata quilcashca can; chaicunaca sellashca can na chapushca ricurimuchun, na llullahuan imami Llamagupapi can, Israelpaj huasiman Apunchijpaj paipaj propio punllapi.\n\n27 Ñuca, Nefi, uyarcani testimoniota cuni, Llamagupaj apóstolpaj shutica Juan carca, ángelpaj shimi nishcashna.\n\n28 Riqui, ñuca, Nefi, na saquishca cani ñuca quilcachun cuzascunapaj tucurimuna parteta imata ñuca ricurcani uyarcanipash; chaimanda cuzascuna maijan ñuca quilcashcani ñucapa caillami can; ñuca quilcashca cani shuj uchilla parteta ñuca ricushca cuzascunamanda.\n\n29 Ñuca testimoniota cuni ñuca ricushca cuzascunata ñuca taita ricushcata, Apunchijpaj ángelca ñucaman yachachihuarca.\n\n30 Cunan ñuca cai cuzascunamanda parlajuicunata ñana catini, imata ñuca ricurcani, imaura espírituhuan apai tucushca cashpa, caicunata ñuca na quilcanichu, ñuca quilcashca cuzascunaca na llullachu. Shinami. Shinacapashcachun.\n\n", "1-ne 15": "[center][font_size=26]15 Capítulo[/font_size][/center]\n\n[i]Lehipaj cati aillucuna chasquingapa can quishpiringapa villaicunata Gentilcunamanda tucurimui punllacunapi—Israelpaj tandanajuica shuj olivo quirupi parijashpa ricuchishca can chaipipacha viñashca malquicuna cutin quimichishpa churashca canga—Nefi achil muscuipi causana quirumanda ima cajta nin Diospaj alicaita parlan shicanyashpa na ali rurajcunata ali rurajcunamanda. Nara 600–592 C.Ñ.[/i]\n\n1 Yalishca jipa ñuca, Nefi, espírituhuan apai tucushca jipa, tucui cai cuzascunata ricushca, ñuca taitapaj facha huasiman tigramurcani.\n\n2 Yalishca jipa ñuca ricurcani ñuca huauquicunata, paicuna maijanshi yali canchi ninajurca caishuhuan chaishuhuan ñuca taita paicunaman parlashca cuzascunamanda.\n\n3 Pai tauca jatun cuzascunata paicunaman na llullashpa parlarca, caicunaca yuyaipi chasquingapa shinlli carca, shuj runa Apunchijta tapushpalla; paicunaca shinlli shungucuna caimanda, chaimanda paicuna Apunchijta na tapurca imashna cana.\n\n4 Cunan ñuca, Nefi, llaquilla carcani paicunapaj shinlli shungucunamanda, cuzascunata imata ñuca ricushca carcani, yacharcanipash caicuna canapacha carca runacunapaj huahuacunapaj jatun na ali ruraicunamanda.\n\n5 Yalishca jipa ñuca na fangalla carcani llaquicunamanda, ñuca yuyaimanda ñucapaj llaquicuna tucuita yali jatun cajta, ñuca llacta tucurishcamanda, imashpa ñuca ricushca cani paicunapaj urmaita.\n\n6 Yalishca jipa ñuca shinllicaita chasquishca jipa ñuca huauquicunaman parlarcani, yachangapa munashpa imamanda paicunapaj maijanshi yali canchi ninajuicunamanda.\n\n7 Paicuna nirca: Riqui, ñucanchi na entendinchi cai shimicunata ñucanchi taita parlashca carca olivo quirupaj chaipipacha viñashca malquicunamanda, Gentilcunamandapash.\n\n8 Paicunaman nircani: Apunchijta tapushcanguichichu?\n\n9 Paicuna nihuarca: Ñucanchica na; Apunchijca ñucanchimanga chashna cuzasta na yachachinga.\n\n10 Riqui, Ñuca nircani: Imashnata Apunchijpaj rurachunbacha saquishcacunata na alichinguichi? Imashinata cangunapaj shinlli shungucunamanda tucuringapa munanguichi?\n\n11 Nachu yaringuichi Apunchij nishca cuzascunata?—Cangunapaj shungucunata na shinlliyachishpaca, fehuan mañashpaca, chasquishami yashpa, rurachunbacha saquishcacunata ricuriashpa alichishpa, cai cuzascuna cangunaman yachachishcapacha canga.\n\n12 Riqui, ñuca nircani, Israelpaj huasica shuj olivo quiruhuan parijashpa ricuchishca can, Apunchijpaj Espírituhuan chai ñucanchi taitapi carca; nachu ñucanchica Israelpaj huasimanda faquishca, nachu ñucanchica Israelpaj huasimanda shuj malqui canchi?\n\n13 Cunan, cuzasca ñucanchi taita ima cajta ningapa munan quimichishpa churanamanda olivo quirupipacha viñashca malquicunata Gentilcunapaj tucuillacunamanda, can, tucurimui punllacunapi, ñucanchipaj cati aillucuna na crishpa asha asha chingarijpi, ari, tauca huatacunapi, tauca miraicunapash Mesías aichapi runacunapaj huahuacunaman ricurimushca jipa, Mesíaspaj tucuilla quishpiringapa villaicunaca Gentilcunaman shamun, Gentilcunamanda ñucanchipaj cati huahuacunapaj puchushcacunapaman.\n\n14 Chai punllaca puchushcacuna ñucanchipaj cati huahuacunaca yachanga Israelpaj huasimanda paicuna cajta, Apunchijpaj convenio llactacuna can; paicuna yachanga chayamunga rijsingapa paicunapaj punda taitacunata, rijsingapash Jatun Causachijpa quishpiringapa villaicunata, pai achil yachachirca paicunapaj taitacunaman; chaimanda, paicuna chayamunga rijsingapa paicunapaj Jatun Causachijta shujllangaman paipaj yachachishcapaj puntocunata, paicuna yachaj chayachun imashna paipaman shamushpa quishpirishca cangapa.\n\n15 Chai punllaca nacha paicuna cushijunga ali cachinga paicunapaj mana tucurina Diosta, paicunapaj rumita paicunapaj quishpirinapash? Ari, chai punlla, nacha chasquinga shinllicaita micuchinatapash ciertopacha uvas chagramanda? Ari, nacha paicuna shamunga ciertopacha Diospaj llama corralman?\n\n16 Riqui, ñuca canda nini, Ari; paicuna cutin yarishca canga Israelpaj huasihuan; paicuna shuj olivo quirupaj chaipipacha viñashca malqui cashpa, ciertopacha olivo quirupi quimichishpa churashca canga.\n\n17 Caitami ñucanchi taita ningapa ima cajta munan; caica na yalingachu paicuna Gentilcunahuan chajchushca jipacaman; pai ima cajta ningapa munan caica Gentilcunamanda apashca canga, Apunchijca paipaj ushaita Gentilcunaman ricuchishca canga, Judíocunahuan na cazui tucushca cana caimandapacha, na cashpa Israelpaj huasimandacunahuan.\n\n18 Chaimanda, ñucanchi taita ñucanchipaj cati aillucunamanllaca na parlashca carcachu, ashtahuangari tucui Israelpaj huasimanbash, convenioman señalashpa tucurimui punllacunapi pactashca canga; Apunchijca ñucanchi taita Abrahamman chai conveniota rurashca carca, nishpa: Quiquinba cati aillucunapi alpapaj tucui reinocuna achilyachishca canga.\n\n19 Yalishca jipa ñuca, Nefi, ashtaca paicunaman cai cuzascunamanda parlarcani; ari, ñuca paicunaman parlarcani Judíocuna cutinlla apamunamanda tucurimui punllacunapi.\n\n20 Ñuca paicunaman Isaíaspaj shimicunata villarcani, pimi parlarca Judíocunapaj cutinlla apamunamanda, na cashpa Israelpaj huasimanda; paicuna cutinlla apamurishca jipa ñana ashtahuan pandachishca canga, paicuna cutin na chajchurishca canga. Yalishca jipa ñuca parlarcani ashtaca shimicunata ñuca huauquicunaman, paicuna sumaj causajcuna carca shungu faquirircapash Apunchijpaj ñaupapi.\n\n21 Yalishca jipa paicuna cutin parlarca, nishpa: Imata canga cai cuzas ñucanchi taita ricurca shuj muscuipi? Imata canga pai ricushca quiruca?\n\n22 Paicunaman nircani: Chaica shuj causana quirumanda ricuchilla carca.\n\n23 Paicuna nihuarca: Imata canga hierro barrata ñucanchi taita ricurca, chaica quiruman pusharca?\n\n24 Paicunaman nircani chaica Diospaj shimi carca; picunami Diospaj shimita cazujpica, chaipi shinlli charirishpaca, paicuna nimaura na tucuringachu; tentacióncuna ayapaj rupajuj flechacunapash na ushaihuan yalingachu paicunata ñausayachingapa, tucuchingacaman pushangapa.\n\n25 Chaimanda, Ñuca, Nefi, paicunata cutin yarichircani Apunchijpaj shimita yashpapacha uyachun; ari, ñuca cutin yarichircani ñuca almapaj tucui cuyuringapa minishtirishcacunahuan, tucui ñuca charishca yuyaicunahuanbash, paicuna Diospaj shimita uyashcanman yarichingapa paipaj rurachunbacha saquishcacunata punllan punllan tucui cuzascunapi alichichun.\n\n26 Paicuna nihuarca: Imata canga yacu larca imata ñucanchi taita ricurca?\n\n27 Paicunaman nircani yacucunaca ñucanchi taita ricurca mapallacashca carca; paipaj yuyai ashtaca shuj cuzascunapi carca chai pai yacupaj mapallacashcata na ricurca.\n\n28 Paicunaman nircani chaica shuj manllanayai huaicu carca, chaica na ali rurajcunata causana quirumanda shicanyachirca, Diospaj santocunapamandapash.\n\n29 Paicunaman nircani caica chai manllanayai ucu pachapaj shuj ricuchilla carca, ángelca nihuarca chaica na alita rurajcunapa alichishca carca.\n\n30 Paicunaman nircani ñucanchi taita ricurca Diospaj alicaipash na ali rurajcunata alicunamanda shicanyachirca; punchalla caica rupajuj ninapashnalla carca, chaica Diospaman vitsiarca imaurapash na tucurina imaurapash na tucurinacamanbash, na tucuri tianllu.\n\n31 Paicuna nihuarca: cai cuzas canllu cuerpopaj llaqui apana rurajta na rurajta ricungapa punllacunapi, na cashpaca cai canllu almapaj tucurina caipi temporal cuerpo huañushca jipa, na cashpaca temporal cuzascunatachu parlan?\n\n32 Yalishca jipa paicunaman nircani caica ishcandi cuzascunata temporal espiritualtapash shuj ricuchilla carca; punlla shamungami paicuna ricushpa chasquichishca cana paicunapaj rurashcacunamanda, ari, rurashcacunatapash imata cuerpo temporalhuan rurashca cashcata paicunapaj ruraj na ruraj ricuna punllacunapi.\n\n33 Chaimanda, paicunapaj na ali ruraicunapi huañushpaca paicuna llujchishpa cachai tucushca canga, espiritual cuzascunamanda, ali ruraicunapaj cajcuna; chaimanda Diospaj ñaupaman apamui tucushca canga, paicuna rurashcamanda ricushpa chasquichi tucungapa; paicunapaj rurashcacuna mapacuna cajpica paicunapash fuerzamanda mapacunallata canga; mapacuna cashpaca fuerzamanda paicuna Diospaj reinopi na causai ushan; shina cajpica, Diospaj reinopash fuerzamanda mapa canman.\n\n34 Ashtahuangari riqui, ñuca canman nini, Diospaj reinoca na mapachu, nima mapa cuzas Diospaj reinoman na yaicungachu; chaimanda minishtirishcapacha shuj pushtu mapacunapaca alichishca tianga.\n\n35 Shuj pushtupash alichishca tian, ari, chai manllanayai ucu pacha imamanda ñuca parlashcani, ayami caitaca alichishca can; chaimanda runacunapaj almacunapa tucuripi caica canmi Diospaj reinopi causana, na cashpa llujchishpa cachai tucuna alicaimanda imamanda ñuca parlashcani.\n\n36 Chaimanda, na alicunaca alicunamanda anchuchishca can, causana quirumandapash, maimandami fucushca juyaillapacha, munanayaipacha tucui shuj fucushcacunamanda can; ari, caica tucuita yalishca tucui Diospaj carashcacunamanda can. Shinami ñuca huauquicunaman parlarcani. Shinacapashcachun.\n\n", "1-ne 16": "[center][font_size=26]16 Capítulo[/font_size][/center]\n\n[i]Na alita rurajcunaca ciertotaca shinlli cajta tarin—Lehipaj churicuna Ismaelpaj ushicunahuan cazaran—Liahona ñanda rinata ricuchin jichushca pambapi—Apunchijpaj villaicuna huaquinbi huaquinbi Liahonapi quilcashca can—Ismael huañun; paipaj aillucuna huashariman llaquicunamanda. Nara 600–592 C.Ñ.[/i]\n\n1 Yalishca jipa ñuca, Nefi, ñuca huauquicunaman parlashpa tucuchishca jipa, riqui paicuna nihuarca: can ñucanchita shinlli cuzascunata yachachishcangui, ñucanchi ñana ushaicaman.\n\n2 Yalishca jipa paicunaman nircani ñuca yacharcani na alita rurajcunapaca shinlli cuzascunata parlashcani, ciertohuanga; ali rurajcunataca alicachishcanimi, testificashcanimi paicunaca vichai achil jatarichishca canga chai tucuri punllapi; chaimanda, juchayucunaca ciertota shinlli cajta tarin, paicunata shungucaman chugrichin.\n\n3 Cunan ñuca huauquicuna, quiquinguna ali rurajcuna cashpaca ciertota cazungapa munajcuna cashpaca, yashpapacha uyashpapash, quiquinguna Diospaj ñaupapi derecho purishpa, ciertomanda na huasharimashpa, na nishpa: Can shinlli cuzascunata ñucanchiman parlangui.\n\n4 Yalishca jipa ñuca, Nefi, ñuca huauquicunata cutin yarichircani, tucui ricuriashpa, Apunchijpaj rurachunbacha saquishcacunata alichichun.\n\n5 Yalishca jipa paicuna shungu faquirirca Apunchijpaj ñaupapi; cashna cushijuita charircani paicunamanda jatun shuyaitapash, paicuna ali rurana chaquiñangunapi purichun.\n\n6 Cunan, tucui cai cuzascunata nishca rurashcapash carca imaura ñuca taita shuj facha huasipi Lemuel nishpa shutichishca pugru pambapi causajujpi.\n\n7 Yalishca jipa ñuca Nefi, Ismaelpaj ushicunamanda shujta huarmipa japircani; ñuca huauquicunapash Ismaelpaj ushicunamanda huarmipa japirca; Zorampash Ismaelpaj paya ushita huarmipa japirca.\n\n8 Shina ñuca taita pactachishca carca tucui Apunchijpaj rurachunbacha saquishcacunahuan imatami paiman cushca carca. Ñucapash, Nefi achilyachishca carcani Apunchijmanda ninandapacha.\n\n9 Yalishca jipa Apunchijpaj shimi ñuca taitata tutapi parlarca, mandarca caya punlla jichushca pambapi ri callarichun.\n\n10 Yalishca jipa ñuca taita tutamandapi jatarishpaca, facha huasipaj punguman rishpa, pai jatun manllarihuan ricurca alpapi shuj esferata ricuriashpa maquihuan rurashcata; cai bronce fino carca. Esfera ucupica ishcai aujacuna tiarca; shujca ñanda ricuchijurca ñucanchi jichushca pambapi maita rinata.\n\n11 Yalishca jipa ñucanchica tucui tiashcata tandachircanchi ñucanchi jichushca pambaman apangapa, tucui puchushca minishtirishcacunata Apunchij ñucanchiman cushca carca; ñucanchi japircanchi muyucunata paipuralla jichushca pambaman apangapa.\n\n12 Yalishca jipa ñucanchipaj facha huasicunata apashpa jichushca pambaman rircanchi, Lamán jatun yacuta chimbashpa.\n\n13 Yalishca jipa ñucanchi purircanchi chuscu punllacunata, urai-urai indi llujshij ladolla, ñucanchi facha huasicunata cutin shayachircanchi; pushtuta Shazer nishpa shutichircanchi.\n\n14 Yalishca jipa japircanchi ñucanchi arcocunata flechacunatapash, jichushca pambaman rircanchi ñucanchi aillucunapaj micunapa huañuchingapa; ñucanchi aillucunapaj micunapa huañuchishca jipa cutin tigramurcanchi ñucanchi aillucunapaman jichushca pambapi, Shazer pushtuman. Ñucanchi jichushca pambapi cutin rircanchi catishpa chai direccióndallata, jichushca pambapaj fucuj fucuj pushtucunata catishpa, chaica Puca Jatun Mama Cocha manñacunapi carca.\n\n15 Yalishca jipa ñucanchi purircanchi tauca punllacunata, micunapa ñanbi huañuchishpandi, ñucanchi arcocunahuan flechacunahuanbash rumicunahuanbash huaracacunahuanbash.\n\n16 Ñucanchi esferapaj direcciónda catircanchi, jichushca pambapaj ashtahuan fucuj fucuj pushtucunaman ñucanchita pusharca.\n\n17 Ñucanchi tauca punllacunata purishca jipa, ñucanchi facha huasicunata shayachircanchi asha tiempopa, ñucanchica cutin samana carcanchi ñucanchi aillucunapa micunata taringapa.\n\n18 Yalishca jipa ñuca, Nefi, micunapa huañuchingapa rijpica, riqui, ñuca arco faquircani, acero finohuan rurashca carca; ñuca arcota faquishca jipa, riqui, ñuca huauquicuna ñucata fiñarca ñuca arcota chingachimanda, ñucanchica micunata na tarimanda.\n\n19 Yalishca jipa ñucanchi aillucunapaman micuna illa tigramurcanchi, ashta shaijushca carcanchi, ñucanchi purimanda, paicuna micunacuna illaimanda ninanda llaquiyarca.\n\n20 Yalishca jipa Lamán Lemuel Ismaelpaj churicunapash ninandapacha huasharimai callarirca, paicunapaj llaquiricunamanda llaquicunamandapash jichushca pambapi; ñuca taitapash Apunchij paipaj Diosta huasharimai callarirca; ari, paicuna tucui ninandapacha llaquiyashca carca, paicunapash Apunchijta huasharimarca.\n\n21 Cunan yalishca jipa ñuca, Nefi, ñuca huauquicunahuan llaquiyarcani ñuca arco chingaimanda, paicunapaj arcocuna ñana caruta rimanda, caica ninandapacha shinlli cai callarirca, ari, shina cashpaca na micunata tari usharcanchi.\n\n22 Yalishca jipa ñuca, Nefi, ñuca huauquicunaman parlarcani, paicunapaj shungucunata cutin shinlliyachishca caimanda, Apunchij paicunapaj Diosta na alicachirca.\n\n23 Yalishca jipa ñuca, Nefi, shuj arco caspihuan rurarcani; chaimanda, ñucallata shuj arcohuan shuj flechahuan macanajungapashna churajushpa, shuj huaracahuan rumicunahuanbash. Ñuca taitata nircani: Maiman micunata taringapa ri ushani?\n\n24 Yalishca jipa pai Apunchijta tapurca, pai shungu faquirirca ñuca shimicunamanda; paicunaman tauca cuzascunata ñuca almapaj cuyuringapa minishtirishcacunahuan.\n\n25 Yalishca jipa Apunchijpaj shimi ñuca taitapaman shamurca; paica ciertopacha tacuri tucurca Apunchijta huasharimaimanda, cashna pai ninanda llaquirita apamushca carca.\n\n26 Yalishca jipa Apunchijpaj shimi paiman nirca: Ricui esferata, ricui quilcashca cuzascunata.\n\n27 Yalishca jipa ñuca taita esfera jahuapi quilcashcacunata ricushpaca, pai manllarca ninandapacha chujchurcapashmi, ñuca huauquicunapash Ismaelpaj churicunapash paicunapaj huarmicunapash.\n\n28 Yalishca jipa ñuca, Nefi, ricurcani esferapi caj aujacunaca, fehuan purirca ricuriashpahuan yashpa ricuriajpi ñucanchi chaicunaman cujpi.\n\n29 Chai jahuapi quilcashcapash tiarca shuj mushuj quilcashcacuna, chaica liinalla, chaicunaca ñucanchiman Apunchijpaj ali ñangunata yachanata cunajurca; caica quilcashca carca huaquinbi huaquinbi shujman tigrachishca carca, ñucanchi femanda, ricuriashpahuan caiman imashna ñucanchi cujpi. Shina ñucanchi ricunchi Apunchijca uchilla imashapash canacunahuan jatun cuzascunata apamunga.\n\n30 Yalishca jipa ñuca, Nefi, urcu jahuaman vitsiarcani, imashnami ricuchijcuna caicunaca esfera jahuapi cushca carca.\n\n31 Yalishca jipa ñuca sacha animalcunata huañuchircani, shinaca ñuca aillucunaman micunata tarircani.\n\n32 Yalishca jipa ñuca tigramurcani ñucanchi facha huasicunaman, ñuca huañuchishca sacha animalcunata apamushpa; cunan paicuna ricushpa ñuca micunata tarishca cajta. Paicuna jatunda cushijurca! Yalishca jipa paicuna shungu faquirirca Apunchijpaj ñaupapi, pagui nircapash.\n\n33 Yalishca jipa ñucanchi cutin ri callarircanchi, callaripi maita rinajushca ladollata rircanchi; ñucanchi tauca punllacunata rishca jipa ñucanchi facha huasicunata cutin shayachircanchi; shuj tiempota chaipi cangapa.\n\n34 Yalishca jipa Ismael huañurca, pambashca carca Nahom nisha pushtupi.\n\n35 Yalishca jipa Ismaelpaj ushicuna ninandapacha huasharimarca, paicunapaj taita chingachimanda, paicunapaj llaquicunamandapash jichushca pambapi; ñuca taitata huasharimarca, paicunata Jerusalénpaj alpamanda apamushcamanda, nishpa: Ñucanchi taita huañushcami; ari, ñucanchi jichushca pambapi caipi chaipi purishcanchi, ñucanchi llaquiyalishcanchi ninan llaquicunata, yarjaicunata, yacunayaicunata, shaijuicunatapash; tucui cai llaquiricuna jipapash ñucanchi jichushca pambapi yarjaihuan huañushunchi.\n\n36 Shina paicuna ñuca taitata huasharimarca, ñucatapash; paicunaca Jerusalénman tigrangapa munanajurca.\n\n37 Lamán nirca Lemuelta Ismaelpaj churicunatapash: Riqui, ñucanchi taitata huañuchishunchi, ñucanchi huauqui Nefitapash, pimi ñucanchipa mandaj, ñucanchipa yachachij cangapa japishca, ñucanchica paipaj rucu huauquicuna canchi.\n\n38 Cunan, pai nin Apunchijca paihuan parlashca nin, paitaca ángelcunapash achil yachachishcapash nin. Ashtahuangari riqui, ñucanchi pai llullajujta yachanchi; pai cai cuzascunata nin, pai tauca cuzascunata ruran paipaj umachicunahuan, paica ñucanchi ñavicunata pandachisha yashpa, imashpapash, pai caruman pushashpaca na rijsishca jichushca pambaman; pai pushashca jipaca, paica yuyan shuj jatun mandaj ñucanchita mandaj tucungapa, pai rurai ushangapa ñucanchihuan paipaj munashcahuan munashcauraspash. Cashna laya ñuca huauqui Lamán paicunapaj shungucunata fiñachirca.\n\n39 Yalishca jipa Apunchijca ñucanchihuan carca, ari, shinapash Apunchijpaj shimica shamurca paicunata tauca shimicunata parlarca, paicuna ninandapacha asti tucurca; paicuna tacuri tucushca jipa Apunchijpaj shimihuan paicunapaj fiñaicuna tucurirca, paicunapaj juchacunamanda arrepentirirca, shina cashpa Apunchijca ñucanchita cutin achilyachirca micunahuan, shina ñucanchi na huañurcanchichu.\n\n", "1-ne 17": "[center][font_size=26]17 Capítulo[/font_size][/center]\n\n[i]Nefi shuj barcota rurachun mandai tucushca can—Paipaj huauquicuna paita chimbapuran—Paicunata cutin yarichin tigrashpa parlashpa imashna cashcacunata Diospaj tratocuna Israelhuan—Nefi Diospaj ushaihuan jundashca can—Paita ama tacarichun paipaj huauquicuna na saquishcacuna can, ama paicunara anguyanman shuj chaquishca virushna. Nara 592–591 C.Ñ.[/i]\n\n1 Yalishca jipa ñucanchi cutin ri callarircanchi jichushca pambata; ñucanchi caimanda chaiman indi llujshij ladoman purircanchi. Ñucanchi purircanchi ashtaca llaquicunata shinlliyashpapacha yalircanchi jichushca pambapi; ñucanchi huarmicuna jichushca pambapi huahuacunata charirca.\n\n2 Ninan jatun carca Apunchijpaj achil yachishcacuna ñucanchi jahuapi, ñucanchica jichushca pambapi chahua aichahuan causajpipash; ñucanchi huarmicunaca paicunapaj huahuacunapa ashtaca lecheta charirca, shinllicuna carca, ari jaricunashna; paicuna callarirca shinllicuna caita rinacunapi na huasharimashpa.\n\n3 Shina ñucanchi ricunchi Diospaj rurachunbacha saquishcacunaca pactachishca cana. Shina runacunapaj huahuacuna Diospaj rurachunbacha saquishcacunata alichijpica, pai micuchin, shinllichinbash, imashapash canacunata cun chaicunahuan pactachichun imata pai mandashcacunata; chaimanda, pai imashapash canacunata curca ñucanchiman jichushca pambapi canajujpi.\n\n4 Ñucanchi tauca huatacunata canajurcanchi, ari, chaipica pusaj huatacunata jichushca pambapi.\n\n5 Ñucanchi chayamurcanchi pambaman chaitaca Ashtacapacha Tiaj nishpa shutichircanchi, ashtaca fucushcacunamanda sacha mishquimandapash; tucui cai cuzascuna Apunchij alichishca carca ama ñucanchi huañuchun. Ñucanchi ricurcanchi jatun mama cochata, chaita shutichircanchi Irreantum, caica, ima cajta nishpaca acha yacucuna can.\n\n6 Yalishca jipa mama cocha patapi ñucanchi facha huasicunata shayachircanchi; masqui tauca llaquicunata llaqui yalishca cashpapash acha na rurarinalla, ari, ashtacapacha caita na tucuilla quilcai ushanchi, ñucanchi ninandapacha cushijushca carcanchi mama cocha pataman chayamushpaca; ñucanchica pushtutaca Ashtacapacha Tiaj nishpa shutichircanchi, ashtaca fucushcacunamanda.\n\n7 Yalishca jipa ñuca, Nefi, Ashtacapacha Tiaj pambapi tauca punllacunata cashca jipa, Apunchijpaj shimi shamurca ñucapaman, nishpa: Jatari, urcuman vitsia. Yalishca jipa ñuca jatarircani urcuman vitsiarcani, Apunchijta mañarcani.\n\n8 Yalishca jipa Apunchijca parlahuarca, nishpa: shuj barcota rurangui, ñuca quiquinman ricuchishca layapi, ñuca quiquinba runacunata cai yacucunata chimbashpa apachun.\n\n9 Ñuca nircani: Apunchij, maimanda rina cani mineralcunata tarishpa surcushpa yacuyachingapa, ñuca imacunatalla rurai ushangapa barcota rurangapa quiquin ricuchihuashca layapi?\n\n10 Yalishca jipa Apunchijca nihuarca: maiman rinata mineralta taringapa, chaicunahuan imacunatalla rurangapa.\n\n11 Yalishca jipa ñuca, Nefi, shuj fucunata rurarcani animal caracunahuan ninata fucuchingapa; ninata fucuchingapa minishtishca shuj fucunata rurashca jipa, ñuca ishcai rumicunata paipura huajtarcani nina japichingapa.\n\n12 Chai horascaman Apunchijca ninata japichichun na saquishca carca jichushca pambata rinajujpica; pai nirca: ñuca quiquingunapa micunacuna mishqui cachun rurasha, ama yanuchun;\n\n13 Ñuca jichushca pambapipash micha casha; ñuca canba ñaupapi ñanda alichisha, shina canguna ñuca rurachunbacha saquishcacunata alichijpica; chaimanda, can rurachunbacha saquishcacunata alichijpica cushapacha nishca alpaman pushaitucungui; can yachanguipash ñuca canba pushaj cajta.\n\n14 Ari, Apunchijca nircapash: can cushapacha nishca alpaman chayashca jipa, can yachanguipash ñuca, Apunchijca Dios cani; Ñuca Apunchij canda tucuchinamanda cacharichircani; ari, ñuca Jerusalénpaj alpamanda apamurcani.\n\n15 Chaimanda, ñuca, Nefi, Apunchijpaj rurachunbacha saquishcacunata shinlliyashpa alichingapapacha munarcani, ñuca huauquicunata cutin yarichircani fielcuna rurariajcunapash cachun.\n\n16 Yalishca jipa ñuca imatalla ruranacunata mineralmanda rurarcani caitaca rumimanda surcushpa yacuyachircani.\n\n17 Ñuca huauquicuna ricurca ñuca ña shuj barcota ruragrijujta, paicuna huasharimai callarihuarca, nishpa: Ñucanchi huauquica shuj juizu illa can, paica shuj barcota rurai ushasha yuyan; ari, paica yuyanbash pai cai jatun yacucunata chimbai ushasha.\n\n18 Shina ñuca huauquicuna na alicachihuarca, paicuna na trabajangapa munarca, na crirca ñuca shuj barcota rurai ushajta; shinallata na crirca ñuca Apunchijhuan yachachi tucushca cajtapash.\n\n19 Yalishca jipa ñuca, Nefi, ninandapacha llaquiyashca carcani paicunapaj shungucuna shinlliyaimanda; cunanga paicuna ricushpaca ñuca llaquiyai callarita paicunaca cushijurca paicunapaj shungucunapi, cashna paicuna cushijurca, nishpa: Ñucanchi yacharcanchi can na shuj barcota rurai ushanata, ñucanchi yacharcanchi can yuyai illa cajta; chaimanda, can na shuj ninan jatun ruranata pactachi ushangui.\n\n20 Canga ñucanchi taitashna cangui, ñaupashpa pushamurca paipaj shungupa muspaj yuyashcacunahuan; ari, pai Jerusalénpaj alpamanda ñaupashpa llujchimurca, ñucanchi jichushca pambapi caipi chaipi purishcanchi cai tauca huatacunata; ñucanchi huarmicuna shinlli trabajashca, vijsayu cashpapash; paicuna jichushca pambapi huahuacunata charishca tucui cuzascunata llaqui yalishca, huañuitalla na; ashtahuan ali canma carca paicuna huañushpaca Jerusalénmanda nara shamushpallata cai llaquicunata yalina randi.\n\n21 Riqui, cai tauca huatacunata ñucanchi jichushca pambapi llaqui yalishcanchi, cai tiempota ñucanchica ali yalinchiman carca ñucanchipaj charishcacunahuan ñucanchipaj chasquina alpapi; ari, ñucanchica cushilla canchiman carca.\n\n22 Ñucanchi yachanchi Jerusalénpaj alpapi causaj runacunaca ali ruraj runacuna carca; paicuna alichirca Apunchijpaj catichun saquishcacunata ricushpa chasquichinacunatapash, tucui pai rurachunbacha saquishcacunatapash, Moiséspaj catichunbacha saquishcacunahuan; chaimanda, ñucanchi yachanchi paicuna ali ruraj runacuna can; ñucanchi taita paicunata ricushpa chasquichishca can; ñaupashpa pushamushca can paipaj shimicunata uyaimanda; ari, ñucanchi huauqui paishnalla can. Cashna laya shimirimaicunahuan ñuca huauquicuna huasharimanajurca na alicachinajurca ñucanchita.\n\n23 Yalishca jipa ñuca, Nefi, parlarcani, nishpa: cringuichi canguna ñucanchi taitacuna, picunami Israelpaj huahuacuna carca, cacharichishca canma carca Egipciocunapaj maquicunamanda Apunchijpaj shimicunata na uyashpaca?\n\n24 Ari, canguna yanguichichu paicunaca huatai tucushcashnamanda cacharichishca canmanlla carca, Apunchijca Moisésta huatai tucushcashnamanda cacharichichun na mandashca cajpica?\n\n25 Cunan canguna yachanguichi Israelpaj huahuacunaca huatai tucushcashnapi carca; canguna yachanguichipash paicuna shinlli ruranacunahuan llaquichishcacuna carca, chaicuna apangapa shinlli carca; chaimanda, canguna yachanguichi paicunapaj minishtirishcapacha shuj ali cuzas cana carca, huatai tucushcashnamanda cacharichi.\n\n26 Cunan canguna yachanguichi Moisésca Apunchijmanda mandai tucushca carca cai jatun ruranata rurangapa; canguna yachanguichipashmi paipaj shimihuan Puca Mama Cochapa yacucuna caiman chaiman anchuchishca carca, paicunaca chaquishca alpa jahuata yalirca.\n\n27 Ashtahuangari canguna yachanguichi Egipciocunaca paicuna Faraónba macanajujcuna carca, Puca Mama Cochapi pambarishpa huañurca.\n\n28 Canguna yachanguichipashmi Israelpaj huahuacunaca jichushca pambapica maná nishcata micurca.\n\n29 Ari, canguna yachanguichipash Moisésca, paipaj shimi nishcashna Diospaj ushai paihuan caimanda, rumita huajtarca, yacu llujshirca, Israelpaj huahuacuna yacunayaita yalichichun.\n\n30 Masqui paicuna Apunchij paicunapaj Dios-huan pushajpipash, paicunapaj Jatun Causachij, paicunapaj ñaupata rijujpi, pushashpa punllapi, tutapi michata cushpa, tucui cuzascunata paicunamanda rurashpa chaicuna ali carca runapa chasquichun, paicunapaj shungucunata shinlliyachirca paicunapaj yuyaicunata ñausayachirca, Moisésta pliturca ciertopacha causajuj Diostapash.\n\n31 Yalishca jipa paipaj shimi nishcashna paicunata tucuchirca; paipaj shimi nishcashna paicunata pusharca; paipaj shimi nishcashna paicunamanda tucuita rurarca; nimata na rurarca paipaj shimi nishcamandalla.\n\n32 Jordán jatun yacuta chimbashca jipaca paicunataca shinllicunata rurarca, chai alpapi causaj huahuacunata llujchishpa cachachun, ari, paicunata tucuchingacaman shicanyachinga.\n\n33 Cunan, canguna yanguichichu paipaj alpamanda huahuacunaca, picunami cushapacha nishca alpapi cajcunaca, paicunapaj taitacunahuan llujchishpa cachai tucushca carca, canguna yanguichichu paicuna ali rurajcunachu carca? Riqui, ñuca ninimi, Na.\n\n34 Canguna yanguichichu ñucanchi taitacunaca paicunata yali ajllai tucushcacha canman carca paicuna ali ruraj cuna cajpica? Ñuca ninimi, Na.\n\n35 Riqui, Apunchijca tucui aichatami pacta juyan; alicunaca Diospaj ayudashca can. Ashtahuangari riqui, cai runacunaca Diospaj shimita shujllangaman na cazurca, paicuna na ali ruraicunapi fucurca; Diospaj tucuilla fiñai paicunapaj jahuapi carca; Apunchijca alpata paicunamanga llaquichirca, ñucanchipa taitacunamanga achilyachirca; ari, paicunaman llaquichirca paicunata tucuchingapa, ñucanchi taitacunamanga achilyachirca caita, chai jahuapi paicuna ushaita charichun.\n\n36 Riqui, Apunchijca alpata rurashcami chaipi causashca cachun; paipaj huahuacunata rurashcami can paicuna chaipi tiarichun.\n\n37 Paica shuj ali jatun llactata jatarichinga, na alicunapaj jatun llactacunataca tucuchinga.\n\n38 Pai alicunataca juyailla pambacunaman pushanga, na alicunata tucuchin, paicunamanda alpatapash llaquichin.\n\n39 Pai jahua pachacunapi jatun mandan, chaica paica jatun tiarina can, cai alpaca paipaj chaqui sarunami can.\n\n40 Pai juyan picuna paita paicunapaj Dios cachun chasquijcunata. Riqui, pai juyan ñucanchi taitacunata, paicunahuan pactachinacunata ruran, ari, Abraham, Isaac Jacobhuanbash; pai pactachinacunata rurashcacunata yarin; chaimanda, paicunata Egipto llactamanda apamurca.\n\n41 Pai jichushca pambapi paipaj varahuan llaquichirca; paicunapaj shungucunata shinlliyachimanda, cangunashnallata; Apunchijca paicunapaj na ali ruraicunamanda paicunata llaquichirca. Pai rupajuj alascunahuan rij culebracunata paicunapaman cacharca; canishca jipa paicuna imashapash jambishca canata alichirca; paicunapaj trabajo rurana carcami ricuna; cai yangalla caimanda, ruranalla caimanda, taucacuna huañurca.\n\n42 Paicunaca huaquinbi huaquinbi paicunapaj shungucunata shinlliyachirca, Moisésta pliturca, Diostapash; shina cajpipash, canguna yachanguichi paicunaca pushai tucurca cushapacha nishca alpaman paipalla pihuanbash na pactan ushaihuan.\n\n43 Cunan, tucui cai cuzascuna jipa, punlla shamushca paicuna na alicunaman tigrashca, ari, ñalla fucuiman; ñuca na yachanichu cai punllacunapi ñalla tucuchi tucushca canga; yachanimi punlla shamungapachami paicuna tucuchi tucushca canga, huaquinlla na tucuchi tucunga, picuna huatai tucushcashnaman apashca canga.\n\n44 Chaimanda, Apunchijca mandashca ñuca taitata jichushca pambaman richun; Judíocunaca paipaj causaita quichungapa munarca; ari, cangunapash paipaj causaita quichungapa munarcanguichi; chaimanda, canguna huañuchijcuna canguichi cangunapaj shungupi paicunashnallata.\n\n45 Canguna na ali ruraicunata rurangapa ñapash canguichi ashtahuangari Apunchij cangunapaj Diosta yaringapa unayaicuna. Canguna shuj ángelta ricushcanguichi, cangunahuan parlashca; ari, canguna huaquinbi huaquinbi paipaj shimita uyashca canguichi; cangunata alillagu casillagu parlashca, ashtahuangari uyaita saquishcanguichi, paipaj shimicunata na uyanguichi; chaimanda, cangunaman parlashca culun nina shimihuanshna, caica alpatapash chaupirinashna chujchuchirca.\n\n46 Canguna yachanguipashmi paipaj tucui ushaita charij shimimanda paica ushanmi ruraita cai alpaca ñana tiachun; ari, canguna yachanguichipashmi paipaj shimimanda pai rurai ushan lomalla pushtucunaca pugru pushtucuna cachun, pugru pushtucuna chaupirichun. Oh, imashpata, cangunapaj shungucunapi shinllicuna caita ushanguichi?\n\n47 Riqui, ñuca alma chaupirin jatun llaquihuan cangunamanda, ñuca shungu nanachishca can; ñuca manllani canguna imaurapash na tucurinacaman llujchishpa cachashca canata. Riqui, Diospaj Espírituhuan junda cani, cashna ñuca cuerpo shinllicaica illan.\n\n48 Cunan yalishca jipa ñuca cai shimicunata parlajpica paicuna fiñahuarca, munarca shitangapa ucu ucu mama cochaman; paicunapaj maquicunata ñuca jahuapi churajpica ñuca parlarcani: Tucui Ushaita Charij Diospaj shutipi, ñuca mandani ama tacarihuanguichu, Diospaj ushaihuan jundami cani, ñuca aichata tucuchingacaman; picunami maquicunata ñuca jahuapi churajpica anguyanga shuj chaquishca virushna; nima na canga Diospaj ushai ñaupapica, Diosca paita chugrichingami.\n\n49 Yalishca jipa ñuca, Nefi, nircani paicunapaj taitataca ashtahuan ama huasharimachun; paicunapaj trabajotapash ñucaman ari nichunlla, imashpa Dios mandahuarca shuj barcota rurachun.\n\n50 Paicunata nircani: Dios mandashca cajpica tucui cuzascunata rurai ushasha. Pai mandajpica cai yacuta nichun, alpa cai, alpa canman; ñuca nijpica rurashca canga.\n\n51 Cunan, Apunchijca cashna jatun ushai charijpica, runacunapaj huahuacunaman juyailla ruraita ricuchinacunata rurarca, imashpashi shuj barcota ruranata na yachachihuanga?\n\n52 Yalishca jipa ñuca, Nefi, ñuca huauquicunaman tauca cuzascunata nircani, cashna picuna pandarishcacuna carca ñucahuan na fiñai usharca; maquicunata ñuca jahuapi churangapapash manllarca paicunapaj dedocunahuanbash na tacarihuarcachu tauca punllacunata. Cunan paicuna manllarca caita ruraita ñuca ñaupapi anguyana manllaimanda, Diospaj Espírituca ninan ushaihuanbacha carca; shina paicunaman imalla rurashca carca.\n\n53 Yalishca jipa Apunchijca nihuarca: canba maquita cutin chutai quiquinba huauquicunapaman, quiquinba ñaupapi na anguyangachu, ashtahuangari paicunata chaspisha, Apunchijca nin caita rurashami paicuna yachachun ñuca Apunchij paicunapaj Dios cajta.\n\n54 Yalishca jipa ñuca maquita chutarcani ñuca huauquicunapaman, paicuna na anguyarcachu ñuca ñaupapi; ashtahuangari Apunchijca paicunata chaspirca, pai parlashca shimi nishcashna.\n\n55 Cunan, paicuna nirca: ñucanchi yachanchimi ciertopacha Apunchijca quiquinhuan can, ñucanchi yachanchi Apunchijpaj ushaimi ñucanchita chaspishca can. Paicuna ñuca ñaupapi cungurirca, ñalla adorahuarca, ashtahuangari paicunata na saquircanichu, nishpa: ñuca quiquingunapa huauqui cani, ari, jipa huauqui; chaimanda, Apunchij quiquinba Diosta adoraichi, quiquingunapaj taitata quiquingunapaj mamata alicachishpa cazuichi, quiquingunapaj punllacuna cai alpapi mirashca cachun Apunchij quiquinba Dios cuchun.\n\n", "1-ne 18": "[center][font_size=26]18 Capítulo[/font_size][/center]\n\n[i]Barcota rurai tucuchishca can—Jacobpaj Josépaj nacerimuicunata rimashca can—Tandanajushca cumbacuna cushapacha nishca alpaman yacuta rin—Ismaelpaj churicuna paicunapaj huarmicunapash yapata cushijuiman pitapash na cazunamambash quimirin—Nefi huatashca can, barcoca shuj manllanayai ninan huairahuan huashaman tigrachin—Nefi cachari tucushca can paipaj achil mañaimanda ninan tamia saquirin—Runacuna cushapacha nishca alpaman chayamun. Nara 591–589 C.Ñ.[/i]\n\n1 Yalishca jipa paicunaca Apunchijta adorarca, ñucahuanbash rirca; ñucanchica caspicunata trabajarcanchi ricuriashpa maquihuan rurarcanchi. Apunchijca huaquinbi huaquinbi ricuchihuarca ima laya trabajanata barcopaj caspicunata.\n\n2 Cunan ñuca, Nefi, caspicunataca na trabajarcanichu runacuna yachajushca layaca, shinallata ñuca barcotaca na rurarcanichu runacunapaj layaca; ashtahuangari ñuca rurarcani imalaya Apunchij ricuchihuashcata; chaimanda, caica na runacunapaj layachu.\n\n3 Ñuca, Nefi, urcuman catilla rircani, catilla Apunchijta achil mañarcani; chaimanda Apunchijca ricuchihuarca jatun cuzascunata.\n\n4 Yalishca jipa ñuca barcota rurai tucuchishca jipaca, Apunchijpaj shimi nishca shina, ñuca huauquicuna ricurca caica ali cajta, maqui ruraipash caipaca ninanbacha fino carca; chaimanda, paicuna cutin shungu faquirirca Apunchijpaj ñaupapi.\n\n5 Yalishca jipa Apunchijpaj shimi shamurca ñuca taitapaman, ñucanchi jatarishpa barcopi yaicuna carcanchi.\n\n6 Yalishca jipa caya punlla, tucui cuzascunata alichishca jipa, ashtaca fucushcacunata jichushca pambamanda aichatapash, ashtacapacha mishquitapash, minishtirishcacunatapash Apunchij ñucanchita mandashca cashna, barcoman yaicurcanchi, ñucanchipaj tucuilla quipicunahuan muyucunahuanbash, ñucanchihuan tiashcata apamushcacunatapash, shujllangama paipura viñailla; chaimanda, ñucanchi huarmicunahuan ñucanchi huahuacunahuanbash barcoman yaicurcanchi.\n\n7 Cunan, ñuca taita ishcai churicunata jichushca pambapi charishca carca; rucutaca Jacob shutichishca carca jipataca José.\n\n8 Yalishca jipa barcopi tucuilla yaicushca jipa, ñucanchi minishtirishcacunata mandashca cuzascunatapash ñucanchihuan japishca, ñucanchi mama cochata rircanchi cushapacha nishca alpaman huairahuan tangai tucurcanchi.\n\n9 Tauca punllacunata huairahuan apai tucushca jipa, riqui, ñuca huauquicuna Ismaelpaj churicunapash paicunapaj huarmicunapash yapata na cazui callarirca, cashna paicunaca callarirca tushushpa, cantashpa shinlli yangata parlashpapash, ari, chaica paicuna cungarca ima ushaihuan chaicaman apamui tucushcata; ari, paicuna shinlli yangata ninandapacha jariyarca.\n\n10 Ñuca, Nefi, ninandapacha manllai callarircani Apunchijca ñucanchita fiñanata, llaquichitucuringapash ñucanchi na ali ruraicunamanda, ñucanchica ucu ucu mama cochaman langaitucuringa; chaimanda, ñuca, Nefi, paicunaman shungumanda parlai callarircani; ashtahuangari riqui paicuna fiñahuarca, nishpa: Ñucanchi na munanchichu ñucanchi jipa huauqui ñucanchipa mandaj cachun.\n\n11 Yalishca jipa Lamán Lemuelpash japihuarca cabiacunahuan huatahuarca, shinllipacha llaquichihuarca; shina cajpipash, Apunchijca saquirca paipaj ushaita ricuchingapa, pactachingapa paipaj shimi imashna nishca cashcata na ali rurajcunamanda.\n\n12 Yalishca paicuna cashna huatashca jipaca na cuyuri usharcani, Apunchij alichishca brújulaca saquirishpa na purijurca.\n\n13 Chaimanda, paicuna maiman barcota ñaupachinata na yacharca, cashna jatun ninan tamia jatarirca, ari, shuj jatun manllanayai ninan huaira, ñucanchi huashaman tigrachi tucurcanchi yacu jahuata quimsa punllata; paicuna ninandapacha manllaita chari callarirca mama cochapi pambarishca canata; shina cajpipash paicuna na safahuarcachu.\n\n14 Chuscu punllapi, ñucanchi huashaman tigrachi tucushca cashpa, ninan huairaca ninandapacha millai callarirca.\n\n15 Yalishca jipa ñucanchi ña ucu ucu mama cochaman langaitucugrinajurcanchi. Chuscu punllacunata huashaman tigrachi tucushca carcanchi, ñuca huauquicuna ricui callarirca Diospaj ricushpa chasquichinacunaca paicuna jahuapi cajta, paicuna huañuchishca canata paicunapaj na ali ruraicunata imashpapash arrepentirishpaca na huañuchi tucunga; chaimanda, paicuna ñucapaman shamurca, ñuca maqui mucucunata huatashcacunata safarca, riqui ninandapacha punguishcacuna carca; ñuca chaqui mucucunapash ninanda punguishcacuna carca, nanaipash jatun carca.\n\n16 Shina cajpipash, Diostalla ricuriarcani, paita tucui punlla alicachircani; Apunchijtaca ñuca llaquicunamanda na huasharimarcanichu.\n\n17 Cunan ñuca taita, Lehi, paicunaman tauca cuzascunata nishca carca, Ismaelpaj churicunamanbash; ashtahuangari, riqui, pipash ñucamanda parlajcunata yariashpa ricungui nishpa manllachinajurca; ñuca taitacuna huatacunalla yalishcacuna carca, paicunapaj huahuacunamanda nanaita ashtaca llaquita charirca, paicuna urmarirca, ari, ungushpa camapi shitarirca.\n\n18 Paicunapaj nanaicunamanda ashtaca llaquirinamanda, ñuca huauquicunapaj na ali ruraicunamanda, paicunapaj Diospaman yaicungapa ñalla cai causaimanda apai tucurca; ari, paicunapaj yura ajchacuna carca ña ñutu alpapi pambai tucunalla; ari, paicuna ñalla yacucunapi llaquirinahuan pambai tucushca carca.\n\n19 Jacob Josépash, chaira viñajcuna cashpa, micunatapash ashtahuan minishtircara, paicunapaj mamapaj llaquicunamanda llaquilla carca; ñuca huarmipash paipaj viquicuna achil mañaicunapash, ñuca huahuacunapapash, ñuca huauquicunapaj shungucunata na amujyachircachu paicuna safahuachun.\n\n20 Imapash na tiarcachu Diospaj ushailla, paicunata tucuchingapa manllachijuilla, paicunapaj shungucunata amujyachi ushan; chaimanda, paicuna ricushpa ñalla ucu ucu mama cochaman langai tucugrinajushpami paicuna arrepentirirca imacunata paicuna rurashcamanda, cashna paicuna safahuarca.\n\n21 Yalishpa jipa paicuna safashca jipa, riqui ñuca japircani brújulata, caica puri callarirca ñuca munashcashna. Yalishca jipa Apunchijta achil mañarcani; ñuca achil mañashca jipa huairacunapash saquirirca, ninan tamiapash saquirirca, shuj jatun casilla cai tiarca.\n\n22 Yalishca jipa ñuca, Nefi, barcota purichircani, cushapacha nishca alpaman cutin yacuta rircanchi.\n\n23 Yalishca jipa ñucanchi tauca punllacunata yacuta rishca jipa cushapacha nishca alpaman chayarcanchi; alpaman rircanchi, facha huasicunata shayachircanchi; caica cushapacha nishca alpata shutichircanchi.\n\n24 Yalishca jipa ñucanchi alpata alichi callarircanchi, muyucunata tarpui callarircanchi; ari, tucui muyucunata alpapi tarpurcanchi, caicunata Jerusalénpaj alpamanda apamurcanchi. Yalishca jipa chaicunaca ninandapacha viñarca; chaimanda, ashtacapacha achilyachishcacuna carcanchi.\n\n25 Yalishca jipa cushapacha nishca alpapica tarircanchi, jichushca pambata purinajushpaca, tucui laya animalcuna sachapi tiarca, ishcandi huarmi huagra bueypash, burropash, caballopash, chivopash, sacha chivopash, sacha tucui laya animalcunapash, maijangunami runacunapaj minishtirishca. Ñucanchi tarircanchi tucui laya mineralcunata. Ishcandi curita, culquita cobretapash.\n\n", "1-ne 19": "[center][font_size=26]19 Capítulo[/font_size][/center]\n\n[i]Nefi jirru fangacunata ruran paipaj runacunapaj imashna cashcata tandachishca quilcan—Lehi Jerusalénmanda llujshimushca jipa Israelpaj Diosca shamugrin sujta patsaj huatacunapi—Paipaj llaquiricunata chacatarinatapash Nefi nin—Judíocuna millanayai calpachi tucushca canga tucurimui punllacunacaman, Apunchijpaman paicuna imaura tigramungacaman. Nara 588–570 C.Ñ.[/i]\n\n1 Yalishca jipa Apunchijca mandahuarca, chaimanda jirru fangacunata rurarcani chaipi ñuca runacunapaj tandachishca quilcashcacunata quilcashca cachun. Chai ñuca rurashca fangacunapi ñuca taitapaj tandachishca quilcashcacunata quilcarcani, jichushca pambapi ñucanchipaj purishcacunatapash, ñuca taitapaj achil villaicunatapash; chaicunapi tauca ñucapapacha achil villaicunatapash quilcarcani.\n\n2 Ñuca na yacharcanichu imaura ñuca chaicunata ruraurasca Apunchijmanda cai jirru fangacunata rurachun mandaitushca carcani; chaimanda, ñuca taitapaj tandachishca quilcaicunata, paipaj taitacunapaj genealogíapash, tucuimanda yalishca jichushca pambapi rurashcacuna quilcashca can callari jirru fangacunapi imamanda ñuca parlashcani; chaimanda, imacuna callaripi cashcataca nara cai jirru fangacunata rurashca cajpi, ciertopacha, ashtahuan shujllangaman callari jirru fangacunapi villashca can.\n\n3 Jipaman ñuca cai jirru fangacunata rurarcani rurachunbacha saquishcamanda, ñuca, Nefi, shuj rurachunbacha saquishcata chasquircani achil yachachinaca achil villachinapash, ashtahuan punchalla juyaillapash caicunamanda pushtucunaca, cai jirru fangacunapi quilcashca cana; ñuca llactapuracunaman yachachingapa alichishca canga, picunami cai alpata chasquinga, cutishuj yachashca munaicunapash, Apunchijman chai munaicunaca yachashca can.\n\n4 Chaimanda, ñuca, Nefi, shuj tandachishca quilcaicunata cutishuj jirru fangacunapi rurarcani, caica shuj ima tandachishpa quilcashcata cun, nacashpaca macanajuicunamanda plituricunamanda tucuchinacunamandapash ñuca llactapuracunamanda jatun tandachishpa quilcashca cun. Ñuca caita rurashcani, ñuca llactapuracuna mandarcani imata ruranata ñuca rishca jipa; cai jirru fangacunata shuj cati aillucunamanda cutishujman maquin maquin yalichichun, nacashpaca shuj achil villachijmanda cutishujman, imaura Apunchij shujta rurachunbacha saquishcacuna cangacaman.\n\n5 Shuj tandachishpa quilcashca cai jirru fangacunata imashna rurashcamanda ñaupaman cusha; shinashpa, riqui, ñuca catini imashna parlashcamanda; caita rurani alichishca cachun ashtahuan achil cuzascuna ñuca llactapuracuna yachajuchun.\n\n6 Shina cajpipash, cai jirru fangacunapi nimapa na quilcanichu ñuca achil cuzasmi yashcatalla. Cunan, ñuca pandajpica, pundamandacunapash pandarca; shuj jaricunamanda ñucallata na juchachinichu, ashtahuangari ñucapi na shinllicai tiaimanda, aicha caimanda, ñucamandallata juchachirini.\n\n7 Cuzascuna imacunami huaquin jaricuna jatun valishca can yan, ishcandi cuerpopapash almapapash, shujcunapaca imapash na valij sarushpa tucuchinga, Ari, Israelpaj Diostapash jaricuna sarushpa tucuchinga; Ñuca nini, sarushpa tucuchinga ashtahuangari shuj shimicunapi parlani—paicuna imapash na valij, paipaj consejocunata na cazun.\n\n8 Riqui pai shamunga, ángelpa shimicuna nishcashna, sujta patsaj huatacunapi ñuca taita Jerusalénda saquishcamanda.\n\n9 Cai pachaca, paicunapaj na ali ruraicunamanda, pai ricushpa chasquichinga imapash na valijtashna; chaimanda paita macanga, paica llaquinga; paita chugrichin, paica llaquinga. Ari, paita tʼucan, paica llaquinga, runacunapaj huahuacunamanda paipaj juyailla juyaimanda paipaj jatun llaquimandapash.\n\n10 Ñucachi taitacunapaj Dios Egiptomanda huatai tucushcashnamanda llujchimurca, jichushca pambapipash alchishpa charircapash, ari, Abrahampaj Dios, Isaacpajpash, Jacobpaj Dios, paillata entregarin, ángelpa shimicuna nishcashna, shuj jarishna na ali ruraj runacunapaj maquicunapi, vichai jatarichingapa, Zenocpaj shimi nishcashna, chacataringapa, Neumpaj shimi nishcacunashna, shuj utujupi pambai tucushca canga, Zenóspaj shimi nishcashna, caicunaca quimsa yanalla punllacunamanda parlarca, caicunaca shuj señal cushca canga paipaj huañuimanda jatun mama cocha islacunapi causajcunaman ashtahuan cushca canga, ashtahuanbachaca cungami Israelpaj huasimanda cajcunaman.\n\n11 Achil villachijca cashna parlarca: Apunchij Diosca ciertopachami tucui Israelpaj huasita ricugringa chai punlla, huaquingunataca paipaj shimi nihuan, paicunapaj ali ruraicunamanda, paicunapaj jatun cushijuipa quishpirinapapash, cutishujcunataca culun nijcunahuan punchapamba micha chitaicunahuan paipaj ushaihuan, ninan huairahuan, ninahuan, cushnihuan, yanallapaj cushni samaihuan, alpamama chaupiricunahuan, urcucuna vichai jatarishca canga.\n\n12 Tucui cai cuzascunaca ciertopacha shamunga, Achil villachij Zenós nirca. Alpamanda rumicunapash chaupiringapacha; alpa mama huacaimanda mama cochapaj islacunapaj tauca jatun mandajcunaca Diospaj Espírituhuan imalla rurashca, caparinga: Cai pachapi tiashca rurashcacunapaj Dios llaquiyan.\n\n13 Picuna Jerusalénpi cajcunataca, Achil villachij nin, paicuna llaquichi tucushca canga llactapuracunahuan, Israelpaj Diosta chacataimanda, paicunapaj shungucunata caruyachin, na cazushpa señalcunata juyailla ricurinacunapash, ushaita Israelpaj Dios punchapamba caitapash.\n\n14 Paicunapaj shungucunata caruyachishcamanda, achil villachij nin Israelpaj Achilta millanayachirca, paicuna aichapi yanga puringa, huañuchi tucungapash, asishpa umata muyuchishpa ricui tucushca canga, tucui jatun llactacunahuan millanayai tucushcapash.\n\n15 Shina cajpipash, punlla shamujpica, achil villachij ninmi, Israelpaj Achiltaca na ashtahuan paicunapaj shungucunata caruyachingachu, chaica pai yaringa pactachinacunata paicunapaj taitacunaman rurashcata.\n\n16 Ari, chaica pai yaringa mama cochapa islacunata; ari, tucui llactapuracuna picunami Israelpaj huasimanda cajcuna, ñuca tandachisha, Apunchijca nin, Zenós achil villachij shimi nishcashna, alpapaj chuscundi ladocunamanda.\n\n17 Ari, tucui alpa mamaca Apunchijpaj quishpichijtaca ricunga, achil villachijca nin; tucui jatun llacta, reino, shimi rimana llactapuracunapash achilyachishca canga.\n\n18 Ñuca, Nefi, ñuca llactapuracunaman cai cuzascunata quilcashcani, imashpapash ñuca yarichishcanchiman paicuna Apunchijta paicunapaj Jatun Causachijta yarichun.\n\n19 Chaimanda, ñuca tucuilla Israelpaj huasita parlani, shina paicuna cai cuzascunata chasquishpa caipapash.\n\n20 Riqui, ñuca espíritupi jatun yuyaita charircani, chaimanda shaijuni tucui ñuca mucucunapash ñana shinllicai canllu, picunami Jerusalénpi cajcunataca; Apunchijca paipaj llaquijpi paicunamanda na ricuchishca cajpica, punda achil villachijcunamanshna, ñucapash huañuiman carcani.\n\n21 Pai ciertopacha achil villachijcunaman ricuchishca punda tucui cuzascunamanda; ñucanchimandapash ashtacata ricuchishca carca; chaimanda, cai minishtirishcapacha can ñucanchi paicunamanda yachana chaimanda bronce jirru fangacunapi quilcashca can.\n\n22 Cunan yalishca jipa ñuca, Nefi, ñuca huauquicunata cai cuzascunata yachachircani; yalishca jipa paicunaman tauca cuzascunata liircani, bronce jirru fangacunapi quilcashcacunata, paicuna yachachun Apunchij shuj alpacunapi rurashcacunata, punda llactapuracunahuan.\n\n23 Paicunaman tauca cuzascunata liircani chaica Moiséspaj quilcashcacunapi quilcashca carca; Ashtahuangari paicunata yarichingapapacha Apunchij paicunapaj Jatun Causachijta crichun paicunaman liircani Isaías Achil villachij quilcashcacunata; Tucui achil quilcashcacunataca ñucanchimanllata rurangapa churarcani, chaica ñucanchipallata ali cachun yachajungapa.\n\n24 Chaimanda paicunaman parlarcani, nishpa: canguna uyaichi achil villachijcunapaj shimicunata, canguna Israelpaj huasimanda puchushcacuna canguichi, shuj malqui faquishca canguichi; uyaichi achil villachijpaj shimicunata, caicuna quilcashca carca tucui Israelpaj huasipa, cangunamanllata rurangapa churaichi, canguna shuyaita charinguichi cangunapaj huauquicunashna picunamandami canguna shicanyamushca canguichi; cashna layami achil villachijca quilcashca.\n\n", "1-ne 20": "[center][font_size=26]20 Capítulo[/font_size][/center]\n\n[i]Apunchijca paipaj munaicunata Israelman achil yachaj chayachin—Israel ajllai tucushca can llaqui jurnopi Babiloniamanda llujshishca can—Isaías 48-huan parijashpa ricui. Nara 588–570 C.Ñ.[/i]\n\n1 Ali uyashpa uyaichi caita, Oh Jacobpaj huasi, pimi Israelpaj shutihuan shutichishca canguichi, Judá yacucunamanda llujshimushcanguichi, nacashpaca bautismo yacucunamanda llujshimushca, pimi Apunchijpaj shutipi juramentorca, Israelpaj Diosta villashca can, shina cashpapash ciertopipash ali ruranacunapipash na jurangui.\n\n2 Shina cajpipash, paicunamandallata achil llactata shutichirca, ashtahuangari na shinlliyangachu Israelpaj Diospapica, pimi Tucuita mandaj Apunchij can; ari, Tucuita mandaj Apunchijmi paipaj shutica can.\n\n3 Riqui, ñuca villashca cani callari cuzascunata; caicunaca ñuca shimimanda llujshirca, caicunata ñuca ricuchircani. Ñuca caicunata ñapash ricuchircani.\n\n4 Caita rurarcani imashpa ñuca yacharcani canguna shinlli shungu cajta, quiquinba cunga tullu shuj hierro nervio, quiquinba frente bronce.\n\n5 Ñuca callarimanda villachishcani quiquingunaman; nara yalishca jipa ricuchircani; ricuchircanipash manllaimanda canguna ninata—Ñuca yanga dios rurarca, imamanbash rijchata rurashca dios imatapash yacuyachishpa rurashca dios cai cuzascunata cachamurca.\n\n6 Ricurcanguichi uyarcanguichi tucuita; shinachu na villanayachinguichi? Chai punllamanda mushuj cuzascunata ricuchishcani, ari, pacashca cuzascunata can na yachashcacunata.\n\n7 Cunan rurashcacuna can, na callarimandaca, nara villashca punlla punda imaura uyarcangui villajpi, ama ninguichi: Riqui, ñuca yacharcani.\n\n8 Ari, na uyashcangui na yachashcangui; nachu pascarirca chaimandapacha canba rinri; ñuca na cazuj canata yacharcani, shuj na ali ruraj shutichishca carcangui vijsamandallata.\n\n9 Shina cajpipash, ñuca shutimanda munaiman ñuca fiñai jipayachun, ñuca alabanzamanda munaiman jarcariman, ñuca quiquinda ama shitangapa.\n\n10 Riqui, cangunata mapa illatami rurashcani, ñuca ajllashcani llaquipaj jurnomanda ajllashca cangui.\n\n11 Ñucamanda, ari, ñucamandallata munani caita rurangapa, ñuca na saquishachu ñuca shuti mapayachun, ñuca punchapamba caita na shujman cushachu.\n\n12 Uyahuai, Oh Jacob, Israelpash ñuca cayarcani, ñuca pai cani; ñuca callari cani, tucurimuipash ñuca cani.\n\n13 Ñuca maqui cai pachatapash shayachirca, ñuca ali maqui jahua pachacunatapash mirachircani. Ñuca cayarcani paicuna ishcandi shayarimurca.\n\n14 Tucui canguna, tandanajuichi, uyaichi; pita paicunamanda cai cuzascunata villachishca? Apunchijca juyarca; ari, pactachingami paipaj shimicunata paicunamanda villashcata; paipaj munashcata ruranga Babiloniapi, paipaj rigra Caldeocunapi urmanga.\n\n15 Apunchijca, ninbashmi; Ñucaca Apunchij, ari, ñuca parlashcani; ari, ñuca achil cayashcani villachun, ñuca apamushcani, paipaj ñan charijyashca canga.\n\n16 Ñucapaman quimirichi; ñuca pipash na yachajta na parlashcanichu; callarimanda, villashcamandapacha, ñuca parlashcani; Apunchij Dios paipaj Espíritupash, cachamuhuashca.\n\n17 Apunchijca shina nin, quiquinba Jatun Causachij, Israelpaj Achil; ñuca paita cachashcani, Apunchij quiquinba Dios pimi ali cachun yachachishca, pimi ñaupashpa maita purina ñanda ricuchishca, pai rurashca.\n\n18 Oh ñuca rurachunbacha saquishcacunata uyashca cashcanguiman—quiquinba sumaj causaica shuj rijuj yacushna canman carca, quiquinba ali ruranacunaca mama cochapaj caiman chaiman cuyurinshna.\n\n19 Quiquinba cati aillucunapash tʼiyushna canman carca; quiquinba vijsamanda llujshishca miraicunaca paipaj murucunashna; paipaj shutica na cungashca canman carca na tucuchi tucushcapash ñuca ñaupamanda.\n\n20 Babiloniamanda llujshichi, Caldeocunamanda calpaichi, villaichi shuj cantana shimihuan, caita villai, cai alpa tucurinacaman apai; can ni: Apunchijca paipaj sirvij Jacobta jatun causachircami.\n\n21 Paicuna na yacunayachircachu; jichushca pambacunata pusharca; paicunaman rumimanda yacuta llujchirca; rumita faquircapash yacucuna calparca.\n\n22 Masqui tucui caicunata pai rurashca cashpapash, ashtahuandapash, na alita rurajcunapaca sumaj causai na tianllu, Apunchij nin.\n\n", "1-ne 21": "[center][font_size=26]21 Capítulo[/font_size][/center]\n\n[i]Mesías Gentilcunapa shuj micha canga vichashcacunata cacharinga—Israel tandanajunga ushaihuan tucuri punllapi—Jatun mandajcuna paicunapaj viñachij taitacunashna canga—Isaías 49-huan parijashpa ricui. Nara 588–570 C.Ñ.[/i]\n\n1 Cutin: Ali uyashpa, Oh Israelpaj huasi, tucui canguna shicanyamushca canguichi llujchishpa cachamui tucushcapash ñuca llactapuracunapaj michijcunapa na ali ruraicunamanda; ari, tucui shicanyamushca chajchui tucushcacuna, pimi ñuca llactapuramanda canguichi, Oh Israelpaj huasi. Uyahuaichi Oh islacuna, uyaichi carumanda llactapuracunapash; Apunchijca vijsamandallata cayashca; ñuca mamapa ucumandallata pai ñuca shutita villashca carca.\n\n2 Pai ñuca shimita shuj filo espadatashna rurashca carca; pacahuarca paipaj maquipaj llanduhuan, shuj llambuyachishca flechatashna rurahuarca; flechata alchina carapishna pacahuarca;\n\n3 Ñucata nihuarca: can ñuca sirvij cangui, Oh Israel, canbimi punchallayashca casha.\n\n4 Ñuca nircani, ñuca yanga rurashcani, ñuca tucuchishcani ñuca shinllicaita nimapa yangapash; ciertopacha ñuca ricushpa chasquichina Apunchijhuanmi can, ñuca rurana Dios-huanmi.\n\n5 Cunan, Apunchijca nirca—vijsapi cajllapitami paipaj sirvij cachun rurahuarca, paiman Jacobta tigrachichun—masqui Israel na tandanajujpipash, shina cashpapash Apunchijpaj ñavipi punchapamba casha, ñuca Dios ñuca shinllicai canga.\n\n6 Pai nirca: ashalla can quiquin ñuca sirvij caica Jacobpaj tribucunata jatarichingapa, Israelpaj alchishpa charishcacunata cutinlla apamungapa. Gentilcunapaj shuj micha cachunbash quiquinda churasha, ñuca quishpirina cangui cai alpa tucurinacaman.\n\n7 Apunchijca shina nin, Israelpaj Jatun Causachij, Shuj Achil, runacunapaj na ricunayachi tucushca, jatun llactacuna millanayachishca, mandajcunapaj sirvij: Jatun mandajcuna ricunga jataringapash, príncipecuna adoranga, Apunchijmanda paica fiel caimanda.\n\n8 Apunchijca shina nin: chasquina punlla cajpi ñuca uyashcani, Oh mama cochapaj islacuna, quishpirina punllapi ñuca ayudashcani; alchishpa charishami, ñacha sirvijtaca cushami llactapuracunapaj shuj pactachinata, cai alpata cutin alichichun, pipash illa jichushcacunata chasquichun;\n\n9 Vichashcacunata ningui: llujshichi; yanallapi cajcunata: Ricurichi. Paicuna ñangunapi michi tucunga, paicunapaj jihuacuna tucui jahua pushtucunapi canga.\n\n10 Paicuna na yarjachinga na yacunayachinga, rupaipash indipash paicunata na llaquichingachu; paicunata llaquinga pushangapash, yacu pujyucunaman pai pushanga.\n\n11 Tucui ñuca urcucunata shuj ñanman tigrachisha, ñuca jatun ñangunata jatun alicachishca canga.\n\n12 Jipaman, Oh Israelpaj huasi, riqui, caica carumanda shamunga; ricui vichaimanda indi huashajuj ladomanda; caicuna Sinim pambamanda.\n\n13 Cantai, Oh jahua pachacuna; cushijushca cai, Oh alpa mama; chaquicunata churanga picunami indi llujshij ladopi cajcuna; cantangapa llujshimuichi, Oh urcucuna; paicuna ñana ashtahuan llaquichishca canga; Apunchijca paipaj llactapuracunata cushichirca, paipaj llaquicunapi cajcunataca llaquinatapash charinga.\n\n14 Ashtahuangari, riqui, Sión nishca carca: Apunchijca jichuhuarca, Apunchijca cungahuarca—ashtahuangari paica ricuchingami na cashcata.\n\n15 Shuj huarmi cunganllu chuchujuj huahuata, paica nacha llaquinga paipaj vijsamanda churita? Ari, paicuna cungangapashmi, shina cashpapash ñuca na quiquinda cungashachu, Oh Israelpaj huasi.\n\n16 Riqui, ñuca maqui tablapi quilcashcashna charini; quiquinba pircacuna ñuca ñaupapi catilla can.\n\n17 Canbaj churicuna calpanajun tucuchijujcunapaman; canda jichushca saquijcunaca llujshishpa ringami.\n\n18 Vichai alsai ñavicunata muyundi ricui; tucui caicuna tandanajunga, quiquinbaman shamunga. Ñuca causani, Apunchij nin, tucuimandaca churachishca cangui, shuj juyaillaguhuan, caicunahuan chumbilingui shuj cazaranalla cuitsagushna.\n\n19 Shitashca jichushca pushtucunaca, quiquinba tucuchina pambapash, cunanga quichijipacha canga chaipi causajcunamanda; tucuchijcunaca caruman shitashca canga.\n\n20 Huahuacuna picunata charingui, callarijcunata chingachishca jipa, cutin canbaj rinripi ninga: pushtuca quichijipachami ñucapaca; cuhuai pushtuta ñuca causangapa.\n\n21 Shinashpa canbaj shungupi ningui: pita caicunataca ungurca, ñuca huahuacunataca chingachircanimi, jichushca, huatai tucushcashna cani caiman chaiman purini? Pita caicunata viñachishca? Riqui, ñuca jichui tucushca cani; caicuna maipita carca?\n\n22 Apunchij Diosca shina nin: Riqui, ñuca maquihuan vichai alsasha Gentilcunata, jatarichisha llactapuracunaman ñuca banderata; paicuna quiquinba churicunata rigracunapi apamunga, quiquinba ushicunata paicunapa rigra jahuacunapi pushanga.\n\n23 Jatun mandajcunami quiquinba viñachij taitacuna, paicunapaj jatun mandaj huarmicuna quiquinba viñachij mamacuna; paicuna canbaj ñaupapi urai cumuringa paicunapaj ñavihuan alpaman, quiquinba chaquimanda ñutu alpata lambinga; yachangami ñucami Apunchijca cani; maijan ñucata shuyajcuna na pingai tucungachu.\n\n24 Macanajuipi japishcata quichunallachu jatun ushai charijcunamanda, tucui ali huatai tucushcashnata cacharingallachu?\n\n25 Ashtahuangari Apunchijca shina nin, huatai tucushcashnacunatapash ushai charijcunamanda quichushca canga, manllanayaipaj macanajuipi japishcata cacharingallami; ñuca fiñasha maijan quiquingunahuan fiñajta, ñuca quishpichisha quiquinba huahuacunata.\n\n26 Ñuca quiquinda llaquichijcunata micuchishami paicunapaj aichacunahuanllata; paicuna paicunapaj yahuarhuanllata mishqui vinohuanshna machangami; tucui aichacuna yachangami Ñuca, Apunchij cajta, quiquinba Jatun Quishpichij quiquinba Jatun Causachij, Jacobpaj Shinlli.\n\n", "1-ne 22": "[center][font_size=26]22 Capítulo[/font_size][/center]\n\n[i]Israel tucui alpa jahualla chajchui tucushca canga—Gentilcuna Israelman chuchuchinga micunata carangapash quishpiringapa villaicunahuan tucuri punllapi—Israel tandachishca canga quishpiringapash, na alita rurajcuna rupanga jupashna—Ayapaj reinoca tucuchishca canga, Satanás huatashca canga. Nara 588–570 C.Ñ.[/i]\n\n1 Yalishca jipa ñuca, Nefi, cai cuzascunata liishca carcani caicuna bronce jirru fangacunapi quilcashca carca, ñuca huauquicuna shamurca nihuarcapash: Imata canga cai liishca cuzascunaca? Riqui caicunaca yuyaipa chasquinachu espiritual cuzascuna cajta, imami yalinga espírituhuan na aichapica?\n\n2 Ñuca, Nefi, paicunaman nircani: Riqui achil villachijman ricuchimushca carca Espíritupaj shimimanda; Espíritumanda tucui cai cuzascunaca yachachishca achil villachijcunaman, pimi shamunga runacunapaj huahuacunaman aicha caimanda.\n\n3 Chaimanda, cai cuzascuna imamanda ñuca liishcani ishcandi temporal espiritualtapash ricunami can; ricurinshnalla Israelpaj huasica, ña cashpapash jipaman cashpapash, tucui alpa jahualla chajchushca canga, tucui jatun llactacunahuanbash.\n\n4 Riqui, taucacuna tian pitami ñana yachashca can picunami Jerusalénpi cajcunata. Ari, tucuimanda yalishca tucui tribucunamanda ashtahuanbacha apai tucushca can; calpachi tucushca caiman chaiman mama cocha isla jahuacunaman; maipi cajta pipash ñucanchimanda na yachan, apai tucushca cajtalla ñucanchica yachanchi.\n\n5 Paicuna apai tucushcamandapacha, cai cuzascuna paicunamanda achil villashca cashca, tucui picunamandapash jipalla calpachi tucushca pandachishcapash canata, Israelpaj Achilmanda; paipaman shinlliyachin paicunapaj shungucunata; chaimanda, paicuna calpachishca canga tucui jatun llactacunahuan tucui runacunahuan millanayai tucushca canga.\n\n6 Shina cajpipash, Gentilcunahuan paicuna micuchishca cashca jipa, Apunchijca paipaj maquita vichai alsashca cajpi gentilcunapaj jahuapi, shuj bandera laya churashca cajpi, paicunapaj huahuacuna rigrapi apashcacuna canga, paicunapaj ushicuna apai tucushca canga paicunapaj rigra jahuacunapi, riqui cai cuzascunaca imatami parlashcani temporal can; cashnami can Apunchijpaj pactachinacunaca ñucanchi taitacunahuan; ñucanchita nishca can shamui punllacunapi, tucui ñucanchipa huauquicunapash picunami Israelpaj huasimanda can.\n\n7 Caica nishca can punlla shamujta tucui Israelpaj huasi calpachishca pandachishcapash jipa, Apunchij Diosca ushaihuan jatun llactaca jatarichinga Gentilcunahuan, ari, cai alpa jahuallapipash; ñucanchi cati aillucunaca calpachi tucushca canga paicunahuan.\n\n8 Ñucanchi cati aillucuna calpachi tucushca cashpa jipa Apunchij Diosca shuj manllarinayai ruranata Gentilcunahuan rurashpa catinga, chaica ñucanchi cati aillucunapaj jatun valishca canga; chaimanda, cai can ricuchishca can paicuna micuchishca canga Gentilcunahuan apai tucushca canga paicunapaj rigracunapi paicunapaj rigra jahuacunapipash.\n\n9 Caica valishcapash canga Gentilcunapa; na Gentilcunapalla ashtahuangari tucui Israelpaj huasipa, yachachita cungapa jahua pacha taitapaj pactachinacunata Abrahamman, nishpa: quiquinba cati aillucunapi alpapaj tucui reinocuna achilyachishca canga.\n\n10 Munaiman, ñuca huauquicuna, quiquinguna yachanguichiman alpapaj tucui reinocuna na achilyachishca cangachu imashpapash jatun llactacunata paipaj rigrata llujchishpa ricuchijpi.\n\n11 Chaimanda, Apunchij Diosca catinga jatun llactacunata paipaj achil rigrata llujchishpa ricuchinga, apaita ushangapa paipaj pactachinacunata paipaj quishpiringapa villaicunatapash maijangunami Israelpaj huasimanda cajcunaman.\n\n12 Chaimanda, pai llujchinga cutin paicunata huatai tucushcashnamanda, paicuna tandanajunga paicunapaj chasquina alpacunaman; paicuna yana tutashna canamanda yanallamandapash llujchi tucushca canga; paicuna yachanga Apunchijca paicunapaj Jatun Quishpichij, Jatun Causachij, Israelpaj Shinlli.\n\n13 Chai jatun millanaipash iglesiapaj yahuarca, caica tucui alpapaj ramerami can, paicunapaj umacunamanllata tigranga; paicuna pura macanajunga, paicunapaj maquicunamandallata espadaca paicunapaj umacunapi urmanga, paicunapaj yahuarhuanllata machanga.\n\n14 Shujllangaman jatun llacta quiquinhuan macanajujcunaca, Oh Israelpaj huasi, caishuhuan chaishuhuan tigraringa, paicuna urmanga Apunchijpaj llactapuracunata tujllangapa allashca huaicupi. Tucui picuna Siónhuan macanajujcunaca tucuchishca canga, chai jatun rameraca, pimi Apunchijpaj ali ñangunata huaglichishca carca, ari, chai jatun millanayai iglesia, alpaman urmanga, paipaj urmaica jatun canga.\n\n15 Riqui, achil villachij nin, ñapash punlla shamujun Satanásca na ashtahuan ushaita charinga runacunapaj huahuacunapaj shungucunapi; ñapacha punlla shamunga tucui jariyashcacuna na alita rurajcunapash jupashna canga; punllaca shamunga paicuna rupachishcapacha canga.\n\n16 Punllaca ñapacha shamunga Diospaj tucuilla fiñaica tucui runacunapaj huahuacunapaj jahuapi jicharishca canga; paica na saquingachu na alita rurajcuna alita rurajcunata tucuchichun.\n\n17 Chaimanda, pai alita rurajcunata alchishpa charinga paipaj ushaihuan, shina paipaj tucuilla fiñai shamuchunbash, ali rurajcunata alchishpa charishca canga, paicunapaj na ricunayachijcunata ninahuan tucuchingacaman. Chaimanda, alita rurajcunaca na manllangachu; achil villachij shina nin, paicuna quishpiringami, shina ninahuanshna.\n\n18 Riqui, ñuca huauquicuna, cangunaman nini, cai cuzascunaca ña shamungapacha; ari, yahuar, nina, cushni llujshijun samaipash shamungapacha; cai alpa jahualla pacha canga; cai shamun runacunaman aicha caimanda caica cangami Israelpaj Achilman shina paicunapaj shungucunata shinlliyachijpi.\n\n19 Riqui, ali rurajcunaca na tucuringachu; punllaca shamungapachami tucui picunami Siónhuan macanajujcunaca anchuchi tucushca canga.\n\n20 Apunchijca ciertopacha alichinga shuj ñanda paipaj llactapuracunaman, Moiséspaj parlashca shimicuna pactarichun, maijan pai parlarca nishpa: Apunchij quiquingunapa Dios shuj achil villachijta, ñucashnallata jatarichinga; paita uyanguichi tucui cuzascuna pai ima nishcata. Yalingapashmi tucuicuna cai achil villachijta na uyajcunaca llactapuramanda anchuchi tucushca canga.\n\n21 Cunan ñuca, Nefi, yachachini, Moisés parlashca achil villachijca Israelpaj Achil carca; chaimanda, pai ali ruranapi ricushpa chasquichinga.\n\n22 Ali rurajcunaca na manllangachu, paicunami na pandachishca canga. Ashtahuangari ayapaj reino can, runacunapaj huahuacunaman rurashca canga, chai reinoca rurashca canga picunami aichapi cajcunaman—\n\n23 Punllaca ñapash shamungami tucui iglesiacuna charijyangapalla rurashcacuna, tucui maijanguna rurashcacuna aichapi ushaita miraringapa, maijan rurashca cai alpapa ñavicunapi rijsi rijsi tucungapalla rurashcacuna, maijanguna mascajcuna aichapaj munashcacunata cai alpapaj cuzascunatapash, tucui laya na ali ruraicunata rurajcunata; ari, tucuripi, tucuicuna ayapaj reinota catijcunaca manllangami, chujchunbash manllaimanda chujchungapash; paicuna shungu faquirinacuna can alpacaman; paicunami jupashna rupachishpa cana; cai can imashna achil villachijpaj shimicunata nishcahuan.\n\n24 Punllaca ñapash shamun ali rurajcunaca huahua chicugushna corralman apashcapacha canga, Israelpaj Achilca reinangapacha tucui mandaihuan, ninan ushai, ushaipash, jatun punchapambahuanbash.\n\n25 Paipaj huahuacunata alpapaj chuscundi ladocunamanda tandachinga; paipaj llamacunata yupanga, paita rijsinga; tianga shuj llama corral shuj michijpash; paipaj llamacunata micuchinga, jihuata paipi taringa.\n\n26 Paipaj llactapuracunapaj ali ruraicunamanda, Satanás na ushaita charinga; chaimanda, pai tauca huatacunata na cacharishca canga; pai na ushaita charinga llactapuracunapaj shungucunapaj jahuapi, paicuna ali ruraipi causan, Israelpaj Achil reinan.\n\n27 Cunan riqui, ñuca, Nefi, nircani tucui cai cuzascuna shamungapacha aicha caimanda.\n\n28 Ashtahuangari, riqui, tucui jatun llactacuna, reinocuna, shimi rimaicuna, llactapuracunapash ali alichishcashna causanga Israelpaj Achilpi shina paicuna arrepentirijpica.\n\n29 Cunan ñuca, Nefi, tucuchini; ñuca manllani ashtahuan cai cuzascunamanda parlanata.\n\n30 Chaimanda, ñuca huauquicuna, ñuca munani canguna cai cuzascunata yarichun cai bronce jirru fangacunapi quilcashcacunaca na llullachu; paicuna testifican shuj jari cazuj canata Diospaj rurachunbacha saquishcacunata.\n\n31 Chaimanda, canguna na crinata minishtinguichichu ñucalla ñuca taitahuanlla testificashcanchi, yachachishcanchipash. Chaimanda, canguna rurachunbacha saquishcacunata cazujcuna cana canguichi, tucurinacaman catiriajushpa, canguna quishpirishca canguichi chai tucuri punllapi. Shinami. Shinacapashcachun.\n\n", "2-ne 1": "[center][font_size=26]Nefipaj Cati Quilcashca[/font_size][/center]\n\nLehipaj huañuimanda shuj tandachishpa quilcashca. Nefipaj huauquicuna na cazun. Apunchijca Nefiman villan jichushca pambaman richun. Jichushca pambapi paipaj purishcacuna, ashtahuanbash.\n\n[center][font_size=26]1 Capítulo[/font_size][/center]\n\n[i]Lehi shuj libre causana pambamanda achil villan—Paipaj cati aillucuna shitashca chugrichishcapash canga paicuna Israelpaj Achilta na cazujpica—Paipaj churicunata cutin yarichin ali ruranapaj macanajungapashna churajunacunata churajuchun. Nara 588–570 C.Ñ.[/i]\n\n1 Cunan yalishca jipa ñuca, Nefi, ñuca huauquicunaman yachachita tucuchishca cashpa, ñuca taita, Lehipash tauca cuzascunata paicunaman parlarca, villarcapash, imashna jatun cuzascunata Apunchij paicunamanda rurashca carca Jerusalénpaj alpamanda paicunata llujchimunamanda.\n\n2 Parlarcapash yacucunata shamunajushpa paicunapaj na cazuicunamanda, Diospaj llaquinacunapash paicunapaj causaicunata huacaichimanda, paicuna ama mama cochapi langai tucuchun.\n\n3 Paicunaman parlarcapash cushapacha nishca alpamanda, maijan paicuna chasquishca carca—imashna ñucanchiman llaquij Apunchij villachijushcalla can Jerusalénpaj alpamanda pacajushpa calpachun.\n\n4 Chaimanda, riqui, pai nirca, ñuca shuj achil muscuita ricushca cani, chaipi ñuca yachani Jerusalénca tucuchishca can; Jerusalénpi cashpaca ñucanchipash huañushca canchiman carca.\n\n5 Ashtahuangari, pai nirca, masqui ñucanchipaj llaquicunata yalishpapash, shuj cushapacha nishca alpata chasquishcanchi, shuj alpa tucui shuj alpacunamanda yalishpa ajllashca; shuj alpa imashna Apunchij Dios ñucahuan conveniota rurarca shuj alpa ñucapaj cati aillucunapa chasquina cachun. Ari, Apunchijca cai alpata cuhuashca conveniopi, ñuca huahuacunamanbash na tucurinacaman, tucui shujcuna picunami shuj llactacunamanda Apunchijpaj maquihuan pushamushcacunapash.\n\n6 Chaimanda, ñuca, Lehi, achil villachini ñucapi caj Espíritu mandaimanda, cai pambamanga pipash na shamungachu Apunchijpaj maqui pushamushca cajpilla.\n\n7 Chaimanda, cai pamba achilyachishca can paiman pimi pushamushca. Imashpapash paicuna paita sirvinga rurachunbacha saquishcacunahuan imata pai cushca can, paicunapa cai shuj libre causana pamba cachun; chaimanda, paicuna nimaura huatai tucushcashna caiman na pushamushca cangachu; shina tucujpica, na ali ruraicunamanda canga; na alicuna ashtacapacha tiajpica paicunamanda pambapash llaquichishca canga, ashtahuangari ali rurajcunamandaca caica achilyachishca canga na tucurinacaman.\n\n8 Riqui, cai jatun yachai can cai pambata shuj jatun llactacunamanda na yachashca cachunra; riqui, tauca jatun llactacuna cai pambaman jundamungami, chaica na pushtu tiangachu shuj chasquinapa.\n\n9 Chaimanda, ñuca, Lehi, shuj ninapachata chasquishca cani, imashpapash picunami Apunchij Dios Jerusalénpaj alpamanda pushamujpica paipaj rurachunbacha saquishcacunata alichijpica, paicuna cai alpa jahuallapi ali miranga; paicuna tucui shuj jatun llactacunamanda alichishca canga, paicuna cai pambata paicunapalla charichun. Shina paipaj rurachunbacha saquishcacunata alichijpica paicuna achilyachishca canga cai alpa jahuapi, paicunata pipash na fiñachingachu, na cashpaca paicunapaj chasquinataca na quichungachu; paicuna ali alichishca causanga na tucurinacaman.\n\n10 Ashtahuangari riqui, punlla shamujpica paicuna na crishpa asha asha chingarijpica, paicuna Apunchijpaj maquimanda cashna jatun achil yachishcacunata chasquishca jipa—cai alpata rurashcata yachaita charimanda, tucui runacuna, yachai jatun juyailla Apunchijpaj rurashcacunata cai pachata rurashcamandapacha; paicunaman ushaita charimanda cushca tucui cuzascunata femanda rurachun; tucui rurachunbacha saquishcacunata charishpa callarimandapacha, paipaj na tucurina alicaihuan cai juyailla cusha nishca alpaman pushamushca caimanda—riqui, ñuca nini, punlla shamujpica paicuna na cazujpica Israelpaj Achilta, na llulla Mesíasta, paicunapaj Jatun Causachijta paicunapaj Dios, riqui, paipaj ricushpa chasquichinacunaca maijan ali can paicunapaj jahuapi samanga.\n\n11 Ari, pai cutishuj jatun llactacunata pushamunga, paicunaman ushaita cunga, paicunapaj charishca alpacunata quichunga, pai ruranga paicuna shitashca chugrichishcapash cachun.\n\n12 Ari, shuj miraimanda cutishuj miraiman yalijpi yahuar talicuna, shinlli llaquicunapash paicunapurapi tianga; chaimanda, ñuca churicuna, ñuca munani canguna yaringuichiman; ari, ñuca munani canguna ñuca shimi nicunata cazunguichiman.\n\n13 Oh canguna rijcharinguichiman; shuj sumaj puñuimanda rijcharichi, ari, ucu pachapi puñuimandapash, chaspirichi manllanayai huatanacunamanda imami cangunata huatashca charin, chai huatanacunaca runacunapaj huahuacunata charin, chai paicuna urai huatai tucushcashnaman apai tucushca canga mana tucurina huajcha huaicuman jatun llaquimanbash.\n\n14 Rijchari! alpamanda jatarichi, shuj chujchujuj taitapaj shimicunata uyaichi, caipaj cuerpota canguna ñapacha pambanguichi chiri upalla pambana pushtupi, chaimandaca nimaijan purij na tigramuita ushan; shuj asha punllacunapilla tucui alpapaj ñanda ñuca risha.\n\n15 Ashtahuangari riqui, Apunchijca ñuca almata ucu pachamanda jatun causachishca can; ñuca ricushcani paipaj punchapamba caita, ñuca cani pillushca paipaj juyai rigracunapi mana tucurinacaman.\n\n16 Ñuca mañani canguna yarishcanguichiman pactachinata catichunbacha saquishcacunata Apunchijpaj ricushpa chasquichinacunatapash; riqui, caimi ñuca almapaj jatun nanai cashca callarimanda.\n\n17 Ñuca shungu llaquirinahuan nitishca can huaquinbi huaquinbi, ñuca manllashcani, cangunapaj shungucuna shinlliyaimanda Apunchijca cangunapaj Dios paipaj tucuilla fiñai cangunapaman ricungapa shamunga, chaica canguna llaquichishca tucuchishcapash canguichi na tucurinacaman;\n\n18 Nacashpaca, cangunapaman shuj llaquichicuna shamunga tauca miraicunacaman; cangunapash ricuj shamui tucushca canguichi espadahuan, ninan yarjaihuanbash, millanayachishca canguichi pushai tucushca ayapaj munaihuan ayapaj huatai tucushcashna canahuanbash.\n\n19 Oh ñuca churicuna, cai cuzascuna ama yalipashcanman, ashtahuangari cangunaca shuj ajllashca munashca Apunchijpaj llactapuracuna canguichi. Ashtahuangari riqui, paipaj munai rurashca canga; paipaj ñangunaca ali rurana can na tucurinacaman.\n\n20 Pai nishca can: Shinapacha canguna ñuca rurachunbacha saquishcacunata alichishpaca canguna cai pambapi ali miranguichi; ashtahuangari shinapacha canguna na ñuca rurachunbacha saquishcacunata alichishpaca ñuca ñaupamanda anchuchi tucushca canguichi.\n\n21 Cunan ñuca alma cangunamanda cushijuchunga, ñuca shungu cangunamanda cushijuihuan cai pachata saquichunga, ñuca ama nanaihuan llaquirinahuanbash pambana pushtuman apai tucuchunga, jatari alpamanda, ñuca churicuna, jaricuna caichi, shinlli caichi shuj yuyaillapi shuj shungullapi tucui cuzascunapi tandanajushca, ama huatai tucushcashnaman pushai tucunguichi;\n\n22 Canguna ama llaquichishca canguichiman shuj llaquinayai llaquihuan; canguna ama apamushcanguichiman cangunapaman shuj ali Diospaj na alicachinata, tucuchinacaman, ari mana tucurina tucuchinacaman ishcandi almapa cuerpopapash.\n\n23 Rijcharichi, ñuca churicuna; churajuichi ali ruranapaj macanajungapashna churajunata. Chaspirichi huatanacunamanda imahuan canguna huatashca canguichi, yanallamanda llujshimuichi, jatarichi alpamanda.\n\n24 Ama na cazui ashtahuan canba huauquita, paipaj achil ricuicuna sumajpacha cashca can, pimi rurachunbacha saquishcacunata alichishca carca imaura ñucanchi Jerusalénda saquishcamanda; pimi Diospaj maquicunapi shuj imatalla rurana cashca can, ñucanchita pushamungapa cai cushapacha nishca alpaman; na paimanda cashpaca, ñucanchi huañunchiman carca jichushca pambapi yarjaihuan; shina cajpipash, canguna paipaj causaita quichungapa munashcanguichi; ari, pai cangunamanda ninan llaquirinahuan llaqui yalishca.\n\n25 Ñuca cangunamanda ninandapacha manllani chujchunipash, cangunamanda imashpapash pai cutin llaqui yalinga; riqui, canguna paita juchachishcanguichi, ushaita autoridadtapash charingapa mascarca nishpa; ashtahuangari paica Diospaj punchapamba caita mascashca can, canguna mana tucurina ali caipallata.\n\n26 Canguna huasharimashca canguichi pai cangunahuan ima cashcata nij cangunahuan cashca caimanda. Ninguichi paica yapata riman; canguna ninguichi paica ñucanchita fiñan; ashtahuangari riqui, paipaj yapata rimaica Diospaj shimipaj ushai carcami, imami paipi carca; canguna fiñaita shutichishca ciertopacha carca, imashna Diospi can, imata pai na jarcai usharca, ricuchishpa shinllipacha cangunapaj na ali ruraicunata.\n\n27 Caica minishtirishcapacha can Diospaj ushaica paihuan cachun, pai cangunata mandajujpipash canguna cazuchun. Ashtahuangari riqui, pai na carcachu, ashtahuangari Apunchijpaj Espíritu carca imami paipi carca, chaica paipaj shimita pascarca parlachun chaimanda pai na vichai usharcachu.\n\n28 Cunan ñuca churi, Lamán, Lemuel, Sam ñuca churicunapash picunami Ismaelpaj churicuna canguichi, riqui, canguna Nefipaj shimita cazushpaca na tucuringuichichu. Canguna paita cazujpica ñuca cangunaman saquini shuj achil yachita, ari, ñuca callari achil yachita.\n\n29 Ashtahuangari canguna paita na cazujpica ñuca callari achil yachita anchuchisha, ari, ñuca achil yachica, paipaj jahuapi saquishca canga.\n\n30 Cunan, Zoram, ñuca parlani: Riqui, quiquinga Labánpaj sirvij runa cangui; shina cajpipash, quiquin Jerusalénpaj alpamanda pushamui tucushca cangui, ñuca yachani quiquinga ñuca churi, Nefipaj shuj ciertopacha ali rijsi cangui na tucurinacaman.\n\n31 Chaimanda, quiquin ali fiel cashca caimanda quiquinba cati aillucuna achilyachishca canga paipaj cati aillucunahuan, paicuna taucapacha punllacunata cai alpa jahualla charijyashpa causanga; nimapash, paicunapaj na ali ruraicunallami, huaglichinga na saquingapash paicunapaj charij caita cai alpa jahualla na tucurinacaman.\n\n32 Chaimanda, canguna Apunchijpaj rurachunbacha saquishcacunata alichishpaca, Apunchijca cai alpata achilyachishca can ali caipa quiquinba cati aillucuna ñuca churipaj cati aillucunahuan.\n\n", "2-ne 2": "[center][font_size=26]2 Capítulo[/font_size][/center]\n\n[i]Jatun Causachinaca Achil Mesías-huan shamun—Ajllangapaj libertad (ñucanchillata ajllana) minishtishca can tiangapa mirangapapash—Adán urmarca runacuna tiachun—Runacuna libre can ajllangapa libertadta mana tucurina causaitapash. Nara 588–570 C.Ñ.[/i]\n\n1 Cunan, Jacob, canda parlani: Quiquin ñuca callari churi jichushca pambapi ñuca jatun llaqui punllacunapi nacirishca cangui. Riqui, quiquin huahua cashpa ninan llaquicunata llaqui yalishcangui, ashtacapacha llaquirina, quiquinba huauquicuna shinlli caimanda.\n\n2 Shina cajpipash, Jacob ñuca callari churi jichushca pambapi nacishca, quiquin rijsingui Diospaj jatun caita; pai achilyachinga quiquinba llaquicunata quiquinba ali cachun.\n\n3 Chaimanda, quiquinba alma achilyachishca canga, ali achishca causangui quiquinba huauquihuan, Nefi; quiquinba punllacuna quiquinba Diosta servishpa tucuchingui. Chaimanda, ñuca yachani quiquin jatun causachishca cangui, quiquinba Jatun Causachijpaj ali ruraimanda; quiquin ricushca cangui tucuilla punllacuna pactamujpica pai apamushpa shamunga runacunaman jatun quishpirinata.\n\n4 Quiquin ricushcangui canba huambra caipi paipaj punchapamba caita; chaimanda, quiquin achilyachishca cangui imashna picunata pai achil yachachinga aichapi; Espírituca paillata can, caina, cunan imaurapash na tucurinacaman. Ñanga alichishca can runa urmaimanda, jatun quishpirinaca carashca can.\n\n5 Runacunaca ali yachachishcacuna can paicuna yachachun alita na alimanda. Catichunbacha saquishcacuna runacunaman cushca can. Catichunbacha saquishcacunamanda aichaca na alicachinllu; nacashpaca catichunbacha saquishcacunahuan runacuna anchuchi tucushca can. Ari, temporal catichunbacha saquishcacunahuanga paicuna anchuchi tucushca carca; espiritual catichunbacha saquishcacunahuan ali canamanda paicuna tucurin, llaquinayaiman tigranga na tucurinacaman.\n\n6 Chaimanda, jatun causachina shamun Achil Mesías-huan; paica ninan juyai na llullahuan junda can.\n\n7 Riqui, paimandallata juchamanda shuj sacrificiopi curin, catichunbacha saquishcacunamanda mañashcacunata pactachingapa, tucui picunami charin shuj faquirishca shunguta, shuj cazuj amujlla espíritu; nipimanda ashtahuangari catichunbacha saquishcacunapaj mañashcacunata pactachi ushangachu.\n\n8 Chaimanda, imashna jatun minishtirishca cai cuzascunata yachachun cuna cai alpapi causajcunaman, paicuna yachachun na aicha tiajta Diospaj ñaupapi causai ushaj, shinapash cai canga Achil Mesíaspa ali ruraicunamanda, llaquimanda, ninan juyaimandapash, pimi paipaj causaita cun aichapi, cutin japinbash Espíritupaj ushaihuan, huañui yalichun pai apamunga huañushcacunata causachina, jataringapa callari canga.\n\n9 Chaimanda, paimi Diospaj callari fucushca can, shina pai runacunapaj huahuacunamanda shayaringa; paipi crijcunaca quishpiringami.\n\n10 Tucuimanda shayarishcamanda, tucui runacuna Diospaman shamun; chaimanda, paicuna paipaj ñaupapi canga, ricushpa chasquichishca cangapa na llullahuan achilhuanbash imacunami paipi can. Chaimanda, catichunbacha saquishcacunamanda mañashcacunaca imatami Achil cushca can, ima castigota ricuchinatapash churangapa, chai castigo ricuchishca canaca cushi canapa jarcaipimi can imami ricuchishca, pactachingapa shujpa juchacunamanda huañunapa mañashcacunata—\n\n11 Caica minishtirishca can, jarcai tiachun tucui cuzascunapa. Na shina cajpica, ñuca callari churi jichushca pambapi nacirishcaca, ali rurana ama yalichun apamushca canmanllu, na ali ruranapash, achilpash llaquinayaipash, alipash na alipash. Chaimanda, tucui cuzascuna minishtirishcamanda shuj tandanajushca canman carca; chaimanda, shujlla tandanajushca cashpaca huañushcashna cana carca, causaitapash huañuitapash na charishpa, ismuna na ismuna, cushillacai llaquicai, sentina na sentina.\n\n12 Chaimanda, cai minishtirishca canacarca nacashpaca shuj yanga cuzas rurashca canman carca; chaimanda imapa munana rurashca canapash illa canman carca. Chaimanda, caica Diospaj jatun yachai tucuchina minishtishca canman carca paipaj mana tucurina munaicunapash, ushaipash, shujta llaquinapash, Diospaj alicaipash.\n\n13 Canguna catichunbacha saquishcacuna na tianllu nishpaca, canguna ninguichipash jucha na tian. Canguna jucha na tianllu nishpaca, ninguichipashmi ali rurana na tianllu. Ali rurana na tiashpaca cushilla canapash na tian. Ali rurana cushilla canapash na tiashpaca castigopash llaquicaipash na tiangachu. Cai cuzascuna na tiashpaca Diospash na tianga. Dios na tiashpaca ñucanchipash na tianchiman, alpapash na tianmanllu; na tianmanllu carca cuzascunapaj rurashca; imata rurangapa nacashpa chaipi rurangapa; chaimanda, tucui cuzascuna chingarishca canman carca.\n\n14 Cunan, ñuca churicuna, cangunaman parlani cai cuzascunata cangunapa ali cachun yachajuchunbash; shuj Dios tianmi, pai tucui cuzascunata rurashca, ishcandi jahua pachacuna alpatapash, tucui cuzascunata imacunami tian, ishcandi cuzascuna rurangapa cuzascuna rurashcacachunbash.\n\n15 Rurangapa paipaj mana tucurina munaicunata runacunapa mañashcata, pai ñucanchi callari taitacunata rurashca jipa, pambapi causaj animalcunata, jahuata rij alas-huan animalcunata; tucuripipash, tucui cuzascuna rurashca carca, cai minishtirishca cana carca, tiana shuj jarcai; na saquishca fucushca causana quirupa jarcai; shujca mishqui, chaishuca na mishqui cashpa.\n\n16 Chaimanda, Apunchij Diosca runacunaman curca paicunamandallata imatapash rurachun. Chaimanda, runacuna na imatapash paimandallata rurangachu pai shujhuan nacashpa chaishuhuan munachishpa.\n\n17 Ñuca, Lehi, cai cuzascunata liishca caimanda, minishtini yangapa shuj Diospaj ángel, jahua pachamanda urmamurca; imashna quilcashca can, chaimanda, shuj ayaman tigrarca, Diospaj ñaupapi na alita mascaimanda.\n\n18 Pai jahua pachamanda urmaimanda, llaqui caiman tigrarca mana tucurinacaman, pai mascanbash tucui runacuna llaqui cachun. Chaimanda, pai Evata nirca, ari, punda culebra, pimi aya can, pimi tucui llullacunapa taita can, chaimanda pai nirca: Na saquishca fucushcata micui, canga na huañunguichu, ashtahuangari Dios laya cangui, alita na alita yachashpa.\n\n19 Adán Evapash na saquishca fucushcata micushca jipa paicuna Edén jardínmanda calpachi tucurca, alpata trabajangapa.\n\n20 Paicuna huahuacunata charirca; ari, tucui alpapaj aillutapash.\n\n21 Runacunapaj huahuacunapaj punllacuna mirashca carca, Diospaj munashcashna, paicuna aichapi cashpallata arrepentirina; chaimanda, paicuna caica tigran shuj ruraj na ruraj ricuna canaman, paicunapaj punlla mirashca can, rurachunbacha saquishcacunahuan imacunatami Apunchij Dios runacunapaj huahuacunaman curca. Paica rurachunbacha saquishcacunataca curca tucui runacuna arrepentirichun; pai ricuchirca tucui runacunapaj huahuacunaman paicunaca chingashca cajta, paicunapaj taitacunapaj na alita ruraimanda.\n\n22 Cunan, riqui, Adán na alita na rurajpica pai na urmanmanllu carca, ashtahuangari paica Edén jardínpi causanmanlla carca. Tucui cuzascuna imacuna rurashcacuna carca shinallata canapi causanmanlla carca imashna rurashcashna; causanmanlla carca mana tucurinacaman, imami na tucurita charin.\n\n23 Paicuna huahuacunata na charinman carca; chaimanda paicuna shuj inocente caipi causanman carca, cushijuita na charishpa, llaquita na yachaimanda, alita na rurashpa, paicuna juchata na yachaimanda.\n\n24 Ashtahuangari riqui, tucui cuzascuna rurashca can paipaj jatun yachaipi pimi tucui cuzascunata yachan.\n\n25 Adán urmarca runacuna tiachun; runacuna tian, paicuna cushijuita charichun.\n\n26 Mesíasca shamunga tucuilla punllacuna pactamujpica, runacunapaj huahuacunata jatun causachingapa urmanamanda. Paicunaca urmanamanda causachishca caimanda pipash na ima nij illacuna tucushca na tucurinacaman, yachashpa alita na alimanda; paicunamandallata rurangapa na paicunapapi rurashca cachun, na cashpa catichunbacha saquishcacunamanda castigo caimanda jatun tucuri punllapi, rurachunbacha saquishcacunamanda imata Dios cushca can.\n\n27 Chaimanda, runacuna aichapi libre can; tucui cuzascuna cushcacuna can paicunapa minishtirishcacuna caimanda. Paicuna libre can ajllangapaj libertadta mana tucurina causaitapash, jatun tucui runacunapaj Shayarijmanda, nacashpapash ajllana huatai tucushcashnata huañuita ayapaj huatai tucushcashna ushaimanda; pai mascanmi tucui runacuna paishnalla llaquinayaicuna cachun.\n\n28 Cunan, ñuca churicuna, Ñuca munani canguna jatun Shayarijta ricuriachun, paipaj jatun rurachunbacha saquishcacunata cazuchun; paipaj shimicunaman fielcuna caichi, na tucurina causaita ajllaichi, paipaj Achil Espíritu munaihuan;\n\n29 Na tucurina huañuita ama ajllaichi, aichapaj munaihuan na ali rurai chaipi cajpash, chaitaca cun ayapaj espírituman ushaita huatai tucungapa, ucu pachaman apangapa, pai reinangapa paipalla reinopi.\n\n30 Ñuca parlashcani cai huaquin shimicunata tucui cangunaman, ñuca churicuna, ñucapa ruran na ruran ricuna tucuri punllacunapi; ñuca ali pushtuta ajllashcani, achil villachijpa shimi nishcashna. Ñuca na cutishuj munaita na charinichu cangunapaj almacunapa mana tucurina alicaitalla. Shinacapashcachun.\n\n", "2-ne 3": "[center][font_size=26]3 Capítulo[/font_size][/center]\n\n[i]Egiptopi José ricurca Nefitacunata achil muscuipi—Pai José Smithmanda achil villachirca, tucuri punllapaj vidente; Moisésmanda, pimi Israelta cacharichinga; Mormónpaj Quilcashca ricurimunamanda. Nara 588–570 C.Ñ.[/i]\n\n1 Cunan quiquinman parlani, José, ñuca tucuri churi. Quiquin nacircangui ñuca llaqui yalicunapi jichushca pambapi; ari, ñuca jatunbacha llaquirina punllacunapi canba mama quiquinda nacirca.\n\n2 Apunchij quiquinmanbash cai pambata achilyachishca cachun, caica shuj juyaillapacha pamba can, quiquinba chasquina cati aillucunapapash chasquina quiquinba huauquicunahuan, na tucurinacaman ali cachun, shina Israelpaj Achilpaj rurachunbacha saquishcacunata alichijpica.\n\n3 Cunan, José, ñuca cati churi, pitami ñuca llaqui yalicunamanda jichushca pambamanda apamushcani, quiquinda Apunchij na tucurinacaman achilyachipachun, quiquinba cati aillucunaca na tucuchitapacha tucuchishca cangachu.\n\n4 Riqui, quiquinga ñuca lomocunamanda mirai cangui; Ñuca canimi Josépaj shuj cati aillu pimi Egiptoman huatai tucushcashna apai tucushca carca. Jatun carca Apunchijpaj conveniocuna imata pai rurarca Joséman.\n\n5 Chaimanda, José ciertopacha ricurca ñucanchi punllata. Paica Apunchijmanda shuj ninapachata chasquirca, lomocunapaj miraitaca Apunchij Dios jatarichinga shuj ali rurana malquita Israelpaj huasiman; na Mesíasta, ashtahuangari shuj malqui chaica chalchishca canga, shina cajpipash, Apunchijpaj conveniocunapi yarishca canga Mesíasca paicunaman ricurimushca canga tucuri punllacunapi, ushai espírituhuan, yanallamanda michaman llujchingapa—ari, pacashca yanallamanda huatai tucushcashnamanda libertadman.\n\n6 Joséca ciertopacha testificarca, nishpa: Apunchij ñuca Dios shuj videnteta jatarichinga, pimi shuj ajllashca ñuca lomocunamanda mirai.\n\n7 Ari, José ciertopacha nirca: Apunchijca shina nin ñucata: Shuj ajllashca videnteta ñuca jatarichisha quiquinba lomocunapaj miraimanda; pai ninandapacha juyai tucushca canga quiquinba lomocunapaj miraicunahuan. Paiman ñuca cusha rurachunbacha saquishcata pai rurachun shuj ruranata quiquinba lomocunapaj miraicunapa, paipaj huauquicuna, caica jatun valishca canga paicunapa, apamungapapash paicunaman yachaj chayachun conveniocunata imata ñuca rurashcani quiquinba taitacunahuan.\n\n8 Ñuca cusha shuj rurachunbacha saquishcata pai cutishuj ruranata ama rurachun, ashtahuangari ñuca paiman mandashcata ruranata. Paica jatun canga ñuca ñavicunapi; pai ruranga ñuca ruranata.\n\n9 Pai jatun canga Moisés laya, pimanda nircani ñuca jatarichisha cangunaman, ñuca llactapuracunata cacharichun, Oh Israelpaj huasi.\n\n10 Moisésta jatarichisha, cacharichichun quiquinba llactapuracunata Egipto llactamanda.\n\n11 Ashtahuangari shuj videnteta jatarichisha quiquinba lomocunamanda miraita; paiman ushaita cusha ñuca shimicunata apamuchun quiquinba lomocunapaj cati aillucunaman—na ñuca shimitalla apamuchun, Apunchij nin, ashtahuangari paicunata crichingapa ñuca shimita, imami ña paicunaman villashca can.\n\n12 Chaimanda, quiquinba lomocunapaj miraica quilcanga; Judápaj lomocunapaj miraipash quilcanga; imata quilcanga quiquinba lomocunapaj mirai, shinallata imata quilcanga quiquinba lomocunapaj miraipash, shinallata imata quilcanga Judápaj lomocunamanda miraipash, ishcandi viñanga, pandachingapa llulla yachajunacunata fiñanajuicunatapash tucuchingapa, sumaj cai tiachun quiquinba lomocunapaj miraicunahuan, apangapa yachachicunaman paicunapaj taitacunapaj tucuri punllacunapi, ñucapaj conveniocunapa yachachinacunamanbash, Apunchij nin.\n\n13 Irquimanda pai shinlli tucushca canga, chai punllapi imaura ñuca rurana tucui ñuca llactapuracunahuan callarijpi, cutinlla apamungapa, Oh Israelpaj huasi, Apunchij nin.\n\n14 Shinami José achil villachirca, nishpa: Riqui, videntetaca Apunchijca achilyachingami; paita tucuchingapa munajcunataca pandachishcacuna canga; cai ninapachataca, Apunchijmanda chasquishcani, ñuca lomocunamanda miraicunamanda, pactachishca canga. Riqui, ñuca seguro cani cai ninapachaca pactachishca canga;\n\n15 Paipaj shutica ñucapaj shutillata canga; paipaj taitapaj shutillata canga. Pai ñucashnalla canga; imatami Apunchij apanga paipaj maquihuan, Apunchijpaj ushaihuan ñuca llactapuracuna quishpirinaman apanga.\n\n16 Ari, José achil villachirca: Ñuca seguro cani caicunamanda, ñuca seguro cani Moiséspaj ninapachata; Apunchijca shina nihuarca, ñuca quiquinba cati aillucunata alchishpa charisha na tucurinacaman.\n\n17 Apunchijca shina nihuarca: Ñuca jatarichisha shuj Moisésta; ñuca paiman ushaita cusha shuj varapi; ñuca yachaita paiman quilcanapi cusha. Shina cashpapash ñuca paipaj jalluta na cacharichishachu, pai ashtacata parlachun, ñuca paita parlaipi na jatun rurashachu. Ashtahuangari quilcasha ñuca catichunbacha saquishcacunata, ñuca maquipalla dedohuan; ñuca paiman shuj parlaj runata ajllasha.\n\n18 Apunchijca nihuarcapashmi: Ñuca jatarichisha quiquinba lomocunapaj miraita; ñuca paiman shuj parlaj runata ajllasha. Ñuca, riqui, saquisha pai quilcachun quiquinba lomocunapaj miraipa quilcanacunata, quiquinba lomocunapaj miraipa; quiquinba lomocunamanda parlaj runa caita villanga.\n\n19 Shimicuna pai quilcashca cangami imacuna ñuca jatun yachaimanda minishtirishca cana quiquinba lomocunapa miraiman villachun. Caín canga quiquinba lomocunapaj mirai alpamanda caparishcashna; imashpa ñuca yachani paicunapaj feta.\n\n20 Paicuna alpamanda caparin; ari, paicunapaj huauquicunapaj arrepentimientota paicunapata tauca miraicunapaj yalishca jipa. Cai yalingami paicunapaj capari llujshimunga, paicunapaj yangalla shimicunamanda.\n\n21 Paicunapaj femanda shimicuna llujshinga ñuca shimimanda paicunapa huauquicunaman picunami quiquinba lomocunamanda mirai; paicunapaj shimicuna irqui caimanda ñuca paicunapaj feta shinlliyachisha, ñuca conveniocunata yarichun imatami ñuca quiquinba taitacunaman rurarcani.\n\n22 Cunan, riqui, ñuca churi José, cashna layami ñuca pundamanda taita achil villachirca.\n\n23 Chaimanda, cai conveniomanda quiquin achilyachishca cangui; quiquinba cati aillucuna na tucuchishca cangachu, paicuna quilcashcamanda shimicunata cazuimanda.\n\n24 Jatarichisha shuj ushai charijta paicunamanda, pimi ruranga acha alita, ishcandi shimi nipi ruraipipash, Diospaj maquicunapi shuj imatalla rurana cashca canga, ninanbacha fehuan, rurangapa jatun juyailla ricurinacuna, ruranapash ima cuzami jatun can Diospaj ricuipi, yalichun apamungapa acha cutinlla apamuna Israelpaj huasiman, quiquinba huauquipaj cati aillucunamanbash.\n\n25 Cunan, achilyachishca cangui, José. Riqui, uchilla cangui; chaimanda cazui quiquinba huauqui, Nefipaj shimicunata, quiquinhuan rurashca canga ñuca parlashca shimicunahuan. Yaringui quiquinba ña huañunalla taitapaj shimicunata. Shinacapashcachun.\n\n", "2-ne 4": "[center][font_size=26]4 Capítulo[/font_size][/center]\n\n[i]Lehi yachachin achilyachinbash paipa cati aillucunata—Pai huañun pambaitucun—Nefi alicachin Diospaj alicaita—Nefi ima punllapash Apunchijpi shunguta churashpa shuyan na tucurinacaman. Nara 588–570 C.Ñ.[/i]\n\n1 Cunanga, ñuca Nefi Achil villachishcacunamanda parlani caicunaca ñuca Taita ña parlashca, Josémanda, pimi Egiptoman apai tucushca carca.\n\n2 Riqui, pai tucuilla paipaj cati aillucunamanda Achil villachircapachami. Pai quilcashca achil villachishcacuna, ashtahuan jatun na tianllu. Ñucanchimanda achil villachircapachami, ñucanchipaj cati aillucunamandapash; chaicunaca bronce jirru fangacunapi quilcashca can.\n\n3 Chaimanda, ñuca Taita Josépa Achil villashcacunata parlashca jipaca, pai cayarca Lamánpaj huahuacunata, churicunata, ushicunatapash, paicunaman nirca: Riqui, ñucapa churicuna, ushicuna, ñuca rucu churipa churicuna, ushicuna, ñuca munaiman ñucapa nishcacunata rinrita mañachichun.\n\n4 Apunchij Diosca nishcami: Ñuca rurachunbacha saquishcacunata rurashpaca, cai pambapi ali miranguichimi; rurachunbacha saquishcacunata na rurashpaca ñuca ñaupamanda anchuchi tucushcami canguichi.\n\n5 Shinapash riqui, ñuca churicuna, ñuca ushicunapash. Ñuca na huañui ushashachu nara quiquingunata achil yachishpaca, riqui, yachanimi ali ñanda catinatapacha yachachi tucushpaca; na chaimanda caruyanguichichu.\n\n6 Chaimanda llaquichi tucushpaca, riqui quiquingunapa jahuapi saquinimi achil yachita, llaquicuna anchurishca cachun, Taitacunapaj umapi urmachun.\n\n7 Chaimada, ñuca Achil yachishcamanda Apunchij Dios na tucurichun saquingachu; chaimanda, pai quiquingunamanda llaquinga cati aillucunamandapash llaquinga na tucurinacaman.\n\n8 Yalishca jipa ñuca Taita parlashcacunata tucuchishca jipa Lamánpaj churicuna, ushicunatapash Lemuelpaj churicuna ushicunatapash paipaj ñaupaman cayacacharca.\n\n9 Paicunaman parlashpa, nirca, riqui ñuca churicuna, ñuca ushicuna, ñuca cati churipa churicuna ushicuna; riqui ñuca cangunaman saquini Lamánpaj churicunapa ushicunapa chai achilyachiscacunatallata; chaimanda, mana tucuilla tucuchi tucunguichichu ashtahuangari cangunapaj cati aillucuna jipaman achil yachishca cangami.\n\n10 Yalishca jipa ñuca Taita paicunaman parlashca jipaca, riqui Ismaelpaj churicunaman parlarca, ari tucui paipaj huasi ucucunapi causajcunamanbash.\n\n11 Paicunaman parlashca jipaca, pai parlarca Samta nishpa; can canbaj cati aillucunanatapash; Achilyachishca caichi; quiquinbaj huauqui Nefishna llactata chasquinguimi; canbaj cati aillucunaca Nefipaj cati aillucunahuan yuparinga, canba huauquishnallami cangui, canba cati aillucunaca paipaj cati aillucunashnami canga; canba tucui punllacunapi Achilyachishcami cangui.\n\n12 Yalishca jipa ñuca Taita Lehi paipaj huasipi causajcunamanman parlashca jipa, paipaj shungupi yuyaicunamanta, Apunchijpaj Espíritu paipi carcami. Lehi rucuyarca. Yalishca jipa huañurca, pambai tucurca.\n\n13 Yalishca jipa, Lamán, Lemuel Ismaelpaj churicunapash ñucahuan fiñarirca Apunchijpaj shinlli tacurishcacunamanda.\n\n14 Ñuca Nefi tangai tucushpa paicunaman parlarcani Achil shimi nishca shina; ñucaca ashtaca cuzascunata paicunaman parlarcani, ñuca Taitapash nara huañushpallata; ashtaca chai nishcacuna ñucapaj shuj jirru fangacunapi quilcashcami; chaicunapica imashna causashcatami ashtahuan quilcashca can ñucapaj cutishuj jirru fangacunapi.\n\n15 Caicunapaj jahuapi ñuca quilcani imacuna ñucapa almamanda ashtaca achil quilcashcacunapash bronce jirru fangacunapimi quilcashca. Ñuca almaca Achil quilcashcacunapi cushijun; chaicunataca shungupi aliguta yarijunilla; chaicunaca ñuca huahuacuna ali yachajushpa ali cachun quilcani:\n\n16 Riqui, ñuca alma Apunchijpaj cuzascunapi cushijun; ñuca shungu chai cuzascunata aliguta yarijunlla chai ñuca ricushcata uyashcatapash.\n\n17 Shinapash, ashtahuangari Apunchijpaj jatun alicaita ñucaman ricuchijpipash paipa jatun juyailla ruraicunata, ñuca shungu shina caparin: Ay llaquinayai jari cani! Ari, ñuca shungu ñuca aichamanda llaquiyan; ñuca alma ñucapaj na ali ruraicunamanda llaquiyan.\n\n18 Ñuca chaupipi churashca cani, tentacióncunahuan juchacunahuanbash chaicuna ñucata urmachinalla.\n\n19 Ñuca cushijungapa munajpica, ñuca shunguca ñuca juchacunamanta jatunda llaquiyan. Shina cashpapash, ñuca yachani pimanmi shunguta churashpa shuyashcani.\n\n20 Ñuca Dios ñucata shinllichij cashna; jichushca pambapi llaquicunamanda, pushahuarca; ninan jatun yacupipash ama pambarichun alchishpa charihuarca.\n\n21 Paipa juyaihuan ñucata jundachirca, ñuca aicha tucuringacaman.\n\n22 Pai ñucata na ricunayachijcunata pandachirca ñuca ñaupapi chujchuchingacaman.\n\n23 Riqui, pai ñuca punllapi caparijta uyarca, tuta Achil muscuicunapi rijsichicunata cuhuarca.\n\n24 Punllapi ñuca shinllitucuni tucui ushaihuan ninanda achil mañashpa paipaj ñaupapi, ari ñuca shimi nishca jahua caman vitsiarca ángelcuna uriajumushpa yachachihuarca.\n\n25 Paipaj Espíritu alascunapi ñuca tullu aicha jahua urcucunaman apai tucurca. Ñuca ñavicuna jatun cashcacunata ricurca, ari jatunbachami jaricunapaca chaimanda nihuarca chaicunata ama quilcaichu.\n\n26 Chaica, ñuca jatun cashcacunata ricushca cashpaca, Apunchijpaj Achil juyaipi runacunapaj huahuacunaman ricurimurca paicunaman ashtaca llaquirishpa, imashpata, ñuca shungu huacan ñuca almaca llaquirina pugrupambapi shuyan, imashpa ñuca aicha tucurimujun, imashpa ñuca shinlli cai tucurimujun ñucapaj llaquicunamanda?\n\n27 Imashpata juchacuna yalichun saquini ñuca aichamanda? Ari, imashpata saquisha tentacióncuna yalichun, shinashpa aya ñuca shungupi tiarichun ñuca sumaj causaita tucuchichun ñuca almata llaquichichun? Imashpata ñuca na ricunayachijcunamanda fiñarini?\n\n28 Rijchari, ñuca alma! Ama juchapi irquiyai. Cushijuri ñuca shungu, ama tiarichun saquichu ashtahuan ñuca almapa na ricunayachijcunata.\n\n29 Ama cutin fiñarichu ñucapa na ricunayachijcunamanda. Ama tucurichun ñuca shinllicai ñuca llaquicunamanda.\n\n30 Cushijuri, ñuca shungu, mañaipash Apunchijta, shina ni: Apunchij, ñuca sumajta alicachijushallamari quiquinda na tucurinacaman; ari, ñuca alma cushijuringami quiquinbi, ñuca Dios, ñuca quishpichij rumimi cangui.\n\n31 Apunchij, ñuca almata jatun causachigringichu? ñucata na ricunayachijcunapaj maquimanda cacharigringichu? juchacuna ricurimujpi Chujchuchigringichu?\n\n32 Ucu pacha pungucuna vichashcalla cachun munani ñuca ñaupapi, chaimanda ñuca shungu faquirishca ñuca Espíritu cazuj amujlla can! Apunchij, quiquinba ali ruranapaj pungucunata ama vichaichu ñuca ñaupapi, ñuca purichun ucu pugru ñanda, jahua pambapi ricushpa purichun.\n\n33 Apunchij, pilluchihuai quiquinba tucui ali pillurinahuan! Apunchij ñanda ricuchi quishpiringapa ñucapa na ricunayachijcunamanda! Rurapai ali ñanda ñuca ñaupapi! Ama churaichu urmachinacunata ñuca ñanbi, ashtahuangari munani anchuchichu ñuca ñanmanda ñuca ñaupamanda; ama jarcaichu ñuca ñanda, ashtahuangari ñucapa na ricunayachijcunapataj.\n\n34 Ay Apunchij, quiquinbimi ñuca shunguta churashpa shuyani na tucurinacaman. Na churashachu shunguta aichapaj rigrapi; yachanimi llaquichishca canga maijanbash shunguta churashpa shuyan aichapaj rigrapi. Ari, llaquichishca canga maijanbash shunguta churashpa shuyan runacunapi, nacashpa aichamanda ruran paipa rigrata.\n\n35 Ari, ñuca yachani Dios na mitsashpa ashtacata cunga paita mañajpica. Ari, ñuca Dios ñucaman cunga alitalla mañajpi; chaimanda ñuca shimi nishcata jahuayachisha quiquinma; ari, ñuca mañashami quiquinda ñucapaj Dios, ali ruranapaj rumi. Riqui, ñuca shimi nishcata vitsiachisha quiquinma na tucurinacaman, ñuca rumi na tucurinacaman na tucurij Dios. Shinacapashcachun.\n\n", "2-ne 5": "[center][font_size=26]5 Capítulo[/font_size][/center]\n\n[i]Nefitacuna paicunamandallata Lamanitacunamanda shicanyachi tucurca, Moiséspaj catichunbacha saquishcacunata Alichin, shuj Achil Huasita ruran—Na crijmanda, Lamanitacuna Apunchijpaj ñaupamanda anchuchi tucun, llaquichitucun, paicunamanda Nefitacuna asti tucunga. Nara 588–559 C.Ñ.[/i]\n\n1 Riqui, yalishca jipa ñuca, Nefi caparircani ashtacata Apunchijta ñuca Dios, ñuca huauquicunapaj fiñaricunamanda.\n\n2 Shinapash riqui, ñucahuan paicunapaj fiñaricuna mirarirca, ñucata huañuchingapa munarca.\n\n3 Ari, paicuna ñucata huasharimashpa, ninajurca. Ñucanchipa jipa huauqui yuyan ñucanchipa ñaupaj cangapa; ñucanchica ashtaca shinlli llaquicunata charishcanchi paimanda; chaimanda, cunan paita huañuchishunchi, ñucanchi ama ashtahuan llaquichi tucungapa paipaj nishcacunamanda. Riqui, ñucanchi na munanchi pai ñucanchipa ñaupaj cachun; chaica ñucanchipa can, rucu huauquicuna, cai llactacunapa ñaupaj cana canchi.\n\n4 Cunan ñuca na quilcanichu cai jirru fangacunapi tucuilla nishcacunata paicuna ñucata huasharimashcacunata. Caitalla nini paicuna ñuca causaita quichungapa munarca.\n\n5 Yalishca jipa Apunchij villahuarca, ñuca, Nefi paicunamanda anchurircani, rircanipash jichushca pambaman, tucuilla ñucahuan ringapaj munajcunahuan.\n\n6 Chaimanda, yalishca jipa ñuca, Nefi ñuca ailluta, Zoram paipaj aillucunandi, Sam, ñuca rucu huauqui paipaj aillucunandi, Jacob, José, ñuca jipa huauquicuna, ñuca panicuna, tucuilla ñucahuan ringapa munajcunatapash japircani. Tucuilla ñucahuan ringapa munashcacuna crircami villachishcacunapi Diospaj achil ricuchishcacunapi; chaimanda, paicuna ñuca nishcacunata rurarca.\n\n7 Ñucanchi facha huasicunata tucui apai ushashcatapash aparcanchi, jichushca pambapi tauca punllacunatapacha purircanchi. Tauca punllacunatapacha purishca jipa ñucanchipa facha huasicunata shayachircanchi.\n\n8 Ñuca llactapuracuna chai pushtuta Nefi nishpa shutichichun munarca; chaimanda, ñucanchi Nefi shutihuan rijsircanchi.\n\n9 Tucui ñucahuan cajcuna munarca paicunamandallata shutichiringapa Nefipaj llactapura.\n\n10 Ñucanchi pactachingapa atirircanchi ricuchun saquishcacunata, catichun saquishcacuna, Apunchijpaj rurachunbacha saquishcacunatapash tucui cuzascunapi, imashna Moiséspaj catichunbacha saquishcacuna.\n\n11 Apunchijca ñucanchihuan carca; ñucanchi ashtacatapacha ali mirarircanchi; muyucunata tarpuimanda, fucujpica ashtacata tandachircanchi. Ñucanchi viñachi callarircanchi ataju ataju, tucui laya animalcunata.\n\n12 Ñuca, Nefi, apamushcarcani quilcashcacunata chaicunaca quilcashca bronce jirru fangacunapi; bola Nacashpa brújulatapash shamuchirca ñuca taitaman Apunchijpaj maquimanda imashami ña quilcashca carca.\n\n13 Yalishca jipa ñucanchi ashtacata ali mirari callarircanchi, aillucuna mirarishpa catirca alpapi.\n\n14 Ñuca, Nefi, Labánpaj espadata japircani, jipaman shinalaya tauca espadacunata rurarcani, cashna cashpa runacuna pimi can Lamanitacuna shutichirishca, ñucanchipaman macanajungapa shamushpa ñucanchita tucuchinga; ñuca yacharcani paicuna napacha ricunayachihuarca ñuca huahuacunatapash tucuilla ñucapa llactapuracuna shutichirishcatapash.\n\n15 Ñuca yachachircani ñucapaj llactapuracunata jatun huasicunata ruranata, tucui laya caspicunahuan ruranata, hierruhuan, cobrehuan, broncehuan, acerohuan, curihuan, culquihuan juyailla mineralcunahuan chaicuna ashtacapacha tiarca.\n\n16 Ñuca, Nefi shuj Achil huasita shayachircani; ñuca shayachircani caita Salomónpaj achil huasilaya shinapash na shayachishca carca tauca juyailla cuzascunahuan, caicuna na tiarca chai alpapi, chaimanda, Salomónpaj Achil huasitashna na rurai usharcanchichu. Shinapash imashna shayachinaca Salomónpaj achil huasishna carca; rurashcacuna juyaillapacha carca.\n\n17 Yalishca jipa ñuca, Nefi llactapuracunata alipacha trabajadorman tigrachircani, paicunapaj maquicunahuan rurachun.\n\n18 Yalishca jipa paicuna ñuca paicunapaj jatun mandaj cachun munarca. Shinapash ñuca, Nefi, paicuna ama jatun mandajta charichun munarcani; shinapash, ñuca paicunamanda rurarcani ima ñuca ushaipi carca.\n\n19 Riqui, Apunchijpaj shimi nishcacuna ñuca huauquicunaman pactarca, paicunamanda parlashpa nirca, ñuca paicunapaj ñaupaj paicunapaj yachachij cagrijta. Chaimanda, ñuca paicunapaj ñaupaj paicunapaj yachachij carcani, imashna Apunchijpaj rurachunbacha saquishcacunamanda, paicuna ñuca causaita quichungapa munangacaman.\n\n20 Chaimanda, ñucaman parlashca Apunchijpaj shimi nishcacuna pactarirca, shina nishpa: quiquinbaj nishcacunata paicuna na rurashpaca anchuchi tucunga Apunchijpaj ñaupamanda. Riqui paicuna anchuchi tucurca paipaj ñaupamanda.\n\n21 Pai llaquicunata paicunapi urmachirca, ari shuj jatun llaqui, paicunapaj na ali ruraicunamanda. Riqui, paicuna shinlliyachirca paicunapaj shungucunata paita jarcangapa, chaimanda paicuna shuj shinlli rumishna tucushca carca; shina caimanda, paicuna yuracuna carca, ninan juyaillagucunapash sumajllacunapash, chaimanda paicunata, Apunchij Dios paicunapaj aichata yanayachirca ama ñuca llactapuracuna paicunata munachun.\n\n22 Apunchij Diosca shina nin: Ñuca tigrachisha paicunata millanayaicuna cachun canba llactapuracunapa, paicuna na paicunapaj na ali ruraicunamanda arrepentirijpica.\n\n23 Llaquichi tucungami maijanbash cati aillupuracuna chapurijpi paicunapa cati aillupuracunahuan; chaimanda paicuna llaquichi tucunga chai llaquihuanllata. Apunchij caita parlarca, shina tucurca.\n\n24 Llaquichicuna paicunaman shamuimanda paicuna quilla runacuna tucurca, na casillacuna umachijcuna jichushca pambapi sacha animalcunata mascajcuna.\n\n25 Apunchij Dios nihuarca: Paicuna llaquichinga quiquinba cati aillupuracunata, paicunata tangaj shina ñucata yuyarichun; paicuna ñucata na yarishpa, ñuca nishcacunata na rurashpa, paicuna llaquichi tucunga paicunata tucuchingacaman.\n\n26 Yalishca jipa ñuca Nefi, Jacobta Josétapash achil ajllarcani, paicuna cachun sacerdotecuna yachachijcuna ñuca llactapuracunapaj alpapi.\n\n27 Yalishca jipa ñucanchi causarcanchi cushillacuna.\n\n28 Quimsa chunga huatacuna yalishpa carca ñucanchi Jerusalénmanda llujshimushca mandapacha.\n\n29 Ñuca, Nefi, tandachishca quilcashcacunata ñuca jirru fangacunapi quilcarcani, caicunata ñuca rurashcani ñucapa aillupuracunamanda cunangaman.\n\n30 Yalishca jipa Apunchij Dios nihuarca: shuj jirru fangacunata rurai; quilcai tauca cuzascunatapash paicunamanda maijan ñuca ñavipi alicunata alicachun quiquinba llactapuracunapa.\n\n31 Caimanda, ñuca, Nefi, cazujpacha cangapa Apunchijpaj rurachunbacha saquishcacunata, rishpa rurarcani cai jirru fangacunata maijanbi ñuca cai cuzascunata quilcarcani.\n\n32 Ñuca quilcarcani Dios alicachishcata. Ñuca llactapuracuna Diospaj cuzascunahuanbash alicachi tucujpica cuzascunahuanbash paicuna alicachi tucunga ñucapa quilcashcacunahuan chaicuna cai jirru fangacunapimi.\n\n33 Ñuca llactapuracuna yachangapa munajpica ashtahuan imashna causashcata ñuca llactapuracunamanda paicuna mascanga ñucapa chaishu jirru fangacunapi.\n\n34 Chaitallami nini chuscu chunga huatacuna ña yalishca, ñucanchi ña charishcanchi macanajuicunata pliturijcunatapash ñucanchi huauquicunahuan.\n\n", "2-ne 6": "[center][font_size=26]6 Capítulo[/font_size][/center]\n\n[i]Jacob Judíocuna imashna causashcata parlan: huatai tucushcashna tigramuitapash Babiloniamanda; Israelpaj Achil achil yachachishcamanda chacatarishca mandapash; Gentilcunamanda ayudata chasquishca; Judíocunapaj cutinlla apamuna tucurimui punllacunapi imaura paicuna Mesíaspi crijpi. Nara 559–545 C.Ñ.[/i]\n\n1 Jacobpaj nishcacuna, Nefipaj huauqui, caicunata pai nirca Nefipa llactapuracunaman:\n\n2 Riqui, ñuca juyashca huauquicuna, ñuca Jacob Diosmanda ordenai tucushca caimanda, Achil cayashca paipa achil laya, achil ajllai tucushcani ñuca huauqui Nefimanda, pitami quiquinguna ricushcanguichi shuj jatun mandaj nacashpa shuj huacaichij shina, pai ricuriaimanda, riqui yachanchimi ñuca quiquingunaman ashtacapacha cuzascunata parlashcanimi.\n\n3 Shina cashpapash, ñuca quiquingunaman cutinbash parlani; ñuca quiquingunapa alma alicachun munani. Ari, ninanda cangunamanda preocuparini; cangunamandallata yachanguichi shina cashcata. Ñuca cutin yarichishcani cangunata tucui shunguhuan; ñuca cangunaman ñuca taitapa nishcacunata yachachishcani; ñuca cangunaman tucui cuzascunamanda parlashcani caicuna ña quilcashca, cai alpa pacha rurashcamandapacha.\n\n4 Cunanga, riqui, ñuca parlagrini cangunaman imacunami can, imacunami shamugrin; shina caimanda, ñuca ricusha cangunaman Isaías nishcacunata. Cai nishcacunami ñuca huauqui munarca ñuca cangunaman parlachun. Ñuca cangunaman parlani cangunapa ali cachun, cangunapa Diospaj shutita yachajuchun jatunyachichunbash.\n\n5 Cunanga, nishcacuna maijanmi ñuca ricugrini Isaías parlashca tucui Israelpaj huasimanda; shina caimanda, caicunaca cangunapapashmi imallapaj ali canguna canguichi Israelpaj huasimanda. Tianmi ashtaca cuzascuna Isaías parlashca chaicuna imallapaj ali can cangunapa, Israelpaj huasimanda canguna caimanda.\n\n6 Cunanga, nishcacunaca caicunami: Apunchij Diosca shina nin: Riqui, ñuca jahuayachisha ñuca maquita Gentilcunaman, banderata llactapuracunaman vichai ricuchisha; paicuna paicunapa churicunata paicunapaj rigracunapi apamunga, paicunapa ushicunapash paicunapa rigra jahuacunapi pushamunga.\n\n7 Jatun Mandajcuna paicunapa ricuriaj taitacunashna canga, paicuna Jatun Mandaj huarmicuna paicunapaj chuchuchij mamacunashna canga; paicuna urai cumuringa quiquinbaman paicunapa ñavicunahuan alpaman, lambinga alpata quiquingunapa chaquicunamanda; quiquinguna yachajgringichi ñuca Apunchij cajta; chaimanda paicunaca ñucata shuyajcuna na pingai tucungachu.\n\n8 Cunan ñuca, Jacob ashata cai nishcacunamanda parlangapa munani. Riqui, Apunchij ricuchirca ñucaman Jerusalénpi cashcacunaca, maimandami ñucanchi shamurcanchi, ña huañuchi tucurca huatashca shina apai tucurcapash.\n\n9 Shina cashpapash, Apunchij ricuchirca ñucaman paicuna ñacutin tigramujgrijta. Pai ricuchihuarcapashmi ñucaman Apunchij Dios, Israelpaj Achil, paipacha paicunaman aichapi ricurimujrin; pai ricurimushca jipa, paicuna paita astinga chacatangapashmi, imashnami Ángelpaj shimi nishcacuna paimi caita ñucaman parlarca.\n\n10 Jipaman paicuna paicunapa shungucunata shinlliyachirca Israelpaj Achilta na cazujcuna tucurca, riqui, ricushpa chasquichinacuna Israelpaj Achilmanda paicunapa jahuaman shamugrinmi. Punlla shamungami paicuna chugrichi tucugrin llaquichi tucugrin.\n\n11 Caimanda, paicuna caiman chaiman apai tucushca jipa, ángel shinami nirca, ashtacacuna aichapi llaquichi tucunga, huañuchun na saquingachu, fielcunapaj achil mañaicunamanda; paicuna calpachi tucushca canga, chugrichi tucushca, millanayai tucushcapash; shina cashpapash, Apunchij paicunata llaquingami, chaimanda imaura paicuna shamujpi yachajungapa paicunapaj Jatun Causachijmanda, paicuna tucuilla cutin paicunapa chasquina alpacunaman tandachi tucunga.\n\n12 Gentilcuna achilyachishcami can, paicunamanda Achil villachij quilcarca; riqui shina paicuna juchamanda arrepentirijpica na Siónhuan macanajujpica, paicunamanda na tandanajujpi chai jatun millanayaipash iglesiaman, paicuna quishpichi tucunga; Apunchij Diosca pactachinmi paipa conveniocunata maijan pai rurashca paipa huahuacunahuan; caimandami Achil villachij cai cuzascunata quilcashca.\n\n13 Chaimanda, picuna Siónhuan macanajujpi Apunchijpahuan conveniocunata rurashcacuna lambinga alpata paicunapa chaquicunamanda; Apunchijpaj llactapuracuna na pingai tucungachu. Apunchijpaj llactapuracuna paita shuyajcuna canmi, paicuna Mesíaspaj shamuita shuyanajunra.\n\n14 Riqui, Achil villachij nishca shina, Mesías callaringami cutin cati tandachita paicunata; shina caimanda, pai ricuringami paicunaman ushaipi jatun achil jatunyachipipash, tucuchingacaman paicunapa ña ricunayachijcunata, imaura chai punlla shamujpi paicuna paipi cringami; nipita paica na tucuchingachu paipi crijcunata.\n\n15 Paicuna na paipi crijta tucuchishca canga, rupaihuan, ushashca tamiahuan, ushashca alpa chujchuihuan, yahuar jicharihuan, tauca unguicunahuan, ushashca yarjaicunahuanbash. Paicuna yachangami Apunchijca Diosmi, Israelpaj Achil.\n\n16 Macanajuipi japishcata quichunallachu jatun ushaita charimanda, tucui ali huatashca shinata cacharingallachu?\n\n17 Apunchijca shina nin: Huatashca shinacunapash ushai charicunamanda quichushca canga, manllanayai macanajuipi japishcata cacharingallami; Tucui ushaihuan Dios cacharingami paipa conveniopa llactapuracunata. Apunchijca shina nin: Ñuca fiñashami maijan quiquingunahuan fiñajta.\n\n18 Ñuca quiquinda llaquichijcunata micuchishami, paicunapaj aichacunahuanllata; paicuna paicunapa yahuarhuanllata mishqui vinohuanshna machangami; tucui aichacuna yachangami Ñuca Apunchij cani quiquinba Jatun Quishpichij, quiquinba Jatun Causachij, Jacobpaj Shinlli.\n\n", "2-ne 7": "[center][font_size=26]7 Capítulo[/font_size][/center]\n\n[i]Isaías Mesías laya parlan—Mesíasca ali yachajushca shimirimaita charinga—Pai huashata astijcunaman saquinga—Pai na pandachishca cangachu—Isaías 50-huan parijashpa ricui. Nara 559–545 C.Ñ.[/i]\n\n1 Ari, Apunchijca shina nin: saquishcanichu quiquinda, nacashpaca jichushcanichu quiquinda na tucurinacaman? Apunchijca shina nin: Maipita can canba mamapaj divorciarina quilcashca fanga? pitami ñuca saquishcani, na cashpaca ñuca maijan acreedorcunaman canda jatushca cani? Ari, picunaman canda jatushcani? Riqui, canba na alita ruraicunamanda cangunamandallata jaturishcanguichi, cangunapa na alita rurashcacunamanda canba mama saqui tucushca can.\n\n2 Chaimanda, imaura ñuca shamujpi, pipash illarca; ñuca cayajpi, pipash tigrachingapa illarca. Oh Israelpaj huasi, ñuca maqui uchillayashca canllu ama jatun causachingapa, nacashpaca na tianllu ñucapi ushai cacharichingapa? Riqui, ñuca rimaihuan mama cochata chaquichini, jatun rijuj yacucunatapash shuj jichushca pambaman ñuca tigrachini paicunapaj pijicunatapash ashnan yacucuna chaquishca caimanda, paicuna huañun yacunayaimanda.\n\n3 Ñuca jahua pachacunata churachisha yanallahuan, ñuca tigrachisha yanallata paicunapaj churajunaman.\n\n4 Apunchij Dios cuhuashca ali yachajushca shimirimaita, ñuca yachangapa imashna parlana shuj shimi villanata quiquinman, Oh Israelpaj huasi. Imaura can shaijushca cangui pai pacarimanda pacaricaman velan. Pai ñuca rinrita pascan uyachun ali yachaj laya.\n\n5 Apunchij Diosca ñuca rinrita pascashca can, ñuca na cazuj na cashcani, huashamanbash na tigrashcani.\n\n6 Ñuca saquircani ñuca huashata astijcunaman, ñuca ñavi chichucunata picunami barbasta aisajcunaman. Ñuca ñavita na pacarcanichu pingaichimanda tʼucamandapash.\n\n7 Apunchij Diosca ayudahuangami, chaimanda na pandai tucushca cashachu. Chaimanda ñuca ñavita shuj shinlli rumitashna churashcani, yachanimi na pingai tucushca cashachu.\n\n8 Apunchijca ladopi can, pai alicachihuashca. Pita ñucahuan fiñanajunga? Tandanajushunchi. Pita ñucapa na ricunayachij? Ñucapaman quimirimui, ñuca astisha ñuca shimipa shinllihuan.\n\n9 Apunchij Diosca ayudahuangami. Tucui paicuna picuna ñucata imatapash nihuashcacuna, riqui, tucui paicuna maucayanga shuj churajunashna, polilla micushpa tucuchinga.\n\n10 Pita cangunamanda Apunchijta manllaj tian, servij runapaj shimita cazuj, yanallapi purij michata na charij?\n\n11 Riqui tucui canguna ninata japichin, rupajuj chispahuan cangunamandallata muyushca canguichi, purichi cangunapaj ninapaj michapi rupajuj chispapi canguna japichishcapi. Caita canguna chasquinguichi ñuca maquimanda—canguna llaquirinapi pambai tucunguichi.\n\n", "2-ne 8": "[center][font_size=26]8 Capítulo[/font_size][/center]\n\n[i]Tucuri punllacunapi, Apunchijca Siónda cushichinga Israelta tandachinga—Jatun causachishcacunaca Siónman shamunga jatun cushijui chaupipi—Isaías 51-huan parijashpa ricui 52:1–2-huanbash. Nara 559–545 C.Ñ.[/i]\n\n1 Cazuhuaichi, canguna ali ruranata catijcuna. Ricuichi rumita maimanda canguna faquishca canguichi, rumi llujchina utujutapash maimanda allashca canguichi.\n\n2 Ricui Abrahamda, cangunapa taita, Saratapash, pai canda nacirca; ñuca paitalla cayarcani, achilyachircanipash.\n\n3 Apunchijca Siónda cushichinga, pai cushichinga tucui paipaj jichushca pushtucunata; paipaj jichushca pambacunata Edénman, paipaj jichushca chaquishca pambata Apunchijpaj jardínman tigrachinga. Cushi cai cushijuipash chaipi tianga, pagui nishpa cantanshna shimihuanbash.\n\n4 Uyahuaichi, ñuca llactapuracuna, rinrita mañachihuaichi, Oh ñuca jatun llactacuna; shuj catichunbacha saquishca ñucamanda llujshinga, ñuca alicai tiachun llactapuracunapa shuj micha cachun.\n\n5 Ñuca ali rurana ladopi can; ñuca jatun quishpirina cachashca can, ñuca rigra llactapuracunata ricushpa chasquichisha. Islacuna ñucapi shuyanajun, paicuna ñuca rigrapi crin.\n\n6 Vichai alsai cangunapaj ñavicunata jahua pachacunaman, alpata ricui urai; imashpa jahua pachacunaca cushnihuanshna chinganga, alpaca shuj churajunashna maucayanga; chaipi causajcunaca shina laya huañunga. Ashtahuangari ñuca jatun quishpichina na tucurinacaman canga, ñuca ali ruranaca na anchuchishca cangachu.\n\n7 Uyahuaichi, canguna ali ruranata yachajcuna, llactapuracuna picunapaj shungupi ñuca quilcashca cani ñuca catichunbacha saquishcacunata, ama manllaichichu runapaj rimashpa pingaichinata, paicunapaj rimaicunatapash ama manllashca caichi.\n\n8 Polilla paicunata shuj churajunatashna micunga, puchatashna paicunata juru micunga. Ashtahuangari ñuca ali ruranacunaca na tucurinacaman canga, ñuca jatun quishpirinapash shuj miraimanda cutishuj miraicaman.\n\n9 Rijchari, rijchari! Ushaita churajui, Oh Apunchijpaj rigra; rijchari punda punllacunapishna. Nachu quiquin cangui pimi cuchurcangui Rahabta dragóndapash chugrichircangui?\n\n10 Nachu cangui pimi mama cochata chaquichircangui, jatun ucumanda yacucunata; pimi mama cocha ucu ucuta shuj ñanbi tigrachircangui quishpishcacuna yalichun?\n\n11 Chaimanda, Apunchijpaj jatun causachishcacunaca tigramunga, cantashpa Siónman shamunga; mana tucurina cushijui achil canapash paicunapaj umacunapi canga; paicuna chasquinga cushijuita cushi canatapash; llaquirina ayai ninapash yalinga.\n\n12 Ñuca pai cani; ari, ñuca cani pai pimi canda cushichin. Riqui, pita cangui, runata manllashca cangapa, pimi huañunga, runapaj churi, pimi jihuashna canga?\n\n13 Cungangapa Apunchijta quiquinba ruraj, pimi jahua pachacunatapash chutashca can, cai pachatapash rurashpa shayachirca, manllajunalla punllacunapi llaquichijpa fiñaimanda, pai ña tucuchingapashna cajpi? maipita llaquichijpa fiñai can?\n\n14 Huatai tucushcashna apai tucujca apuran, cacharishca cangapa, vichana ucupi ama huañungapa, nacashpaca paipaj tandapash ama illachun.\n\n15 Ashtahuangari Ñuca cani Apunchij quiquinba Dios, pipaj caiman chaiman cuyurinshnacunapash millayanajurca; Tucuita Mandaj Apunchij ñuca shuti can.\n\n16 Ñuca quiquinba shimipi ñuca shimi ninacunata churani, quiquinda quilpani ñuca maquipaj llanduhuan, ñuca shayachita jahua pachacunata ushangapa, cai pachatapash rurashpa shayachingapa, Siónmanbash ningapa: Riqui, quiquin ñuca llactapura cangui.\n\n17 Rijchari, rijchari, shayari, Oh Jerusalén, Apunchijpaj maquimanda ufiashcangui paipaj fiñai copata—ufiashcangui manllai copata mapacunacaman—\n\n18 Tucui churicunamanda pai nacichishcamanda pipash illan pushangapa; paita na maquimanda japingapa, tucui churicunamanda pai viñachishca.\n\n19 Cai ishcai churicuna quiquinbaman shamushca, pimi quiquinmanda llaqui canga—quiquinba imapash illa canamanda tucuchinamandapash, ninan yarjaimandapash espadamanda—pihuanshi quiquinda cushichisha?\n\n20 Quiquinba churicuna juizu chingarishcacuna carca, cai ishcaica na; paicuna sirinajunga tucui ñangunapaj callarinacunapi, shuj sacha jari huagrashna shuj redpi, paicuna junda can Apunchijpaj fiñaihuan, quiquinba Diospaj rimaihuan.\n\n21 Chaimanda cunan caita uyai, quiquin llaqui yalishca, machashcapash, na vinohuan:\n\n22 Quiquinba Apunchij caita nin, Apunchijca quiquinba Dios paipaj llactapuracunamanda randi shayarin; Riqui, ñuca quichushcani quiquinba maquimanda manllana copata, mapata ñuca fiñai copamanda; ashtahuan cutinga na ufianguichu.\n\n23 Ashtahuangari ñuca churasha quiquinda llaquichijcunapaj maquipi; pimi nishca carca quiquinba almaman: Cunguri, ñucanchi jahuata ri ushangapa—quiquinba cuerpota sirichircangui alpatashna ñandashna paicuna jahuata yalichun.\n\n24 Rijchari, rijchari, churajui quiquinba ushaihuan, Oh Sión; churajui quiquinba juyailla churajunacunata, Oh Jerusalén, Achil llacta; nimaurapash ñana shamungachu quiquinman circuncisiónda na rurashca mapallapash.\n\n25 Chaspiri alpamanda, jatari, tiari, Oh Jerusalén; cachari quiquinmandallata huatashcacunata quiquinba cungamanda, Oh huatai tucushcashna Siónba ushi.\n\n", "2-ne 9": "[center][font_size=26]9 Capítulo[/font_size][/center]\n\n[i]Judíocuna tandanajushca canga tucui paicunapaj cushapacha nishca alpacunapi—Shujpa juchacunamanda huañunaca runacunata quishpichin Urmashcamanda—Huañushcacunapaj cuerpocuna pambashca pushtumanda llujshimunga, paicunapaj espíritucuna ucu pachamanda paraísomandapash—Paicuna ricushpa chasquichishca canga—Shujpa juchacunamanda huañuna huañuimanda quishpichinga, ucu pachamanda, ayamanda na tucurinata chari llaqui apanamandapash—Ali rurajcunaca quishpichishcacuna canga Diospaj reinopi—Juchacunamanda castigocunata yachaj chayachishca canga—Israelpaj Achil punguta cuidaj canga. Nara 559–545 C.Ñ.[/i]\n\n1 Cunan, ñuca juyashca huauquicuna, ñuca liishca cani cai cuzascunata canguna yachai ushachun Apunchijpaj conveniocunata maijan pai conveniota rurashca carca tucui Israelpaj huasihuan—\n\n2 Judíocunaman parlashca carca, paipaj achil achi villachijcunapaj shimihuan, callarimanda urai, shuj miraimanda cutishuj miraiman, punlla imaura chayamungacaman paicuna cutinlla apamungacaman na llulla iglesiata Diospaj llama corraltapash; imaura paicuna huasiman tigramushca cajpi paicunapaj chasquina alpacunaman, tiarishca cangapash tucui cushapacha nishca alpacunapi.\n\n3 Riqui, ñuca juyashca huauquicuna, ñuca parlani cangunaman cai cuzascunata canguna cushijui ushachun, jahuaman alsachunbash cangunapaj umacunata na tucurinacaman, achil yachishcacunamanda caicunata Apunchij Dios caranga cangunapaj huahuacunaman.\n\n4 Ñuca yachani canguna ashtacata mascanajushcanguichi, cangunamanda tauca, shamuna cuzascunamanda yachangapa; chaimanda ñuca yachani canguna yachajta cangunapaj aicha asha asha tucurimunga huañungapash; shina cajpipash, ñucanchi cuerpopi ñucanchi Diosta ricushunchi.\n\n5 Ari, ñuca yachani canguna yachajta paillata cuerpopi ricurimunga maijan Jerusalénpi cajcunaman, maimanda ñucanchi shamurcanchi; shina cana can paicunapi cachun; minishtirishca can Jatun Rurajca paillata aichapi runapaj munashcaman saquirichun, huañunapash tucui runacunamanda, tucui runacuna paipaj munashcaman saquirichun.\n\n6 Huañuica imashnami yalishca can tucui runacunapaj jahuata, Jatun Rurajpa llaquina imata ruranata pactachingapa, minishtirishcapacha can shuj ushai tiana causarinapa, causarinaca minishtirishcapacha runacunaman shamuchun urmashcamanda; urmanaca shamurca na ali ruraimanda; runa urmaimanda paicuna Apunchijpaj ñaupamanda anchuchi tucurca.\n\n7 Chaimanda, minishtirishcapacha can shuj na maipi tucuri shujpa juchacunamanda huañuna—shuj na maipi tucuri shujpa juchacunamanda huañuna cai ismuna caimandalla na churajuita ushanga na ismunahuan. Chaimanda, callari ricushpa chasquichina shamushca runapa jahuaman minishtirishca canman carca shuj imami shinallata na tucurinata charingacaman. Shina cajpica, cai aicha siriringa ismushpa asha asha tucuringapa paipaj mama pachapi, nimaurapash na jataringapa.\n\n8 Oh, Diospaj jatun yachai, paipaj shujta llaquina ninan juyaipash! Riqui, aicha nimaurapash na jatarijpica ñucanchi espíritucunaca minishtishca canman saquirichun chai ángelpa pimi mana tucurina Diospaj ñaupamanda urmarca, ayaman tigrarcapash, ashtahuan na jataringapa.\n\n9 Ñucanchi espíritucunaca paishnalla tigranman carca, ñucanchipash ayacuna canchiman carca, ayapaj shuj ángelcuna, ñucanchi Diospaj ñaupamanda shicanyachishca, shinallata cangapa llullacunapaj taitahuan, llaquipi, paishnalla; ari, chai causa cajpimi ñucanchi callari taitacunata umachirca, pi paimandallata ñalla shuj punchalla ángelman tigrarca, runacunapaj huahuacunatapash huañuchingapa tangan pacalla tandanajunacunaman tucui laya pacalla yanallapaj ruranacunamanbash.\n\n10 Oh ima jatun ñucanchi Diospaj alicai, pimi shuj ñanda charin ñucanchi quishpiringapa cai manllanayai ayapa sillumanda; ari, chai aya, huañui ucu pachapash, chaita ñuca shutichini cuerpopaj huañui, espíritupaj huañuipash.\n\n11 Ñucanchi Diospaj quishpirina ñanmanda, Israelpaj Achilca, cai huañui, imamanda ñuca parlashca cani, chaica temporal can, paicunapaj huañushcacunata cacharinga; chai huañuica pambana pushtumi.\n\n12 Cai huañui imamanda ñuca parlashca cani, chaica espiritual huañui can, paicunapaj huañushcacunata cacharinga; chai espiritual huañuica ucu pacha can; chaimanda, huañui ucu pachapash paicunapaj huañushcacunata cacharinga, ucu pacha paicunapaj huatai tucushcashna espíritucunata cacharinga, pambana pushtuca paipaj huatai tucushcashna cuerpocunata cacharinga, runacunapaj cuerpocuna espíritucunapash cutinlla apamushca canga caishu chaishu; cai can Israelpaj Achilpaj causarinapa ushaihuan.\n\n13 Oh ima jatun ñucanchi Diospaj imata rurana! Cutishujmanda, Diospaj paraíso ali rurajcuna espíritucunata cacharinga; pambana pushtupash ali rurajcunapaj cuerpocunata cacharinga; espíritu cuerpohuan cutinlla apamushca canga cutin paipura, tucui runacuna na ismuna aichaman tigranga, na huañushpa, paicuna causa almacuna can, shuj alipacha yachaita charishpa aichapi ñucanchi laya, ñucanchi yachaillami alipacha canga.\n\n14 Chaimanda, ñucanchi shuj alipacha yachaita charishunchi tucui ñucanchi juchachita, ñucanchi mapallata, ñucanchi lluchullata; ali rurajcunaca charinga shuj alipacha yachaita paicunapaj cushijuita, paicunapaj ali caita, churajushca canga mapa illa caihuan, ari, ali rurana churajunahuanbash.\n\n15 Yalishca jipa imaura tucui runacuna callari huañuimanda causaiman yalishca cashpa, shinapacha paicuna na huañunaman tigrashpa, paicuna Israelpaj Achilpaj ricushpa chasquichina jatun tiarinaman shamunapacha; jipaman ricushpa chasquichina shamunga, jipaman paicuna ricushpa chasquichishca canga Diospaj achil ricushpa chasquichinahuan.\n\n16 Ciertopacha, imashna Apunchij causan, Apunchij Dios caita parlashca can, caimi paipaj mana tucurina shimi can, caica na canata saqui ushan, picunami ali rurajcuna can ali rurajcuna canga, picunami mapa can mapara canga; chaimanda, picunami mapa can aya can paipaj ángelcunapash; paicuna mana tucurina ninaman ringa, paicunapa alichishca; paicunapaj llaqui apana shuj nina azufrepash cocha laya can, rupajuj nina imaurapash na tucurina imaurapash na tucurinacamanbash na tucuri tianllu.\n\n17 Oh Ñucanchi Diospaj jatun cai alicaipash! Paica paipaj tucui shimicunata rurachin, chaicuna paipaj shimimanda llujshishcacuna can, paipaj catichunbacha saquishcacunapash pactachishca canga.\n\n18 Ashtahuangari, riqui, ali rurajcunaca, Israelpaj Achilpaj santocuna, paicuna Israelpaj Achilta crishcacuna can, paicuna pachamanda cruzcunata apashcacuna can, na yachashcashna chaipaj pingaitapash, paicuna Diospaj reinota chasquinga, caica paicunaman alichishca carca cai pachata rurashcamandapacha, paicunapaj cushi cai na tucurinacaman junda canga.\n\n19 Oh jatun caica ñucanchi Diospaj llaquina, Israelpaj Achil! Paimi paipaj santocunata manllanayai na ricunayai ayamanda cacharichin, huañui, ucu pacha chai nina azufrepash cochamanda, chaica imami na tucurinata chari llaqui apanami.\n\n20 Oh ima jatun achilcai ñucanchi Diospaj! Pai tucui cuzascunata yachan, imapash na tianllu pai na yachashca.\n\n21 Pai cai pachaman shamurca tucui runacunata quishpichi ushangapa paicuna paipaj shimita cazujpi; riqui, pai llaqui chasquirca tucui runacunapaj nanaicunata, ari, tucui causa cajcunapaj nanaicunata, ishcandi jaricuna, huarmicuna, huahuacunapash, pimi Adánpaj aillucuna catijcuna can.\n\n22 Pai llaquita chasquin cutin causarina tucui runacunapaman shamui ushachun, chai tucui paipaj ñaupaman shayarimui ushachun jatun ricushpa chasquichina punllapi.\n\n23 Pai mandan tucui runacuna arrepentirichun, paipaj shutipi bautizarishca cachun, Israelpaj Achilpi alipacha feta charishpa, nacashpaca paicuna Diospaj reinopi na quishpiringachu.\n\n24 Paicuna na arrepentirishpaca paipaj shutipi na crishpaca, paipaj shutipi na bautizarishpaca, tucuringacaman na catiriashpaca, paicuna llaquichi tucushca canga; imashpa Apunchij Dios, Israelpaj Achil cai parlashca can.\n\n25 Chaimanda, pai shuj catichunbacha saquishcacunata cushca can; maipi catichunbacha saquishcacunata na tiajpica castigo na tianllu; maipi na tian castigo llaquichi tucuna na tian; maipi na tian llaquichi tucuna Israelpaj Achilpaj ali caicuna cutin mañai ushan, shujpa juchacunamanda huañunamanda; paicuna cacharirishca can paipaj ushaimanda.\n\n26 Shujpa juchacunamanda huañunaca pactachin alicai mañajta tucui picunaman catichunbacha saquishcacunata na cushcacunaman, paicuna cacharichishca can chai na ricunayai manllanayaimanda, huañui ucu pachapash ayamandapash, nina azufrepash cochamandapash, chai imami can na tucurinata llaqui apana; paicuna cutinlla apamui tucushca can chai Dios pimi paicunaman samaita cushca, chai Israelpaj Achil can.\n\n27 Ashtahuangari ay picunaman catichunbacha saquishcacunata cushca can, ari, pimi Diospaj tucui rurachunbacha saquishcacunata charin, ñucanchishna, na ali ruran, yangata paicunapaj punllacunata ruran na ruran ricunaca yalin, paicunapa cana manllanayaimi can.\n\n28 Oh pandachingapa yachashca ayapaj imata rurana! Oh jariyaicuna, irquiyaicuna, runacunapaj juizu illacuna! Imaura paicuna yachajushca cashpaca paicunallata yachajcuna canchi yan, paicuna na cazun Diospaj consejota, ladoman churan, paicunamandallatami yachani yashpa, chaimanda, paicunapaj jatun yachaica juizu illami can paicunapa imapapash na alichu canga. Paicuna tucuringami.\n\n29 Ashtahuangari yachajushca canaca alimi can paicuna Diospaj consejota cazushpaca.\n\n30 Ashtahuangari ay charijcuna, picunami charijcuna can cai pachapaj cuzascunahuan. Charijcaimanda paicuna huajchacunata millanayachin, mansocunata na ricunayachishpa catirian, paicunapaj shungucunata churashca can paicunapaj tesorocunapi; chaimanda, paicunapaj tesoro can paicunapaj dios. Riqui, paicunapaj tesorocuna paicunahuanbash tucuringa.\n\n31 Ay na uyajcuna na uyangapa munan; paicunaca tucuringami.\n\n32 Ay ñausacuna na ricungapa munan; paicuna tucuringapashmi.\n\n33 Ay shunguta na circuncidashcacuna paicunapaj na ali ruraicunata yachaicunaca chugrichinga chai tucuri punllapi.\n\n34 Ay llullajca, ucu pachaman shitai tucushca canga.\n\n35 Ay huañuchij huañuchisha yashpapacha huañuchijca, pai huañungami.\n\n36 Ay picuna fornicacióncunata ruran, paicunaca ucu pachaman shitai tucunga.\n\n37 Ari, ay picuna yanga dioscunata adoranajun, tucui ayacunapaj aya paicunapi cushijun.\n\n38 Tucuripi, ay tucui paicunapaj juchacunapi huañun; paicunaca Diospaman tigramunga, paipaj ñavita ricunga, paicunapaj juchacunata yaringa.\n\n39 Oh, ñuca juyashca huauquicuna, yarichi Achil Diosta na alita ruraica manllanayai cajta, manllanayai cajtapash umachijpaj munachiman curishpa. Yarichi, aichapilla yashpa caica huañui can, espíritupilla yashpa caica mana tucurina causaimi.\n\n40 Oh, ñuca juyashca huauquicuna, ñuca shimicunata uyaichi. Yarichi Israelpaj Achil jatun caita. Cangunaman shinlli cuzascunata ñuca parlashcani ama nichichu; canguna rurashpaca, canguna ciertopachata plitunguichi; ñuca cai shimicunata parlashcani cangunapaj Rurajmanda. Ñuca yachani na llulla shimicunaca shinlli can tucui mapallacunapa; ashtahuangari ali rurajcuna na manllanllu, paicuna na llullata juyan shinllicunapash can.\n\n41 Oh, ñuca juyashca huauquicuna, Apunchijpaman shamuichi, Achilman. Yarichi paipaj chaqui ñangunaca alicuna can. Riqui, runacunapa ñanga quichiji can, ashtahuangari derecho ñan rin paipa ñaupaman, punguta cuidajca Israelpaj Achilmi can; paica shuj sirvijtaca na charinllu; na tianllu cutishuj ñanda yaicungapa pungucashcatalla; paitaca na umai ushanllu, Apunchij Diosmi paipaj shutica.\n\n42 Paita cayachijpica, pai pascanga; yachajcunatapash, yachashca cajcunatapash, charijcunatapash, picuna yapa jariyan paicunapaj yachaimanda, paicunapaj jatun yachaimanda, paicunapaj charishcacunamandapash—ari, pai na yachashcashna charin; cai cuzascunata saquishpalla, paicunamandallata juizu illa yashpalla Dios ñaupapi, jatun humildadman urai shamushpallami, na shina cajpica pai na pascangachu.\n\n43 Ashtahuangari yachajpa cuzascuna ali juyaita charijpapash paicunapamanda na tucurinacaman pacashca canga—ari, chai cushijui imami santocunaman alichishca can.\n\n44 Oh, ñuca juyashca huauquicuna, yarichi ñuca shimicunata. Riqui, ñuca churajunacunata llujchini, ñuca chaspini cangunapaj ñaupapi; ñuca achil mañani ñuca jatun quishpichina Diosta pai ricuhuachun paipaj tucui rijsina ñavihuan; chaimanda, can yachangui chai tucuri punllapi, imaura tucui runacuna paicunapaj rurashcacunamanda ricushpa chasquichishca canga, Israelpaj Diosca ricuhuarca ñuca chaspijta cangunapaj na ali ruraicunata ñuca almamanda, ñuca paipaj ñaupapi mapa illa shayarisha, ñuca mapa illa cani cangunapaj yahuarmanda.\n\n45 Oh, ñuca juyashca huauquicuna, cangunapaj juchacunamanda anchurichi; chaspirichi huatanacunamanda pimi cangunata shinlli huatangapa munajmanda; Diospaman shamuichi pimi cangunapaj jatun quishpirinapa rumi can.\n\n46 Cangunapaj almacunata alichichi chai punchapamba punllapa imaura alicai cushca canga ali rurajcunaman, ricushpa chasquichina punllapi, manllanayai manllaihuan ama uchillayanguichi; ama yaringuichi cangunapaj manllanayai juchachita alitapacha, tangashca can caparichun: Achil, achil quiquinba ricushpa chasquichinacunaca can, Oh Tucui Ushaita Charij Apunchij Dios—ashtahuangari ñuca yachani ñuca juchachinata; quiquinba catichunbacha saquishcacunata na alita rurashcani, ñuca na alita rurashcacunaca ñucapami can; ayaca mishahuarcami, ñuca shuj japinalla cani paipaj manllanayai llaqui caipa.\n\n47 Ashtahuangari riqui, ñuca huauquicuna, minishtirishca can ñuca rijchachichun cai cuzascunapaj manllanayai shutilla cai? Llaqui apachimanllu cangunapaj almacunata cangunapaj yuyaicuna mapa illacuna cajpi? Ima cashcata nimanmi cangunata ciertopachapaj na pandanallahuan canguna jucha illacuna cajpica?\n\n48 Riqui, canguna achilcuna cajpica ñuca parlaiman achil canamanda; ashtahuangari canguna na achil canguichi, canguna ricuhuanguichi shuj yachachijtashna, cai minishtirishcapacha can ñuca yachachichun juchamanda jipaman ima shamujcunata.\n\n49 Riqui, ñuca alma juchacunata millanayachin, ñuca shungu cushijun ali ruraicunapi; ñuca cungurishpa alicachisha ñuca Diospaj achil shutita.\n\n50 Shamuichij, ñuca huauquicuna, tucui pimi yacunayachij, shamuichij canguna yacucunaman; na culquiyu, shamui randipash micuipash; ari, shamui vinota randi lechetapash culqui illa na preciohuanllu.\n\n51 Chaimanda, imapash na valijpi ama tucuchichu culquita, canbaj ruranapash nimata na pactachijpi. Utsia cazuhuachi, yarichi ñuca parlashca shimicunata; shamui Israelpaj Achilpaman, ninan munanayai jahuapi chasqui cai na huaglinallata, na ismunallatapash, saqui cangunapaj almacuna cushijuchun micunacunapi.\n\n52 Riqui, ñuca juyashca huauquicuna, yarichi cangunapaj Diospaj shimicunata; paita catilla punllan punllan achil mañaichi, tuta pagui nichi paipaj achil shutipi. Cushijuichi cangunapaj shungucuna.\n\n53 Riqui ima jatun Apunchijpaj conveniocunaca, ima jatun paipaj achil juyai runacunapaj huahuacunaman; paipaj jatun canamanda, paipaj ninan juyai, llaquinapash, pai ñucanchita nishcapacha ñucanchipaj cati aillucuna tucuillapacha na tucuchishca canga, aicha caimanda, ashtahuangari pai alchishpa charinga; shamui miraicunapi paicuna shuj ali malqui Israelpaj huasiman tigranga.\n\n54 Cunan, ñuca huauquicuna, ashtahuan parlaiman; ashtahuangari caya punlla ñuca yachaj chayachisha cangunaman ñucapaj puchushca shimicunata. Shinacapashcachun.\n\n", "2-ne 10": "[center][font_size=26]10 Capítulo[/font_size][/center]\n\n[i]Judíocuna paicunapaj Diosta cruzpi chacatanga—Paicuna caiman chaiman shitai tucushca canga imaura paipi cri callaringacaman—América shuj libre causana pamba canga maipi ni maijan jatun mandaj mandanga—Ali tucuichi Dios-huan chasquichipash jatun quishpirinata paipaj ninan juyaimanda. Nara 559–545 C.Ñ.[/i]\n\n1 Cunan ñuca, Jacob, cangunaman cutin parlani, ñuca juyashca huauquicuna, cai ali malqui imamanda ñuca parlashca cani.\n\n2 Riqui, nishcapachacuna ñucanchi chasquishca nishcapachacuna can ñucanchipaj aicha caimanda; chaimanda, imashna ñucaman ricuchishca can tauca ñucanchipaj huahuacuna huañunga aichapi na crimanda, shina cajpipash, Diosca taucacunahuan alicanga; ñucanchi huahuacuna cutinlla apamushca canga, paicuna chasquichun imami paicunaman cunga ciertopacha yachajuita paicunapaj Jatun Causachijta.\n\n3 Chaimanda, cangunaman nini, cai minishtirishcapacha can Cristo—caina tuta ángelca parlahuarca cai paipaj shuti cagrijta—Judíocunamanda shamunga, picunahuan tucui pachapaj pushtumanda yalishca na alita rurajcunahuan; paita cruzpi chacatanga—cashnami cana ñucanchi Diosca, na cutishuj jatun llacta cai alpapi tianllu paicunapaj Diosta cruzpi chacatangapaca.\n\n4 Shuj jatun llactacunapi juyailla ruraita ricuchinacunata rurajpica paicuna arrepentiringa, yachangapash pai paicunapaj Dios cajta.\n\n5 Ashtahuangari supercheríacunamanda na ali ruraicunamandapash Jerusalénmandacunaca paita na cazujcuna tucunga, pai cruzpi chacatarishca cachun.\n\n6 Chaimanda, paicunapaj na ali ruraicunamanda, tucuchicuna, ninan yarjaicuna, ninan unguicuna, yahuar jicharicuna paicunapa jahuaman shamunga; picuna na tucuchi tucushcacunaca tucui jatun llactacunaman caiman chaiman shitai tucushca canga.\n\n7 Ashtahuangari riqui, Apunchij Diosca shina nin: Imaura punlla shamujpi paicuna ñucapi cringami, ñuca Cristo cajta, ñuca rurashcani conveniota paicunapaj taitacunahuan paicuna aichapi cutinlla apamushca cagrijta, alpa jahuapi, paicunapa chasquina alpaman.\n\n8 Yalishca jipa paicuna tandanajushca canga unaita caiman chaiman shitai tucushcamanda, mama cocha islacunamanda, cai alpamanda chuscundi ladocunamanda; Gentilcunapaj jatun llactacuna jatun canga ñuca ñavipi, Dios nin, paicunata apaimanda chasquina alpacunaman.\n\n9 Ari, Gentilcunapaj jatun mandajcuna paicunapa viñachij taitacuna canga, paicunapa mandaj huarmicunaca chuchuchij mamaman tigranga; chaimanda, Apunchijpaj nishcapachacunaca Gentilcunapaca jatun can, pai caita parlashca can, pita fiñaita ushan?\n\n10 Ashtahuangari riqui, cai alpa, Dios nin, shuj cangunapa chasquina alpa canga, Gentilcunaca alpa jahuapi achilyachishca canga.\n\n11 Cai alpaca shuj libre causana alpa canga Gentilcunapa, jatun mandajcuna cai alpa jahuapi na tiangachu, Gentilcunamanda jatarij.\n\n12 Ñuca shinlliyachisha cai alpata tucui shuj jatun llactacunamanda.\n\n13 Pimi Siónhuan macanajujca huañungami, Dios nin.\n\n14 Pimi shuj jatun mandajta jatarichijpi huañungami, ñuca, Apunchijca jahua pachapa jatun mandaj, paicunapa jatun mandaj casha, paicunapa na tucurinacaman shuj micha casha, ñuca shimicunata uyajcunapaca.\n\n15 Chaimanda, cai yuyaimanda, ñuca conveniocuna pactachishca canga imata ñuca rurarcani runacunapaj huahuacunaman, paicuna aichapi cajpillata rurashami, ñuca minishtishapacha tucuchingapa pacalla yanallapaj ruranacunata, huañuchijcunapaj, millanayaicunapajpash.\n\n16 Chaimanda, pimi Siónhuan macanajun, ishcandi Judío Gentilpash, ishcandi esclavo librepash, ishcandi jaripash huarmipash, huañungami; paicunami tucui alpapaj rameracuna can; picunami ñucahuan na cajcunaca ñucapaj contrami, ñucanchi Dios nin.\n\n17 Ñuca pactachishapachami ñuca ninapachacunata runacunapaj huahuacunaman rurashcata, ñuca caita rurasha paicuna aichapi cajpillata—\n\n18 Chaimanda, ñuca juyashca huauquicuna, ñucanchi Dios cashna nin: Ñuca llaqui yalichisha quiquinba cati aillucunata Gentilcunapaj maquimanda; shina cajpipash, Gentilcunapaj shungucunata amujyachisha, paicuna canga shuj taita laya paicunapa; chaimanda, Gentilcunaca achilyachishca canga yupai tucushcapash canga Israelpaj huasipi.\n\n19 Chaimanda, ñuca cai pambata quiquinba cai aillucunaman achilyachishca canga, picuna quiquinba cati aillucunahuan yupai tucushcacunaca, na tucurinacaman, paicunapa chasquina pamba canga; caica shuj ajllashca pamba, Dios nihuan, tucui shuj pambacunamanda yali, chaimanda ñuca munaica canmi tucui runacuna chaipi causajcunaca ñucata cungurishpa adorahuachun, Dios nin.\n\n20 Cunan, ñuca juyashca huauquicuna, ricuimanda caita ñucanchi llaquij Dios ñucanchiman cushca ninan jatun yachajuicunata cai cuzascunamanda, paita yarishunchi, ñucanchi juchacuna ladoman saquishunchi, ñucanchi umacunata ama urai cumuchishun, ñucanchica na llujchishpa cachashca canchichu; shina cajpipash, ñucanchi chasquina pambamanda carcushpa cachai tucushcanchi; ashtahuangari pushai tucushca canchi shuj ashtahuan ali pambaman, Apunchijca jatun mama cochata ñucanchipa chaquiñanda rurarca, ñucanchica canchi mama cochapaj shuj isla jahuapi.\n\n21 Ashtahuangari jatun can Apunchijpaj ninapachacuna picuna mama cochapaj isla jahuapi cajcunaman; chaimanda islacuna nin ashtahuangunapash tiangarami, chaicunapi causangapashmi ñucanchi huauquicuna.\n\n22 Riqui, Apunchij Diosca Israelpaj huasimanda huaquinbi huaquinbi pushashca can, paipaj munashcahuan munashcauraspash. Cunan riqui, Apunchijca yaringa tucui picuna shicanyamushcacunata, chaimanda ñucachitapash yaringami.\n\n23 Caimanda, cangunapaj shungucuna cushijuichi, yarichi canguna imata rurangapapash librecuna canguichi—mana tucurina huañui ñanda ajllangapa nacashpaca mana tucurina causana ñanda.\n\n24 Chaimanda, ñuca juyashca huauquicuna, cangunallata ali tucuichi Diospaj munaihuan, na ayapaj munaihuan, aichatapash, yarichi, canguna Dios-huan ali tucushpa jipa, Diospaj ninan juyaihuan chaihuanlla chaicashcamandalla canguna quishpirishca canguichi.\n\n25 Chaimanda, Dios jatarichinga huañuimanda cutin causarinapa ushaimanda mana tucurina huañuimandapash shujpa juchacunamanda huañuipa ushaihuan, cangunata chasquishca cachun Diospaj mana tucurina reinopi, canguna cungurishpa paita alicachinguichi Diospaj ninan juyaimanda. Shinacapashcachun.\n\n", "2-ne 11": "[center][font_size=26]11 Capítulo[/font_size][/center]\n\n[i]Jacob paipaj Jatun Causachijta ricurca—Moiséspaj catichunbacha saquishcacuna Cristota imacanata ricuchin pai shamunata tigrai ricuchin. Nara 559–545 C.Ñ.[/i]\n\n1 Cunan, Jacob parlarca tauca ashtaca cuzascunata ñuca llactapuracunaman chai punllacunapi; shina cajpipash cai cuzascunatalla ñuca quilcachishcani, cai quilcashcacunalla ñucapa ali can.\n\n2 Cunan ñuca, Nefi, Isaíaspaj shimicuna ashtahuan quilcani, imashpa ñuca alma cushijun paipaj shimicunapi. Imashpa Ñuca paipaj shimicunata ñuca llactapuracunaman rurachun churasha, tucui ñuca huahuacunaman cachasha, pai ciertopacha ñuca Jatun Causachijta ricurca, imashna ñuca ricushca cani.\n\n3 Ñuca huauqui, Jacob, paita ricushca can imashna ñuca ricushca cani; chaimanda, paicunapaj shimicunata ñuca huahuacunaman cachasha paicunaman tigrai ricuchingapa ñuca shimicunaca na llulla cajta. Chaimanda, quimsapaj shimicunahuan, Dios nirca, ñuca shimita churasha. Shina cajpipash, Dios cachamurca ashtahuan ricushca nijcunata, tucui paipaj shimicunata tigrai ricuchinpash.\n\n4 Riqui, ñuca alma cushijun tigrai ricuchicunapi ñuca llactapuracunaman na llullata Cristopaj shamuica; caipami Moiséspaj catichunbacha saquishcacunataca cushca can; tucui cuzascunapash imata Dios runaman cushca cashcacuna cai alpa callarimandallata, pai imacanata ricuchijcuna can.\n\n5 Ñuca almapash cushijun Apunchijpaj conveniocunapi imata pai ñucanchi punda taitacunaman rurashca can; ari, ñuca alma cushijun paipaj ninan juyaipi, paipaj alicaipipash, ushaipipash, jatun llaquinapipash mana tucurina imata rurana quishpigrina huañuimanda.\n\n6 Ñuca alma cushijun ñuca llactapuracunaman tigrai ricuchinacunapi Cristo shamuimanda nacashpaca tucui runacuna tucuringapacha.\n\n7 Imashpa Cristo na tiajpica Dios na tian; Dios na tiajpica ñucanchi na tianchiman, imashpa rurashca na tianmancarca. Ashtahuangari shuj Dios tian, pai Cristo can, pai shamun paipaj tucuilla punllacuna pactamujpi.\n\n8 Cunan quilcani Isaíaspaj huaquin shimicunata, ñuca llactapuramanda picuna ricunga cai shimicunata jahuaman alsachun paicunapaj shungucunata, tucui runacunamanda cushijuchunbash. Cunan, shimicunaca caicuna can, cangunaman tucui runacunamanbash rurangapa churashca.\n\n", "2-ne 12": "[center][font_size=26]12 Capítulo[/font_size][/center]\n\n[i]Isaías Achil Huasita tucurina punllapi ricun, Israelpaj tandanajuita, ricushpa chasquichina sumaj cai milenariotapash—Jariyaj na alita rurajcunapash cati shamuipi humillarin—Isaías 2-huan parijashpa ricui. Nara 559–545 C.Ñ.[/i]\n\n1 Imatami Isaías, Amozpaj churi, Judámanda Jerusalénmandapash ricurca:\n\n2 Yalishca jipa tucurimui punllacunapica, urcu jahuapi churashca Apunchijpaj huasi urcucunapa umashna canga, uchilla urcucunapaj jahuapi jatun alicachishca canga, tucui jatun llactacuna paipaman calpanga.\n\n3 Tauca llactapuracuna ringa ningapash, shamuichi canguna, Apunchijpaj urcuman vichai jacuchi, Jacobpaj Diospaj huasiman; pai ñucanchiman paipaj ñangunamanda yachachinga, ñucanchica paipaj chaquiñangunapi purishun; Siónmanda catichunbacha saquishcacunaca llujshinga, Jerusalénmanda Apunchijpaj shimi.\n\n4 Pai ricushpa chasquichinga tucui jatun llactacunamanda tauca llactapuracunata jarcashpa rimanga: paicunapaj espadacuna arado rejacunaman tigranga, paicunapaj lanzacuna cuchuna hocescunaman—jatun llactacuna espadata cutishuj jatun llactaman na vichai alsangachu, paicunapash na macanajunata ashtahuan ñana yachajungachu.\n\n5 Oh Jacobpaj huasi, shamui canguna jacuchi purishpa Apunchijpaj michapi; ari, shamuichi, canguna tucuicuna pandarishca canguichi, shujllangaman paicunapaj na alita rurana ñangunapi.\n\n6 Chaimanda, Oh Apunchij, quiquinba llactapuracunata jichushcangui, Jacobpaj huasita, paicunaca indi llujshiju ladopi jundashca can, Filisteocunashna yachajcunata uyan, paicunamandallata na rijsi runacunapaj huahuacunapi cushijun.\n\n7 Paicunapaj pambapash culqui curipash junda can, paicunapaj tesorocuna na tucurinata charin; paicunapaj pambacunapash caballocuna junda, paicunapaj carretacunapash na tucurinata charin.\n\n8 Paicunapaj llactacunapash yanga dioscuna junda can; paicunapaj maquicunahuan rurashcacunata paicuna adoran, imacunatami paicunapaj dedocunahuan rurashcacunata.\n\n9 Yanga runaca na urai cumurin, jatun runaca na humillarin, chaimanda, paita ama perdonai.\n\n10 Oh canguna na alita rurajcuna, rumiman yaicuichi, alpapi pacajuichi, Apunchijpaj manllaica ushai charijpa punchallacaica chugrichingami.\n\n11 Yalishca jipa, runapaj jariyashca ricuica humillarishca canga, runacunapaj jatun jariyaicunaca urai cumuchishca canga, Apunchijca chai punllapi pailla jatun alicachishca canga.\n\n12 Tucuita Mandaj Apunchijpaj punlla ña shamunga tucui jatun llactacunapa jahuapi, ari, shujllangaman; ari, jariyashcapaj jahuaman jatun jariyashcapa jahuamanbash, shujllangaman jahuaman pimi vichai alsarishca can, pai urai pushamushca canga.\n\n13 Ari, Apunchijpaj punlla shamungami Líbanopaj tucui cedrocunaman, paicunaca jatunguna can vichai alsarishcapash; Basánpa tucui encinacunapaj jahuaman;\n\n14 Tucui alto urcu jahuacunaman, tucui uchilla urcu jahuacunaman, tucui jatun llacta jahuacunaman chaicuna vichai alsarishcacuna can, tucui llactapuracunapa jahuamanbash;\n\n15 Shujllangaman ninan jatun torre jahuaman, shujllangaman shinlliyachishca pircamanbash;\n\n16 Mama cochapaj tucui barco jahuacunamanbash, Tarsispaj tucui barco jahuacunamanbash, tucui juyailla pintashca jahuacunamanbash.\n\n17 Runapaj jariyaica urai cumuchishca canga, runacunapaj jatun jariyaipash urai churashca canga; Apunchijca chai punllapi pailla jatun alicachishca canga.\n\n18 Yanga dioscunataca tucuilla tucuchinga.\n\n19 Paicuna rumi utujucunaman ringa, alpa ucucunaman, Apunchijpaj manllaica paicunapaj jahuapi urmanga ushai charijpa punchalla caica chugrichinga, imaura pai jatarijpi manllanayaita alpa chujchunga.\n\n20 Chai punllapica shuj runa shitanga paipaj culqui yanga dioscunata, curi yanga dioscunata, chaicunata paillata rurashca adorangapa; topocunaman, murciélagocunamanbash;\n\n21 Huashajungapa rumicuna chilpirishcacunapi, huaicu jacacunapi, Apunchijpaj manllai paicunapaman shamunga ushai charijpa punchalla caica chugrichinga, imaura pai jatarijpica manllanayaita alpa chujchunga.\n\n22 Saquichi runacunamanda, paipaj samai paipaj singapi; imapa ali cajpita yarinajunguichi?\n\n", "2-ne 13": "[center][font_size=26]13 Capítulo[/font_size][/center]\n\n[i]Judá Jerusalénpash castigai tucushca canga paicunapaj na cazuimanda—Apunchijca paipaj llactapuracunata randi shayarin ricushpa chasquichinbash—Siónba ushicuna llaquichishcacuna llaqui yalichishcacuna can paicunapaj mundano cuzascunamanda—Isaías 3-huan parijashpa ricui. Nara 559–545 C.Ñ.[/i]\n\n1 Riqui, Apunchijca, Tucuita Mandaj Apunchijca, Jerusalénmanda Judámandapash anchuchin, shinllichinata charichinatapash, tucuilla tandata charichina, tucuilla yacuta shinllichinatapash—\n\n2 Shinlli runa, macanajuj runapash, ricushpa chasquichijpash, achil villachijpash, ali yachajpash, rucupash;\n\n3 Pichachugapaj mandajpash, ali cachi tucushca runapash, consejerotapash, juyailla ruranata yachajtapash, juyailla shimicunata nijtapash.\n\n4 Huahuacunata cusha paicunapa mandajcuna cachun, uchilla huahuacuna paicunapa jatun mandanga.\n\n5 Llactapuracunaca llaquichishca canga, caishuhuan chaishuhuan, shujllangaman paipaj ladolla causajcunahuan; huambracuna jariyashca canga rucucunahuan contra, yanga purijcunapash alicachi tucushcahuan contra.\n\n6 Imaura shuj runa paipaj huauquita japinga paipaj taita huasipuramanda, ningami: Churajunata charingui, ñucanchi mandaj cai, ama cai tucuchina quiquinba maqui ucupi cachun—\n\n7 Chai punllacunapi juranga, nishpa: Ñuca na cashachu shuj jambij; ñuca huasipica na tianllu ni tanda ni churajuna; llactapuracunapa ama mandajta rurahuaichu.\n\n8 Jerusalénca tucuchishca can, Judápash urmashca can, paicunapaj jallucunamanda paicunapaj rurashcacuna Apunchijpaj contra cashca caimanda, fiñachingapa munashpa paipaj punchalla caipa ñavicunata.\n\n9 Paicunapaj ñavi ricuicuna paicunapaj contra testifican, villachinbash paicunapaj juchaca Sodomashna can, caita na pacaita ushan. Ay paicunapaj almacuna, paicunamandallata na ali ruraicunaman quimirishca!\n\n10 Nin ali rurajcunata paicunata ali ringa; paicunapaj rurashcacunamanda fucushcacunata micunga.\n\n11 Ay na alita rurajcunata, paicuna tucuringami; paicunapaj maquicunamanda alicachishpa cushca paicunapapi canga!\n\n12 Ñuca llactapuracuna, huahuacuna paicunapa llaquichijcuna canga, huarmicuna paicunata mandanga. Oh ñuca llactapuracuna, paicuna pimi quiquinda pushan pandachin tucuchinbash quiquinba rina chaquiñangunata.\n\n13 Apunchijca jatarin randi shayarinbash llactapuracunata ricushpa chasquichingapa.\n\n14 Apunchijca callaringa ricushpa chasquichingapa paipaj llactapura rucucunahuan mandajcunahuanbash; canguna uvas chagrata micushpa tucuchishcanguichi huajchacunapaj charishcacunata quichushcanguichi paicunapaj huasicunapi.\n\n15 Imata munanguichi? Ñuca llactapuracunata tzangashpa llaquichinguichi, huajchacunapaj ñavicunata cutanguichi, Tucuita Mandaj Apunchij Dios nin.\n\n16 Ashtahuanbash, Apunchij nin: Siónba ushicuna jariyashcacuna caimanda, jatun tucushca purin ñavicunapash pingai illacuna, purishpa paicuna bailanajunshna rin, paicunapaj chaquicunahuan tsilin nichishpapash—\n\n17 Chaimanda Apunchijca chugrichinga shuj shijshi sarnacunahuan Siónba ushicunapaj mollerata, Apunchijca paicunapaj pinganayai pushtucunata ricuchinga.\n\n18 Chai punllapica Apunchijca anchuchinga juyailla ricurinata paicunapaj juyailla tsilin ninapa, ajchata juyaillayachinacunata, lunashnalla redondolla chaupipash;\n\n19 Hualcacunata maqui huatanacunatapash, uchilla rebozocunatapash;\n\n20 Umapi churanacunata, changacunata juyaillayachinacunatapash, umata huatanacuna, ashnachinacuna, sarcillocunapash;\n\n21 Sortijascuna, singapa juyaillacuna;\n\n22 Shujta shujta churajunacuna, jahualla pillurinacuna, umamanda quilparinacuna, ajchata churuyachinacuna;\n\n23 Espejocuna, lino finocuna, rebozocuna, velocunapash.\n\n24 Yalishca jipa, mishquilla ashanana randica millanayaita ashnai canga; chumbipaj randica cabia; ali ñajchashca ajcha randica nima ajcha illa; juyailla pillurina randica cañamu; juyaillagu randica rupashca canga.\n\n25 Quiquinba runacuna espadahuan huañuchi tucunga quiquinba shinllicunapash macanajuicunapi.\n\n26 Paipaj pungucunapi llaquiringa llaquiyangapash; pipash illa canga, alpa jahuapi tiaringa.\n\n", "2-ne 14": "[center][font_size=26]14 Capítulo[/font_size][/center]\n\n[i]Sión paipaj ushicunapash jatun causachishca canga maillarishcapash milenario punllapi—Isaías 4-huan parijashpa ricui. Nara 559–545 C.Ñ.[/i]\n\n1 Chai punllapica, canchis huarmicuna shuj runata japinga, nishpa: ñucanchipaj tandata micushun, ñucanchipaj churajunacunata churajushun; quiquinba shutitalla ñucanchi apachun saqui ñucanchi pingai tucunata anchuchingapa.\n\n2 Chai punllapica Apunchijpaj malquica juyailla canga punchapambapash; alpapaj fucushcacuna alipacha juyaillapachapash calpashpa puchushca Israelcunapa.\n\n3 Yalishca jipa, paicuna Siónpi saquichishca can, Jerusalénpillata cajcunapash Achilta shutichishca canga, tucuilla Jerusalénpi causajcuna quilcarishcacuna—\n\n4 Imaura Apunchij Siónba ushicunata mapa ruraimanda maillashpa saquijpica, Jerusalénpaj yahuarta maillashca canga paicunapamanda ricushpa chasquichina espírituhuan rupajuj espírituhuanbash.\n\n5 Apunchijca rurangami Siónba urcu tucui causana pushtupi, paicunapaj tandanajuicunapi, shuj fuyu cushnipash punllapa punchalla nina llujshijuhuanbash tutapa; tucui Siónba punchapamba caipaca shuj jarcaj tianga.\n\n6 Shuj tabernáculo tianga punlla rupaimanda llandungapa, shuj pushtu huacaichishpa pacajungapa, ninan huairamanda tamiamandapash shuj huacaichishpa pacana pushtu.\n\n", "2-ne 15": "[center][font_size=26]15 Capítulo[/font_size][/center]\n\n[i]Apunchijpaj uvas chagra (Israel) pipash illa jichushca tigranga, paipaj llactapuracuna caiman chaiman shitai tucushca canga—Llaquicuna paicunapaman shamunga paicunapaj apóstata caiman chaiman shitai tucushca canapash—Apunchijca vichai alsanga shuj bandera layata Israelta tandachingapash—Isaías 5-huan parijashpa ricui. Nara 559–545 C.Ñ.[/i]\n\n1 Chai punllaca ñuca cantasha ñuca ali juyashcaman shuj ñuca juyashcapa cantota, paipaj uvas chagramanda. Ñuca ali juyashca charirca shuj uvas chagrata shuj ali fucujpacha uchilla urcupi.\n\n2 Sancarca, rumicunata tandachirca, tarpurca ajllashca uvas chagrata, chai, chaupipi shuj jatun torreta rurarca, uvas capijtapash chaipi rurarca; uvas fucunga yashpa pai shuyarca, chaica sacha uvasta fucuchirca.\n\n3 Cunan, Oh Jerusalénpi causajcuna, Judápaj runacuna, ricuchishpa chasquichichi, ñuca achil mañani, ñucahuan ñucapaj uvas chagrahuanbash.\n\n4 Imata ashtahuan rurana carcani ñuca uvas chagrata ñuca na rurashcata? Chaimanda, imaura ñuca shuyarcani uvas fucunga yashpa chaica sacha uvas fucurca.\n\n5 Cunan; ñuca nigrini imata ñuca uvas chagrata ruragrini—Ñuca sancashcata anchuchigrini, chaica micui tucushca canga; paipaj pircata faquigrini, tucuchi tucushca canga;\n\n6 Ñuca tucuchisha; na cuchushca canga na allashcapash; ashtahuangari chaipi viñanga cashacuna na ali jihuacunapash; ñuca mandashapash fuyucuna ama chaipi tamiachun.\n\n7 Uvas chagra Tucuita Mandaj Apunchijpaca Israelpaj huasimi, Judápaj runacunaca paipa munanayai plantagu; pai shuyan ricushpa chasquichinata, riqui, llaquichina; ali ruranapa, ashtahuangari riqui, shuj capari.\n\n8 Ay paicunaman huasihuan huasihuan quimichin, imaura na pushtu tiangacaman, paicunalla tiarishca canga chaupi pambapi!\n\n9 Ñuca rinricunapi, nin Tucuita Mandaj Apunchij, ciertopacha tauca huasicuna pipash illa canga, jatun juyailla llactacuna causajcuna illa canga.\n\n10 Ari, chunga acres uvas chagra shuj bato fucunga, shuj homer muyuca shuj efa fucunga.\n\n11 Ay tutamandapacha jatarijcuna, picuna shinlli ufianata mascan, ansayangacaman catin, vino paicunata nina aparinshna machachinga!\n\n12 Arpa, guitarrashnalla, uchilla tambor, flauta, vinopash paicunapaj ninan micuicunapi tian; ashtahuangari Apunchijpaj rurashcata na ricun, paipaj maquicuna rurashcacunata na ricun.\n\n13 Chaimanda, ñuca llactapuracuna huatai tucushcashnaman rishca can, yachajuicunata na charimanda; ninan yarjaita yalin alicachi tucushca runacuna, taucapachacuna yacunayaimanda chaquin.\n\n14 Chaimanda, ucu pacha paipaj shimita mirachin usharishcata pascan; paipaj punchalla cai, ashtacacuna, ali rijsi tucushca, cushijuicuna, chaiman urai shamunga.\n\n15 Yanga runa urai pushamushca canga, shinlli runa humillarishca canga, ninan jariyashca ñavicuna vichai alsashcacuna humillarishca canga.\n\n16 Ashtahuangari Tucuita Mandaj Apunchijca jatun alicachishca canga ricushpa chasquichinapi, Dios pimi Achil can ali ruraicunapi achilyachishca canga.\n\n17 Chaica llamagucuna paicunapaj layapi micunga, ali viracunapaj saquishca pushtucunataca na rijsishcacuna micunga.\n\n18 Ay picunami na ali ruraicunata yanga jariyanapa huatanacunahuan aisan, juchatapash caica shuj shinlli cabiahuan cajpishna;\n\n19 Pimi nin: Utsia ri, ñapash ruraichi, ñucanchi caita ricui ushangapa; Israelpaj Achil consejocunata quimiri shamui, ñucanchi rijsingapa:\n\n20 Ay picunami na alita alimi nishpa shutichin, yanallata micha nin, michata yanalla nin, jayata mishqui nin, mishquita jaya nin!\n\n21 Ay picunami paicunamandallata yachajcunapacha canchi yajcuna, paicunamandallata ali yuyaita charinchi yajcuna!\n\n22 Ay picunami vinota ufiangapa jariyashcacuna can, shinlli runacuna ufianacunata chapujcuna;\n\n23 Pimi alicachin na ali ruranata alicachishpa cungapa, ali rurajcunata quichun paicunapaj ali caita!\n\n24 Chaimanda, imashna nina tucuchinbacha jupata, rupajuj nina illachin ujshata, paicunapaj sapi ismuicuna canga, paicunapaj sisacuna alpashna ringa; Tucuita Mandaj Apunchijpaj catichunbacha saquishcacunata shitashca caimanda, Israelpaj Achilpaj shimita yangapi churarca.\n\n25 Chaimanda, Apunchijpaj fiñaica japirirca paipaj llactapuracunahuan, paipaj maquita paicunapaman chutashpa, chugrichirca; uchilla urcucuna chujchurca, huañushcacuna chaupi ñangunapi shitashca carca. Tucui caicunahuan paipaj fiñai na tucurirca, ashtahuangari paipaj maquica chutashcara can.\n\n26 Pai shuj bandera laya tucui jatun llactacunaman carumanda vichai alsanga, alpa tucurinamanda paicunata silbanga; riqui, paicuna utsia ñapash shamunga; paicunapi shaijujcuna nitijajcunapash na tiangachu.\n\n27 Pipash na samangachu na puñungapash; paicunapaj lomocunapaj chumbicuna na safashca cangachu, chaquipi churajunata huatarinacunapash na fitishca cangachu;\n\n28 Paicunapaj flechacuna filo canga, tucui paicunapaj arcocuna chutashcalla, caballocunapaj chaqui cascocunaca shinlli rumicunashna canga, ruedacunaca huaira acapanashna, paicunapaj shinlli caparipash shuj leónshna.\n\n29 Shinlli caparinga huahua leóncunashna; ari, paicuna shinlli caparinga, presapaman shitaringa, ali pushtuman apanga, pipash na quichungachu.\n\n30 Chai punllapi paicuna shinlli caparinga mama cocha shinlli caparinshnalla; alpata ricujpica, riqui, yanalla llaquirinapash, michapash yanayanga paipaj jahua pachacunapi.\n\n", "2-ne 16": "[center][font_size=26]16 Capítulo[/font_size][/center]\n\n[i]Isaías Apunchijta ricun—Isaíaspaj juchacuna perdonashcacuna can—Pai cayashca can achil villachingapa—Achil villachin Cristo yachachishcacunata Judíocuna na cazun—Shuj puchushca tigramunga—Isaías 6-huan parijashpa ricui. Nara 559–545 C.Ñ.[/i]\n\n1 Uzías jatun mandaj huañushca huatapi, ñuca ricurcanipash Apunchij shuj jatun vichai alsashca jatun tiarina jahuapi tiajujta, paipaj churajunapa urachaquipash achil huasipi junda mandarishca carca.\n\n2 Jatun tiarina jahuapica serafincuna tiarca; sujta alascunata charirca shujllangaman; ishcaihuanga paipaj ñavita quilparirca, ishcaihuanga paipaj chaquita quilparirca, ishcaihuanga pai jahuata rirca.\n\n3 Shuj caparirca cutishujta, nircapash: Achil, achil, achil, can Tucuita Mandaj Apunchijca; tucuilla alpami paipaj punchalla caihuan junda.\n\n4 Huasita charina pungucuna cuyurirca paipaj shimi caparijpi, huasi cushnihuan jundashca carca.\n\n5 Jipaman nircani: Ay ñucamanda! ñuca tucurishca cani; ñuca cani shuj runa mapa shimicaracunahuan; shuj llactapuracunapaj mapa shimicaracunapa chaupipi causani; ñuca ñavicuna ricushca can Jatun Mandajta, Tucuita Mandaj Apunchijta.\n\n6 Jipaman chai serafincunamanda shuj ñucapaman jahuata shamurca, shuj japirijuj carbónda paipaj maquipi charishpa, chaitaca tenazacunahuan altarmanda japishca carca;\n\n7 Chaihuan ñuca shimita tacarirca, nircapash: Riqui, cai quiquinba shimicarata tacarishca can; quiquinba na ali ruraicuna quichushca can, quiquinba juchacuna maillashca.\n\n8 Ñuca uyarcanipash Apunchijpaj shimita, nijujta: Pitashi cachasha, pishi ñucanchimanda ringa? Jipaman ñuca nircani: Ñuca caipi cani; ñucata cachahuai.\n\n9 Pai nirca: Ri cai llactapuracunata ni—Uyaichipacha, ashtahuangari paicuna na yuyaipi chasquin; ricuichipacha, ashtahuangari paicuna na sentirca.\n\n10 Saqui cai llactapuracunapaj shungucuna shinlliyachun, tapai paicunapaj rinricunata, paicunapaj ñavicuna vichashca cachun—na cashpa ricunman paicuna ñavihuan, uyanman paicunapaj rinricunahuan, paicuna shungucunahuan yuyaipi chasquinman, tigrarishca canga jambishcapash canga.\n\n11 Jipaman nircani: Apunchij, imauracaman? pai nirca: Llactacuna tucuchishca causajcuna illa cangacaman, huasicunapash runa illa, pambapash tucuilla jichushca cangacaman;\n\n12 Apunchijca runacunata caruman carcushca cajpi, ima shuj jatun jichushca pamba chaupipi tianga.\n\n13 Ashtahuangari chungamanda shuj tiangara, paicuna tigramunga, micui tucushca canga, terebintoshna, shuj encinashna, paipaj minishtirishcapachaman alichin imaura fangacuna llujshi callarijpi; chaimanda achil muyuca paipaj minishtirishcapacha canga.\n\n", "2-ne 17": "[center][font_size=26]17 Capítulo[/font_size][/center]\n\n[i]Efraín Siriapash Judáhuan macanajun—Cristo nacirishca canga jarihuan na tacarishca cuitsagumanda—Isaías 7-huan parijashpa ricui. Nara 559–545 C.Ñ.[/i]\n\n1 Yalishca jipa Acazpaj punllacunapi Jotamba churi, Uzíaspaj churi, Judápaj jatun mandaj, Rezín, Siriapaj jatun mandaj, Peca Remalíaspaj churi, Israelpaj jatun mandaj, Jerusalénman rirca macanajungapa, ashtahuangari na mishai usharca.\n\n2 Caita villashca carca Davidpa huasiman, nishpa: Siria Efraínhuan tandanajushca can. Paipaj shungu chujchurca, llactapuracunapaj shungupash, bosque yuracuna huairahuan cuyunshna.\n\n3 Jipaman Apunchij Isaíasman nirca: Ri tuparigri Acazta, can canba churi Sear-jasub, jahua yacu cochaman ricuchijuj tucurinapi tajshaj pambapa jatun ñanbi;\n\n4 Paiman ni: Cuidado, casilla cai; ama manllai, shungupash ama juizu illa cachun cai ishcai cushniju japirijuj carbónmanda Rezínpaj millai fiñaimanda Siriahuan, Remalíaspaj churimandapash.\n\n5 Siria, Efraín, Remalíaspaj churipash, na ali rurana nishcata japishca quiquinhuan macanajungapa, nishpa:\n\n6 Jacuchi Judápaman llaquichishunbash, ñucanchipaj shuj uchilla yalinata rurashunchi, cai chaupipi shuj jatun mandajta churashun, ari, Tabeelpaj churita.\n\n7 Apunchij Diosca shina nin: Caita na rurangachu na yalishca jipa cangachu.\n\n8 Siriapaj umaca Damasco can, Damascopaj umaca, Rezín; sujta chunga picha huatacunapica Efraín faquirishca canga ñana llactapura cangacaman.\n\n9 Efraínpaj umaca Samaria can, Samariapaj umaca Remalíaspaj churi. Canguna na crishpaca ciertopacha canguna na tianguichichu.\n\n10 Ashtahuan, Apunchijca Acazman cutin parlarca, nishpa:\n\n11 Mañai Apunchij quiquinba Diospaj shuj señalta; mañai urai ucu ucupi, na cashpa jahua vichaipi.\n\n12 Ashtahuangari Acaz nirca: Ñuca na mañasha, Apunchijta na tentashachu.\n\n13 Pai nirca: Uyahuaichi cunan, Oh Davidpaj huasi; cangunapaj nijushcapi runacunata fiñachina uchilla can, ashtahuangari ñuca Diostapash nijushcapi fiñachinguichicha?\n\n14 Chaimanda, Apunchijca paimandallata shuj señalta cunga—Riqui, jarihuan na tacarishca cuitsagu vijsayu tucunga, shuj churita nacinga, paipaj shuti Emanuel canga.\n\n15 Paica leche virata mishquita micunga, na alita na munanamanda alitalla ajllanata yachajungacaman.\n\n16 Huahua nara na alita na munanamanda alitalla ajllanata yachajungacaman, quiquin millanayachij alpaca jichushca canga paipaj ishcai jatun mandajcunamanda.\n\n17 Apunchijca quiquinbaman apamunga, quiquinba llactapuracunapaman, quiquinba taitapaj huasiman, punllacuna imaurapash na shamushcacuna Efraín Judámanda anchurishcamanda, Asiriapaj jatun mandaj.\n\n18 Yalishca jipa chai punllaca Apunchijca chuspita silbanga caica Egipto caru pushtupi can, balun chuspita Asiria alpapi cajtapash.\n\n19 Paicuna shamunga, tucui puchucunaca pipash illa pugru pambacunapi rumi utujucunapi, tucui casha jahuacunapi, tucui yura jahuacunapipash samanga.\n\n20 Chai punllaca Apunchijca shuj culquipa mañashca navajahuan barbasta cuchunga, jatun yacu rijuj chaishu ladomandacunahuan, Asiriapaj jatun mandajhuan, umaca, chaqui ajchapash; barbaspash tucuilla cuchushca canga.\n\n21 Yalishca jipa chai punllacunapi, shuj runa viñachinga shuj chicu huahuata ishcai llamatapash;\n\n22 Yalishca jipa, ashtacapacha lecheta paicuna cujpi pai leche virata micunga; leche virata mishquitapash tucuicuna alpapira cajcuna micunga.\n\n23 Cai yalishca jipa chai punllapi, shujllangaman pushtu tianga, maipi tiarca shuj huaranga uvas chagracuna shuj huaranga culqui ciclopa valishca chaica cardoscunapa cashacunapa saquiringa.\n\n24 Flechacunahuan arcocunahuan runacuna chaiman yaicunga, tucui alpacuna cardacunaman cashacunaman tigranga.\n\n25 Tucui uchilla urcucuna azadónhuan utujushcacunaca, na chaiman chayamungachu cardoscunata cashacunata manllaimanda; ashtahuangari caica bueycuna micuna jihua canga, sarushca cachun uchilla huagracunahuan.\n\n", "2-ne 18": "[center][font_size=26]18 Capítulo[/font_size][/center]\n\n[i]Cristo shuj urmachij rumishna canga shuj nitijachij rumipash—Apunchijta mascaichi, brujocunapica na—Tigrarichi catichunbacha saquishcacunaman testimoniocunamanbash yachajuita chasquingapa—Isaías 8-huan parijashpa ricui. Nara 559–545 C.Ñ.[/i]\n\n1 Ashtahuanbash, Apunchijpaj shimi nihuarca: Japi quiquin shuj jatun pillushcata fangacunata, quilcai chaipi shuj runa imashna quilcan shinallata, Maher-shalal-hash-baz manda.\n\n2 Ñuca ali fiel testigocuna japircani tandachishpa quilcangapa, Urías sacerdoteta, Zacarías Jeberequíaspaj churi.\n\n3 Ñuca shuj achil villachij huarmipaman quimirircani; pai vijsayu tucurca shuj churita nacirca. Jipaman Apunchij nihuarca: Paita shutichi, Maher-shalal-hash-baz.\n\n4 Riqui, huahua nara ñuca taita, ñuca mama, caparinata yachajujpillata Damascopaj charishcacunata Samariapaj charishcacunatapash quichushca canga Asiriapaj jatun mandajpa ñaupapi.\n\n5 Apunchijca cutin parlahuarcapash, nishpa:\n\n6 Shinapacha cai llactapuracuna Siloépaj yacucunata na munan maijan casilla rin, Rezín Remalíaspaj churipi cushijun;\n\n7 Cunan chaimanda, riqui, Apunchijca paicunapaman jatun rijuj yacucunata vitsiachinga, shinlli ashtaca, Asiriapaj jatun mandajtapash tucui paipaj punchalla caitapash; paipaj tucui ashalla yacucuna jahuaman vitsianga, tucui paipaj yacu manñacunapash jicharinga.\n\n8 Judáta yalishpa ringa; jundashpa jicharinga, cungacaman pambanga; paipaj alascunata pascashpa alpapaj anchota jundachinga, Oh Emanuel.\n\n9 Tandanajuichi, Oh llactapuracuna, faquirishcacuna cagringuichi; uyaichi tucui caru llactacuna; chumbilichi, faquirishcacuna canguichi.\n\n10 Tandanajuichi ima nijcunapi, imapash na cangachu; rimarichi shimicunata, na ruraringachu; Dios ñucanchihuan can.\n\n11 Apunchijca cunan parlahuarca shuj shinlli maquihuan, yachachihuarca ñuca cai llactapuracunapaj ñanbi ama purichun, nishpa:\n\n12 Ama nichichu, pacalla yarinajun, tucui imatami cai llactapuracuna ninga, pacalla yarinajun; ama manllaichichu imatami paicuna manllan, ama manllaita charichichu.\n\n13 Tucuita Mandaj Apunchijta achilyachi, pai cangunapa manllai cachun, pai cangunapa ninan manllai cachun.\n\n14 Pai shuj achil pushtu cachun; ashtahuangari shuj urmachij rumi, shuj nitijachij rumi Israelpaj ishcandi huasicunaman, shuj tujllapa, shuj huatashcapash Jerusalénpi causajcunapa.\n\n15 Paipuramanda tauca nitijashpa urmanga, faquiringapash, tujllashca canga japi tucushcapash.\n\n16 Testimoniota ali huatai, ñuca discípulohuan catichunbacha saquishcacunata sellai.\n\n17 Apunchijta shuyasha, pimi paipaj ñavita pacan Jacobpaj huasipi, paita shuyashca casha.\n\n18 Riqui, ñuca huahuacunapash picunatami Apunchij cuhuashca can señalcuna juyuailla ricurinacunapash Israelpi Tucuita Mandaj Apunchijpamanda, pi Sión urcupi causan.\n\n19 Imaura paicuna nijpca: Tapuichi aillu espíritucunata, imatapash rurajcuna umachij, alillaguta rimajtapash—nachu llactapuracuna paicunapaj Diosta tapunga causajcuna uyachun huañushcacunamanda?\n\n20 Catichunbacha saquishcacunapa testimoniopapash; paicuna cai shimi layapi na parlajpica, paicunapi micha na tiajmanda.\n\n21 Paicuna shinlli llaquicunata yarjaitapash yalinga; yalishca jipa, imaura paicuna yarjai cashpa, fiñanajunga paipura, llaquichingapash paicunapaj jatun mandajta paicunapaj Diostapash, vichai alsashpa ricunajunga.\n\n22 Alpaman urai ricungami imapash llaquicunata ricunga, yanallatapash, jatun llaquipaj yana ucuta, chaiman shitai tucungami.\n\n", "2-ne 19": "[center][font_size=26]19 Capítulo[/font_size][/center]\n\n[i]Isaías Mesías laya parlan—Yanallapi llactapuracuna shuj punchapamba michata ricunga—Ñucanchipi shuj huahuagu nacirin—Sumaj Causaipaj Príncipe canga Davidpaj jatun tiarinapi pushanga—Isaías 9-huan parijashpa ricui. Nara 559–545 C.Ñ.[/i]\n\n1 Shina cajpipash, llaqui yana ucuca na cangachu paipaj jatun llaqui cashcashna, imaura pai callaripi jahualla Zabulónpaj alpata llaquichirca, Neftalípatapash, jipamanga ashtahuan shinlli llaquichirca Puca Jatun Mama Cocha manña manña Jordán chaishu lado Galileapi jatun llactacunapaj.\n\n2 Llactapuracuna yanallapi purinajcunaca punchapamba michata ricushca carca; paicuna huañuipaj llandupi causanajujcunapaj jahuapi, michaca punchapamba shitashca can.\n\n3 Quiquin jatun llactata ashtacata mirachishcangui, cushijuita mirachishcangui—cushijunajun quiquinba ñaupapi fucushcacunapaj tandachishpa cushijujpishna; imashna runacuna cushijun paicunapaj charishcacunata chaupirishpa.\n\n4 Quiquinba llashachijuj yugota faquishcangui, rigra jahuapi varata, llaquichijpa caspita.\n\n5 Macanajuj soldadopaj shujllangaman macanajuica ushashca bullahuan can, churajunacunapash yahuarpi tigrai urmashca; ashtahuangari caica cangami rupanajujcunahuan nina japirinallacunahuanbash.\n\n6 Ñucanchiman shuj huahuagu nacirishca can, ñucanchiman shuj churita cushca can; paipaj rigra jahuapi jatun mandana canga; paipaj shuti shutichishca canga, Juyaillapacha, Consejero, Shinlli Dios, Mana Tucurina Taita, Sumaj Causaipaj Príncipe.\n\n7 Jatun mandana mirai sumaj causaipash na tucurina tianllu, Davidpaj jatun tiarina jahuapi, paipaj reinota mandan, ruran ricushpa chasquichinahuan alicaihuanbash cunanmanda, na tucurinacaman. Tucuita Mandaj Apunchijpaj jatun munaimanda cai rurashca canga.\n\n8 Apunchijca Jacobman paipaj shimita villarca caica Israelpa jahuapi samarca.\n\n9 Tucui llactapuracuna yachanga, Efraínbash Samariapi causajcunapash, jariyaipi shinlli shunguhuan caita nijta:\n\n10 Ladrillocuna urmamushca can, ashtahuangari huasichishunchi llambu rumicunahuan; sicomorocuna apiyamushca can, ashtahuangari cedrocunata churashunchi.\n\n11 Chaimanda Apunchijca Rezínba na ricunayachijcunataca paipaj contra ruranga, tandachinga paipaj na ricunayachijcunata pajtacachun;\n\n12 Siriacuna ñaupaman Filisteocuna huashaman; Israelta shimi junda langashpa tucuchinga. Tucui caicunahuan paipaj fiñai na tucurirca, ashtahuangari paipaj maqui chutashcara can.\n\n13 Llactapuracunaca na tigrarin pimi castiganman, Tucuita Mandaj Apunchijtapash na mascan.\n\n14 Chaimanda Apunchijca Israelmanda umata chupatapash, malqui yurapaj caspitapash shujlla punllapi cuchunga.\n\n15 Punda taitaca, uma can; achil villachij llullata yachachij, pai chupa can.\n\n16 Cai llactapurapaj apajcuna pandachijcuna; paicuna picunatami apan tucuchishca can.\n\n17 Chaimanda Apunchijca na cushijuita charingachu paicunapaj huambracunamanda, na llaquingachu taita mama illacunata sapalla huarmicunatapash; tucuilla llullacuna na alicunata rurajcuna, juizu illa shimicunata parlajcunata. Tucui caicunahuan paipaj fiñai na tucurirca, ashtahuangari paipaj maqui chutashcara can.\n\n18 Na ali ruraicunaca ninashna rupachin; tucuchin cardocunata cashacunatapash, sacha junda chaupipi japichinga, cushni huairapi vitsiajunshna.\n\n19 Tucuita Mandaj Apunchijpaj fiñaimanda alpaca yanalla can, llactapuracunaca nina japirinallashna canga; nipipash paipaj huauquipurallatapash na llaquiringachu.\n\n20 Pai ali lado maquita ñapash huarcuringa; yarjaita sentinga; lluqui ladomandapash micunga na vijsa pajtanga; shujllangaman runacuna paipaj jahua rigrapaj aichatallata micunga—\n\n21 Manasés, Efraín; Efraínbash, Manaséspash; paicuna tandanajushpa Judápaj contra canga. Tucui caicunahuan paipaj fiñai na tucurirca, ashtahuangari paipaj maqui chutashcara canga.\n\n", "2-ne 20": "[center][font_size=26]20 Capítulo[/font_size][/center]\n\n[i]Asiriapaj tucuchinaca shuj ricuchi can na alita rurajcunapaj tucuchinata Cati Shamuipi—Ashalla llactapuracuna saquirishca canga Apunchij cutin shamushca jipa—Jacobmanda puchushcacuna chai punllapi tigramunga—Isaías 10-huan parijashpa ricui. Nara 559–545 C.Ñ.[/i]\n\n1 Ay picuna mandan na ali mandashcacunata, quilcanbash llaquichinajuchunllami paicuna mandashca cashcata;\n\n2 Imatapash na charijcunata ricushpa chasquinamanda anchuchin, huajchacunapa privilegiota ñuca llactapuramanda quichun, sapalla huarmicuna paicuna macanajuipi japishca cachun, taita mama illacunata shuhuai ushangapa!\n\n3 Imatashi rurangui llaquichina punllapica, carumanda tucuchina shamujpica? picunamanshi calpangui ayudata mañangapa? maipishi saquingui cangunapaj ushaita?\n\n4 Ñuca illajpica paicuna prezu apajcunahuan ringa, huañuchi tucungapa. Tucui caicunamanda paipaj fiñai na tucurirca, ashtahuangari paipaj maqui chutashcara can.\n\n5 Oh Asiriacuna, ñuca fiñaipaj vara, canba maquipi caspica paicunapa ninanda fiñai can.\n\n6 Llulla jatun llactaman cachasha, ñuca fiñaipaj llactapuramanbash paicunapaj charishcacunata mingasha macanajuipi japishpa apachun, ñangunapaj yacu turutashna sarui.\n\n7 Shina cajpipash paipaj munaica na caichu, paipaj shungupash na shina yajungachu; ashtahuangari paipaj shungupica tucuchinatalla anchuchi tucunatapash yuyan jatun llactacunata na huaquinllata.\n\n8 Pai nin: Nachu tucui ñuca jatun mandajcuna ñuca príncipecuna can?\n\n9 Nachu can Calno Carquemis laya? Nachu can Hamat Arfad laya, nachu can Samaria Damasco laya?\n\n10 Imashna ñuca maqui yanga dioscunapaj reinocuna rurashca, imamanbash rijchata rurashca dioscuna Jerusalénda Samariatapash yalishca jatun can,\n\n11 Nacha Jerusalénda paipaj yanga dioscunataca llaquichisha imashna Samariata shinallata paipaj yanga dioscunatapash llaquichircani?\n\n12 Chaimanda yalishca jipa imaura Apunchijca paipaj tucui ruraita rurashca cashpa Sión Urcupi Jerusalénpipash, ñuca llaquichisha Asiriapaj jatun mandajpa ushai chari shungupa mirachishcata, paipaj jariyashca ricujuj punchalla caitapash.\n\n13 Pai nin: Ñuca maquipaj shinllihuan ñuca jatun yachaihuanbash cai cuzascunata rurashcani; yachashca cani; llactapurapaj manñacunata apashcani, paicunapaj charishcacunata shuhuashcani, causajcunata shuj millai runashna millashcani;\n\n14 Ñuca maqui tarin shuj tazindashna llactapurapaj charishcacunata; lulungunata jichushpa saquishcata tandachinshna shina tandachircani tucui alpamanda; na pipash tiarcachu alasta cuyuchishpa, shimita pascashpa, na cashpaca mitsarcachu.\n\n15 Jachaca chai jachahuanllata chijtajuj runata yalishpa jariyai ushanllu? Sierraca chai sierrahuanllata cuyuchijujpi jatunyangacha? varapash chai varatallata apajujta jatarichi ushanllu, na cashpaca tauna caspi jariyai ushanllu na caspi caishna!\n\n16 Chaimanda Apunchijca, Tucuita Mandaj Apunchijca, tzalallata viracunapaman cachanga; paipaj punchapamba caihuan japichinga shuj ninata japirijuj ninatashna.\n\n17 Israelpaj michaca shuj nina canga, paipaj Achil shuj pucapamba nina, shujlla punllapi cashacunata cardocunatapash rupachinga tucuchingapash;\n\n18 Tucuchinga paipaj juyailla bosqueta, ali fucuj pambatapash, ishcandi almata cuerpotapash; paicuna canga imaura shuj banderata apajuj juizu chingajpi urmaj laya.\n\n19 Paipaj sachamanda puchushca yuracunaca huaquinlla canga, chaicunataca uchilla huahuapash yupai ushanga.\n\n20 Yalishca jipa chai punllapi Israelpaj puchushcacuna, Jacobpaj huasimanda pacajushpa rishcacuna, cutinga ñana llaquichijcunapaj munaipi causangachu, ashtahuangari Apunchij, Israelpaj Achilpa, ciertopaj munaipi causanga.\n\n21 Puchushcacuna tigramunga, ari, Jacobpaj puchushcacunapash, shinlli Diospaman.\n\n22 Masqui quiquinba Israel llactapura canga jatun mama cochapaj tʼiyushna, shina cashpapash paicunapaj shuj puchushca tigramunga; tucuchina mandashcata ali ruranahuan jundashpa jicharinga.\n\n23 Tucuita Mandaj Apunchij Diosca puchucanata ruranga, tucui alpapi na nishca shina.\n\n24 Chaimanda, Tucuita Mandaj Apunchij Diosca shina nin: Oh ñuca llactapura Siónpi causajcuna, Asiracunata ama manllangui; shuj varahuan quiquinda chugrichinga, quiquinbaman caspita jatarichinga, Egiptopaj cashcata catishpa.\n\n25 Ashata cashcaman, ninanda fiñai tucuringa, ñuca fiñai paicunapaj tucuchinapa.\n\n26 Tucuita Mandaj Apunchij paipaman shuj astita jatarichinga Madiánpaj huañuchishpa tucuchishcashna Horebpa rumi jacapi; paipaj vara jatun mama cocha rishca laya shina pai alsanga Egipto cashcata catishpa.\n\n27 Yalishca jipa chai punllapi paipaj llashachijujta anchuchishca canga quiquinba rigra jahuamanda, paipaj yugota quiquinba cungamanda, yugoca tucuchishca cangami ungimanda.\n\n28 Ayatpaman shamun, Migrónman yalishca can; Micmaspi carretacunata saquishca can.\n\n29 Paicuna chaquiñanda yalishcacuna can; Gebapi ashata samangapa shayarin; Ramá manllan; Saúlpaj Gabaa pacajushpa rishca can.\n\n30 Shimita shinlli alsai, Oh Galimpaj ushi; Laiscaman uyashca cachun, Oh huajcha Anatot.\n\n31 Madmena shujman apai tucushca can; Gebimpi causajcuna paicunapura tandanajun pacajushpa ringapa.\n\n32 Nobpira pai canga chai punlla; paipaj maquita chaspinga Siónpaj ushipaj urcuman, Jerusalénpaj uchilla urcu.\n\n33 Riqui, Apunchijca, Tucuita Mandaj Apunchijca ninan fiñaihuan racu malquita fitinga; jatun viñai cani yajcunapash uchillayangami; jariyajcunapash humilde tucunga.\n\n34 Sachayashca bosquecunata hierrohuan cuchunga, Líbano urmanga shuj shinlli ushaita charijpa maquihuan.\n\n", "2-ne 21": "[center][font_size=26]21 Capítulo[/font_size][/center]\n\n[i]Isaípaj troncomanda vara (Cristo) ali ruranapi ricushpa chasquichinga—Mileniopi Diospaj yachajuicuna alpata quilpanga—Apunchijca shuj banderata vichai alsanga Israelta tandachingapash—Isaías 11-huan parijashpa ricui. Nara 559–545 C.Ñ.[/i]\n\n1 Llujshimungami shuj vara Isaípaj troncomanda, shuj malqui paipaj sapicunamanda tigrashpa viñamunga.\n\n2 Apunchijpaj Espíritu paipaj jahuapi canga, jatun yachaipa espíritu yachajuipapash, cushiyachina espíritupash ushai, yachajunamanda espíritupash Apunchijpaj manllaipash;\n\n3 Ñapash yachajunga Apunchijpaj manllaipi; pai na ricushpa chasquichingachu ñavi ricuihuan, na rimanga paipaj rinricunahuan uyaimanda.\n\n4 Ashtahuangari ali caihuan pai ricushpa chasquichinga huajchacunata, pacta alpapaj mansocunata rimanga; paipaj shimipaj varahuan alpata chugrichinga; paipaj shimicara samaihuan na alita rurajcunata huañuchinga.\n\n5 Ali ruranapash paipaj lomocunapaj chumbicuna canga, tucuita pactachinacuna paipaj riñóngunapapash chumbicuna.\n\n6 Lobopash llamaguhuan causanga, leopardoca huahua chivohuan sirijunga, chicuhuan huahua leónhuan huasipi charina animalhuanbash tandanajunga; shuj uchilla huahua paicunata pushanga.\n\n7 Huagrapash osopash pariju micunga; paicunapaj viñanaju huahuacuna tandanajushpa siriringa; leónbash buey laya ujshata micunga.\n\n8 Chuchuju huahuapash áspidpaj utujupi pujllanga, chaira chuchu quichushca huahuapash paipaj maquita víboracuna causaj ucuman churanga.\n\n9 Paicuna na chugrichinga na tucuchingachu ñucapaj tucui achil urcupi, alpaca junda canga Apunchijpaj yachajunacunahuan, imashna yacucuna jatun mama cochata quilpaj laya.\n\n10 Chai punllapi shuj Isaípaj sapi tianga, chaica churashca tiajunga llactapuracuna shuj bandera laya; caita Gentilcuna mascanga; paipaj samana pushtu punchapamba canga.\n\n11 Yalishca jipa chai punllapi Apunchijca paipaj llactapurapaj puchushca saquirishcata maquita chutanga catipi tigrachimungapa, Asiriamanda, Egiptomanda, Patrosmanda, Cusmanda, Elammanda, Sinarmanda, Hamatmanda, jatun mama cochapaj islacunamanda.\n\n12 Pai vichai alsanga shuj banderata tucui jatun llactacunaman, shujllapi tandachinga Israelpaj calpachishcacunata, Judápaj caiman chaiman llujchishpa cachashcacunata alpapaj chuscundi ladocunamanda tandachinga.\n\n13 Efraínpaj envidiapash tucuringa, Judápaj na ricunayachijcuna anchuchi tucushca canga; Efraín ñana envidianga Judáta, Judá ñana llaquichinga Efraínda.\n\n14 Ashtahuangari paicuna angashpa Filisteocunapaj rigra jahuapi indi huashajuj ladoman ringa; paicuna tandanajushpa shuhuanga indi llujshij ladomandacunata; Edom Moabpash paicunapaj jahuapi maquita churanga; Ammónba huahuacuna paicunata cazunga.\n\n15 Apunchijca Egipcio jatun mama cochapaj jalluta tucuilla tucuchinga; paipaj ushai huairahuan paipaj maquita rijuj yacuman chutanga, canchis uchilla rijuj yacucunata chugrichinga, runacunata purishpa chaquishcapi yalichinga.\n\n16 Tianga shuj jatun ñan Asiriamandapacha paipaj llactapurapaj puchushcacunapa, imashna Israelpa tiarca chai punllapi Egipto llactamanda llujshimujpi.\n\n", "2-ne 22": "[center][font_size=26]22 Capítulo[/font_size][/center]\n\n[i]Tucui runacuna milenio punllapica Apunchijta alabanga—Pai paicunahuan causanga—Isaías 12-huan parijashpa ricui. Nara 559–545 C.Ñ.[/i]\n\n1 Chai punllapica ningami: Oh Apunchij, ñuca quiquinda alicachisha; masqui ñucahuan fiñashca carcangui, quiquinba fiñai anchurishca, cushichihuashcangui.\n\n2 Riqui, Dios ñuca quishpirina; ñuca yarishpa causasha, na manllashachu; Apunchij Jehová ñuca shinlli ñuca cantai can; ñucapa quishpichijmanbash tigrashca.\n\n3 Chaimanda, quishpirina pujyumanda yacuta cushijuihuan llujchingui.\n\n4 Chai punllapi ningui: Apunchijta alicachi, paipaj shutipi cayai, paipaj rurashcacunata llactapuracunaman yachachi, villachi paipaj shuti jatun alicachishca can.\n\n5 Apunchijman cantai; paica alipacha cuzascunata rurashca can; caica tucui alpapi yachashca can.\n\n6 Ninanda caparichi, Siónbi causajcuna; Israelpaj Achilca quiquinba chaupipica jatunmi can.\n\n", "2-ne 23": "[center][font_size=26]23 Capítulo[/font_size][/center]\n\n[i]Babiloniapaj tucuchina Cati Shamuipi tucuchinata shuj ricuchi can—Caica canga fiñaipaj venganzapajpash punlla—Babilonia (cai pacha) na tucurinacaman urmanga—Isaías 13-huan parijashpa ricui. Nara 559–545 C.Ñ.[/i]\n\n1 Babiloniata llaquichina villaita, maijan Isaías Amozpaj churi ricurca.\n\n2 Banderata shayachichi jatun urcu jahuapi, paicunaman shimita jatun alicachi, maquihuan ricuchichi, mandajcunapaj punguta paicuna yaicuchun.\n\n3 Ñuca mandashca carca ñuca achilyachishcacunata, cayashcapash carca ñuca shinllicunata, ñuca fiñaica na paicunapaj jahuapichu picunami cushijun ñuca punchapamba caipi.\n\n4 Ashtacacunapaj bulla urcucunapi, shuj jatun llactapuracunashna, tandanajushca reinocunapaj ninan shinlli bulla, Tucuita Mandaj Apunchijca tandachin macanajuj runacunata macanajuipa.\n\n5 Paicuna shamun shuj caru llactamanda, jahua pacha tucurinamanda, ari, Apunchij, paipaj ninanda fiñaipaj macanajunacunapash, tucuilla alpata tucuchingapa.\n\n6 Caparichi, Apunchijpaj punllaca ñami caillapi; Tucui Ushaita Charijpa shuj tucuchi laya shamunga.\n\n7 Chaimanda tucui maquicuna ñana shinlli canga; tucui runacunapaj shungu irquiyanga;\n\n8 Paicuna manllaita charinga; ninan nanaicunata llaquirinacunapash paicunata japinga; caishumanda chaishumanda manllarishpa ricuringa; paicuna ñavicuna rupajuj ninashna canga.\n\n9 Riqui, Apunchijpaj punlla shamun, ninan na ali, millaihuan ninan fiñaihuan, alpata pipash illata saquinga; cai alpapi juchayucunata fichashpa saquinga.\n\n10 Jahua pachapaj lucerocuna tandanajushca lucerocunapash na michata cunga; indica yanayanga shujshijushpa, lunaca paipaj michata na punchayachinga.\n\n11 Ñuca cai pachata castigasha na ali ruraicunamanda, na alita rurajtapash paipaj juchacunamanda; jariyashcacunapaj tucuita yali cani yaicunata tucuchisha, ushaita charijcunapaj ninan jariyaicunatapash tucuchisha.\n\n12 Runata rurasha ninan juyaillata fino curitapash yali; Ofirpaj curitapash yali runata.\n\n13 Chaimanda, jahua pachacunata chujchuchisha, alpapash paipaj pushtumanda cuyuringa, Tucuita Mandaj Apunchijpaj fiñaipi, paipaj ninanda fiñashca punllapi.\n\n14 Manllarishca taruhuashna canga, shuj llama michij illashna; shujllangaman paipaj llactapuracunapaman tigranga, calpanga paicunapalla alpaman.\n\n15 Tucui jariyashcacunaca tujsi tucushca canga; ari, tucui na alita rurajcunahuan tandanajushcacuna espadahuan urmanga.\n\n16 Paicunapaj huahuacunapash paicunapaj ñaupapillata caipi chaipi shitashca canga; paicunapaj huasicuna tiashcata apashca canga paicunapaj huarmicunapash violashca.\n\n17 Riqui, Medocuna paicunapaj contra cachun tangachisha, paicuna culquita curitapash na valichingachu, nacashpaca paicuna na shujpata munanga.\n\n18 Paicunapaj arcocuna huambra runacunata caiman chaiman chaspishpa faquinga; paicuna na llaquishpa ricungachu vijsapi viñanajujcunata; paipaj ñavicunapash huahuacunata na llaquingachu.\n\n19 Babilonia, reinocunapaj punchalla cai, Caldeocuna alipacha juyailla, imaura Dios Sodoma Gomorrata tucuchirca shinallata canga.\n\n20 Imaurapash ñana caipi causanga shuj miraimanda cutishuj miraiman na chaipi causanga: Árabeca na chaipi facha huasita shayachingachu; michijcunapash na paicunapaj llama corralta chaipi charingachu.\n\n21 Ashtahuangari jichushca pambapaj sacha animalcuna chaipi sirinajunga; paipaj huasicuna llaquilla aullaj animalcuna junda canga; chushicuna chaipi causanga, chivocuna chaipi bailanajunga.\n\n22 Islapaj sacha animalcuna aullanajunga paicunapaj pipash illa huasicunapi, dragóncuna paicunapaj juyailla jatun huasicunapi; chai punllaca ñalla shamunga, paipaj punllaca na shuyashca cangachu. Ñuca tucuchisha ñapash; ari, ñuca llactapuracunataca llaquishami, ashtahuangari na alita rurajcunataca tucuchishami.\n\n", "2-ne 24": "[center][font_size=26]24 Capítulo[/font_size][/center]\n\n[i]Israel tandanajushca canga samana milenariomanda cushijunga—Lucifer jahua pachamanda na cazujpi shitashca carca—Israel Babiloniata (cai pacha) mishanga—Isaías 14-huan parijashpa ricui. Nara 559–545 C.Ñ.[/i]\n\n1 Apunchijca Jacobta llaquinga, Israeltapash ajllangara, paicunata paicunapaj pambapi tiachinga; na rijsishcacunapash paicunahuan tandanajunga, Jacobpaj huasihuan paipura tucunga.\n\n2 Llactapuracunaca japinga paicunapaj pushtuman pushanga; ari, carumanda alpa tucurinacaman; paicuna cushapacha nishca alpacunaman tigramunga. Israelpaj huasi paicunata chasquinga, Apunchijpaj alpaca sirvij runacunapa sirvij huarmicunapa cangami; huatai tucushcashna cachun japinga picunapami huatai tucushcashna carca; paicunapaj llaquichijcunataca paicuna mandanga.\n\n3 Yalishca jipa chai punllapi Apunchijca quiquinda samachinga, quiquinba llaquirinamanda, quiquinba manllaimanda, shinlli huatai tucushcashna sirvishpa causashcamanda.\n\n4 Yalishca jipa chai punllapi, cai proverbiota japingui Babiloniapaj jatun mandajpaj contra, nishpa: Imashna llaquichij tucurishca, curilla llactaca tucurishca!\n\n5 Apunchijca na alita rurajpa varata faquishca can, mandajcunapaj caspicunata.\n\n6 Pimi chugrichirca llactapuracunata fiñaipi macajushpalla, jatun llactacunata mandajca, na ricunayachi tucushca can, pipash na mitsan.\n\n7 Tucui alpaca saman, casilla can; runacuna cushijuihuan cantai callarin.\n\n8 Ari, cipréscuna quiquinmanda cushijun, Líbanopaj cedrocunapash, nishpa: Quiquin urmashcamanda na cuchuj ñucanchipaman vichai shamushcachu.\n\n9 Ucu pacha alpa ucumanda chujchushca can quiquinmanda quiquinba shamuita tuparingapa; quiquinmanda huañushcacuna rijcharin, alpapaj tucui jatun mandajcunapash; jatarichishca can paicunapaj jatun tiarinamanda tucui jatun llactacunapaj jatun mandajcuna.\n\n10 Tucuilla quiquinda parlanga, ningapash: Quiquinbash irquiyarcangui ñucanchishna? Quiquinbash ñucanchishna tucushcangui?\n\n11 Quiquinba punchapamba pambana pushtuman uriajuchishca can; quiquinba violíngunapaj bulla na uyarinllu; jurucuna quiquinba ucuta jicharishca can, jurucuna quiquinda quilpan.\n\n12 Imashna urmarcangui jahua pachamanda, Oh Lucifer, tutamandapaj churi! alpacaman shitai tucushcangui, jatun llactacunata irquiyachishcangui!\n\n13 Quiquinba shungupi nircangui: jahua pachacaman Ñuca vitsiasha; ñuca jatun tiarinata Diospaj lucerocunatapash yalishpa jatun alicachisha; tandanajushcapaj urcu jahuapi ñuca tiarishapash, vichai ladocunapi;\n\n14 Ñuca vitsiasha fuyucunatapash yalishpa ashtahuan jahuaman risha; ñuca Ninan Jahua Jahuapachapi tiaj laya casha.\n\n15 Shina cajpipash quiquin ucu pachaman urai apamui tucushca cangui, ucu ucu huaicu patacunaman.\n\n16 Quiquinbaman quimirishpa ali ricunga, yashpa ricunga, ningami: cai runachu alpata chujchuchirca, reinocunatapash chaspirca?\n\n17 Cai pachatapash jichushca pambata rurarca, llactacunatapash tucuchirca, paipaj prezucunapaj huasita na pascarca?\n\n18 Jatun llactacunapaj tucui jatun mandajcuna, ari, tucui paicuna, punchalla caipi pambarishca, tucuillacuna paicunapallata huasicunapi.\n\n19 Ashtahuangari quiquinga shitai tucushca cangui quiquinba pambana pushtumanda shuj millanayai malquishna, huañuchishcacunapaj puchushcashna, espadahuan tujsi tucushpa, rumicunapaj utujuman ringa; shuj huañushcapaj tullushna chaquicunahuan sarushca.\n\n20 Paicunahuan na pacta pambashca canguichu, alpata tucuchishcangui quiquinba llactapuracunatapash huañuchishcangui; juchata rurajcunapaj cati aillucunaca nimaura na rijsi tucushca canga.\n\n21 Paicunapaj taitacuna na ali ruraicunamanda paicunapaj huahuacunata tandachishpa huañuchinata rurai callarichi, paicuna ama jatarichun, ama alpatapash charichun, ama llactacunahuan alpa jahuata jundachun.\n\n22 Paicunapaman ñuca jatarishpaca, Tucuita Mandaj Apunchijca nin: Babiloniamanda shutita huañuchisha, puchushcatapash, churi, sobrinotapash, Apunchij nin.\n\n23 Avetorocuna causaj pushtumanbash tigrachisha, yacupaj cochacunaman; ñuca fichasha tucuchina fichanahuan, Tucuita Mandaj Apunchijca nin.\n\n24 Tucuita Mandaj Apunchijca jurashca nishpa: Ciertopacha imashna yuyashcani, shina yalishca jipa canga; rurangapa yarijushcata pactachishami—\n\n25 Ñuca alpaman Asiriota apamusha, ñuca urcucunapimi paitaca chaquihuan sarusha; shina paipaj yugo anchuringa, paipaj rigra jahuacunamanda llashai anchuringa.\n\n26 Caimi rurangapa yarinaca tucui alpata rurangapa yarishca, caimi can maqui tucui jatun llactacunaman chutashca.\n\n27 Tucuita Mandaj Apunchijmi caita rurangapa yarishca, pita jarcanga? paipaj maqui chutashca can, pita huashaman tigrachinga?\n\n28 Acaz jatun mandaj huañushca huatapi cai villai carca.\n\n29 Ama cushijuichu, tucui Filistea, quiquinda chugrichijpa vara faquirishca caimanda; culebrapaj sapimanda áspid culebra llujshinga, paipaj mirai shuj rupajuj angashpa rij culebra canga.\n\n30 Huajchacunapaj callari churicuna micunga, minishtita charijcunapash manllai illa samanga; quiquinba sapita ninan yarjaihuan huañuchisha, quiquinba puchushcata pai huañuchinga.\n\n31 Huacai, Oh pungu; capari, Oh llacta; quiquin tucui Filistea, jacuyanshna canguichi; vichaimanda shamunga shuj cushni, pipash na pailla cangachu paipaj ricuchishca punllapi.\n\n32 Imatashi tigrachinga jatun llactacunapaj villaicunata apajcunaca? Apunchijca Siónda shayachirca, paipaj llactapuracunapaj huajchacunaca caipimi shuyanga.\n\n", "2-ne 25": "[center][font_size=26]25 Capítulo[/font_size][/center]\n\n[i]Nefi cushijun na pandaipi—Isaíaspaj achil villashcacuna tucuri punllacunapi yuyaipi chasquinga—Judíocuna Babiloniamanda tigramunga, Mesíasta cruzpi chacatanga, caiman chaiman shitai tucushca llaquichi tucushcapash canga—Paicuna cutinlla apamui tucushca canga imaura paicuna Mesíaspi crijpi—Pai callari shamunga sujta patsaj huatacuna Lehi Jerusalénda saquishca jipa—Nefitacuna Moiséspaj catichunbacha saquishcacunata alichin Cristopi crin, pimi Israelpaj Achil. Nara 559–545 C.Ñ.[/i]\n\n1 Cunan ñuca, Nefi, ashata cai shimicunamanda parlasha imatami ñuca quilcashcani, chaicunata Isaíaspaj shimihuan parlashca can. Riqui, Isaías parlarca tauca cuzascunata maijan shinlli carca yuyaipi chasquingapa ñuca llactapuracunapa; imashpa paicuna na yacharcachu Judíocunapi achil villachina laya.\n\n2 Imashpa Ñuca, Nefi, na yachachishcani tauca cuzascunata Judíocunapaj layapi; paicunapaj rurashcacunaca yanallapaj ruranacuna carca, paicunapaj ruraicunaca millanayaipaj ruraicuna carca.\n\n3 Chaimanda, ñuca quilcani ñuca llactapuracunaman, tucui picunami chasquinga cunanmanda jipa cai cuzascunata imatami ñuca quilcani, paicuna Diospaj ricushpa chasquichinacunata yachai ushanga, tucui jatun llactacunaman shamujta yachachun, imashna pai parlashca shimimanda.\n\n4 Chaimanda, Uyaichi, Oh ñuca llactapuracuna, picunami canguichi Israelpaj huasi, rinrita cui ñuca shimicunaman; Isaíaspaj shimicuna na cangunapaman punchalla canllu, shina cajpipash na pandai punchalla can tucui picunami achil villachinapaj espírituhuan jundashca cajcunapa. Ashtahuangari ñuca shuj achil villaita cuni, ñucapi caj espírituhuan; chaimanda ñuca achil villachigrini na pandai punchalla cai ñucahuan cashca imaura Jerusalénmanda ñuca taitahuan shamushcamandapacha; riqui, ñuca alma cushijun ñuca llactapuracuna na pandai punchalla caipi, paicuna yachajui ushachun.\n\n5 Ari, ñuca alma Isaíaspaj shimicunapi cushijun, Jerusalénmanda shamurcani, Judíocunapaj cuzascunata ñuca ñavicuna ricushca can, ñuca yachani Judíocunaca yuyaipi chasquirca achil villachijcunapaj cuzascunata, na tianllu shuj llactapuracuna yuyaipi chasquishca imata Judíocuna parlashcata paicunashna, na caimanda paicuna yachajushca carca Judíocunapaj cuzascunata paicunapaj laya.\n\n6 Ashtahuangari riqui, ñuca, Nefi, na yachachishcani ñuca huahuacunata Judíocunapaj layata; ashtahuangari riqui, ñucamandallata Jerusalénpi causashcani, chaimanda ñuca lado muyundi llactacunamanda yachani; ñuca huahuacunaman ashata villashcani Diospaj ricushpa chasquichinacunata, imacuna Judíocunapata yalishcata, ñuca huahuacunaman, tucui imata Isaías parlashca carca, chaicunata na ñuca quilcanichu.\n\n7 Ashtahuangari riqui, ñuca catini ñucapapacha achil villaicunahuan, ñucapaj na pandana punchallahuan; imapimi ñuca yachani runaca na pandaita ushan; shina cajpipash, punllacunapi Isaíaspaj achil villaicuna pactashca cajpi runacunaca ciertopacha yachanga, punlla imaura chaicuna yalijpi.\n\n8 Chaimanda, runacunapaj huahuacunapa valishca can, na shinachu yajcunapaca, ñuca parlasha paicunamanbacha, shimicunaca ñucapapacha llactapuracunamanlla cachun; ñuca yachaimanda caicuna paicunapa shuj jatun valishca canga tucuri punllacunapi; chai punllapica paicuna yuyaipi chasquinga; chaimanda, ñuca quilcashca paicunapa ali canga.\n\n9 Judíocunamanda imashna shuj miraicuna tucurishca can na ali ruraimanda, shinallata shuj miraimanda cutishuj miraicaman tucuchi tucushca paicunapaj na ali ruraicunamanda; nipipash na tucuchi tucushca cashcachu imaura Apunchijpaj achil villachijcuna villashca cashpaca.\n\n10 Chaimanda, paicunaman nishcami carca tucuchinacunamanda paicunapaman shamunata, ñuca taita Jerusalénda saquishca jipalla; shina cajpipash, paicunapaj shungucunata shinlli yachirca; ñucapaj achil villaihuan paicuna tucuchi tucushca carca picunami Babiloniaman apai tucushcacunalla na.\n\n11 Cunan caita ñuca parlani espíritu ñucapi caimanda. Masqui paicuna apai tucushcamanda cutin tigramujpipash, Jerusalénpaj alpata charin; chaimanda, paicuna cutinlla apamui tucushca canga cutin paicunapa chasquina alpaman.\n\n12 Ashtahuangari, riqui, paicuna macanajuicunata charinga, ninan macanajuicuna shamugrin ninajujta; imaura punlla shamunga Taitapaj Shujlla Churi, ari, jahua pachapaj alpapash Taita, paicunaman aichapi ricurimunga, riqui, paicuna na cringa, paicunapaj na ali ruraicunamanda, paicunapaj shinlli shungucunamanda, paicunapaj cungacunapash na cuyurijcuna caimandapash.\n\n13 Riqui, paicuna paita cruzpi chacatanga; pai shuj utujupi quimsa punllacunata churashca jipa pai huañuimanda causaringa, paipaj alascunapi jambinahuan; tucui paipaj shutipi crishpaca Diospaj reinopi quishpirishca can. Chaimanda, ñuca alma cushijun paimanda achil villachishpa, paipaj punllata ñuca ricushca cani, ñuca shungu paipaj achil shutita jatunyachin.\n\n14 Riqui yalishca jipa Mesías huañuimanda causarishca jipa, paipaj llactapuracunaman ricurishca cashpa, paipaj shutipi cringapa munajcunaman, riqui, Jerusalén cutin tucuchishca canga; ay picunami macanajun Dios-huan paipaj iglesiapaj llactapuracunahuanbash.\n\n15 Chaimanda, Judíocuna tucui jatun llactacunaman caiman chaiman shitai tucushca canga; ari, Babiloniapash tucuchishca canga; chaimanda, Judíocuna cutishuj jatun llactacunahuan caiman chaiman shitai tucushca canga.\n\n16 Paicuna caiman chaiman shitai tucushca jipa, Apunchij Dios paicunata llaquichishpa shuj jatun llactacunahuan tauca miraicunata, ari, shuj miraimanda cutishuj miraiman paicunata Cristopi crichun yarichishca cangacaman, Diospaj Churi, shujpa juchacunamanda huañuna, cai can nimaipi tucuri tucui runacunapa—imaura punlla shamujpica paicuna Cristopi cringa, paipaj shutipi Taitata adoran, mapa illa shungucunahuan maillashca maquicunahuan, na shuj Mesíasta ashtahuan shuyan, shinashpa chai tiempo, punlla shamungami cai cuzascunata crinapacha minishtirishca canga.\n\n17 Apunchijca cutin maquita chutanga paipaj llactapuracunata cutinlla apamungapa paicunapaj chingashca urmashca caimanda. Chaimanda, pai rurashpa catinga shuj juyaillapacha rurai shuj juyailla ricurinatapash runacunapaj huahuacunaman.\n\n18 Chaimanda, paicunaman paipaj shimicunata apamunga, chai tucuri punllapi chai shimicuna paicunata ricushpa chasquichinga, caicuna cushca can paicunata crichingapa ciertopacha Mesíasta, pitami paicuna na cazurca; crichingapapash ama shuyachun ashtahuan shuj Mesías shamunata, shujca na shamungachu, na cashpa shuj na ciertopacha Mesías llactapuracunata pandachingapa; achil villachijcuna parlarca shujlla Mesías tiajta, chai Mesíasmi Judíocunahuan na cazui tucunga.\n\n19 Achil villachijcunamanda shimicunahuan, Mesías shamun sujta patsaj huatacuna jipa ñuca taita Jerusalénmanda llujshishca punllamanda; achil villachijcunamanda shimicunahuan, Diospaj ángelpaj shimicunahuanbash, paipaj shutica cangami Jesucristo, Diospaj Churi.\n\n20 Cunan, ñuca huauquicuna, ashtahuan punchalla parlashcani canguna na pandai ushachun. Imashna Apunchij Dios causan Israelcunata llujchimurca Israelta Egipto llactamanda, Moisésman ushaita curca pai jatun llactacunata jambichun paicuna venenoso serpientecunahuan picai tucushca jipa, pai jatarichishca serpienteta ricujpi, paiman ushaita curcapash rumita huajtajpi yacu llujshimuchun; ari, riqui cangunaman ninimi, imashna cai cuzascuna na llulla can, shinami Apunchij Dios causan, na tianllu cutishuj shuti jahua pachapi cushca, caica Jesucristollami, chaimanda ñuca parlashca cani, paimandami runacuna quishpirishca caita ushanga.\n\n21 Chaimanda, Apunchij Dios ñucaman nishcapacha caimanda, cai ñuca quilcashca cuzascunaca alchishpa charishca canga na chingangapash, ñuca cati aillucunaman chasquichishca canga, shuj miraimanda cutishuj miraiman, Joséman nishcapacha pactashca cachun, paipaj cati aillucunaca imaurapash na huañungachu imaura cai alpa tiangacaman.\n\n22 Chaimanda, cai cuzascuna ringa shuj miraimanda cutishuj miraiman imaura cai alpa tiangacaman; Diospaj munashca munaihuan; jatun llactacuna paicuna charinajujcunaca ricushpa chasquichishca canga imashna quilcashca shimicunahuan.\n\n23 Ñucanchi ruranchi utsia mascashpa quilcangapa, ñucanchi huahuacunata crichingapa, ñucanchi huauquicunatapash, Cristopi crichun, Dios-huan ali tucushca cachun; imashpa ñucanchi yachanchi ninan juyaihuan quishpirishca canchi, tucui ñucanchi rurai ushashcata rurashca jipa.\n\n24 Masqui Cristopi crishpapash, Moiséspaj catichunbacha saquishcacunata alichinchi, na shaijushpa Cristopi shuyanchi, imaura catichunbacha saquishcacuna pactashca cangacaman.\n\n25 Caipami catichunbacha saquishcacuna cushca cashca; chaimanda catichunbacha saquishcacuna ñucanchipaca huañushca can, Cristopi ñucanchi femanda causachishca canchi; shina cashpapash ñucanchica catichunbacha saquishcacunata alichinchi rurachunbacha saquishcacunamanda.\n\n26 Ñucanchica Cristomanda parlanchi, Cristopi cushijunchi, Cristomanda yachachinchi, Cristomanda achil villachinchi, quilcanchi ñucanchi achil villachijcuna laya, ñucanchi huahuacuna yachai ushachun maiman rinata mascashpa paicunapaj juchacunata anchuchichun.\n\n27 Chaimanda, ñucanchi parlanchi catichunbacha saquishcacunamanda ñucanchi huahuacuna yachai ushachun catichunbacha saquishcacuna ñana catijta; paicuna, ñaupaman ricuchun chai causaita maijan Cristopi can, yachachun imapa catichunbacha saquishcacunata cushca cashcata. Cristopi catichunbacha saquishcacuna pactashca jipa, paicunapaj shungucunata ama shinlliyachichun imaura catichunbacha saquishca na catishpa tucurina cana cajpi.\n\n28 Cunan riqui, ñuca llactapuracuna, canguna canguichi shuj shinlli shungu llactapuracuna; chaimanda, parlashcani cangunaman ashtahuan punchalla, canguna ama panda yuyaipi chasquinguichi. Ñuca parlashca shimicunaca canga shuj testimonio cangunapaj contra; caicuna tucui can maijan runaman ali ñanda yachachingapa; ali ñanga can Cristopi crina na paita na ninapash; paita na nishpaca achil villachijcunatapash catichunbacha saquishcacunatapash na ninajunguichichu.\n\n29 Cunan riqui, cangunaman nini ali ñanga canmi Cristopi crina, na paita na nina; Cristoca Israelpaj Achil can; chaimanda paipaj ñaupapi urai cumurina canguichi, paita adoranapash tucui ushaihuan, yuyaihuan, shinlli caihuanbash, tucui almahuan; shinashpa nimamanda na shitai tucunguichichu.\n\n30 Shinapacha, ima minishtirishca cangacaman, ruranacunaca alichinapacha canguichi Diospaj ordenanzacunatapash imaura Moisésman cushca catichunbacha saquishca pactachishca cangacaman.\n\n", "2-ne 26": "[center][font_size=26]26 Capítulo[/font_size][/center]\n\n[i]Cristo Nefitacunata achil yachachinga—Nefi paipaj llactapurapaj tucuchinata jipacanata ricun—Paicuna alpamanda parlanga—Gentilcuna yanga iglesiacunata ruranga pacalla tandanajunacunatapash—Apunchijca runacunata supercheríacunata na saquin rurachun. Nara 559–545 C.Ñ.[/i]\n\n1 Cristo huañuimanda causarishca jipaca cangunaman pai ricurimuringa, ñuca huahuacuna, ñuca juyashca huauquicuna; shimicunaca pai imatami parlanga catichunbacha saquishcami canga chaicunata ruranguichi.\n\n2 Riqui, cangunaman nini ñuca ricushcani tauca miraicuna yalinga, jatun macanajuicuna tianga ñuca llactapura fiñanajuicuna.\n\n3 Mesías shamushca jipa paipaj nacirina señalcuna ñuca llactapuracunaman cushca canga, paipaj huañui causarinapash; chai punlla na alita rurajcunapa jatun manllanayai canga, paicuna huañunga; paicuna huañunga achil villachijcunata, santocunatapash llujchishpa cachaimanda, paicunata rumihuan macanbash huañuchinbash; chaimanda santocunapaj yahuar alpamanda caparin, Diospaman vitsianga paicunapaj contra.\n\n4 Chaimanda, tucui picunami jariyashcacuna caj, na alita rurajcunapash, punlla shamun paicuna rupachishca canga, Tucuita Mandaj Apunchij nin, paicuna jupashna canga.\n\n5 Achil villachijcunata, santocunatapash huañuchijcunata, alpa ucu ucucunaman langanga, Tucuita Mandaj Apunchij nin; urcucunapash pambanga, acapanacuna apanga, huasicuna paicunapaj jahuapi urmanga ñutungapash cutashca alpaman tigrachinga.\n\n6 Paicuna ricuj shamui tucushca canga culun nijcunahuan, punchapamba micha shitaicunahuan, alpamama cuyuicunahuan, tucui laya tucuchicunahuanbash, paicunahuan Apunchijpaj fiñai nina japirishca canga, paicuna jupashna canga, punlla shamujca tucuchinga, Tucuita Mandaj Apunchij nin.\n\n7 Oh nanai, ñuca almapaj jatun llaqui ñuca llactapuracuna huañushpa chingachimanda! Ñuca, Nefi, ricushcani, Apunchijpaj ñaupapi ñalla ñalla ñucata tucuchin; ashtahuangari ñuca Diosta mañana cani: Quiquinba ñangunaca alimi can.\n\n8 Ashtahuangari riqui, alita rurajcuna achil villachijcunapaj shimicunata uyajcuna, paicunata na tucuchijcuna, ashtahuangari Cristopi shuyan na shaijushpa señalcunata ricuchishcacunamanda, masqui tucui na ricunayachishpa catijpipash—riqui, paicunami na huañunga.\n\n9 Ashtahuangari Ali Ruranapaj Churica paicunapaman ricurimunga; paicunata jambinga, paihuan sumaj causaita charinga, quimsa miraicuna yalingacaman, tauca chuscu miraimanda alita rurashpa huañushca canga.\n\n10 Imaura cai cuzascuna yalishca cajpica shuj ñapash tucuchina ñuca llactapuracunaman shamunga; masqui ñuca almapaj nanaicunamanda, caita ricushcani; chaimanda, ñuca yachani cai yalinga; paicunamandallata yangapa jaturinga; paicunapaj jariyaipa, juizu illacunapaj alicachishca canaca tucuchinata chasquinga; ayaman mingarimanda yanallapaj ruranacunata ajllaimanda michapa randi, caimanda paicuna ucu pachaman ringami.\n\n11 Apunchijpaj Espírituca runahuan na macanajunshna punllan punllan catijungallachu. Imaura Espíritu runahuan macanajunshna ñana catijpica chaica ñapash tucuchina shamunga, cai ñuca almata llaquichin.\n\n12 Imashna ñuca parlarcani Judíocunata crichingapa, Jesús ciertopacha Cristo can, cai minishtirishca can Gentilcunapash crichun Jesús Cristo cajta, Mana Tucurina Dios;\n\n13 Paica ricurimungami tucui picunaman paipi crin, Espíritu Santopaj ushaihuan; ari, shujllangaman jatun llactaman, reinoman, shimi rimaiman, llactapuracunamanbash, jatun juyailla ruraita ricuchinacuna rurashpa, señalcuna juyailla ricurinacunapash, runacunapaj huahuacunaman paicunapaj femanda.\n\n14 Ashtahuangari riqui, cangunaman achil villani tucuri punllacunamanda; punllacunamanda imaura Apunchij Dios runacunapaj huahuacunaman cai cuzascunata ricuchinga.\n\n15 Jipaman ñuca cati aillucuna ñuca huauquicunapaj cati aillucunapash na crishpa asha asha chingaringa, Gentilcunahuan chugrichishca canga; ari. Apunchij Dios paicunata muyundi jarcashpa shayarishpaca, chaupipi churashpa baluartehuan, paicunata jarcanacunata shayachishpa; chai paicuna alpacaman llaquichi tucushca jipa, paicuna ñana tiangacaman, shina cashpapash ali rurajcunapaj shimicunaca quilcashca canga, fielcunapaj achil mañaicuna uyashca canga, tucui picunami na crishpa asha asha chingarishcacuna na cungai tucushcacuna cangachu.\n\n16 Picunami tucuchi tucushcacunaca alpamanda parlanga, paicunapaj shimicuna alpamanda alillaguta parlanga, paicunapaj shimi cangami shuj rijsi espíritushnalla; Apunchij Dios paiman ushaita cunga, chaicunamanda alillaguta parlachun, alpamanda cai can laya; paicunapaj shimicuna alpamanda alillaguta parlanga.\n\n17 Apunchij Diosca shina nin: Quilcangami paipura rurashca cuzascunata, quilcashca shuj quilcaipi sellashca canga, picunami na crishpa asha asha chingarishcacuna na charingachu, paicuna Diospaj cuzascunata tucuchingapa mascaimanda.\n\n18 Chaimanda, picuna tucuchishcacuna carca shinallata ñapash tucuchi tucurca; paicunapaj ashtacapacha tandanajushca manllanayaicunaca tucurina ujshashna canga—ari, Apunchij Diosca shina nin: Cai cangami jaicamanda, ñapash—\n\n19 Yalishca jipa, picunami na crishpa asha asha chingarishcacuna Gentilcunapaj maquihuan chugrichishca canga.\n\n20 Gentilcunaca vichai alsarishca canga paicunapaj jariyai ñavicunapi, nitijashca can, paicunapaj jatun nitijachijmanda, paicuna huasichishca tauca iglesiacunata; shina cajpipash, Diospaj ushaita juyailla ruraita ricuchinacunatapash yangapi churan, yachachin paicunapaj jatun yachaitalla paicunapaj yachajushcatalla, paicuna charijyangapa huajchacunapaj ñavita cutan.\n\n21 Tauca iglesiacuna huasichishca tian imacuna tangachin envidiacunaman, fiñachinajuicunamanbash, na alicunata rurachinamanbash.\n\n22 Pacalla tandanajunacunapash tian, punda punllacunapishnallata, ayapaj tandanajunacunamanda, paimi tucui cai cuzascunapa shayachij; ari, huañuchinapaj shayachij, yanallapaj ruranacunapash; ari, pai apan shuj lino cabiahuan huatashpa, imaura shinlli cabiahuan na tucurinacaman huatangacaman.\n\n23 Riqui, ñuca juyashca huauquicuna, cangunaman nini Apunchij Diosca na yanallapi ruranllu.\n\n24 Pai na imatapash ruranllu, cai alpapa ali canatalla ruran; cai alpata juyaimanda, paipaj causaita cungacaman, tucui runacunata paipaman apamungapa. Chaimanda, nipita pai na mandanllu paipa quishpichinata ama chasquichun.\n\n25 Riqui, pai caparinllu pitapash, nishpa: Anchurichi ñucapamanda? Riqui, cangunaman nini, Na; ashtahuangari pai nin: Ñucapaman shamuichi tucui alpa tucurinacunamanda, lecheta randi mishquitapash, culqui illa, precio illa.\n\n26 Riqui, pai mandarcachu pipash tandanajuna huasicunamanda llujshichun, nacashpaca adorana huasicunamanda llujshichun? Riqui, cangunaman nini, Na.\n\n27 Pai mandashcachu pipash paipaj quishpichinata ama chasquichun? Riqui cangunaman nini, Na; ashtahuangari pai tucui runacunaman carashca can; pai mandashca paipaj llactapuracunata paicuna tucui runacunata arrepentirinata nichun.\n\n28 Riqui, Apunchijca mandashcachu pipash paipaj alicaita ama chasquichun? Riqui cangunaman nini, Na; ashtahuangari tucui runacuna chai charinacunallata can caishupapash chaishupapash, pipapash na saquishca na canllu.\n\n29 Pai mandashca supercheríacuna ama tiachun; riqui, supercheríacunaca can runacunapa yachachichun paicunallata cai alpapaj micha cachun, paicuna charijyachun cai alpapaj alicachinatapash; ashtahuangari paicuna Sión ali canata na mascanllu.\n\n30 Riqui, Apunchijca na saquinllu cai cuzasta; chaimanda, Apunchij Diosca shuj rurachunbacha saquishcata cushca tucui runacuna caridadta charichun, chai caridad can juyai. Paicuna caridadta charina na cashpaca ima na canllu. Chaimanda, caridadta charishpaca, na saquingachu Siónpi ruraj runa huañuchun.\n\n31 Ashtahuangari Siónpi ruraj runaca Siónpa ruranga; culquipa rurashpaca tucuringami.\n\n32 Cutin, Apunchij Dios mandashca can runacuna ama huañuchichun; ama llullachun; ama shuhuachun; paicunapaj Apunchij Diospaj shutita ama yanga japichun; ama shujpa charishcata munachun, ama na alita rurachun; caishuhuan chaishuhuan ama fiñanajuchun, ama fornicacióncunata rurachun; cai cuzascunamanda nimaijanda na rurana, picuna caicunata rurashpaca tucuringami.\n\n33 Nimaijan cai na ali ruraicunaca na Apunchijpamanda shamun; pai ruran ima runacunapaj huahuacunapa ali canata; nimata na ruran runacunapaj huahuacunapa na pandana punchalla canata; pai cumbidan tucui paicuna shamuchun paipaj ali caita chasquichun; paipaman shamujcunata na jarcashpa saquinllu, yanata yurajtapash, esclavota libretapash, jarita huarmitapash; pai yarin Diosta na crijta; tucuimi Diospaca shinallata can, ishcandi Judíopash Gentilpash.\n\n", "2-ne 27": "[center][font_size=26]27 Capítulo[/font_size][/center]\n\n[i]Yanalla apostasíapash cai alpata quilpanga tucuri punllacunapi—Mormónpaj quilcashca michaman llujshinga—Quimsa ricujcuna quilcashcamanda testificanga—Ninan yachajushca runa ninga na lii ushani sellashca quilcashcata—Apunchijca shuj juyaillapacha rurai shuj juyailla ricurinatapash ruranga—Isaías 29-huan parijashpa ricui. Nara 559–545 C.Ñ.[/i]\n\n1 Ashtahuangari, riqui, tucuri punllacunapi, nacashpaca Gentilcunapaj punllacunapi—ari, riqui Gentilcunapaj jatun llactacuna Judíocunapash, ishcandi picunami cai pambaman shamunga picunami shuj pambacunapi cajcunapash, ari, tucui cai alpapaj pambacunapi, riqui, paicuna machanga na ali ruraicunahuan tucui millanayai layacunahuanbash—\n\n2 Imaura punlla shamujpi paicuna ricuj shamui tucushca canga Tucuita Mandaj Apunchijhuan, culun nijcunahuan alpamama chujchuicunahuanbash, shuj jatun bullahuanbash, ninan tamiahuanbash, ninan huairahuanbash, rupajuj illachingapa ninahuanbash.\n\n3 Siónhuan macanajuj tucui jatun llactacunaca, paita llaquichijca, tuta achil muscuipaj shuj muscui laya canga; ari, cai paicunapaj canga, shuj yarjai muscujuj runashna, riqui pai micun ashtahuangari rijcharijpica paipaj alma chusha can; shuj yacunayachishca muscujuj runashna, riqui pai ufian ashtahuangari rijcharijpica riqui pai irqui can, paipaj alma micunayaita charin; ari, shinami canga tucui jatun llactacunapaj ashtacapacha tandanajushca Siónpaj Urcuhuan macanajujcunaca.\n\n4 Riqui, tucui canguna na ali rurajcuna, cangunallata saquichi manllarichipash, shinlli caparinguichi, caparishpa mañanguichipash; ari, machashca canguichi ashtahuangari na vinohuan, urmangapashna tucunguichi ashtahuangari na shinlli ufianahuan.\n\n5 Riqui, Apunchijca cangunapi jichashca ninan puñuipa espírituta. Riqui, cangunapaj ñavicunata vichashcanguichi, achil villachijcunata na cazushcanguichi; mandajcunatapash, videntetapash pai pacashca cangunapaj na ali ruraicunamanda.\n\n6 Yalishca jipa Apunchij Dios michaman llujchimunga cangunaman shuj quilcashcapaj shimicunata, chai shimicunaca puñunajujcunapaj shimicuna canga.\n\n7 Riqui quilcashcaca sellashca canga; quilcashcapica Diospamanda shuj achil ricuchishca canga, cai pacha callarimanda tucurinacaman.\n\n8 Chaimanda, cuzascuna sellashca caimanda, sellashca cuzascuna na cushca canga na alita rurashca punllacunapi llactapuracunapaj millanayaicunapash. Chaimanda quilcashcata paicunamanda alichishca canga.\n\n9 Ashtahuangari quilcashcata shuj runaman cushca canga, pai cunga quilcashcapaj shimicunata, chaicunaca alpapi puñunajujcunapaj shimicuna can, pai shujman cunga cai shimicunata;\n\n10 Ashtahuangari sellashca shimicuna na cushca cangachu, quilcashcatapash na cungachu. Quilcashcataca Diospaj ushaihuan sellashca canga, sellashca achil ricuchishcata quilcashcapi alichishca canga imaura Apunchijpaj paipaj propio punllacaman; riqui, paicuna tucui cuzascunata achil yachaj chayachinga cai pacha rurashcamanda tucurinacaman.\n\n11 Punlla shamungami quilcashcapa shimicuna sellashca cashcacuna huasi jahuacunapi liishca canga; chaicuna Cristopaj ushaihuan liishca canga; tucui cuzascuna runacunapaj huahuacunaman achil yachaj chayachishca canga, imacuna paicunahuan na tiashcacuna, imacuna tianapash cai alpa tucurinacaman.\n\n12 Chaimanda, punlla imaura quilcashca cushca cajpi runaman pimanda parlashcani, quilcashca pacashca canga cai alpapaj ñavimanda, pipaj ñavipash na ricungachu quimsa ricushcata nijcunalla caita ricunga, Diospaj ushaihuan, ashtahuanbash piman quilcashcata cushcamanda; paicuna testificanga quilcashca ciertopachata chaipi tiaj cuzascunatapash.\n\n13 Ashtahuan shujcuna na ricungachu, huaquinlla imashna Diospaj munaihuan, paipaj shimicunata runacunapaj huahuacunaman testimoniota cungapa; Apunchij Diosca nishca can fielcunapaj shimicunaca parlanga cai cashcashnalla huañushcacunamanda.\n\n14 Chaimanda, Apunchij Dios catinga quilcashcapaj shimicunata michaman llujchishpa; pai munashca tauca ricushcata nijcunapaj shimicunapi paipaj shimi nishcata churanga; ay pimi Diospaj shimi nishcata na cazuj!\n\n15 Ashtahuangari riqui, yalishca jipa Apunchij Dios ninga pimanmi quilcashcata cunga: Japi cai shimicuna na sellashcacunata caicunata shujman cui, ali yachajushcaman ricuchichun, nishpa: Caita lii, quiquinda achil mañani. Ali yachajushca ninga: Quilcashcata caiman apamui, ñuca liisha.\n\n16 Cunan, cai pachapaj ali caipa charijyangapapash paicuna caita nin, na Diospaj punchapamba caipa.\n\n17 Runaca ningami: Ñuca na quilcashcata apamui ushani, cai sellashca can.\n\n18 Ali yachajushcaca ninga: Ñuca caita na liita ushani.\n\n19 Chaimanda yalishca jipa, Apunchij Diosca quilcashcata cutin apanga chaipi tiaj shimicunatapash na ali yachajushcaman; runa na ali yachajushca ninga: Ñuca na ali yachajushca cani.\n\n20 Apunchij Dios paita ninga: Ali yachajushcacuna na caicunata liingachu, paicuna caicunata na cazushca can, ñuca ushani ñucapaj ruranata ruraita; chaimanda quiquin liingui shimicunata imata ñuca cugrini.\n\n21 Ama tacarichu cuzascuna maijan sellashca can, ñuca ricuchisha ñucapaj propio punllapi; runacunapaj huahuacunaman ricuchisha ñuca ushajta ñucapaj ruranata ruraita.\n\n22 Chaimanda, imaura shimicunata ñuca mandashcata liishca cajpi, quiquinman nishcapacha ricushcata nijcunatapash chasquijpi, shinashpa quilcashcata cutin sellangui, ñuca munaicunapa pacangui, ñuca alchishpa charisha shimicunata imata quiquin na liishcata, ñuca jatun yachaipi runacunapaj huahuacunaman tucui cuzascunata achil yachaj chayachingacaman.\n\n23 Riqui, ñuca Dios cani; ñuca cani shuj Dios juyailla ruraita ricuchijpaj; cai alpaman ricuchisha ñuca paillata cani, caina, cunan, imaurapash na tucurinacaman; runacunapaj huahuacunaman na rurani ashtahuangari paicunapaj femanda.\n\n24 Cutin yalishca jipa Apunchijca ninga shimicunata liijman piman cushca canga:\n\n25 Shinapacha cai llactapuracuna quimirihuan paicunapaj shimicunahuan, paicunapaj shimicaracunahuan alicachihuan, ashtahuangari paicunapaj shungucunata ñucapamanda caruyachishca can, paicuna ñucata manllan chaicuna runacunapaj mandaicunamanda yachachishca can—\n\n26 Chaimanda, ñuca catisha rurashpa shuj juyaillapacha ruraita cai llactapuracunapi, ari, shuj juyaillapacha rurai shuj juyailla ricurinatapash, yachajcunapacha canchi yajcuna ali yachajushcacunapaj jatun yachaicunapash huaglinga, ali yuyaita charijcunapaj yuyaipi chasquishcacuna pacajushca canga.\n\n27 Ay maijanguna paicunapaj pacalla ruranata Apunchijpamanda pacangapapacha munajcuna! Paicunapaj ruraicuna yanallapimi can; paicuna nin: Pita ñucanchita ricun, pita ñucanchita rijsin? Paicuna ninbash: Ciertopacha, jahuapi quiquinba rurai cuzascunata ucuman tigrachina manda, rurana turushna yashca canga. Ashtahuangari, paicunaman ricuchisha, Tucuita Mandaj Apunchij nin, ñuca rijsini tucui paicunapaj ruraicunata. Paipaj maquihuan rurashca ningacha, pai na rurahuarcachu? Nacashpa llambuchishpa rurashca rurajta ningachu, pai na yuyaipa chasquinata charinllu?\n\n28 Ashtahuangari riqui, Tucuita Mandaj Apunchij nin: Runacunapaj huahuacunaman ricuchisha cunamanda ashalla punllapi Líbano shuj ali fucuj pambaman tigranga; ali fucuj pambaca shuj sachami canga.\n\n29 Chai punllapi rinrihuan na uyajpash quilcashcapaj shimicunata uyanga, ñausapaj ñavicunapash yanamanda yanalla ucumanda ricunga.\n\n30 Mansocunapash miranga, paicunapaj cushijui Apunchijpi canga, runacunahuan huajchacunapash Israelpaj Achilpi cushijunga.\n\n31 Chaimandami imashna Apunchij causan paicuna ricunga manllanayai caj yangaman tigrachishca can, asishpa ricujca tucuchishca can, tucui na ali ruraicunapa mascajcuna anchuchi tucushcacuna can;\n\n32 Picuna shuj runata shuj shimimanda pandata rurachin, pungupi rimashpa tucuchijujta shuj huatanata mandan, ali rurajta shuj ladoman churan shuj yanga cuzasmanda.\n\n33 Chaimanda, Apunchijca shina nin, pimi Abrahamda jatun causachirca, Jacobpaj huasimanda nin: Jacob cunan ama pingai tucushca canga, paipaj ñavipash na quillulla tigranga.\n\n34 Ashtahuangari imaura pai paipaj huahuacunata ricujpi, ñuca maquicunapaj ruraita, paipaj chaupipi ñuca shutita achilyachinga, Jacobpaj Achilta achilyachingapash, Israelpaj Diosta manllanga.\n\n35 Espíritupi pandashcacunapash shamunga yuyaipi chasquinaman, na cazushcacunapash na llulla yachajuicunata yachajungapa.\n\n", "2-ne 28": "[center][font_size=26]28 Capítulo[/font_size][/center]\n\n[i]Tauca llulla iglesiacuna tucuri punllacunapi shayachishca canga—Paicuna yachachinga llulla, yanga, juizu illa yachajuicunata—Apostasía ashtacapacha tianga llulla yachachijcunamanda—Aya runacunapaj shungucunata ninanda millayachinga—Pai yachachinga tucui laya llulla yachajuicunata. Nara 559–545 C.Ñ.[/i]\n\n1 Cunan, riqui, ñuca huauquicuna, cangunaman parlashcani, Espíritu tangajpi; chaimanda, ñuca yachani ciertopacha caicuna yalinga.\n\n2 Cuzascuna quilcashca canga chai quilcashca runacunapaj huahuacunaman jatun valishca canga, ashtahuanbacha ñucanchi cati aillucunapa, paicuna Israelpaj huasipaj shuj puchu can.\n\n3 Cai yalishca jipa chai punllapi shayachishca iglesiacunaca, na Apunchijman, imaura shuj ninga cutishujman: Riqui, ñuca, ñuca Apunchijpaj cani; cutishujcunapash ninga: Ñuca, ñuca Apunchijpaj cani; shujllangaman maijan iglesiacunata shayachishcacuna shina ninga, na Apunchijman—\n\n4 Paicuna fiñanajunga caishuhuan chaishuhuan; paicunapaj sacerdotecuna fiñanajunga caishuhuan chaishuhuan, paicuna yachachinga paicunapaj yachajushcacunahuan, Espíritu Santota na nin, pimi ima ninata villan.\n\n5 Paicuna Diospaj ushaita na nin, Israelpaj Achilta; paicuna llactapuracunaman nin: Uyaichi ñucanchita, uyaichi ñucanchi yachachishcata; riqui cunan Dios na tianllu, Apunchijca Jatun Causachijca paipaj ruraita tucuchishca can, paipaj ushaita runacunaman cushca can;\n\n6 Riqui, uyaichi ñuca yachachishcata; Apunchijpaj maquihuan juyailla ruraita ricuchishca tianmi nijpica, ama cringuichichu; cai punllaca pai shuj Dios juyailla ruraita ricuchijpaj ñana canllu; paipaj ruraita tucuchishca can.\n\n7 Ari, tauca nijcuna tianga: Micuichi, ufiachi, cushijuichi, cayaca ñucanchi huañugrinchi; alimi cashunchi.\n\n8 Tauca nijcunapash tianga: Micuichi, ufiachi, cushijuichi; shina cashpapash, Diosta manllai—pai alipi llujchinga shuj uchilla juchata rurajpi; ari, ashata llullai, shimicunahuan shujcunata umachi, quiquingunapaj ladolla causajcuna urmachun huaicuta rurai; caipica na jucha tianllu; tucui cai cuzascunata ruraichi, cayapa ñucanchi huañushunchi; shina culpayucuna cajpica, Dios ñucanchita huaquin astita cunga, tucurijpica Diospaj reinopi quishpirishca cashun.\n\n9 Ari, tauca tianga cashna layapi yachachinga, llulla, yanga juizu illa yachajuicunata, paicunapaj shungucuna yapa jariyashcacuna canga, paicunapaj pacalla ruranata Apunchijpamanda pacangapapacha munanga; paicunapaj ruraicuna yanallapi canga.\n\n10 Santocunapaj yahuarca alpamanda caparinga paicunapaj contra.\n\n11 Ari, tucuicuna ñanmanda llujshishca can; huaglishcacuna can.\n\n12 Jariyaimanda, llulla yachachijcunamanda, llulla yachajuicunamanda, paicunapaj iglesiacuna huaglimushca can, vichai alsarishcacuna can; paicuna jariyaimanda punguishcacunashna can.\n\n13 Huajchacunata shuhuan paicunapaj fino achil pushtucunamanda; huajchacunata shuhuan paicunapaj fino churajunacunamanda; shungupi mansocunata huajchacunatapash na ricunayachishpa catin, paicuna jariyaimanda punguishcacunashna can.\n\n14 Paicuna shinlli shungucuna jahuamanda ricunajujcuna; ari, jariyaimanda, na alita ruraicuna, millanayaicuna, fornicacióncuna, tucuicuna chingangapa rishca, huaquinlla na chingashca, picuna Cristopaj humilde discípulocuna can; shina cashpapash, paicuna pushai tucushca can, tauca viajecunapi pandata ruran imashpa runacunapaj yachachishcacunata yachajushca caimanda.\n\n15 Oh yachajcuna, ali yachajushcacuna, charijcuna, paicunapaj shungucuna yapa jariyaimanda punguishcashna cajcuna, tucui llulla yachajuicunata yachachijcuna, tucui fornicacióncunata rurajcuna, Apunchijpaj ali ñanda huaglichijcuna, ay, ay, ay paicuna canga, Tucui Ushaita Charij Apunchij Dios nin, paicuna ucu pachaman shitai tucushcacuna canga!\n\n16 Ay picuna alita rurajcunata ladoman churan yanga cuzasmandapash ima ali cajta plitujcuna, ninpash cai na imapash valinllu! Punlla shamungami Apunchij Dios cai pachapi causajcunata ñapash ricuj shamunga; chai punllapi paicuna na ali ruraicunapi yapata mirashcapica huañungami.\n\n17 Ashtahuangari riqui, cai alpapi causajcuna paicunapaj na ali ruraicunamanda millanayaicunamanda arrepentirijpica paicuna na tucuchishca cangachu, Tucuita Mandaj Apunchij nin.\n\n18 Ashtahuangari riqui, jatun millanayai iglesiaca, tucui alpapaj ramera, alpaman urmangapacha, caipaj urmaica jatunbacha canga.\n\n19 Ayapaj reino chujchungapacha, paipaj catijcunaca arrepentirina yuyaita rijchachinga, nacashpaca aya charinga paipaj mana tucurina huatanacunahuan, paicuna tangashca canga fiñangapa, tucuringapash;\n\n20 Riqui, chai punllapica pai ninanda millayachinga runacunapaj huahuacunapaj shungucunata, paicunata tangashca canga fiñachun imalla ali cajcunapaj contra.\n\n21 Shujcunata pai sumaj causaichi ninga, muspachishpa samachinga aichapi alicaihuanshna, paicuna ninga: Siónpi Tucui alimi can; ari, Sión ali mirarin, tucui alimi—ayaca paipaj almacunata shina llullan, alilla ricushpa paicunata ucu pachaman pushan.\n\n22 Riqui, shujcunata pandachin, paicunaman ucu pacha na tianllu nin; paicunaman ningapash: Ñuca na aya canichu, na tianllu—rinricunapi shina alillagu ninga, paipaj manllanayai huatanacunahuan japingacaman, chaimanda na cacharirina tianllu.\n\n23 Ari, paicuna huañuihuan japi tucushca can, ucu pachahuan; huañuipash, ucu pachapash, ayapash tucuicuna paipaj ushaipi urmashcacuna Diospaj jatun tiarina ñaupaman shamungapachami, ricushpa chasquichishca canga paicunapaj rurashcacunamanda, chaimanda paicunaman pushtuta alichishcaman ringapacha, shuj nina azufrepash cochamanbash, caica na tucurinata chari llaqui apana can.\n\n24 Chaimanda, ay pimi Siónpi samashca canga!\n\n25 Ay pimi caparin: Tucui alimi!\n\n26 Ari, ay pimi runacunapaj yachachishcacunata uyashca canga, Diospaj ushaitapash na nishca, Espíritu Santopaj dontapash!\n\n27 Ari, ay pimi nin: Ñucanchi ña chasquishca canchi, ashtahuan na minishtinchichu!\n\n28 Tucuripipash, ay tucui picuna chujchun, Diospaj ciertomanda fiñashcacuna can! Riqui, rumipi huasichishca caj cushijuihuan chasquinmi; pimi shuj tʼiyulla pushtupi huasichishca urmasha yashpa chujchun.\n\n29 Ay pimi ninga: Diospaj shimita chasquishca canchi, ñucanchi na ashtahuan Diospaj shimita minishtinchichu, ña yapalla charinchi!\n\n30 Riqui, Apunchij Diosca shina nin: Runacunapaj huahuacunaman cushami jila jila jahuapi, yachachishca yachachishca jahuapi, ashagu caipi ashagu chaipi; achilyachishcacuna canga maijanguna ñuca consejocunata uyajcuna, ñuca mandashcacunata rinrita mañachishpa uyan, paicuna jatun yachaita yachajunga; maijan chasquijmanga ashtahuan cusha; maijan nijcunaman: Ashtacata charinchi, charishcatapash quichushca canga.\n\n31 Llaquinayai can pimi shunguta runapi churaj, nacashpaca paipaj rigrata aichata ruran, runacunapaj yachachishcacunata uyan, paicunapaj yachachishcacuna Espíritu Santopaj ushaihuan cushca cajpilla ali canga.\n\n32 Ay Gentilcuna, Tucuita Mandaj Apunchij Dios nin! punllan punllan masqui ñuca rigrata chutashca casha, ñucata na nihuanga; shina cajpipash, ñuca paicunata ali caihuan casha, Apunchij Dios nin, paicuna arrepentirijpi ñucapaman shamujpi; ñuca rigra chutashca canga tucui punlla, Tucuita Mandaj Apunchij Dios nin.\n\n", "2-ne 29": "[center][font_size=26]29 Capítulo[/font_size][/center]\n\n[i]Tauca Gentilcuna Mormónpaj Quilcashcata na chasquinga—Paicuna ninga, Ñucanchi na ashtahuan Bibliata minishtinchichu—Apunchij tauca jatun llactacunata parlan—Pai ricushpa chasquichinga cai pachata quilcashcacunamanda caicunaca quilcashca canga. Nara 559–545 C.Ñ.[/i]\n\n1 Ashtahuangari riqui, tauca tianga—chai punlla imaura ñuca paicunahuan rurashpa catisha shuj juyaillapacha ruraita, ñuca yarisha pactachinacunata runacunapaj huahuacunahuan rurashcata, ñuca maquita chutasha catipi ñuca llactapuracunata tigrachimusha, picuna Israelpaj huasipami can;\n\n2 Ñuca yarichunbash nishcapachacunata imatami ñuca quiquinman Nefi rurarcani, quiquinba taitamanbash, ñuca yarishami canbaj cati aillucunata; canbaj cati aillucunapaj shimicunaca ñuca shimimanda llujshimunga canba cati aillucunaman; ñuca shimi caruman uyaringa cai alpa tucurinacaman, ñuca llactapuracunaman shuj bandera laya, picuna Israelpaj huasimanda can;\n\n3 Ñuca shimicuna caruman uyarimanda—tauca Gentilcunamanda ninga: Shuj Biblia! Shuj Biblia! shuj Bibliata charinchi, ashtahuan Biblia na tiai ushanllu.\n\n4 Ashtahuangari Apunchij Diosca shina nin: Oh juizu illacuna, paicuna charinga shuj Bibliata; Judíocunamanda llujshimunga, ñuca punda convenio llactapuracuna. Nachu pagui nin Judíocunata Bibliamanda imatami chasquin paicunamanda? Ari, caihuan Gentilcuna ima ningapa munan? paicuna Judíocunapaj llaquicunata yarinllu, ruraicunata, nanaicunata, ñucaman paicunapaj rurariajcunapash, quishpita Gentilcunaman apangapa?\n\n5 Oh Gentilcuna, Judíocunata yarishcachu canguichi, ñuca punda convenio llactapuracuna? Na; ashtahuangari paicunata llaquichishcanguichi, na ricunayachishcanguichi, paicunata na tigrachimungapa munanguichi. Ashtahuangari riqui, ñuca tigrachisha tucui cuzascunata cangunapa umacunamanllata; ñuca, Apunchij ñuca llactapuracunata na cungashcanichu.\n\n6 Oh juizu illa, ninguimi: Shuj Biblia, shuj Bibliata ñucanchi charinchi, na ashtahuan Bibliata minishtinchichu. Charinguichimanlla carca shuj Bibliata Judíocunamanda na cashpaca?\n\n7 Nachu yachanguichi jatun llactacunaca shujlla tiajmanda ashtaca tian. Nachu yachanguichi ñuca, Apunchij cangunapaj Dios, tucui runacunata rurashca can, ñuca yarini picuna jatun mama cocha islacunapi cajcunatapash; ñuca mandani jahua pachapi alpapipash; ñuca shimita runacunapaj huahuacunaman apamuni, ari, cai alpapaj tucui jatun llactacunatapash.\n\n8 Imashpata huasharimanguichi, ashtahuan ñuca shimita chasquingapa? Nachu yachanguichi ishcai jatun llactacunamanda testimonioca ñuca Dios cani ricushcata nijcuna can, ñuca yarini shuj jatun llactata cutishujtapash? Chaimanda, ñuca parlani chai shimicunatallata shuj jatun llactaman chaishumanbash. Imaura ishcai jatun llactacuna tandanajujpi ishcandi jatun llactacunapaj testimoniopash tandanajungapash.\n\n9 Caita rurani taucacunaman ricuchingapa ñuca paillata cani, caina, cunan, imaurapash na tucurinacaman; ñuca shimicunata villani ñuca munaimanda. Ama yaichichu shuj shimita parlaimanda, shujta na parlai ushani; ñuca rurai nara tucurinllu; na tucuringachu runa tucurijpipash, chai punllamanda na tucurinacaman.\n\n10 Chaimanda, shuj Bibliata charimanda na yanachu canguichi tucui ñuca shimicunata charinchi yashpa, na yanachu canguichipash ñuca na ashtahuan quilcachishcani.\n\n11 Tucui runacunata mandani, ishcandi lado indi llujshiju ladopi, indi huashajuj ladopipash, vichaipipash, uraipipash, jatun mama cocha islacunapipash, paicuna quilcanga ñuca parlashca shimicunata; quilcashcacuna chai quilcashca cajcunamanda cai alpata ricushpa chasquichisha, shujllangaman paipaj rurashcacunamanda, quilcashca cajcunamanda.\n\n12 Riqui, Judíocunaman parlasha chaita paicuna quilcanga; Nefitacunamanbash parlasha paicunapash quilcanga; Israelpaj huasipaj shuj tribucunaman parlasha, picunata caruman pushashcani, paicunapash quilcanga; tucui alpapaj jatun llactacunamanbash parlasha paicuna quilcanga.\n\n13 Yalishca jipa Judíocuna, Nefitacunapaj shimicunata charinga, Nefitacuna Judíocunapaj shimicunata charinga; Nefitacuna Judíocunapash Israelpaj chingashca tribucunapaj shimicunata charinga; Israelpaj chingashca tribucuna Nefitacunapaj Judíocunapaj shimicunatapash charinga.\n\n14 Yalishca jipa ñuca llactapuracuna, Israelpaj huasimandacuna can, tandanajushca canga paicunapaj huasipi paicunapaj charishca alpacunaman; ñuca shimipash shujllapi tandachishca canga. Ricurimushami ñuca shimirimashcacunahuan ñuca llactapuracunahuan macanajujcunaman, picunami Israelpaj huasimanda, ñuca cani Dios, ñuca conveniota rurashcani Abrahamhuan paipaj cati aillucunata na tucurinacaman yarishami nishpa.\n\n", "2-ne 30": "[center][font_size=26]30 Capítulo[/font_size][/center]\n\n[i]Achil tigrarishca Gentilcuna convenio llactapuracunahuan yupashca canga—Tauca Lamanitacuna Judíocunapash achil shimicunapi cringa munanayaicunapash canga—Israel cutinlla apamushca canga na alita rurajcunaca tucuchishca canga. Nara 559–545 C.Ñ.[/i]\n\n1 Cunan riqui, ñuca juyashca huauquicuna, cangunaman parlangapa munani; ñuca, Nefi, na saquishachu canguna Gentilcunata yali ali rurajcunami canchi yuyanajuchun. Riqui, Diospaj rurachunbacha saquishcacunata alichishpallami na tucuilla paicunashna tucuringuichi; cai parlashca shimicunamanda canguna na minishtinguichichu Gentilcuna tucuillapacha tucuchishca can yangapa.\n\n2 Riqui, cangunaman ninimi tauca Gentilcunamandami arrepentirishpa Apunchijpaj convenio llactapuracuna canga; tauca Judíocuna na arrepentirishpaca llujchishpa cachai tucushca canga; Apunchijca na conveniota ruranllu ashtahuangari maijan arrepentirijhuanlla paipaj churipi crijhuan, pimi Israelpaj Achil.\n\n3 Cunan, ñuca ashtahuan achil villachisha Judíocunamanda Gentilcunamandapash. Ñuca parlashca quilcashca llujshimushca jipa, Gentilcunaman quilcashca cajpica, sellashcapash Apunchijpaj munaipa, quilcashca shimicunapi tauca cringa; paicuna apanga ñucanchi cati aillucunapaj puchucunaman.\n\n4 Ñucanchi cati aillucunapaj puchucuna ñucanchita yachanga, imashna Jerusalénmanda shamushcata, paicuna punda Judío taitacunamanda miramushcacuna can.\n\n5 Jesucristopaj quishpiringapa villaicuna paicunaman villashca canga; chaimanda, paicuna cutinlla apamushca paicunapaj taitacunapa yachaiman, Jesucristopaj yachaimanbash, imami paicunapaj taitacunahuan tiarca.\n\n6 Shinashpa cushijunga; paicuna yachanga caica Diospaj maquimanda paicunapaj shuj achil yachi can; paicunapaj yanalla piji carashna paicunapaj ñavimanda urmai callaringa; tauca miraicuna paicunahuan nara yalijpi, paicuna mapa illa canga shuj munanayai llactapuracuna cashpalla.\n\n7 Yalishca jipa Judíocuna caiman chaiman picuna shitai tucushca can Cristopi cri callaringapash; paicuna tandanajui callaringa alpajahualla; tauca imashna Cristopi crijpi shuj munanayai llactapuraman tigranga.\n\n8 Yalishca jipa Apunchij Dios callaringa paipaj ruraita tucui jatun llactacunapi, reinocunapi, shimi rimaicunapi, llactapuracunapipash, paipaj llactapuracunata cai alpapi cutinlla apamunga.\n\n9 Ali caihuan Apunchij Dios huajchacunaman ricushpa chasquichinga, alpamanda mansocunamanda pactahuan rimai tucunga. Alpata chugrichinga paipaj shimipaj varahuan; paipaj shimicarapaj samaihuan na alita rurajcunata huañuchinga.\n\n10 Punllaca ñapash shamujun Apunchij Dios llactapuracunahuan shuj jatun shujman shujman tandanajuchinga, na alita rurajcunata pai tucuchinga; pai huacaichinga paipaj llactapuracunata, ari, shina na alita rurajcunata ninahuan tucuchina cashpapash.\n\n11 Ali ruranapash paipaj lomocunapaj chumbicuna canga, tucuita pactachinacuna paipaj riñóngunapapash chumbicuna.\n\n12 Shinashpa loboca llamaguhuan causanga; leopardoca huahua chivohuan sirijunga, chicohuan, huahua leónhuan huasipi charina animalhuan tandanajunga; shuj uchilla huahua paicunata pushanga.\n\n13 Huarmi huagra osahuan micunga; paicunapaj huahuacuna pacta siriringa; leónbash ujshata micunga buey laya.\n\n14 Chuchuju huahuapash áspidpaj utujupi pujllanga, chaira chuchu quichushca huahuapash paipaj maquita víboracuna causaj ucuman churanga.\n\n15 Paicuna na chugrichinga na tucuchingapash tucui ñuca achil urcupi; alpaca Apunchijpaj yuyaipi chasquishcacunahuan junda canga imashna yacucuna jatun mama cochata quilpanshna.\n\n16 Chaimanda, tucui jatun llactacunapaj cuzascunaca rijsichishca canga; ari, tucui cuzascuna runacunapaj huahuacunaman rijsichishca canga.\n\n17 Imapash na pacalla can ashtahuangari achil yachaj chayachingapa; yanallapaj rurana na tianllu ashtahuangari michapi ricuchina; imapash na sellashca can cai alpapi ashtahuangari safarishca canga.\n\n18 Chaimanda, tucui cuzascuna runacunapaj huahuacunaman achil yachaj chayachishca canga chai punllapi achil yachaj chayachishca canga; Satanás na ashtahuan ushaita charinga runacunapaj huahuacunapaj shungucunapi, ashtaca punllacunapi. Cunan, ñuca juyashca huauquicuna, ñuca shimirimaicunata tucuchini.\n\n", "2-ne 31": "[center][font_size=26]31 Capítulo[/font_size][/center]\n\n[i]Nefi nin imashpa Cristo bautizarishca cashcamanda—Runacuna Cristota catinapacha, bautizarishca cana, Espíritu Santota chasquina, tucurinacaman catiriashpaca quishpirishca cangapa—Arrepentimiento bautismopash pungu can quichiji angostopash chaquiñanman pushan—Mana tucurina causai shamun picunami bautismo jipa rurachunbacha saquishcacunata alichin. Nara 559–545 C.Ñ.[/i]\n\n1 Cunan ñuca, Nefi, achil villachicunata tucuchini, ñuca juyashca huauquicuna. Ñuca na quilcai ushanichu ashtahuangari huaquin cuzascunata, imata ñuca yachani ciertopacha yalinga; na quilcaita ushanichu ashtahuangari ñuca huauqui Jacobpaj huaquin shimicunata.\n\n2 Chaimanda, cuzascuna ñuca quilcashca shinalla ali cahuan, shinapash huaquin shimicunata parlanapacha cani Cristopaj yachajuicunata; chaimanda, ñuca cangunaman parlasha punchalla na pandanalla, ñuca achil villaicunapaj punchalla na pandanallahuan.\n\n3 Ñuca alma cushijun punchalla na pandanallapi; cashna laya Apunchij Diosca runacunapaj huahuacunaman ruran paipaj ruraita. Apunchij Diosca yuyaita punchallayachin; runacunaman parlan paicunapaj shimirimaicunapi, paicuna yuyaipi chasquichun.\n\n4 Chaimanda, canguna yarichun munani achil villachijmanda pitami Apunchij ricuchihuarca, pai Diospaj Llamaguta bautizanga, pimi cai pachapaj juchacunata anchuchinga.\n\n5 Cunan, Diospaj Llamagu, achil cashpata, minishtirca yacuhuan bautizashca canata, tucui ali ruranacunata pactachingapa, Oh shinaca, ashtahuanmari ñucanchicari minishtinchi, na achil caimanda, bautizarishca canata, ari, yacuhuanbash!\n\n6 Cunan, cangunata tapusha, ñuca juyashca huauquicuna, imashnata Diospaj Llamagu pactachirca tucui ali ruranacunata yacuhuan bautizarishca cashpa?\n\n7 Yachanguichichu pai achil cashcata? Ashtahuangari masqui pai achil cashpapash, pai ricuchirca runacunapaj huahuacunaman, aicha caimanda pimandallata Taitapaj ñaupapi humillarin, Taitaman testifican cazuj cangapa paipaj rurachunbacha saquishcacunata alichishpa.\n\n8 Chaimanda, pai yacuhuan bautizarishca jipa Espíritu Santo shuj palomashna paipaj jahuaman uriajumurca.\n\n9 Cutin, cai ricuchin runacunapaj huahuacunaman chaquiñan quichijita, pungupaj angostotapash, maitami paicuna yaicuna can, pai ali ricuchita churashca paicunapaj ñaupapi.\n\n10 Runacunapaj huahuacunaman nin: Ñucata catihuaichi. Chaimanda, ñuca juyashca huauquicuna, Jesústa catita ushanchichu, Taitapaj rurachunbacha saquishcacunata alichingapa munashca cashpalla?\n\n11 Taitaca nirca: Arrepentirichi, arrepintirichi, ñuca Juyashca Churipaj shutipi bautizarichi.\n\n12 Churipaj shimipash ñucapaman shamurca, nishpa: Maijan ñuca shutipi bautizarijmanga, Taitaca Espíritu Santota cunga, ñucamanshna; chaimanda, ñucata catihuaichi, cuzascunata ruraichipash imashna ñuca rurajta canguna ricushca canguichi.\n\n13 Chaimanda, ñuca juyashca huauquicuna, ñuca yachani Churita catishpaca, shungupaj tucui munaihuan, na nij tucushpa rurashpa Diospaj ñaupapi umachishpa, ashtahuangari ciertopacha munaihuan, cangunapaj juchacunamanda arrepentirishpa, Taitaman testificashpa canguna Cristopaj shutita apangapa munashca cashpa, bautismohuan—ari, catishpa cangunapaj Apunchijta cangunapaj Jatun Quishpichijta yacuman uriajushpa, paipaj shimi nishcashna, riqui, jipaman chasquinguichi Espíritu Santota; ari, jipaman shamun ninapaj bautismo Espíritu Santopatapash; jipaman ángelcunapaj shimirimaicunahuan parlai ushanguichi, Israelpaj Achilta caparishpa alicachichi.\n\n14 Ashtahuangari, riqui, ñuca juyashca huauquicuna, shinami Churipaj shimi shamuhuarca, nishpa: Cangunapaj juchacunamanda arrepentirishpa, Taitaman testificashpa ñuca rurachunbacha saquishcacunata alichingapa munashca cashpa, yacuhuan bautizarishpa, ninapaj bautismota Espíritu Santopatapash chasquishpa cashpa, parlai ushanguichi shuj mushuj shimirimaihuan, ari, ángelcunapaj shimirimaihuanbash, cai jipa na nihuajpica, na rijsishca cashparapash ali canguichiman carca.\n\n15 Ñuca uyarcani Taitapamanda shuj shimirimaita, nishpa: Ari, ñuca Juyashcapaj shimicunaca ciertopacha fielpachapash can. Pi tucurinacaman catiriashpaca, quishpirishca canga.\n\n16 Cunan, ñuca juyashca huauquicuna, caimanda ñuca yachani shuj runa tucurinacaman catiriashpaca, causaj Diospaj Churipaj ali ricuchita catishpa, pai quishpirita ushanga.\n\n17 Chaimanda, ruraichi ñuca nishca cuzascunata cangunapaj Apunchij cangunapaj Jatun Causachij ruranacunata ricushcacunata; caimandami ricuchihuashca, canguna yachachun maijan punguta yaicuna canguichi. Chai yaicuna punguca canmi arrepentimiento yacupi bautismopash; shinashpa shamun cangunapaj juchacunata anchuchi ninahuan Espíritu Santohuanbash.\n\n18 Shinashpa quichiji angostopash chaquiñanbi canguichi chai mana tucurina causaiman pushan; ari, cai punguta yaicushpaca; ari, Taitamanda Churimandapash rurachunbacha saquishcacunahuan rurashcanguichimi; Espíritu Santota chasquinguichi, pimi testifican Taitamanda churimandapash, pai rurashca nishcapachata pactachingapa, ñanman yaicujpica paita chasquingichimi.\n\n19 Cunan, ñuca juyashca huauquicuna, quichiji angostopash chaquiñanman yaicushpaca, tapungapa munaiman tucuichu rurashca can? Riqui, cangunaman nini, Na; cunangaman na chayamushcanguichu ashtahuangari Cristopaj shimimandalla, paipi shinlli fehuan, confiashpa tucuillapacha paipaj ali ruraicunapi pimi ushaita charin quishpichingapa.\n\n20 Chaimanda, atirishpa ñaupaman Cristopi shinlli catinapacha canguichi, shuj alipacha punchapamba shuyaita charishpa, Diosta juyaita tucui runacunatapash. Chaimanda, atirishpa ñaupaman catishpaca, Cristopaj shimita ninan munanayai jahuapi chasquishpa, tucurinacaman catiriashpa, riqui, Taita shina nin: Na tucurina causaita charinguichimi.\n\n21 Cunan, riqui, ñuca juyashca huauquicuna, ñanga caimi can; shuj ñan na tianllu shutipash jahua pacha urai cushca imamanda runa quishpirishca canga Diospaj reinopi. Cunan, riqui, cai Cristopaj yachajuicuna can, shujlla ciertopacha Taitapaj yachajui, Churipajpash, Espíritu Santopajpash, paicuna shuj Diosllami can, na tucurita charin. Shinacapashcachun.\n\n", "2-ne 32": "[center][font_size=26]32 Capítulo[/font_size][/center]\n\n[i]Ángelcuna parlan Espíritu Santopaj ushaihuan—Runacuna achil mañanapacha Espíritu Santomanda yachajuita chasquingapa. Nara 559–545 C.Ñ.[/i]\n\n1 Cunan, riqui, ñuca juyashca huauquicuna, ñuca yani cangunapaj shungucunapi ashtahuan aliguta yarinajunguichilla cai ñanman yaicushpa imatashi jipaman rurasha yashpa. Ashtahuangari, riqui, imashpata aliguta yarinajunguichi cai cuzascunata cangunapaj shungucunapi?\n\n2 Nachu yaringuichi ñuca nircani Espíritu Santota chasquishca jipaca ángelcunapaj shimirimaicunahuan parlai ushanguichita? Cunan, imashna ángelcunapaj shimirimaicunahuan parlai ushanguichi Espíritu Santohuan cai caimandalla?\n\n3 Ángelcuna parlan Espíritu Santopaj ushaihuan; chaimanda, paicuna Cristopaj shimicunata parlan. Chaimanda, cangunaman nini, ninan munanayai jahuapi chasqui Cristopaj shimicunata; riqui, Cristopaj shimicunami cangunaman ninga tucui cuzascunata imata rurana canguichi.\n\n4 Chaimanda, cunan cai shimicunata parlashca jipa, na yuyaipi chasqui ushashpaca na tapuimanda, na cayaimanda canga; chaimanda na michaman apai tucushca canguichi, ashtahuangari yanallapi tucurina canguichi.\n\n5 Riqui, cutin nini cai ñanman yaicushpaca, Espíritu Santota chasquinguichi, cai ricuchinga tucui cuzascunata imata rurana canguichi.\n\n6 Riqui, cai Cristopaj yachajui can, na tianllu ashtahuan yachajui cushca imaura pai cangunaman aichapi ricurishca jipacaman. Imaura pai aichapi ricurimujpi, ima cuzascunata pai nishcata rurangapa atiringuichi.\n\n7 Cunan ñuca, Nefi, ashtahuan na ni ushani; Espírituca ñuca shimicunata upallayachin, ñucalla cani llaquiringapa na cricunamanda na alita ruraicunamandapash, na yachaimandapash, runacunapaj shinlli shungucunamandapash; imashpa paicuna na yachajuita mascan, jatun yachajuicunata na yuyaipi chasquishpa, imaura cai punchalla na pandana cushca cajpi, punchalla na pandai shimi cajpipash.\n\n8 Cunan, ñuca juyashca huauquicuna, ñuca yashpa ricuipica cangunapaj shungucunapi aliguta yarinajunguichira; llaquiyanimi cai cuzasta canguna parlanamanda. Uyanguichiman Espírituta pimi shuj runata yachachin achil mañachun, yachanguichimanmi, achil mañanata; na ali espírituca runata achil mañanata na yachachinllu, ashtahuangari achil mañanata na yachachinmi.\n\n9 Ashtahuangari riqui, cangunaman ninimi achil mañanapacha canguichi punllan punllan, ama shaijungapa; nima cuzasta ama ruranguichichu Apunchijpaj ñaupapi nara callaripillata Taitata Cristopaj shutipi achil mañashpaca, pai quiquingunapaj ruraicunata achilyachinga chai ruraicuna quiquingunapaj almapa ali cachun.\n\n", "2-ne 33": "[center][font_size=26]33 Capítulo[/font_size][/center]\n\n[i]Nefipaj shimicuna ciertopacha can—Cristomanda testifican—Cristopi crijcunaca Nefipaj shimicunapi cringa, chaicuna ricuchishca canga shuj testimonioshna ricushpa chasquichina jatun shayarina ñaupapi. Nara 559–545 C.Ñ.[/i]\n\n1 Cunan ñuca, Nefi, tucui cuzascunata na quilcai ushanichu imacunata ñuca llactapuracunaman yachachishca carca; quilcaipipash, parlaipipash na ushai charij canichu; shuj runa Espíritu Santopaj ushaihuan parlajpica Espíritu Santopaj ushai runacunapaj huahuacunapaj shungucunaman apan.\n\n2 Ashtahuangari riqui, tauca tian paicunapaj shungucunata shinlliyachijcuna Achil Espíritupaj contra, paipa paicunapi na pushtu tian; chaimanda, paicuna tauca cuzascunata shitan quilcashcacunatapash yanga cuzascunapi saquin.\n\n3 Ashtahuangari ñuca, Nefi, quilcani ima quilcashcata, ashtahuanbacha ñuca llactapuracunapa valishca canata. Paicunamanda achil mañashcani cati cati punllapi, ñuca ñavicuna saunata mutiyachin tutapi, paicunamanda; ñuca Diosta fehuan mañani, ñuca yachani ñuca mañaita pai uyahuanga.\n\n4 Ñuca yachani Apunchij Dios achilyachinga ñuca achil mañaicunata ñuca llactapuracunapa ali caipa. Shimicuna irquipi quilcashcacuna paicunapa shinllicuna rurashca canga; caicuna alita rurachinga; yachachishca can paicunapaj taitacunamanda; Jesúsmanda parlan, paipi crichin, tucurinacaman catiriachun, chai na tucurina causai can.\n\n5 Cai shinllilla parlan juchacunamanda, na llulla punchalla na pandanallamanda; chaimanda, pi runapash na fiñangachu cai shimicunamanda imata ñuca quilcashca cani ayapaj espírituhuan cashpalla.\n\n6 Ñuca cushijuni punchalla na pandaipi; ñuca cushijuni ciertopachapi; ñuca cushijuni ñuca Jesúspi; pai ñuca almata ucu pachamanda jatun causachihuarca.\n\n7 Ñuca llactapuracunaman caridadta ñuca charini, Cristopi jatun fepash paipaj jatun shayarinapi tauca almacunata mapa illa tuparisha.\n\n8 Judíocunaman caridadta Ñuca charini—Judío nini, imashpa paicunamanda ñuca shamushca cashpa nini.\n\n9 Charinipash Gentilcunaman caridadta. Ashtahuangari riqui, paicunamanda ni pipapipash na shuyaita chari ushani paicuna Cristohuan ali tucujpilla, quichiji punguta yaicujpi, angosto chaquiñanda purijpi chai pushaj causaiman, chaquiñanpi catijpi imaura paicunapaj ruran na ruran ricuna punlla tucuringacaman.\n\n10 Cunan, ñuca juyashca huauquicuna, Judíocunapash, tucui alpa tucurinacunamandapash, uyaichi cai shimicunata Cristopi crichi; cai shimicunata na crishpaca Cristopi crichi. Cristopi crishpaca cai shimicunapipash cringuichi, caicunaca Cristopaj shimicuna canga, pai ñucaman cuhuashca; tucui runacunapaj huahuacunaman yachachin alita rurachun.\n\n11 Caicuna na Cristopaj shimicuna cashpaca, ricushpa chasquichichi; jipa punllapica Cristo ricuchinga ushaihuan jatun cushijuihuan paipaj shimicuna cajta, chai tucuri punllapi; canguna ñucapash ñavi ñavi cashunchi paipaj jatun shayarina ñaupapi; yachanguichimi ñuca paimanda mandashca cashcata cai cuzascunata quilcachun, masqui irquicashpapash.\n\n12 Taitata achil mañani Cristopaj shutipi ñucanchimanda tauca, tucuillapash, paipaj reinopi quishpirishun jatun tucuri punllapi.\n\n13 Cunan, ñuca juyashca huauquicuna, tucui picunami Israelpaj huasimanda canguichi, tucui alpa tucurinamandapash, cangunaman parlani alpamanda caparijuj shimihuanshna: Cayacaman chai punlla shamungacaman.\n\n14 Canguna Diospaj alicaita na chasquingapa munajcuna, Judíocunapaj shimicunatapash na cazun, ñuca shimicunatapash, Diospaj Llamagupaj shimimanda llujshimunga shimicunatapash, riqui, ñuca mana tucurinacaman cayacaman nini, cai shimicunami cangunata chai tucuri punllapi ricushpa chasquichinga.\n\n15 Alpapi ñuca sellashcani, cangunapaman contra apamushca canga ricushpa chasquichina jatun shayarinapi; Apunchijca shinami mandahuashca, ñuca cazunapacha cani. Shinacapashcachun.\n\n", "jacob 1": "[center][font_size=26]Jacobpaj Quilcashca Nefipaj Huauqui[/font_size][/center]\n\nPaipaj huauquicunaman yachachishca shimicuna. Pai pandachin shuj runata pimi Cristopaj yachajuicunata tucuchingapa munan. Nefipaj llactapuracunapaj imashna causashcamanda huaquin shimicuna.\n\n[center][font_size=26]1 Capítulo[/font_size][/center]\n\n[i]Jacob Josépash crichingapa munan runacunata Cristopi crichun paipaj rurachunbacha saquishcacunata alichichunbash—Nefi huañun—Na alita ruraicuna Nefitacunapi miran. Nara 544–421 C.Ñ.[/i]\n\n1 Riqui, yalishca jipa picha chunga picha huatacuna yalishca carca Lehi Jerusalénda saquishca punllamanda; chaimanda, Nefi cuhuarca ñucaman, Jacob, shuj rurachunbacha saquishcata uchilla jirru fangacunamanda, cai jahuapi cai cuzascuna quilcashcacuna can.\n\n2 Pai cuhuarca ñucaman, Jacob, shuj rurachunbacha saquishcata cai jirru fangacunapi quilcachun huaquin cuzascunata ñuca yaipi juyaillapacha canga yashcata; paipaj llactapuracunapaj imashna causashcataca ashatalla quilcachun, picuna Nefipaj llactapuracuna shutichishca carca.\n\n3 Pai nihuarca paipaj llactapuracunapaj imashna causashca shuj jirru fangacunapi quilcashca canga, cai jirru fangacunataca ñuca alchishpa charina cani ñuca cati aillucunaman maquin maquin yalichingapa, shuj miraimanda cutishuj miraiman.\n\n4 Yachachinacuna tiajpica chaicuna achilcuna cajpica, na cashpa achil ricuchi chai jatun cajpica, na cashpaca achil villachinacuna, caicunamanda minishtishcata cai jirru fangacunapi quilcasha, caicunamanda quilcachun usharishcatalla. Cristopaj ali cachun, ñucanchi llactapuracunapapash ali cachun.\n\n5 Femanda ninan preocupaciónmandapash, ciertopacha ñucanchiman ricuchishca carca ñucanchi llactapuracunamanda, ima cuzascunami paicunata yalinamanda.\n\n6 Ñucanchi charircanchipashmi tauca achil ricuchishcacunata, ashtaca achil villachinapaj espíritutapash; chaimanda, yacharcanchi Cristomanda paipaj reinomandapash, imami shamuna carca.\n\n7 Chaimanda ñucanchi llactapuracunamanda utsia mascashpa rurashcanchi, paicunata crichingapa Cristoman shamuchun, Diospaj alicaita chasquichun, paipaj samanaman yaicuchun, ima layapira paipaj fiñaipi juranman paicuna ama yaicuchun, munachinapishna tentaciónpaj punllacunapi imaura Israelpaj huahuacuna jichushca pambapi carca.\n\n8 Chaimanda, munanchiman Dios ñucanchi tucui runacunata crichinchiman Diosta cazuchun, paita fiñachingapa munashpa, ashtahuangari tucui runacuna Cristopi crishcanman, paipaj huañuita aliguta yachun, paipaj cruzta llaqui yalichun cai pachapaj pingaita apachun; chaimanda, ñuca, Jacob, japini ñucapi pactachingapa ñuca huauqui Nefipaj rurachunbacha saquishcata.\n\n9 Cunan Nefi rucuyai callarirca, pai ñalla huañugrijujta ricurca; chaimanda, pai ungirca shuj runata jatun mandaj cachun paipaj llactapuracunapa shuj mandaj cachun cunan, imashna jatun mandajcunapaj reinadomanda.\n\n10 Llactapuracuna Nefita ninandapacha juyashca carca, paicunapaj shuj jatun huacaichij cashca carca, Labánpaj espadata paipaj maquihuan japirca paicunata mitsangapa, trabajashca carca paipaj tucui punllacunapi paicunapa alicachun—\n\n11 Chaimanda, llactapuracuna munashca carca paipaj shutita yarishpa charingapa. Maijan paipaj pushtupi mandajca paipaj llactapuracunahuan shutichishca canga, Cati Nefi, Catipaj Cati Nefi, ashtahuanbash, jatun mandajcunapaj reinadocunahuanbash; llactapuracuna shina shutichishca carca, paicuna ima shuticuna cajpipash.\n\n12 Yalishca jipa Nefi huañurca.\n\n13 Cunan llactapuracuna picunami na Lamanitacuna cashcacuna Nefitacuna carca; shina cajpipash, paicuna shutichirishca carca Nefitacuna, Jacobitacuna, Josefitacuna, Zoramitacuna, Lamanitacuna, Lemuelitacuna, Ismaelitacunapash.\n\n14 Ashtahuangari ñuca, Jacob, cunanmanda chaiman paicunapaj shuticunapi na rijsishachu, ashtahuangari ñuca paicunata Lamanitacunapi shutichisha maijan Nefipaj llactapuracunata tucuchingapaj mascajcunataca, maijan Nefihuan alicajcunataca Nefitacunapi shutichisha, nacashpaca Nefipaj llactapuracuna, jatun mandajcunapaj reinadocunamanda.\n\n15 Cunan yalishca jipa, Nefipaj llactapuracunaca, cati jatun mandajpa reinadopica, paicuna shinlli shungucuna cangapaj callarirca, paicunallata quimirirca ashalla na ali ruraicunaman, tauca huarmicunata charingapa munarca, chaishu huarmicunatapash, punda Davidshna, paipaj churi Salomónshnapash.\n\n16 Ari, mascai callarircapash ashtaca curita, culquitapash, vichai alsari callarirca ashalla jariyaipi.\n\n17 Chaimanda ñuca, Jacob, paicunaman cai shimicunata villarcani, achil huasipi yachachijushpa, mandashcata callari chasquishca cashcajpi Apunchijpamanda.\n\n18 Ñuca, Jacob, ñuca huauqui Josépash achil ajllashca carcanchi cai llactapuracunapaj sacerdotecuna yachachijcunapash cangapa, Nefipaj maquimanda.\n\n19 Jatunyachircanchi ñucanchi oficiota Apunchijpaj ñaupapi, ñucanchipi japishpa cai ruranata, llactapuracunapaj juchacunata ñucanchi umacunaman tigrachishpa Diospaj shimita na tucui rurariajcunahuan yachachishpaca; chaimanda, ñucanchi ushaihuan rurashpaca paicunapaj yahuar na ñucanchipa churajunacunata jicharingachu; shuj layapica paicunapaj yahuar ñucanchi churajunacunapi jicharinga, chai tucuri punllapi ñucanchi na ricurishunllu mapa illa.\n\n", "jacob 2": "[center][font_size=26]2 Capítulo[/font_size][/center]\n\n[i]Jacob valishca charishcacunata juyaita na alicachin, jariyai, castidad illatapash—Runacuna mascai ushan valishca charinacunata shujcunata ayudangapa—Jacob na alicachin na mandashca taucahuan cazarashpa catinata—Apunchijca cushijun huarmicunapaj castidadpi. Nara 544–421 C.Ñ.[/i]\n\n1 Shimicuna Jacob, Nefipaj huauqui, parlarca Nefipaj llactapuracunaman, Nefi huañushca jipa:\n\n2 Cunan, ñuca juyashca huauquicuna, ñuca Jacob, rurana caimanda imahuanmi Diospaj ñaupapi cani, ñuca oficiota shungumanda jatunyachingapa, ñuca churajunacunata cangunapaj juchacunamanda tajshai ushangapa, achil huasiman vitsiashpa yaicumuni cai punlla Diospaj shimita cangunaman villangapa.\n\n3 Cangunallata yachanguichi cunangaman ñuca cayashca oficiopi utsia rurashcani; ashtahuangari cai punlla ñuca cani ashtaca munaihuan llashachishca cangunapaj almacuna alicachunbacha imatami cunangaman yashcani.\n\n4 Riqui, cunangaman, Apunchijpaj shimita cazujcuna cashcanguichi, imatami cangunaman cushcani.\n\n5 Ashtahuangari riqui, uyahuaichi, yachaichipash, tucui ushaicharij jahua pachata alpatapash rurajpa ayudahuan villai ushani cangunapaj yuyaicunamanda, imashnami juchata rurai callaringuichi, chai jucha ñucapi ninan millanai ricurin, ari, millanayai Diospaj ñaupapipash.\n\n6 Ari, ñuca alma llaquiyan huashanchirinayan pingaihuan ñuca Rurajpaj ñaupamanda, cangunapaj shungucunapaj na alita ruraicunamanda testificana caimanda.\n\n7 Llaquiyanipash yashpapacha ninacunata parlana caimanda, cangunapaj huarmicunapaj, huahuacunapaj ñaupapi, paicunamanda taucami can llullu yuyaicunahuan casto delicado Diospaj ñaupapi, cai cuzasca Dios ali cachin;\n\n8 Yanimi paicuna shamushcacuna can Diospaj ali cachina shimita uyangapa, ari, chugrishca almata jambij shimita.\n\n9 Chaimanda, ñuca alma llashachin ñuca tangai tucushca caimanda, ruranapacha cai rurachunbacha saquishcata Diosmanda chasquishca caimanda, cangunata tacuringapa na ali ruraicunamanda, jatunyachingapa chugricunata ña chugrishca cajcunata, paicunapaj chugricunata jambishpa cushichina randi; picunami na chugrishca cajcunata, Diospaj ali cachina shimihuan ninan munanayai jahuapi chasquina randica puñalta churan paicunapaj almacunata yalichun paicunapaj delicado yuyaicunata chugrichinpash.\n\n10 Ashtahuangari, masqui shinlli rurana cajpipash, ñuca rurana cani ruranapacha Diospaj rurachunbacha saquishcamanda, cangunapaj na alita ruraicunamanda, millanayaicunamanda villana cani, shungupi mapaillacunapaj ñaupapi, shungu faquirishcapash, Tucui Ushaita Charij Diospaj ñavi urai ricujtapash.\n\n11 Chaimanda, ñuca villanapacha cani na llullata Diospaj shimi na pandana punchallamanda. Riqui, Apunchijta mascajpica, shimi shamurca ñucapaman, nishpa: Jacob achil huasiman caya punlla vitsiangui, villaipash cai llactapuracunaman maijan shimicunata ñuca canman cusha.\n\n12 Cunan riqui, ñuca huauquicuna, shimi cai can, maijan cangunaman villani, cangunamanda taucacuna curita mascai callarishcanguichi, culquitapash, tucui laya juyailla mineralcunatapash, cai alppi, maijan can shuj cushapacha nishca alpa cangunaman cangunapaj cati aillucunamanbash, caicuna maipipash ashtacapacha tian.\n\n13 Alipacha cushca cangunaman tucuita cujpa maquica, ashtaca valishca charinacunata canguna chasquishca canguichi; huaquin cangunamanda ashtahuanbacha chasquishca cangunapaj huauquicunata yalishpa vichai alsaringuichi cangunapaj shungupaj jariyaipi, shinlli shungucuna jahuamanda ricunajujcuna cangunapaj ninan valishca churajunacunamanda, cangunapaj huauquicunata na ricunayachishpa catinguichi paicunata yali alicunacanchi yaimanda.\n\n14 Cunan, ñuca huauquicuna, canguna yanguichichu Diosca cai cuzaspica cangunata alicachingachu? Riqui, cangunaman nini, Na. Ashtahuangari cangunata na alicachin, cai cuzascunapi atirijpica paipaj ricushpa chasquichina cangunaman ñapash shamungapacha.\n\n15 Oh pai ricuchinga cangunata yali ushajta, paipaj ñavi ricuihuanpash cangunata alpacaman humillai ushan!\n\n16 Oh cai na ali ruraicunamanda millanayaicunamandapash mapa illa saquita ushan. Oh, paipaj rurachunbacha saquishcacunapaj shimicunata uyashpa, na saquishpa cangunapaj shungupaj jariyai cangunapaj almacunata tucuchichun!\n\n17 Cangunapaj huauquicunata cangunashnallata alicachichi, tucuihuan ali caichi cangunapaj minishtirishcapachatapash carajcuna, paicunapash charijcuna cachun cangunashna.\n\n18 Ashtahuangari nara valishca charinacunata mascashpallata, mascaichi Diospaj reinota.\n\n19 Cristopi shuyaita chasquishca jipa valishca charinacunata chasquinguichi, chaicunata mascashpaca; alita rurana yuyaihuan mascashpa—churajuna illacunata churachingapa, yarjachishcacunata micuchingapa, huatashcashnacunata quishpichingapa, minishtishcata cuna ungushcaman llaquita yalinajunmanpash.\n\n20 Cunan, ñuca huauquicuna, cangunaman parlashcani jariyanamanda; cangunamanda maijanbash cangunapaj ladolla causajcunata llaquichishca cashpaca, na ricunayachishpa catishca cashpapash cangunapaj shungupi jariyaimanda, Dios carashca cuzascunamanda, ima ninguichi caimanda?\n\n21 Nachu yanguichi cai cuzascuna millanayaicuna can tucui aichata rurashcapa? paipaj ricuipi shuj causaj juyailla can caishu causajpash. Tucui aicha alpamanda can; chaipallatami rurashca can, paicuna rurachunbacha saquishcacunata alichichun jatunyachichunbash na tucurinacaman.\n\n22 Cunan cai jariyaimanda parlaita tucuchini. Ashtahuan na ali ruraimanda na parlana cashpaca, ñuca shungu cangunamanda ninanda cushijunman.\n\n23 Ashtahuangari Diospaj shimi llashahuan cangunapaj ashtahuan na ali ruraicunamanda. Riqui, Apunchijca shina nin: Cai llactapuracuna na ali ruraicunapi callarin asha asha mirashpa; achil quilcashcacunata na yaipi chasquin, paicuna mascan juchachingapa paicunapaj fornicacióncuna ruraicunata, David paipaj churi Salomónmanda imata quilcashca caimanda.\n\n24 Riqui, David, Salomón ciertopacha charirca tauca huarmicunata chaishu huarmicunatapash, cai cuzas millanayai carca ñuca ñaupapi, Apunchij nin.\n\n25 Chaimanda, Apunchicaj shina nin, ñuca cai llactapuracunata Jerusalénpaj alpamanda llujchishcani, ñuca rigrapaj ushaihuan, ñucapaj shuj ali ruraj malquita Josépaj lomocunamanda miraita jatarichi ushangapa.\n\n26 Chaimanda, ñuca Apunchij Dios na saquishachu cai llactapuracuna rurachun imashna pundacuna rurarca.\n\n27 Chaimanda, ñuca huauquicuna, uyahuaichi, Apunchijpaj shimita uyaichi: Cangunamanda pipash shujlla huarmita charinga; chaishu huarmicunata na charingachu;\n\n28 Ñuca, Apunchij Diosca shina nin, huarmicunapaj castidadpi cushijun. Fornicacióncunaca millanayai can ñuca ñaupapi; Tucuita Mandaj Apunchij shina nin.\n\n29 Chaimanda, cai llactapuracuna ñuca rurachunbacha saquishcacunata alichingami, Tucuita Mandaj Apunchij shina nin, na cashpaca alpaca llaquichishca canga paicunamanda.\n\n30 Ñuca munashpaca, Tucuita Mandaj Apunchij nin, cati aillucunata ñucaman jatarichingapa, ñuca llactapurata mandasha; na shina cashpaca paicuna cai cuzascunata cazunga.\n\n31 Riqui, ñuca, Apunchij, llaquirinata ricushcani, uyashcani ayai nijcunata ñuca llactapurapaj ushicunata Jerusalénpaj alpapi, paicunapaj cusacunapaj na ali ruraicunamanda millanayaicunamandapash.\n\n32 Ñuca na saquishachu, Tucuita Mandaj Apunchij nin, cai llactapurapaj juyailla ushicunapaj mañaicunata, picuna Jerusalénpaj alpamanda llujchishpa pushashcani, vichai shamuchun ñucapaman llactapuracunapaj runacunapaj contra, Tucuita Mandaj Apunchij nin.\n\n33 Paicuna na apangachu huatashcashna ñuca llactapurapaj ushicunata paicunapaj llullu shungu caimanda, ñuca na ricugrijpi paicunata shuj manllanayai llaquihuan, tucuchingacaman; paicuna na fornicaciócunata rurangachu, pundacunashna, Tucuita Mandaj Apunchij nin.\n\n34 Cunan riqui, ñuca huauquicuna, yachanguichi cai rurachunbacha saquishcacunataca ñucanchi taitaman, Lehi, cushca carca; chaimanda, caicunata punda yachashca canguichi; jatun na llaquichi tucunaman shamushcanguichi; cai cuzascuna na ruranacunata rurashca caimanda.\n\n35 Riqui, canguna jatun na ali ruraicunata rurashcanguichi ñucanchi huauqui, Lamanitacunatapash yali. Canguna faquishca canguichi cangunapaj llullu huarmicunapaj shungucunata, cangunapaj huahuacunapaj crinata chingachishcanguichi, paicunapaj ñaupapi na ali ricuchita cushcamanda; paicunapaj shungucunapaj ayai nijcuna Diospaman vitsian cangunapaj contra. Diospaj shimi ruranapachamanda, maijan cangunapaman urai shamun, tauca shungucuna huañun, yalishpa ucumanda chugricunahuan.\n\n", "jacob 3": "[center][font_size=26]3 Capítulo[/font_size][/center]\n\n[i]Shungupi mapa illacunaca ali cana Diospaj shimita chasquin—Lamanitacunapaj ali ruraicunaca Nefitacunapata yalishca can—Jacob cayachin ama urmachun fornicaciónpi, mapata ruraicuna, shuj juchacunapipash. Nara 544–421 C.Ñ.[/i]\n\n1 Ashtahuangari riqui, ñuca, Jacob, shungupi mapaillacunaman parlangapa munani. Diospi confiaichi shinlli yuyaicunahuan, paita ninan fehuan achil mañaichi, cangunapa llaquicunapi pai cushichingami, cangunamandapash pai shayaringa, urai cachamungapash alicaita picuna cangunata tucuchingapa mascajcunaman.\n\n2 Oh tucui shungupi mapa illacuna, vichai alsaichi cangunapaj umacunata Diospaj shimita alicachishpa chasquichi, ninan munanayai jahuapi chasquichi paipaj juyaita; canguna na tucurinacaman ushanguichi, cangunapaj yuyaicuna shinlli cajpi.\n\n3 Ashtahuangari, ay, ay, canguna shungupi mapa illa na cajcuna, maijan cai punlla mapa can Diospa ñaupapi; canguna arrepentirijpica alpa llaquichishca na canga cangunamanda; Lamanitacunaca, picuna cangunashna na mapacuna can, shina cajpipash paicuna llaquichishca can shuj jatun llaquihuan, cangunata llaquichinga tucuchingacaman.\n\n4 Punllaca ñapash shamun, canguna na arrepentirijpica paicuna charinga cangunapaj chasquina alpata, Apunchij Dios anchuchinga ali rurajcunata cangunamanda.\n\n5 Riqui, Lamanitacuna cangunapaj huauquicuna, picunata millanayachinguichi paicunapaj mapacunamanda paicunapaj aicha caracunapi llaquichishcamandapash, cangunata yali ali rurajcuna can; Apunchijpaj rurachunbacha saquishcacunata, ñucanchipaj taitaman cushca carca paicuna na cungashcachu—paicuna shujlla huarmita charina carca, chaishu huarmicunataca nishujta, paicunapura na fornicacióncunata rurangachu.\n\n6 Cunan, cai rurachunbacha saquishcata paicuna pactachingapa atirin; chaimanda, paicunapaj ricuicunamanda, cai rurachunbacha saquishcacunata alichimanda, Apunchij Dios paicunata na tucuchinga, ashtahuangari paicunata llaquinga; shuj punlla paicuna shuj achilyachishca llactapuracunaman tigranga.\n\n7 Riqui, paicunapaj cusacuna paicunapaj huarmicunata juyan, paicunapaj huarmicunapash paicunapaj cusacunata juyan; paicunapaj cusacunapash paicunapaj huarmicunapash paicunapaj huahuacunata juyan; paicunapaj na crina paicunapaj cangunata millanayaipash paicunapaj taitacunapaj na ali ruraicunamanda can; chaimanda, mashna paicunata yali ali canguichi, jatun Rurajpaj ricuipi?\n\n8 Oh ñuca huauquicuna, ñuca manllani canguna juchacunamanda na arrepentirishpalla paicunapaj aicha caracuna ashtahuan yura canga cangunapata yali, imaura canguna apamushca cajpi paicunahuan Diospaj jatun tiarina ñaupaman.\n\n9 Chaimanda, shuj rurachunbacha saquishcata cangunaman cuni, imami Diospaj shimi, canguna ama ashtahuan paicunata plituchun paicunapaj yanalla aicha caramanda; paicunapaj mapallacunamanda ama plituchun; ashtahuangari yarichi cangunapaj mapallacunata, yarichi paicunapaj mapallacunaca paicunapaj taitacunamanda shamurca.\n\n10 Chaimanda, yarichi cangunapaj huahuacunata, imashna llaquichishca canguichi paicunapaj shungucunata paicunapaj ñaupapi ricuchita churashcamanda; yarichipash cangunapaj mapallacunamanda, cangunapaj huahuacunata apai ushanguichi tucuchinaman, paicunapaj juchacuna cangunapaj umacunapi mirashca canga chai tucuri punllapi.\n\n11 Oh ñuca huauquicuna, uyaichi ñuca shimicunata; rijchachichi tucui cashcacunata cangunapaj almacunamanda; chaspirichi rijchari ushangapa huañuipaj puñuimanda; ucu pachapaj llaquicunamanda cacharirichi ama ayapaj ángelcunaman tigranguichi, nina azufrepash cochaman shitai tucungapa maijan cati huañui can.\n\n12 Cunan ñuca, Jacob, Nefipaj llactapuracunaman ashtahuan cai cuzascunata parlarcani, paicunata cayachishpa fornicaciónmanda mapata ruraicunamandapash, tucui laya juchamandapash, paicunaman nishpa caicunamanda manllanayai ima shamunamanda.\n\n13 Cai llactapuracunapaj rurashcacuna patsajmanda shujpash na quilcashcachu cai jirru fangacunapi; maijan cunan taucapacha cai callarin, ashtahuangari tauca paicunapaj rurashcacuna quilcashca can shujta yali jatun jirru fangacunapi, paicunapaj macanajuicuna, paicunapaj fiñanajuicuna, paicunapaj jatun mandajcunapaj reinadocunapash.\n\n14 Cai jirru fangacuna Jacobpaj jirru fangacuna nishpa shutichishca can, chaicuna rurashca carca Nefipaj maquihuan. Ñuca tucuchini cai shimicunata parlashpa.\n\n", "jacob 4": "[center][font_size=26]4 Capítulo[/font_size][/center]\n\n[i]Tucui achil villachijcuna Taitata Cristopaj shutipi adorarca—Abraham Isaacta achil cushca ricuchij laya carca Diosta paipaj Shujlla Churitapash—Runacuna Dios-huan ali tucunga shujpa juchacunamanda huañunamanda—Judíocuna huasi shayachina rumita na cazunga. Nara 544–421 C.Ñ.[/i]\n\n1 Cunan riqui, yalishca jipa ñuca, Jacob, ñuca llactapuracunata shimihuan ashtaca achil yachachishca cashcani, (na quilcai ushani ashtahuangari ashalla ñuca shimicunamanda, ñucanchi shimicuna cai jirru fangacunapi quilcangapa shinlli caimanda) ñucanchi yachanchimi ima cuzascuna ñucanchi jirru fangacunapi quilcashcacunaca tiangalla;\n\n2 Ashtahuangari tucui cuzascuna ñucanchi na jirru fangacunapi quilcashcacunaca tucuringa maucayangapash; ashtahuangari ñucanchi quilcaita ushanchi huaquin shimicunata jirru fangacunapi, imata ñucanchi huahuacunaman cushun, ñucanchi juyashca huauquicunamanbash, shuj ashalla parteta ñucanchimanda yachanata, nacashpaca paicunapaj taitacunamanda—\n\n3 Cunan cai cuzaspi ñucanchi cushijunchi; ñucanchi utsialla mascashpa ruranchi quilcangapa cai shimicunata jirru fangacunapi, shuyashpa ñucanchi juyashca huauquicuna ñucanchi huahuacunapash caicunata chasquichun pagui nishca shungucunahuan, caicunata liichun yachajui ushachunbash cushijuihuan na llaquirinahuan, na na ricunayachishpa, paicunapaj callari taitacunamanda.\n\n4 Cai munaihuan ñucanchi quilcashcanchi cai cuzascunata, paicuna yachai ushachun ñucanchi Cristomanda yachashcata, ñucanchi charircanchi shuj shuyaita paipaj punchapambapi tauca patsaj huatacuna nara pai shamujpi; na ñucanchilla charircanchichu shuj shuyaita paipaj punchapambapi, ashtahuangari ñucanchipaj punda tucui achil villachijcunapash.\n\n5 Riqui, paicuna Cristopi crirca paipaj shutipi Taitatapash adorarca, ñucanchipash Taitata paipaj shutipi adoranchi. Cai munaihuan ñucanchi Moiséspaj catichunbacha saquishcacunata alichinchi, caica ñucanchi almacuna paiman rinata ricuchin; caimanda ñucanchiman achilyachishca ali ruraipa, imashna yupashpa carca Abrahamman jichushca pambapi Diospaj mandashcacunata cazuj cajpi paipaj churi Isaacta achil cushpa, caica shuj ricuchij laya can Diosta paipaj Shujlla Churitapash.\n\n6 Chaimanda, ñucanchi mascanchi achil villachijcunata, charinchipash tauca achil ricuchinacunatapash achil villachinapaj espíritutapash; tucui cai ricushpa nijcunata charishpa shuj shuyaita chasquingapa, ñucanchipaj fe shinlliman tigran, chashna ñucanchi ciertopacha Jesúspaj shutipi mandai ushanchi yuracunapash ñucanchita cazun, urcucunapash, jatun mama cochapaj caiman chaiman cuyurijcunapash.\n\n7 Shina cajpipash, Apunchij Diosca ñucanchiman ricuchin ñucanchipaj irquiyaicunata ñucanchi yachachun caica paipaj ninan juyaimanda cajta, paipaj jatun achil juyaicunamandapash runacunapaj huahuacunaman, ñucanchi ushaita charinchi cai cuzascunata rurangapa.\n\n8 Riqui, jatun juyaillapacha Apunchijpaj ruraicuna can. Na mascashpa tarinalla can paipaj na villashcacunapaj ucu ucucuna; caica na usharinllu ima runaca tucui paipaj ñangunata na tari ushangachu. Maijan runapash na yachangachu paipaj ñangunata paiman achil yachaj chayachishca cashpalla; chaimanda, huauquicuna, Diospaj achil ricuchinacunata ama millanayaichi.\n\n9 Riqui, paipaj shimipaj ushaimanda runaca cai alpa jahuaman shamurca, cai alpaca rurashca carca paipaj shimipaj ushaimanda. Chaimanda, Dios parlai ushashca cajpica cai pacha carca, parlan runapash rurashca carca, Nacashpa jipa, imashpata cai pachata mandai ushanga, paipaj maqui rurashcata cai alpa jahuallapi, paipaj munashcahuan munashcauraspash?\n\n10 Chaimanda, huauquicuna, Apunchijman yachachingapa ama munaichi, ashtahuangari japichi villashcacunata paipaj maquimanda. Riqui, cangunallata yachanguichi pai villajta jatun yachaipi, alicaipi, jatun llaquipipash, tucui paipaj rurashcacunapi.\n\n11 Chaimanda, juyashca huauquicuna, paihuan ali tucushca caichi Cristo shujpa juchacunamanda huañunamanda, paipaj Shujlla Churi, canguna causarita chasqui ushanguichi, causarinapa ushaimanda chaica Cristopi can, Diosman rijsichishca cangapa Cristopaj callari fucushcacunatashna, feta charishpa, paipi chasquishpapash shuj ali shuyaita punchapambamanda nara aichapi pai ricurimujpi.\n\n12 Cunan, juyashcacuna, ama ninanda manllarichichu ñuca cai cuzascunata villashcamanda; imashpata na parlasha shujpa juchacunamanda Cristo huañushcamanda, mascashpa chasquinapash paimanda shuj alipacha yachaita, shinallata mascashpa chasquinapash shuj causarinamanda yachaita shamuj pachatapash?\n\n13 Riqui, ñuca huauquicuna, pi achil villachijpipash runacunapaj yuyaipi chasquinaman achil villachina; Espírituca na llullata parlan na llullanbash. Chaimanda, caica cuzascunamanda parlan caicuna imashnapacha cajta, imashnapacha cana cuzascunamandapash; chaimanda, cai cuzascuna ñucanchiman punchalla na pandanalla ricuchishcacuna can, ñucanchi almacuna quishpirichun. Ashtahuangari riqui, ñucanchilla cai cuzascunamanda ricushpa nijcuna na ñucanchilla canchi; imashpa Diosca parlarcapashmi punda achil villachijcunaman.\n\n14 Ashtahuangari riqui, Judíocuna na cazuj llactapuracuna carca; paicuna millanayachirca punchalla na pandanalla shimicunatapash, achil villachijcunata huañuchircapash, mascarcapash cuzascunata paicuna na yuyaipi chasqui ushanata. Chaimanda, paicunapaj ñausa caimanda, cai ñausa caica shamurca ricuchishcata yalimanda, minishtirishcapacha can paicuna urmachun; Dios paipaj punchalla na pandanalla cuzascunata paicunata quichushca, na yuyaipi chasquinalla tauca cuzascunata paicunaman cushca, cai paicuna munaimanda. Paicuna caita munaimanda Dios shina rurashca, paicuna nitijai ushachun.\n\n15 Cunan ñuca, Jacob, Espíritu mandahuan achil villachichun; ñuca yashpa ricuipi Espíritupaj ricuchijcunapi ñucapi can, Judíocunapaj nitijaimanda paicuna na cazunga rumita chai jahuapi paicuna huasichinma charinma alipi huasi shayachinata.\n\n16 Ashtahuangari riqui, achil quilcashcacunamanda, cai rumica tigranga jatun tucurinamanpash, shujlla shinllipi shayachinapash, maijan chai jahuapi Judíocuna huasichi ushan.\n\n17 Cunan, ñuca juyashcacuna, imashnashi caica canga, na crishca jipa shinllipi shayachinata, ushangachu huasichita imaurapash, cai ushachun minishtirishcapacha pirca tigranapi rumi?\n\n18 Riqui, ñuca juyashca huauquicuna, ñuca yachaj chayachisha canman cai na villashcata; imamandapash, caita na rurashpaca, Espíritupi shinlli cai irquiyashpalla, nitijaimanda cangunamanda ninanda llaquirimanda.\n\n", "jacob 5": "[center][font_size=26]5 Capítulo[/font_size][/center]\n\n[i]Jacob nin Zenóspaj shimicunata tarpushca olivo yuracunamanda, sacha olivo quirucunamandapash—Caicuna can Israelpaj Gentilcunamandapash shuj rijcha—Israelpaj shicanyachina tandanajuitapash ricuchishca can—Nefitacunata Lamanitacunatapash tucuilla Israelpaj huasimandapash ricujunipacha yashca carca—Gentilcuna quimichishpa churashca canga Israelpi—Tucuripi uvas chagra rupachishca canga. Nara 544–421 C.Ñ.[/i]\n\n1 Riqui, ñuca huauquicuna, nachu canguna yaringuichi Zenós achil villachijpa shimicunata liishca cajta, pai parlarca Israelpaj huasimanda, nishpa:\n\n2 Uyaichi, Oh canguna Israelpaj huasimanda, ñucapaj shimicunata uyaichi, Apunchijpaj shuj achil villachij.\n\n3 Riqui, Apunchijca shina nin, ñuca quiquingunata parijashpa ricuchisha, Oh Israelpaj huasi, shuj tarpushca olivo quiruhuan, caita shuj runa japirca micuchirca paipaj uvas chagrapi; cai viñarca, rucuyarca, chaqui callarirca.\n\n4 Yalishca jipa amo uvas chagramanda llujshirca, ricurca paipaj olivo quiru chaqui callarijta; pai nirca: Cuchusha, muyundi allasha, micuchisha, imashpapash viñaj, llullu malquicuna llujshimuipapash, ama huañuchun.\n\n5 Yalishca jipa pai cuchurca allarca muyundi, micuchircapash paipaj shimi nishcashna.\n\n6 Yalishca jipa tauca punllacuna jipa huaquin viñai callarirca, viñaj llullu malquicuna; ashtahuangari, ali jatun yura jahua huañui callarirca.\n\n7 Yalishca jipa uvas chagrapaj amo ricurca, pai nircapash paipaj sirvij runata: llaquiyanimi cai yurata chingachinamanda; chaimanda, ri fiti malquicunata shuj sacha olivo quirumanda, caiman apamui; ñucanchi fitishun jatun malquicunata chaqui callarinajujta, ninaman shitashun rupachun.\n\n8 Riqui, uvas chagrapaj Apunchij nirca, japisha tauca cai viñaj llullu malquicunata, maipi ñuca munashcapi ali yurapi malquicunata quimichishpa churasha; imapash na canllu shina cai yurapaj sapi huañujpica, ñuca alchishpa chari ushangapa fucushcata ñucapallata; chaimanda, cai viñaj llullu malquicunata japisha, maipi ñuca munashcapi ali yurapi malquicunata quimichishpa churasha.\n\n9 Sacha olivo quirumanda malquicunata japi, ali yurapi malquicunata quimichishpa churai chaipa randi; caicunata ñuca cuchushcata ninaman shitasha rupachisha, ama ñuca uvas chagrata huaglichichun.\n\n10 Yalishca jipa uvas chagrapaj Apunchijpaj sirvij runaca rurarca uvas chagrapaj Apunchij shimi nishcata, ali yurapi malquicunata quimichishpa churarca sacha olivo quirupaj malquicunata.\n\n11 Uvas chagrapaj Apunchij muyundi allachirca, cuchuchirca, micuchircapash, paipaj sirvij runata nishpa: Llaquiyanimi cai yurata chingachinamanda; chaimanda, imashpapash sapicunata ñucapallata alchishpa chari ushaipapash cani ama huañuchun ñuca alichisha ñucapallata, cai cuzasta rurashcani.\n\n12 Chaimanda, ri; ricui, yurata micuchi, ñuca nishcashna.\n\n13 Caicunata ñuca uvas chagrapaj urai uraipipacha churasha, maipi ñuca munashcapi, caica quiquinbaca imapash na canllu; caita rurani yurapipacha viñashca malquicunata alchishpa chari ushangapa; fucushcatapash ñucapa alichingapa na fucuj punllacunapa, llaquiyanimi cai yurata caimanda fucushcatapash chingachinamanda.\n\n14 Yalishca jipa uvas chagrapaj Apunchij paipaj ñanda rirca, tarpushca olivo quirupaj chaipipacha viñashca malquicunata pacarca uvas chagrapaj urai uraipipacha, shujcunata shuj pushtupi cutishujcunata cutishuj pushtupi, pai munashcahuan munashcauraspash.\n\n15 Tauca punllacuna yalishca jipa, uvas chagrapaj Apunchijca paipaj sirvij runata nirca: Shamui, uvas chagraman urai jacu, uvas chagrapi trabajai ushangapa.\n\n16 Yalishca jipa uvas chargrapaj Apunchij, sirvij runapash: urai rirca uvas chagrapi trabajangapa. Yalisha jipa sirvij runaca paipaj amota nirca: Riqui, caita ricui: yurata ricui.\n\n17 Yalishca jipa uvas chagrapaj Apunchij ricurca yuratapash ricurca maipimi sacha olivo malquicunata quimichishpa churashca carca; cai viñashca carca fucui callarishcapash carca. Pai ricurca cai ali carca; caimanda fucushca olivo yuramandapacha fucushcahuan rijcha carca.\n\n18 Paipaj sirvij runata nirca: Riqui, sacha yurapaj malquicuna sapimanda humedadta japishca, chaimi sapica ashtaca shinllicaita mirachishca cashca; sapi ashtaca shinllicaimanda sacha malquicuna tarpushca fucushcata cushca can. Cunan, ñucanchi cai malquicunata na quimichishpa churanchiman carca, yuraca huañunma carca. Cunan, riqui, yura fucuchishca ashtaca fucushcata alichisha; ñucapa cai fucushcacunata alichisha na fucuj punllacunapa.\n\n19 Yalishca jipa uvas chagrapaj Apunchij sirvij runata nirca: Shamui, jacu uvas chagrapaj urai uraimanbacha, ricugrishun olivo yurapipacha viñashca malquicunapash nacha ashtaca fucurcapash, ñucapa cai fucushcacunata alichisha na fucuj punllacunapa.\n\n20 Yalishca jipa paicuna rirca maipi amo olivo yurapipacha viñashca malquicunata pacashcaman, sirvij runata nirca: Caicunata riqui; callarica ashtaca fucushcacunata cushcarca; caipash ali carca. Sirvij runata nirca: Fucushtaca japi, ñucapa alchishpa chari ushangapa na fucuj punllacunapa; riqui, pai nirca, micuchishcani tauca punllacunata, chai ashtaca fucushcacunata cushca.\n\n21 Yalishca jipa sirvij runa paipaj amota nirca: Imashnata shamurcangui caiman cai yurata tarpungapa, nacashpaca cai yurapa malquita? Riqui, cai pushtuca tucui uvas chagrapaj pambamanda yali napacha fucuj carca.\n\n22 Uvas chagrapaj Apunchijca paiman nirca: Ñucata ama villahuai; yacharcanimi chaica na fucuj pushtu cajta; chaimanda, ñuca quiquinda nircani, ñuca micuchishcani tauca punllacunata, can ricungui ashtacata fucushcacunata cushca.\n\n23 Yalishca jipa uvas chagrapaj Apunchij paipaj sirvij runata nirca: Caiman ricui; riqui cutishuj malquitapash tarpushca cani; can yachangui cai pushtucari callaritapash yali napacha fucuj carca. Ashtahuangari, riqui yurata. Ñuca micuchishcani tauca punllacunata, ashtaca fucushcacunata cushca; chaimanda, tandachi, alichi na fucuj punllacunapa, ñucapallata alchishpa charingapa.\n\n24 Yalishca jipa uvas chagra Apunchij paipaj sirvij runata nirca: Caiman ricui, cutishuj malquitapash ricui, ñuca tarpushcata; riqui micuchishcanipashmi; fucushcata cushcapashmi.\n\n25 Sirvij runata nirca: Caiman ricui tucuritapash ricui. Riqui, caita tarpurcani ali pamba pushtupi; micuchishcani tauca punllacunata, tarpushca fucushcata yurapi shujlla pushtupi cushca, sacha fucushcata cutishuj pushtupi cushca; riqui, ñuca micuchishcani cai yurata cutishuj yuracunatashnallata.\n\n26 Yalishca jipa uvas chagrapaj Apunchij sirvij runata nirca: Fiti malquicunata na ali fucushcata cushcacunata, ninaman shitai.\n\n27 Ashtahuangari, sirvij runaca nirca: Fitishun, allashun muyundi micuchishunbash ashtahuan, quiquinman ali fucushcata cuipapash, na fucuj punllacunapa alichingui.\n\n28 Yalishca jipa uvas chagrapaj Apunchij, uvas chagrapaj Apunchijpaj sirvij runapash tucui mishqui fucuchina yuracunata uvas chagramanda micuchirca.\n\n29 Yalishca jipa tauca punllacuna yalishca carca, uvas chagrapaj Apunchij paipaj sirvij runata nirca: Shamui, uvas chagraman urai jacu, ñucanchi uvas chagrata cutin trabajai ushangapa. Riqui, punlla chayamujun, tucuri ñalla shamun; chaimanda, ñucapa alichina cani na fucuj punllacunapa.\n\n30 Yalishca jipa uvas chagrapaj Apunchij sirvij runapash uvas chagraman urai rirca; yuraman chayarca chai yurapipacha viñashca malquicunata fitishca carca, chaipica sacha malquicunata quimichishpa churashca carca; riqui tucui laya fucushcacunata yuraca cargashca carca.\n\n31 Yalishca jipa uvas chagrapaj Apunchij fucushcata malirca, tucui laya taucamanda illacaman. Uvas chagrapaj Apunchij nirca: Riqui, cai tauca punllacunata micuchishcanchi cai yurata, ñucapa alichishcani ashtaca fucushcacunata na fucuj punllacunapa.\n\n32 Ashtahuangari riqui, cai punlla ashtaca fucushcata cushca, maijanbash na ali tian. Riqui, tucui laya na ali fucushcalla tian; ashtahuangari, tucui ñucanchi trabajo nimapa na sirvin; cunan llaquiyanimi cai yurata chingachinamanda.\n\n33 Uvas chagrapaj Apunchij sirvij runata nirca: Imata cai yuramanda rurashun, cutin ali fucushcata ñucapa alchishpa charingapa?\n\n34 Sirvij runa paipaj amota nirca: Riqui, quiquin sacha olivo quirumanda malquicunata quimichishpa churashcamanda caicuna sapicunacaman micuchishca can, causajcunara can na huañushcapash canllu; chaimanda ricushcangui caicuna alira cajta.\n\n35 Yalishca jipa uvas chagrapaj Apunchij paipaj sirvij runata nirca: Yura ñucapaj nimapa na sirvihuan, sapicunapash nimapa na sirvihuan na ali fucushcacunata cunajushcamanda.\n\n36 Shina cajpipash, ñuca yachani sapicunaca alicuna can, ñuca munashcapami paicunata alchishpa charishca cani; paicunapaj shinllipacha caimanda cunangaman ali fucushcacunata cushca can sacha malquicunamanda.\n\n37 Ashtahuangari riqui, sacha malquicuna viñashca can sapicunapash ninanda mirashca; sacha malquicuna ninanda mirashca sapicunatapash yalishpa chaimi na ali fucushcacunata cushca can; ashtaca na ali fucushcacunata cuimanda huañui callarin; ñalla ismui callaringa, ninaman shitai tucunga, imatapash ñucanchi rurashpalla caita alchishpa charingapa.\n\n38 Yalishca jipa uvas chagrapaj Apunchij paipaj sirvij runata nirca: Jacu urai rishun uvas chagrapaj urai uraipacha pushtucunaman, ricushunbash yurapipacha viñashca malquicunapashchu na ali fucushcacunata cushca.\n\n39 Yalishca jipa paicuna urai rirca uvas chagrapaj urai uraipacha pushtucunaman. Yalishca jipa paicuna ricurca yurapipacha viñashca malquicunamanda fucushcacunapash huagliman tigrashca carca; ari, callari, catipash tucuripash; paicuna tucuilla huagliman tigrashca carca.\n\n40 Tucuriman sacha fucushca yalishca carca chai yurapaj maipi ali fucushcata cushca pushtuta, shinamanda malquica anguyashpa chaquirca.\n\n41 Yalishca jipa uvas chagrapaj Apunchij huacarca, sirvij runata nirca: Imatata ashtahuan rurai ushaiman carcani ñuca uvas chagrata?\n\n42 Riqui, yacharcani uvas chagrapaj tucui fucushcacuna, caicunalla na, huagliman tigrashca carca. Cunan caicuna shuj viaje ali fucushcata cushcacunapash huagliman tigrashca; cunan tucui yuracuna ñuca uvas chagramanda nimapa na sirvin ashtahuangari cuchushpa ninaman shitashca cangapa.\n\n43 Riqui cai tucuri, caipaj malqui anguyashca carca, ali fucuj alpapi tarpurcani; ari, maijanmi tucui pambapaj shuj pushtucunamanda ajllashca ñuca uvas chagramanda.\n\n44 Can ricurcangui cuchurcanipash maijan cai alpa pushtuta huaglichijta, cai yurata tarpungapa chaipa randi.\n\n45 Can ricurcangui chaimanda shuj pushtu ali fucushcata cushca carca, shuj pushtuca na ali fucushcata cushca carca; malquicunata na fitishpa ninaman shitaimanda, riqui, caicuna yalishcacuna can ali malquita chaimanda cai chaquishca can.\n\n46 Cunan, riqui, masqui ñucanchi uvas chagraman tucui minishtishcata cujpipash, yuracuna huagliman tigran, na ali fucushcata cunllu; ñuca shuyarcani alchishpa charingapa, caimanda fucushcata ñucapa alichingapa na fucuj punllacunapa. Ashtahuangari, riqui, caicuna sacha olivo quirushna tigrashca can, imapapash na valij, ashtahuangari cuchushpa ninaman shitashca cangapa; Llaquinayanmi caicuna chingachinamanda.\n\n47 Ashtahuangari imatata ashtahuan rurai ushaiman carcani ñuca uvas chagrata? casilla saquishcanichu ñuca maquita, ama micuchingapa? Na, micuchishcanimi, allashcanimi muyundi, cuchushcanimi, huanushcanimi; ñalla tucui punlla ñuca maquita chutashcani, tucurica ña chayamun. Llaquinayanmi tucui cai yuracunata ñuca uvas chagramanda cuchuna caimanda, ninaman shitashpa rupachina caimanda. Pita ñuca uvas chagrata huaglichishca?\n\n48 Yalishca jipa sirvij runa paipaj amota nirca: Nachu quiquinba uvas chagrapaj vichai alsari—nacha malquicuna ali sapicuna cashcata yalirca? Malquicuna sapicunata yalishca caimanda, riqui caicuna ñapash viñarca shinlli sapicunata mishashpa, caicunamandallata shinlli caita japishpa. Riqui, ñuca nini, nachu caimanda quiquinba uvas chagrapaj yuracunaca huaglishcaman tigrarishca?\n\n49 Yalishca jipa uvas chagrapaj Apunchij sirvij runata nirca: Jacuchi uvas chagramanda yuracunata cuchushun ninaman shitashun, ñuca uvas chagrata ama huaglichichun, imashpa ñuca tucuita rurashca cani. Imatata ashtahuan rurai ushaiman carcani ñuca uvas chagrata?\n\n50 Ashtahuangari, riqui, sirvij runa uvas chagrapaj Apunchijta nirca: Ashata saquira.\n\n51 Apunchij nirca: Ari, ashata saquisha, llaquiyanimi ñuca uvas chagrapaj yuracunata chingachinamanda.\n\n52 Chaimanda, japishunchi huaquin cai malquicunamanda maijan ñuca uvas chagra urai uraipacha pushtucunapi tarpushcacunamanda, quimichishpa churashun yurapi maimanda shamushca; yuramanda fitishun malquicunata maijanmanda fucushcacunaca ninan jaya can, quimichishpa churashun paipaj pushtupi yurapipacha viñashca malquicunata.\n\n53 Caita rurasha yura ama huañuchun, alchishpa chari ushaipapash cani caicunapaj sapicunata ñuca munaipa.\n\n54 Riqui, yurapipacha viñashca malquicunapaj sapicunaca maipi munashca tarpushcacunaca causarajmi; chaimanda, alchishpa chari ushashapashmi ñuca munaipa, cai yuramanda malquicunata japisha, quimichishpa churasha. Ari, mama yurapi quimichishpa churasha, caicunapaj sapicunatapash alchishpa charingapa ñuca munaipa, imaura caicuna ali shinlli cajpica ñucaman ali fucushcata cui ushangapashchari, cushijushapashchari ñuca uvas chagrapaj fucuicunapi.\n\n55 Yalishca jipa sacha yuraman tigrashcamanda yurapipacha viñashcata japirca, quimichishpa churashca yurapipacha viñashcacunapi, sacha yuraman tigrashcapash carca.\n\n56 Paicuna yurapipacha viñashcatapash japirca maijan sacha yuraman tigrashca carca, mama yurapi quimichishpa churarcapash.\n\n57 Uvas chagrapaj Apunchij sirvij runata nirca: Yuramanda sacha malquicunata ama cuchuichu, maijan ashtahuan jayacunatalla; caicunapi quimichishpa churai imashna ñuca nishcashna.\n\n58 Ñucanchi cutin micuchishun uvas chagramanda yuracunata, chaimanda malquicunata fitishunbash; yuramanda malquicunata cuchushunbash maijan ismunajujcunata, maijan huañuna can, chaicunata ninaman shitashunbash.\n\n59 Caita rurani, imashpapash, sapicuna shinlliyangapashchari alicuna caimanda; malquicunatapash cambiaimanda, alipash yali ushachun na alita.\n\n60 Yurapipacha viñashca malquicunata caicunapaj sapicunandi alchishpacharishca caimanda, mama yurapi cutin yurapipacha viñashca malquicunata quimichishpa churashca, mama yurapaj sapicunatapash alchishpa charishca caimanda, ñuca uvas chagrapi yuracuna ali fucushcata cui ushangapashchari; ñuca cutin cushijui ushasha ñuca uvas chagrapaj fucuicunapi, imashpapash, ninanda cushijushapashchari sapicunatapash malquicunatapash callari fucushcamanda alchishpa charishcamanda—\n\n61 Chaimanda, ri, sirvij runacunata cayai, ñucanchi utsialla trabajai ushangapa ñucanchi tucui ushaihuan uvas chagrapi, ñanda alichi ushangapa, cutin yurapipacha viñashca fucushcata apamungapa, maijan fucushca ali can tucui shuj fucushcacunamanda yalishpa juyailla.\n\n62 Chaimanda, jacuchi trabajashunchi ñucanchi tucui ushaihuan cai tucuri punlla, riqui tucurica ña chayamun, caimi tucuri punlla imaura ñuca uvas chagrata fitisha.\n\n63 Malquicunapi quimichishpa churai; callari tucuricunahuan caicuna callaricuna cachun, callaricuna tucuri cachun, allai muyundi yuracunata, ishcandi rucuta viñajtapash, callarita tucuritapash; tucuritapash callaritapash, tucuicuna cutin micuchishca cachun tucuripa.\n\n64 Chaimanda, allai muyundi, fiti, huanui cutin ashtahuan, tucuripa, tucuri ña chayamun. Imashpapash cai tucuripi quimichishpa churashcacuna viñaipapash, yurapipacha fucushcatapash cunga, chai jipa paicunaman ñanda alichingui, paicuna viñai ushachun.\n\n65 Imashna viñai callarijpi jaya fucushcata cuj malquicunata anchuchingui, alicunapaj shinlli caimanda jatun caimandapash; tucuilla na ali malquicunatapash shuj viajella ama anchuchinguichu, sapicuna yapa shinlli caipapash quimichishpa churangapa, cai huañuipapash, ñuca uvas chagrapaj yuracunata chingachiman.\n\n66 Llaquiyanimi ñuca uvas chagrapaj yuracunata chingachinamanda; chaimanda na alicunata anchuchingui imashna viñajpi, sapipash yura jahuapash shinllipi pacta cachun, imaura ali na alita yalingacaman, na alica cuchushca ninaman shitashca canga, ama ñuca uvas chagrata huaglichichun; shina fichasha ñuca uvas chagramanda na alita.\n\n67 Yurapipacha viñashca malquicunata cutin quimichishpa churasha yurapipacha viñashca yuracunapi;\n\n68 Yurapipacha viñashca malquicunata quimichishpa churasha yurapipacha viñashca malquicunapi; shina cutin tandachisha yurapipacha fucushcata cuchun, caicuna shujlla cachun.\n\n69 Na alica shitashca canga, ari, tucui ñuca uvas chagramanda canllaman; riqui, cai viajella ñuca uvas chagrata fitisha.\n\n70 Yalishca jipa uvas chagrapaj Apunchij paipaj sirvij runata cacharca; sirvij runaca rirca rurarca Apunchij imashna mandashcata, shuj sirvij runacunatapash apamurca; paicuna huaquinllami carca.\n\n71 Uvas chagrapaj Apunchij paicunata nirca: Richi trabajangapa uvas chagrapi, cangunapaj tucui ushaihuan. Riqui, cai can tucuri punlla ñuca uvas chagrata micuchina; tucurinaca maquipi can, na fucuj punlla ñapash shamun; canguna ñucahuan tucui ushaihuan trabajashpaca canguna cushijunguichi fucushcapi maijan ñuca alichisha ñucapa, ña chayamuna punllapa.\n\n72 Yalishca jipa sirvij runacuna rirca trabajarcapash paicunapaj tucui ushaicunahuan; uvas chagrapaj Apunchijpash paicunahuan trabajarca; paicuna cazurca uvas chagrapaj Apunchijpaj rurachunbacha saquishcacunata tucui cuzascunapi.\n\n73 Cutin tiai callarirca yurapipacha fucushcacuna uvas chagrapi; malquicunapash viñai callarirca ninanda sisai callarircapash; sacha malquicunata cuchui callarirca shitai tucurcapash; paicuna alichirca sapicunatapash yura jahuacunatapash pacta, imashna shinlli cashca.\n\n74 Shina paicuna trabajarca, tucui utsiaihuan, uvas chagrapaj Apunchijpaj rurachunbacha saquishcacunahuan, imaura na ali uvas chagramanda canllaman shitashca cangacaman, Apunchij paipallata cutin alchishpa charishca cachun yurapipacha fucushcata; caicuna shujlla cuerposhna tigrachun; fucushcacunapash pacta cachun; uvas chagrapaj Apunchij paipallata alchishpa charishca cachun yurapipacha fucushcata, maijan paipaca ninan juyailla carca callarimanda.\n\n75 Yalishca jipa imaura uvas chagrapaj Apunchij ricurca paipaj fucushca ali cajta, paipaj uvas chagra ashtahuan na huaglishca carca, paipaj sirvij runacunata cayarca nircapash: Riqui, cai tucuri punlla micuchishca cashcanchi ñuca uvas chagrata; canguna ricushcanguichi ñuca munaita rurashcani; alchishpa charishcani yurapipacha fucushcata, cai ali can, imashna callaripi carca shinallata. Cangunata achilyachini; canguna utsia cashcanguichi ñucahuan trabajaipi ñuca uvas chagrapi, ñuca rurachunbacha saquishcacunatapash alichishca canguichi, cutin ñucaman yurapipacha fucushcata apamushca canguichi, ñuca tarpuj pamba na ashtahuan huaglishcachu, na alita shitashcapash can, riqui canguna cushijunguichi ñucahuan uvas chagrapi fucushcamanda.\n\n76 Riqui, tauca punllata ñuca alichisha uvas chagrapi fucushcata ñucapallata na fucuj punllapa, caica ña shamun; tucuri punlla ñuca uvas chagrata micuchishcani, fitishcanipash, allashcanipash muyundi, huanushcanipash; chaimanda fucushcata alichisha ñucapallata, tauca punllacunapa, imashna ñuca parlashcashna.\n\n77 Imaura punlla shamujpica na ali fucushca cutin shamunga ñuca uvas chagraman, jipaman alita na alitapash tandachishca canga; alitaca ñucapallata alchishpa charisha, na alitaca shitasha paipaj pushtumanllata. Jipaman na fucuj punlla tucuripash shamun; ñuca uvas chagratapash ninahuan rupachisha.\n\n", "jacob 6": "[center][font_size=26]6 Capítulo[/font_size][/center]\n\n[i]Apunchijca Israelta tigrachinga tucuri punllacunapi—Cai pacha ninahuan rupachishca canga—Runacuna Cristota catinapacha can ama nina azufrepash cochata ricungapa. Nara 544–421 C.Ñ.[/i]\n\n1 Cunan, riqui, ñuca huauquicuna, imashna cangunaman nishcani ñuca achil villachigrini, riqui, cai can ñuca achil villachi—cai cuzascuna imata Achil Villachij Zenós parlarca, Israelpaj huasimanda, chaipica shuj tarpushca olivo quiru layapi ricuchin, ciertopacha yalinga.\n\n2 Punllaca Apunchij cutin paipaj maquita chutajpica catipi paipaj llactapuracunata tigrachingapa, punlla can, ari, tucuri canga, Apunchijpaj sirvij runacuna ringa paipaj ushaipi, paipaj uvas chagrata micuchingapa fitingapapash; chaipa jipa ña tucuri shamunga.\n\n3 Cunan ninan achilyachishcacuna can paicuna pimi utsialla trabajashcacuna paipaj uvas chagrapi; ninan llaquichi tucushcacuna can pimi shitai tucushcacuna canga paicunapaj pushtuman! Cai pachaca ninahuan rupachishca canga.\n\n4 Ninan llaquij can ñucanchi Dios ñucanchihuan, pai Israelpaj huasita yarin, ishcandi sapicuna malquicunapash; paipaj maquicunata chutan paicunaman tucui punlla; paicuna na cazujcuna can na cazushpa fiñachij llactapuracunapash; ashtahuangari mashnami paicunapaj shungucunata na shinlliyachijpi Diospaj reinopi quishpichishca canga.\n\n5 Chaimanda, ñuca juyashca huauquicuna, ñuca cungurishpa mañani shungumanda shimicunahuan arrepentiripaichi, shungupaj tucui munaihuanbacha shamuichi, Diospaman quimirichi pai cangunaman imashna quimirin shinallata. Imaura paipaj llaquij achil rigra cangunaman chutashca cangacaman punllapaj michapi, cangunapaj shungucunata ama shinlliyachichu.\n\n6 Ari, cunanllata, paipaj shimita uyangapa munashpaca, cangunapaj shungucunata ama shinlliyachichi; imashpata huañungapa munanguichi?\n\n7 Riqui, tucui punlla Diospaj ali shimihuan micuchishca cashca jipa, cunguichicha na ali fucushcata, calpachishca ninaman shitai tucushca cangapa?\n\n8 Riqui, nacha cazunguichi cai shimicunata? nacha cazunguichi achil villachijcunapaj shimicunata; nacha cazunguichi tucui shimicunata Cristomanda parlashca cashcacuna, paimanda taucacuna parlashca jipa; Cristopaj ali shimita neganguichicha, Diospaj ushaitapash, Espíritu Santopaj Dondapash, Espíritu Santota jarcanguichicha, jatun causachinapaj jatun planda asinguichicha, maijan cangunaman cushcata?\n\n9 Nachu yachanguichi cai cuzascunata rurashpaca, jatun causachinapaj ushai cutin causarinapash, caicuna Cristopi can, cangunata apanga ricurichun pingaihuan manllanayai juchachihuan Diospaj jatun shayarina ñaupaman?\n\n10 Alicanapaj ushaimanda, alicaica na negashca cai ushanllu, canguna rina canguichi nina azufrepash cochamanbash, chai nina rupajujcuna na huañuchinalla can, caicunapaj cushni jahuaman vitsian imaurapash na tucurina imaurapash na tucurinacaman, chai nina azufrepash cocha na tucuri llaqui can.\n\n11 Oh shina, ñuca juyashca huauquicuna, arrepentirichi, quichiji punguta yaicuichi, ñanbi catichi maijan angosto can, imaura mana tucurina causaita chasquingacaman.\n\n12 Oh yachashcacuna caichi; imata ashtahuan ni ushani?\n\n13 Puchucaipi, cangunata cayacaman nini, imaura cangunata tuparingacaman sumaj Diospaj jatun shayarina ñaupapi, cai jatun shayarina manllachin na alicunata manllanayai ninan manllaihuan manllaihuanbash. Shinacapashcachun.\n\n", "jacob 7": "[center][font_size=26]7 Capítulo[/font_size][/center]\n\n[i]Sherem Cristota na nin, Jacobhuan fiñarin, shuj señalta ricuchichu mañan, Diosmanda chugrichi tucushca can—Tucui Achil Villachijcuna parlashca can Cristomanda pai shujpa juchacunamanda huañunamandapash—Nefitacuna paicunapaj causaita yalishca yanga purijcunashna, llaqui yalipi nacirishca Lamanitacunahuan na ricunayachi tucushcapash. Nara 544–421 C.Ñ.[/i]\n\n1 Yalishca jipa tauca huatacuna yalishca jipa, Nefipaj llactapuracunaman shuj runa shamurca, paipaj shuti carca Sherem.\n\n2 Yalishca jipa llactapuracunaman yachachi callarirca, paicunaman villashpa ima Cristo na tiangachu nishpa. Pai llactapuracunaman tauca cuzascunata yachachirca uyanayaita llullashpa; caita pai rurarca Cristopaj yachajuicunata urmachingapa.\n\n3 Pai trabajarca utsialla llactapuracunapaj shungucunata pandachingapa, shinashpa tauca shungucunata pandachirca; pai yachashpata ñuca, Jacob, shamuna Cristopi feta charijta, pai tauca mascarca imashna ñucahuan tuparinata.\n\n4 Pai yachajushca carca, shinamanda shuj alipacha yachaita llactapuracunapaj shimirimaimanda charirca; chaimanda, pai ashtaca uyanayai llullanacunata, parlangapa ashtaca ushaitapash charirca, ima shina ayapaj ushaihuan.\n\n5 Paica shuyaita charirca femanda ñuca pandarichun, masqui tauca achil ricushcacunata tauca cuzascunatapash maijanmanda ñuca rijsishca carcani; ciertopacha ángelcunatapash ricushca carcani, paicuna ñucata achil yachachishca carca. Uyashcapash carcani Apunchijpaj shimita parlashca paipaj shimihuanbacha, huaquinbi huaquinbi; chaimanda, ñuca na pandari ushasha.\n\n6 Yalishca jipa ñucapaman shamurca, cashna laya parlahuarca, nishpa: Huauqui Jacob, ñuca tauca mascashcani imashna tuparinata canhuan parlangapa; uyashcani yachanipash ashtaca puringui, yachachishpa quishpiringapa villaicuna nishcacunata, nacashpaca Cristopaj yachajuicunata.\n\n7 Can pandachishca cangui tauca cai llactapuramanda shinamanda paicuna huaglichin Diospaj ali ñanda, Moiséspaj catichunbacha saquishcacunata na alichin caimi ali ñan can; Moiséspaj catichunbacha saquishcacunataca tigrachingui adoraciónman shuj causajta pimi shamunga ningui cunanmanda tauca patsaj huatacunapi. Cunan riqui, ñuca, Sherem, villani cai can na ali shimihuan rimana; pipash na yachan cashna cuzascunata; pipash na villai ushan shamuna cuzascunata. Cashna layapi Sherem fiñajurca ñucahuan.\n\n8 Ashtahuangari riqui, Apunchij Dios ñuca almapi paipaj Espírituta jicharca, cashna paita pandachircani tucui paipaj shimicunapi.\n\n9 Paita nircani: Na ninguichu Cristo shamunata? Pai nirca: Shuj Cristo tiajpica, paita na nimanllu; ashtahuangari ñuca yachani Cristo na tianllu, na tiashcapashchu, nimaurapash na tiangachu.\n\n10 Paita nircani: Cringuichu achil quilcashcacunata? pai nirca, Ari.\n\n11 Paita nircani: Shinaca caicunata na yuyaipi chasquishcanguichu; caicunaca ciertopacha Cristomanda testifican. Riqui, canda nini na maijan achil villachijcunapash quilcashca can, achil villachishca can, paicuna Cristomanda na parlashpaca.\n\n12 Caica na tucuilla can—ñucaman ricuchishca can, uyashcani ricushcanipash; ñucaman ricuchishcapash can Espíritu Santopaj ushaihuan; chaimanda, ñuca yachani shujpa juchacunamanda huañuna na tiashca cajpica tucui runacuna chingashca canman.\n\n13 Yalishca jipa pai nihuarca: Shuj señalta ricuchihuai cai Espíritu Santopaj ushaihuan, maijanmanda can ninanda yachangui.\n\n14 Paita nircani: Pita cani ñuca Diosta tentangapa quiquinman ricuchichun shuj señalta imapi can yachangui cierto cajta? Shina cashpapash na ninguirami caita, ayapaj caimanda. Shina cajpipash, ñuca munashca ama rurashca cachun; ashtahuangari Dios chugrichijpica shuj señal cachun pai ushai charijta, ishcandi jahua pachapi cai alpapipash; Cristo shamunamandapash. Quiquinba munai, Oh Apunchij, rurashca cachun, na ñucapa.\n\n15 Yalishca jipa imaura ñuca, Jacob cai shimicunata parlashca cajpi, Apunchijpaj ushai paipaman shamurca, cashna pai alpaman urmarca. Yalishca jipa tauca punllacunata micuchishca carca.\n\n16 Yalishca jipa llactapuracunaman pai nirca: Caya punlla tandanajuichi, ñuca huañugrini; chaimanda llactapuracunaman parlangapa munani nara huañushpallata.\n\n17 Yalishca jipa caya punlla ashtacapacha tandanajushcacuna tandanajushca carca; pai parlarca punchalla na pandanalla paicunata ima cuzascunata pai yachachishcacunatapash na nirca, Cristota villarca, Espíritu Santopaj ushaitapash, ángelcunapaj achil yachachitapash.\n\n18 Paicunaman punchalla na pandanalla parlarca, pai pandachishca cashcamanda ayapaj ushaihuan. Parlarca ucu pachamanda, mana tucurinamanda, mana tucurina llaquichinamandapash.\n\n19 Pai nirca: Ñuca manllani na perdonanalla juchata rurashcani, Diosta llullashcani; Cristota na nishcani, nircani achil quilcashcacunata crini; caicuna paimanda ciertopacha testifican. Diosta shina llullashca caimanda ninanda manllani ñucapa cashna cai manllanayai canata; ashtahuangari Diosman ñuca villani.\n\n20 Yalishca jipa imaura pai cai shimicunata nishca cajpica ashtahuan na ni usharcachu, pai espírituta curca.\n\n21 Ashtacapacha tandanajushca ricushca cashpa cai cuzascunata imaura pai parlarca ña cugrijushpa espírituta, paicuna ninanda manllarishca carca; cashna Diospaj ushai paicunaman uriajumurca, paicuna yali tucushca carca shinamanda alpaman urmarca.\n\n22 Cunan, cai cuzas ñuca, Jacobpa, sumaj carca, ñuca mañashca carcani ñuca Taitata pimi jahua pachapi carca; pai uyashca carca ñuca mañaita ñuca achil mañaitapash pactachihuarca.\n\n23 Yalishca jipa sumaj causai Diospaj juyaipash cutinlla apamushca carca llactapuracunaman; paicuna achil quilcashcacunata mascarca, na alita ruraj runapaj shimicunata ashtahuan ñana cazurca.\n\n24 Yalishca jipa tauca imashapash canacunata yashca carca tigrachingapa cutinlla apamungapa Lamanitacuna na llullata yuyaipi chasquichun; ashtahuangari tucui yanga carca, paicunaca cushijurca macanajuicunapi yahuarta jicharicunapipash, paicuna shuj mana tucurina na ricunayachinata ñucanchi, paicunapaj huauquicunaman, ricuchirca. Catilla paicuna mascarca paicunapaj macanajunacunapaj ushaihuan ñucanchita tucuchingapa.\n\n25 Chaimanda, Nefipaj llactapuracuna shinlliyarca paicunapaj macanajunacunahuan, tucui paicunapaj ushaihuan, Diospi crishpa paicunapaj quishpichina rumipi; chaimanda, paicuna chai horascaman, paicunapaj na ricunayachijcunapa mishajcuna cai usharca.\n\n26 Yalishca jipa ñuca, Jacob, rucuyai callarircani; cai llactapuracunapaj tandachishpa quilcashcacuna cutishuj Nefipaj jirru fangacunapi quilcashcapi apamun, chaimanda, ñuca tucuchini cai tandachishpa quilcaita, villashpa ñuca quilcanita ñuca ali yachaihuan, nishpa punllacuna yalishca ñucanchihuan, shinallata ñucanchi causaicunapash yalishca can shuj muscui laya canshna, ñucanchi cashcanchi shujllacuna shuj solemne llactapuracuna, yanga purijcuna, Jerusalénmanda shitai tucushca, llaqui yalicunapi nacirishcacuna, shuj jichushca pambapi, ñucanchi huauquicunahuan na ricunayachi tucushcapash, imami macanajuchirca pliturichircapash; chaimanda, ñucanchi causai punllacunapi llaquiyanchi.\n\n27 Ñuca, Jacob, ricurcani ñuca ñalla pambaj pushtuman uriajunata; chaimanda, ñuca churi Enósman nircani: Japi cai jirru fangacunata. Paiman cuzascunata nircani ñuca huauqui Nefi mandahuashcata, mandashcacunata pai cazusha nircapacha. Tucuchini ñuca quilcaicunata cai jirru fangacunapi, quilcashca ashalla cashca; liijcunata cayacaman nini, shuyani tauca ñuca huauquicuna ñuca shimicunata liichun. Huauquicuna, cutin ricuringacaman.\n\n", "enos 1": "[center][font_size=26]Enóspaj Quilcashca[/font_size][/center]\n\n[center][font_size=26]1 Capítulo[/font_size][/center]\n\n[i]Enós achil mañan tucui ushaihuan paipaj juchacunata anchuchinata chasquin—Apunchijpaj shimi paipaj yuyaiman shamurca, quishpirinata cushapacha nishpa Lamanitacunaman shuj shamuj punllapi—Nefitacuna Lamanitacunata tigrachingapa munan—Enós cushijun paipaj Jatun Causachijpi. Nara 420 C.Ñ.[/i]\n\n1 Riqui, yalishca jipa ñuca, Enós, rijsishpa ñuca taita shuj ali runa cashcata—pai yachachihuarca paipaj shimirimaipi, viñachihuarcapash shinlli tacurishpa Apunchijpaj tacuripipash—caimanda ñuca Diospaj shuti achilyachishca cachun—\n\n2 Cangunaman villasha macanajuita Diospaj ñaupapi charishcata, nara ñuca chasquishpa ñuca juchacunamanda anchuchinata.\n\n3 Riqui, rircani sachapi animalcunata huañuchingapa; shimicunata imata ñuca catilla uyarcani ñuca taita mana tucurina causaimanda parlajta, santocunapaj cushijuita, ñuca shungu ucumanbacha huashajurca.\n\n4 Ñuca alma yarjachirca; cungurircani ñuca Rurajpaj ñaupaman, mañarcani achil ushai mañaipi ninanda mañaipipash ñuca almamandalla; tucui punlla mañarcani; ari, tutayajpipash ñuca shimita vichai alsajurcanira jahua pachaman chayangacaman.\n\n5 Shuj shimi shamuhuarca, nishpa: Enós, quiquinba juchacuna perdonashca can, can achilyachishca cangui.\n\n6 Ñuca, Enós, yacharcani Diosca na llullai ushajta; chaimanda, ñuca juchaca anchuchishca carca.\n\n7 Ñuca nircani: Apunchij, cai imashnata rurashca can?\n\n8 Pai nihuarca: Cristopi quiquinba femanda, pitami can nimaura nara uyashca nara ricushca cangui. Tauca huatacuna yalinga nara pai aichapi ricurimurijllapita; chaimanda, ri quiquinba fe mapa illa saquishca.\n\n9 Cunan, yalishca jipa imaura cai shimicunata uyashca cashpa munai callarircani ñuca huauqui, Nefitacunapaj ali caita; chaimanda, paicunamanda Diosman tucui ñuca almata jicharcani.\n\n10 Ñuca espíritupi cashna macanajujpira, riqui, Apunchijpaj shimi shamurca ñuca yuyaiman cutin, nishpa: Ñuca ricugrishami quiquinba huauquicunata paicunapaj utsia ñuca rurachunbacha saquishcacunata alichimanda. Paicunaman cai pambata cushca cani, shuj achil pamba can; na llaquichishachu shina cajpica paicunapaj na ali ruraicunamanda canga; chaimanda, ñuca ricugrisha quiquinba huauquicunata ñuca nishcashina; paicunapaj na alita rurashcacuna llaquirinahuan uriajuchisha paicunapaj umacunamanllata.\n\n11 Jipaman ñuca, Enós, cai shimicunata uyashca cashpa ñuca fe Apunchijpi shinlli cangapa callarirca; ñuca achil mañarcani ashtaca ninan munaihuan ñuca huauqui Lamanitacunamanda.\n\n12 Yalishca jipa achil mañashca tucui shungu trabajashcapash jipa Apunchij nihuarca: Quiquinba femanda imashna munashcacunata cusha.\n\n13 Cunan riqui, cai ñuca munashca carca imata paimanda shuyarcani—Imashpapash ñuca llactapuracuna, Nefitacuna, na ali ruraipi urmajpica, Lamanitacuna ama tucuchishca cachun, Apunchij Dios alchishpa charichun ñuca llactapuracunapaj, Nefitacunapaj shuj tandachishca quilcashcata alichichun; shina cai cachun paipaj achil rigrapaj ushaihuan, shuj shamui punlla Lamanitacunaman apashca cachun, imashpapash, paicuna quishpirinaman pushamushca cachun—\n\n14 Cunan horas ñucanchi munaicuna ciertopacha feman tigrachina yanga cashca. Paicunapaj fiñaipi jurarca, ushashpallaca, ñucanchipa tandachishca quilcashcacunata ñucanchindi tucuchingapa, tucui ñucanchi punda taitacunapaj yachachishcacunatapash.\n\n15 Chaimanda, yachashpa Apunchij Dios ñucanchipaj tandachishca quilcashcacunata alchishpa chari ushana carca, catilla mañarcani, pai nihuashca carca: Ima cuzastapash fehuan mañajpi, chasquinata crishpa Cristopaj shutipi, chasquinguimi.\n\n16 Ñuca feta charircani, Diosta mañarcani tandachishca quilcashcacunata alchishpa charichun; pai achil pactachita ñucahuan rurarca Lamanitacunaman apamunata paipaj propio punllapi.\n\n17 Ñuca, Enós, yacharcani cai cagrijta imashna pai cai conveniota rurashca caimanda; chaimanda ñuca alma casilla saquirirca.\n\n18 Apunchij nihuarca: Quiquinba taitacunapash cai cuzastallata mañahuarca; cai paicunapaj femanda cushca canga; paicunapaj fe quiquinbashnalla carca.\n\n19 Cunan yalishca jipa ñuca, Enós, Nefipaj llactapuracunaman rircani, achil villachishpa shamuna cuzascunamanda, ñuca uyashca ricushca cuzascunamanda testificashpa.\n\n20 Ñuca testimoniota cuni Nefipaj llactapuracunaca utsialla munarca Lamanitacunata cutinlla apamungapa Diospi ciertopacha feman. Ashtahuangari ñucanchi trabajocuna yanga carca; paicunapaj fiñai ninanbacha carca, paicuna pushai tucushca carca paicunapaj aya canayaihuan paicuna sacha runacunaman tigrarca, imamandapash millayaicuna, yahuarta yacunayachij llactapuracuna, yanga dioscunata cungurijcunapacha mapallacunapash; sacha paipura micurij animalcunata micujcuna; facha huasicunapi causajcuna, jichushca pambapi yangata purijcuna, paicunapaj lomocunapi uchilla cara chumbicunahuan uma ajchacunatapash cuchurishcacuna; arcopi paicunapaj ruraj ushajcuna carca, cimitarracunapi, jachacunapipash. Paicunamanda taucacuna na imatapash micuj carca ashtahuangari chahua aichatalla; catilla mascanajurca ñucanchita tucuchingapa.\n\n21 Yalishca jipa Nefipaj llactapuracuna pambata tarpurca, tucui laya muyucuna viñarca, fucushcacunapash, tandanajushca jihua micuj huagracuna, chivocuna, sacha chivocuna tauca caballocunapash.\n\n22 Taucapacha achil villachijcuna ñucanchipapi tiarca. Llactapuracuna na cazuj runacuna carca, shinlli yuyaipi chasquingapa.\n\n23 Nimapash na tiarcachu ashtahuangari ninanbacha shinlliyaicuna, yachachicuna, achil villachicunapash macanajuicunamanda, plituricunamandapash, tucuchicunapash, paicunata catilla huañuimanda yarichicuna, mashna mana tucurina canata, ricushpa chasquichinacunapash, Diospaj ushaipash, tucui cai cuzascunapash—paicunata catilla tangaj shina alichirichun Apunchijpaj manllaipi. Ñuca nircani nimapash, cai cuzascunalla ashtaca na pandanalla parlaipi, alichi ushanga, ama ñapash tucurinaman urai richun. Cashna laya ñuca quilcani paicunamanda.\n\n24 Ñuca ricurcani macanajuicunata Nefitacuna Lamanitacunahuan ñuca causai punllacunapi.\n\n25 Yalishca jipa ña rucuyai callarircani, patsaj canchischunga iscun huatacuna yalishca carca imaura ñucanchi taita Lehi Jerusalénda saquishcamanda.\n\n26 Ñuca ricurcani ñalla pambarina pushtuman urai rina cajta, Diospaj ushaihuan tangachishca cani yachachingapa achil villachingapa cai llactapuracunaman, shimita villana ciertopachata imami Cristopi can. Ñuca villashcani tucui ñuca causai punllacunapi, caipi ashtahuan cushijushcani cai pachamandapash yalishpa.\n\n27 Ñuca ña rini ñuca samana pushtuman, cai can ñuca Jatun Causachijhuan; ñuca yachanimi paipi ñuca samasha. Cushijunipash punllapi imaura ñuca huañuna na huañunata churajujpi, paipaj ñaupapipash shayarisha; jipaman ricusha paipaj ñavita sumaj caihuan, pai nihuanga: Ñucapaman shamui, can achilyachishca cangui, canman shuj pushtu alichishca tian ñuca taitapaj mansióncunapi. Shinacapashcachun.\n\n", "jarom 1": "[center][font_size=26]Jarompaj Quilcashca[/font_size][/center]\n\n[center][font_size=26]1 Capítulo[/font_size][/center]\n\n[i]Nefitacuna Moiséspaj catichunbacha saquishcacunata alichin, Cristopaj shamunata ñaupaman ricun, pambapi ali miranbash—Tauca achil villachijcuna trabajan llactapuracuna ciertopacha ñanbi alichingapa. Nara 399–361 C.Ñ.[/i]\n\n1 Cunan riqui, ñuca, Jarom, asha shimicunata quilcani ñuca taitapaj rurachunbacha saquimanda, Enós, ñucanchi genealogía alichishca cachun.\n\n2 Imashna cai jirru fangacuna uchillacuna can, imashna cai cuzascuna quilcashca can ñucanchi huauqui Lamanitacuna ali cachun munaimanda, chaimanda, minishtirishca can ashata quilcana; shina cajpipash ñuca na quilcasha ñuca achil villachinacunata, ñuca achil ricuicunatapash. Imapata ashtahuan quilcasha ñuca taitacuna quilcashcata yalishpa? Nachu paicuna quishpiringapa ima ruranata achil yachaj chayachishca? Cangunaman nini, Ari; cai shinalla cahuan.\n\n3 Riqui, cai minishtirishca can cai llactapuracunahuan ashtaca rurashca cachun, paicunapaj shinlli shungucunamanda, paicunapaj rinricuna na uyaj caimanda, paicunapaj yuyaicuna ñausacuna caimanda, paicunapaj cungacunapash na cuyurijcuna; shina cajpipash, Dios paicunata ninanda llaquij can, cunangamanbash paicunata cai alpa jahuallamanda nara fichashcachu.\n\n4 Ñucanchihuan taucacuna chasquin tauca achil ricuchicunata, na tucuilla na cazujcuna canllu. Imashna na cazujcuna na can feta charinbash, Espíritu Santohuan alipacha rijsirin, cai ricuringa runacunapaj huahuacunaman, paicunapaj femanda.\n\n5 Cunan, riqui, ishcai patsaj huatacuna yalishca can, Nefipaj llactapuracuna alpapi shinllicunaman tigrashca carca. Moiséspaj catichunbacha saquishcacunata pactachingapa atirin samana achil punllatapash Apunchijman. Paicuna na yanga riman; na ali shimicunata na riman. Llactapaj catichunbacha saquishcacuna ninan ruranapachacuna carca.\n\n6 Paicuna chajchurishcacuna carca ashtaca alpajahuallapi, Lamanitacunapash. Paicuna carca ashtahuanbacha na yupanalla Nefitacunata yalishpa; paicuna huañuchinata juyarca sacha animalcunapaj yahuarta ufiajcunapash.\n\n7 Yalishca jipa tauca viaje ñucanchi Nefitacunaman, contra shamurca, macanajungapa. Ashtahuangari ñucanchi jatun mandajcuna ñucanchi pushajcunapash shinlli runacuna carca Apunchijpaj fepi; paicuna yachachirca llactapuracunata Apunchijpaj ñangunata; chaimanda, Lamanitacunahuan shinlli cai usharcanchi ñucanchi pambacunamanda ficharcanchi, ñucanchi llactacunata ashtaca shinlliyachircanchi, nacashpaca ñucanchi chasquina pushtucunata shujllangaman.\n\n8 Ninandapacha mirarircanchi, jicharircanchi alpajahuacunaman, curipaj ninan charijcunaman tigrarcanchi, culquipaj, juyailla cuzascunapaj, fino caspihuan maqui rurashcacunapaj, jatun huasicunapaj, maquinariacunapaj, hierropaj, cobrepaj, broncepaj, aceropaj, tucui laya imatapash ruranacunapaj alpata tarpungapa, macanajungapa armacunapa—ari, filolla flechacunapa, jabalinacunapa, macanajungapa yachajushca shuyanacunapapash.\n\n9 Shina yachajushpalla shuyanajushpa Lamanitacunahuan tuparingapa, paicuna na ñucanchi contra ali mirarca. Ashtahuangari Apunchijpaj shimi pactashca carca, maijan ñucanchi taitacunamanda parlarca, caita nishpa: Imashna canguna ñuca rurachunbacha saquishcacunata alichishpaca cai pambapi ali miranguichi.\n\n10 Yalishca jipa Apunchijpaj achil villachijcuna Nefipaj llactapuracunata shinlli rimarca, imashina Diospaj shimishna, paicuna rurachunbacha saquishcacunata na alichishpaca ashtahuan na ali ruraihuan urmashpaca, paicuna tucuchishca canga cai alpajahuacunamanda.\n\n11 Chaimanda, achil villachijcuna, sacerdotecuna, yachachijcuna, utsialla trabajarca, cutin yarichishpa llactapuracunata tucui jatun llaquicunahuan utsiallaman; Moiséspaj catichunbacha saquishcacunata yachachishpa; imapami caita cushca carca; Mesíasta ñaupaman ricuchun munashpa, paipaj shamunata crichun ña cashcatashna. Cashna laya yachachishca carca.\n\n12 Yalishca jipa cashna ruraimanda cai alpa jahuallamanda tucuchinamanda alichirca; achil shimicunahuan shungumanda llaquirirca, paicunapaj shungucuna catilla arrepentimientoman tanganajurca.\n\n13 Yalishca jipa, ishcai patsaj quimsa chunga pusaj huatacuna yalishca carca—cashna laya macanajuicuna, fiñanajuicuna, ninanda fiñarishpa rimarinacuna, tauca punllacunapi.\n\n14 Ñuca, Jarom, ashtahuan na quilcanichu, imashpa cai jirru fangacuna uchilla can. Ashtahuangari riqui, ñuca huauquicuna, ri ushanguichi chaishu Nefipaj jirru fangacunaman; riqui, chaipi ñucanchi macanajuicuna tandachishpa quilcashca can, jatun mandajcunapaj quilcaicunamanda, nacashpaca maijan paicuna quilcachirca.\n\n15 Cai jirru fangacunata ñuca churi Omniman paipaj maquicunapi cuni, ñuca taitacuna rurachunbacha saquishcacunacaimanda quilcashpa catichun.\n\n", "omni 1": "[center][font_size=26]Omnipaj Quilcashca[/font_size][/center]\n\n[center][font_size=26]1 Capítulo[/font_size][/center]\n\n[i]Omni, Amarón, Quemis, Abinadom Amalekípash, paicuna shujllangaman, quilcashpa catin—Mosíah Zarahemla llactapuracunata yachaj chayan, picuna Jerusalénmanda shamushca carca Sedequíaspaj punllacunapi—Mosíah paicunapa jatun mandaj tucuchun cayai tucurca—Mulekpaj cati aillucuna Coriántumrda Jareditacunapaj ña tucuri runa Zarahemlapi tuparca—Jatun mandaj Benjamín Mosíahta catishpa mandan—Runacuna paicunapaj almacunata cuna can Cristoman shuj ofrendatashna. Nara 323–130 C.Ñ.[/i]\n\n1 Cunan, yalishca jipa ñuca, Omni, ñuca taita, Jarom mandaimanda, ñuca quilcachun imatallapash cai jirru fangacunapi, ñucanchi genealogíata alchishpa charingapa—\n\n2 Chaimanda, ñuca punllacunapi, yachachun munani, ñuca ashtacata macanajurcani espadahuan ñuca llactapuracuna, Nefitacunata alchishpa charingapa, Lamanitacuna, ñucanchita na ricunayachijcunapaj maquipi ama urmachun. Ashtahuangari riqui, Ñuca cani na alita ruraj runa, Apunchijpaj ricuchunbacha, rurachunbacha saquishcacunata na alichishca canichu imashina rurashca cana carcani.\n\n3 Yalishca jipa ishcai patsaj canchis chunga sujta huatacuna yalishca carca, tauca sumaj causai punllacunata charircanchi; tauca shinlli macanajui yahuarta jichai punllacunatapash charircanchi. Ari, tucuripipash, ishcai patsaj pusaj chunga ishcai huatacuna yalishca carca, ñuca cai jirru fangacunata alichishca carcani ñuca taitacuna rurachunbacha saquishcacuna caimanda; ñuca churi Amarónman cuni. Ñuca tucuchini.\n\n4 Cunan ñuca, Amarón, quilcana shimicunata quilcani, ashalla can, ñuca taitapaj quilcashcapica.\n\n5 Riqui, yalishca jipa quimsa patsaj ishcai chunga huatacuna yalishca carca, Nefitacunapaj ninan na alita rurajcuna tucuchishca carca.\n\n6 Apunchijca na saquinllu, Jerusalénpaj alpamanda llujchishpa apamushca alichishcapash, alchishpa charishcapash na ricunayachijcunapaj maquicunapi urmanamanda, ari, pai na munan shimicuna na pactashca cachun, maijan ñucanchi taitacunaman parlashcarca, nishpa: Ñuca rurachunbacha saquishcacunata na alichishpaca cai pambapi na ali miranguichu.\n\n7 Chaimanda, Apunchij paicunata ricugrirca jatun ricushpa chasquichinacunapi; shina cajpipash, ali rurajcunata huacaichirca paicuna ama huañuchun, ashtahuangari na ricunayachijpa maquicunamanda quishpichirca.\n\n8 Yalishca jipa cai jirru fangacunata ñuca huauqui Quemisman curcani.\n\n9 Cunan ñuca, Quemis, quilcani huaquin cuzascunata, ñuca huauquihuan chai quilcashcapillata; riqui, ñuca ricurcani tucuri quilcashcata, pai quilcashcata paipaj maquihuanllata; pai quilcarca caita ñucaman cushca punllallata. Cashna laya ñucanchi alichinchi tandachishca quilcashcacunata, ñucanchi taitacuna rurachunbacha saquishcacuna caimanda. Ñuca tucuchini.\n\n10 Riqui ñuca, Abinadom, ñuca churi cani Quemispaj. Riqui, yalishca jipa ñuca ashtaca macanajuicunata, randimanda plituricunata ricurcani, ñucanchi llactapuracunapi, Nefitacuna, Lamanitacunapash; ñuca, ñucapalla espadahuan tauca Lamanitacunapaj causaita quichurcani ñuca huauquicunata huacaichinamanda.\n\n11 Riqui, cai llactapuracunapaj tandachishca quilcashca cai jirru fangacunapi quilcashca caita jatun mandajcuna charishca can, miraicunamanda; ñuca na yachanichu achil ricuchita, cai quilcashcatalla, achil villachitapash na yachanichu; chaimanda, cai quilcashcalla ali can. Ñuca tucuchini.\n\n12 Riqui, ñuca Amalekí, Abinadompaj churi. Riqui, ñuca parlasha ashtahuan Mosíahmanda, pimi Zarahemla alpapaj jatun mandaj tucurca; riqui, Apunchij nirca Nefipaj llactaman pacajushpa richun, mashnacuna Apunchijpaj shimita uyangapa munajcunapash richun, jichushca pambaman—\n\n13 Yalishca jipa pai rurarca imashna Apunchij mandashcata. Jichushca pambaman llujshishpa rirca, mashna Apunchijpaj shimita uyangapa munajcuna; paicuna pushai tucurca tauca yachajuicunahuan achil villaicunahuanbash. Catilla tacuri tucushcacuna carca Diospaj shimihuan; paipaj achil rigrapaj ushaihuan pusharca, jichushca pambata Zarahemla shuti pambaman chayangacaman.\n\n14 Paicuna yachaj chayarca llactapuracunata, picuna Zarahemla nishpa shutichishca carca. Cunan, jatun cushijui tiarca Zarahemla llactapuracunahuan; Zarahemlapash ninanda cushijurca, Mosíahpaj llactapuracunata Apunchij cachamushca caimanda bronce jirru fangacunahuan maijan Judíocunamanda tandachishpa quilcashcata charin.\n\n15 Riqui, yalishca jipa Mosíah yachaj chayarca Zarahemla llactapuracunaca Jerusalénmanda shamushca cajta Zedequíaspaj punllacunapi, Judápaj jatun mandaj, Babiloniaman huatai tucushcashna apashca carca.\n\n16 Jichushca pambacunapi purirca, Apunchijpaj maquihuan pushamurca jatun yacucunata chimbashpa, pambaman maipi Mosíah paicunata yachaj chayarca; chaipi causashca carca chai punllacunamanda.\n\n17 Punlla imaura Mosíah yachaj chayarca, paicuna ninan mirashcapacha carca. Shina cashpapash, paicuna tauca macanajuicunata, ninan fiñanajuicunatapash charishca carca, huaquinbi huaquinbi espadahuan urmashca carca; paicunapaj shimirimaicuna huagliman tigrashca carca; paicuna na aparcachu tandachishca quilcashcacunata paicunapaj causaicunamanda; paicuna na nishca carca paicunapaj Ruraj causajta; Mosíah, nacashpaca Mosíahpaj llactapuracuna, paicuna ima nijta na yacharca.\n\n18 Yalishca jipa Mosíah paipaj shimirimaipi yachachichun shinarca. Yalishca jipa Mosíahpaj shimirimaipi yachachishca cajpi, Zarahemla curca paicunapaj taitacunapaj shuj genealogíata, paipaj yuyaimanda, caicuna quilcashca can, ashtahuangari na cai jirru fangacunapi.\n\n19 Yalishca jipa Zarahemla llactapuracuna, Mosíahpajcunahuan shujllapi tandanajurca; Mosíah paicunapaj jatun mandaj cachun cayai tucurca.\n\n20 Yalishca jipa Mosíahpaj punllacunapi, paiman apamurca shuj jatun quilcashca rumita; Diospaj ushaihuan carashcahuanbash quilcashcacunata shuj shimi rimaicunaman pai yalichirca.\n\n21 Paicuna curca shuj tandachishpa quilcashca shuj Coriántumrmanda, paipaj llactapuracunapaj huañuchicunatapash. Coriántumr yachaj chayai tucurca Zarahemla llactapuracunahuan; pai causarca iscun lunacunata.\n\n22 Paipaj taitacunamanda huaquin shimicunata parlajurca. Paipaj callari taitacuna torremanda shamushcapash, imaura Apunchij pandachirca llactapuracunapaj shimirimaita; Apunchijpaj ruranapacha paicunapaman urmarca ricushpa chasquichinacunahuan, maijan ali can; paicunapaj tullucunapash caiman chaiman shitashca can vichai lado pambacunapi.\n\n23 Riqui, ñuca, Amalekí, Mosíahpaj punllacunapi nacishca cani; causashcani paipaj huañuita ricungacaman; Benjamín, paipaj churi, reinan paipaj pushtupi.\n\n24 Riqui, ricushcani, jatun mandaj Benjamínpaj punllacunapi, ninan macanajuita ashtaca yahuar jichaita Nefitacunahuan Lamanitacunahuan. Ashtahuangari riqui, Nefitacuna ashtacata misharca; ari, cashna jatun mandaj Benjamín Lamanitacunata Zarahemla alpamanda llujchishpa cacharca.\n\n25 Yalishca jipa ñuca rucuyai callarircani; cati aillucunata na charishpa, jatun mandaj Benjamín Apunchijpaj ñaupapi ali runa cajta yachaimandapash, chaimanda, cai jirru fangacunata paiman cugrini, cutin yarichishpa tucui runacuna Diospaman shamuchun, Israelpaj Achil, crichun achil villaicunapi, achil ricuicunapipash, ángelcunapaj achil yachachijcunapipash, shimirimaicunapi parlana donpipash, shimirimaicunaman yalichina donpi, tucui cuzascunapi alicuna cajpi; nimapash na tianllu, ali caj, Apunchijpamanda na shamuj, na alica ayamanda shamun.\n\n26 Cunan, ñuca juyashca huauquicuna, Cristoman shamushcanguichiman, pimi Israelpaj Achil, quishpirita japishcanguichiman, paipaj jatun causachina ushaimandapash. Ari, paipaman shamuichi, tucui almacunata cuichi shuj ofrendatashna, ayunashpa, achil mañashpapash catichi, tucuricaman catiriaichi; imashna Apunchij causan quishpiringuichimi.\n\n27 Cunan ashtahuan parlangapa munani shuj tandanajushcacuna picunami rirca jichushca pambaman Nefipaj pambaman tigrangapa; tiarcami shuj tandanajushcacuna picuna paicunapaj chasquina alpata charingapa munashca carca.\n\n28 Chaimanda, paicuna jichushca pambaman rirca. Paicunapaj pushajca carca shuj racu shinllipash runa, na cazuj runa, chaimanda pai randimanda plituchirca paipuracunata; tucuilla huañurca, pichachungalla saquirirca, jichushca pambapi, paicuna Zarahemla alpaman tigramurca.\n\n29 Yalishca jipa shujcunata taucallacunata paicunahuan pusharca, ñacutin ri callarirca jichushca pambapi.\n\n30 Ñuca, Amalekí, shuj huauquita charircani, paipash paicunahuan rirca; chaimandapacha na yachashcanichu paicunamanda. Ñuca ñalla urai risha ñuca pambarina pushtuman; cai jirru fangacuna junda can. Ñuca parlaicunata tucuchini.\n\n", "w-of-m 1": "[center][font_size=26]Mormónpaj Shimicuna[/font_size][/center]\n\n[center][font_size=26]1 Capítulo[/font_size][/center]\n\n[i]Mormón Nefipaj shujta yali jatun jirru fangacunata tandachishcata ruran—Uchilla jirru fangacunata cutishuj jirru fangacunahuan churan—Jatun mandaj Benjamín sumaj causaita alpapi churan. Nara C.H. 385.[/i]\n\n1 Cunan ñuca, Mormón, ñuca churi Moroniman, ña cujrijushpa tandachishca quilcashcata ñuca maquicunahuan rurashcacunata, riqui ñuca ricushcani ñalla tucui tucuchita ñuca llactapurapaj, Nefitacuna.\n\n2 Cai can Tauca patsaj huatacuna Cristo shamushca jipa ñuca cai tandachishca quilcashcacunata ñuca churipaj maquicunapi cuni; yuyanimi pai ricunga ñucapaj llactapuracunapaj tucuilla tucurita. Ashtahuangari Dios saquipanga pai causachunra, paicunamanda ashtahuan quilcachun, ashtahuan Cristomandapash, shuj punlla cai alicaipapash.\n\n3 Cunan, ñuca parlani ashata ñuca quilcashcamanda; Nefipaj jirru fangacunamanda tandachishcata rurani, jatun mandaj Benjamínpaj reinadomanda urai, pimanda Amalekí parlarca, ñuca mascarcani tandachishca quilcashcacunapi ñuca maquicunapi cushcacunapi, cai jirru fangacunatami tarircani, maijan achil villachijcunamanda ashalla tandachishpa quilcashcata charin, Jacobmanda urai jatun mandaj Benjamín reinadocaman, tauca Nefipaj shimicunapash.\n\n4 Cuzascuna cai jirru fangacunapica sumajyachihuan, achil villaicunamanda Cristo shamuimanda; ñuca taitacuna yachaimanda tauca caicunamanda pactashca cajta; ari, ñuca yachanipash tauca cuzascuna ñucanchimanda achil villachishca cashcacuna cunan punllacaman pactashca can, shinallata tauca cai punlla jipacunapash ciertopacha yalinga—\n\n5 Chaimanda, ñuca ajllarcani cai cuzascunata, tucurichun ñuca tandachishpa quilcashcacuna, yarichichun ñuca tandachishpa quilcashcata Nefipaj jirru fangacunamanda japisha; patsajmanda shujtapash ñuca llactapurapaj cuzascunata na quilcai ushani.\n\n6 Ashtahuangari riqui, cai jirru fangacunata japisha cai achil villachicunata achil ricuchicunatapash charin, ñuca tucuri tandachishpa quilcashcahuan churasha, ajllashcapacha cahuan; ñuca yachani caicuna ñuca huauquicunaman juyailla canga.\n\n7 Ñuca caita rurani shuj yachashca munaipa; shina alilla villahuashca, ñucapi caj Apunchijpaj Espíritu shina mandaimanda. Cunan, ñuca na yachanichu tucui cuzascunata; ashtahuangari Apunchij yachan tucui cuzascunata ima shamunacunata; chaimanda, pai ñucapi tangachihuan paipaj munashcahuan rurachun.\n\n8 Ñuca huauquicunamanda Diosta achil mañani, paicuna cutin shamui ushachun Diosta yuyaipi chasquingapa, ari, Cristopaj jatun causachina; cutishuj munanayai llactapuracuna cachun.\n\n9 Cunan ñuca, Mormón, tucuchini ñuca tandachishpa quilcashcacunata, Nefipaj jirru fangacunamanda japini; caita rurani yachaimanda yuyaipi chasquina Dios cuhuashcaimanda.\n\n10 Chaimanda, yalishca jipa Amalekí jatun mandaj Benjamínpaj maquicunapi cushca jipa, pai japirca churarcapash cutishuj jirru fangacunahuan, maijan tandachishpa quilcashcacunata charin jatun mandajcunaman maquin maquin cumushca, shuj miraimanda cutishuj miraiman jatun mandaj Benjamínpa punllacunacaman.\n\n11 Paicuna maquin maquin cumushca jatun mandaj Benjamínmanda, shuj miraimanda cutishuj miraiman imaura caicuna ñuca maquicunaman chayamungacaman. Ñuca, Mormón, Diosta achil mañani cunan punllamanda ñaupaman alchishpa charishca cachun. Ñuca yachani alchishpa charishca canga; caicunapi jatun cuzascunata quilcashca can, caicunamanda ñuca llactapuracuna ñuca huauquicunapash ricushpa chasquichishca canga jatun tucuri punllapi, Diospaj shimimanda maijan quilcashca can.\n\n12 Cunan, cai jatun mandaj Benjamínmanda—pai llactapuracunahuanllata ashta fiñanajuicunata charirca.\n\n13 Yalishca jipa Lamanita macanajuj runacuna Nefi pambacunamanda urai shamurca, paipaj llactapuracunahuan macanajungapa. Ashtahuangari riqui, jatun mandaj Benjamín paipaj macanajuj runacunata tandachirca, paicunahuan shayarirca; pai macanajurca paipaj rigrapaj ushaihuan, Labánpaj espadahuan.\n\n14 Apunchijpaj ushaihuan paicunapaj na ricunayachijcunahuan macanajurca, paicuna huañuchishca carca tauca huaranga Lamanitacunata. Yalishca jipa Lamanitacunahuan macanajurca paicunata tucui paicunapaj chasquina alpacunamanda llujchishpa cachangacaman.\n\n15 Yalishca jipa llulla Cristocuna tiashca jipa, paicunapaj shimicuna vichashca cashpa, paicuna castigashcacuna paicunapaj ruraicunamanda;\n\n16 Tiashca jipa llulla achil villachijcuna, llulla yachachijcuna llactapuracunapi yachachijcunapash, castigai tucushca jipa paicunapaj ruraicunamanda; ashtaca tiashca jipa randimanda plituricuna ninanda apostasíacunapash Lamanitacunapaman, riqui, yalishca jipa jatun mandaj Benjamín, llactapuracunapi tiaj achil villachijcuna ayudajpi—\n\n17 Riqui, jatun mandaj Benjamín shuj achil runa carca, paipaj llactapuracunata ali ruranapi reinarca; tauca achil runacuna tiarca llactapi, paicuna Diospaj shimita parlarca ushaihuan autoridadhuanbash; yapata rimaita ashtacata minishtirca llactapuracuna shinlli shungucuna caimanda—\n\n18 Chaimanda, caicuna ayudajpi jatun mandaj Benjamín, paipaj cuerpo tucui usharishcahuan paipaj tucui alma cashcahuan, achil villachijcunapash, cai alpapi sumaj causaita cutinbash churarca.\n\n", "mosiah 1": "[center][font_size=26]Mosíahpaj Quilcashca[/font_size][/center]\n\n[center][font_size=26]1 Capítulo[/font_size][/center]\n\n[i]Jatun mandaj Benjamín yachachin paipaj churicunaman paicunapaj taitacunapaj shimirimaicunata achil villachicunatapash—Paicunapaj Diosta crishpa causaita, ali yachajushpa causashcacuna alchishpa charishca cashca tandachishpa quilcashcacuna tauca jirru fangacunapi alichishca caimanda—Mosíah jatun mandaj cachun ajllashca can tandachishca quilcashcacunata ali alichishpa charichunbash cutishuj cuzascunapash. Nara 130–124 C.Ñ.[/i]\n\n1 Cunan na ashtahuan randimanda plituri tiarca tucui Zarahemla pambapi, tucui llactapuracunahuan picunami jatun mandaj Benjamín cajcuna, shina jatun mandaj Benjamín paipaj tucui punllacunapi sumaj causaita charirca.\n\n2 Yalishca jipa pai quimsa churicunata charirca; paicunata shutichirca Mosíah, Helorum, Helamán. Paicunata paicunapaj taitacunapaj tucui shimirimaicuna yachajuchirca, shinashpa paicuna yachajushca runacunaman tigrai ushachun; achil villaicunata yachai ushachunbash paicunapaj taitacunapaj shimicunahuan parlashca carca, caicuna Apunchijpaj maquihuan cushca carca.\n\n3 Paicunaman tandachishca quilcashcacunamanda yachachircapash maijan bronce jirru fangacunapi quilcashca carca, nishpa: Ñuca churicuna, munanimi canguna yarichun na cai jirru fangacuna tiajpica, imami charin tandachishca quilcashcacunata cai rurachunbacha saquishcacunata, ñucanchi nimata na yachashpa causanchiman carca, cunan punllacamanllata, Diospaj na villashcacunata na yachaj chayashpa.\n\n4 Cashna na canman carca ñucanchi taita, Lehi, tucui cuzascunata yari ushanman carca, paipaj huahacunaman yachachingapa, cai jirru fangacunapaj ayudahuan na cashpaca; pai yachajushca carca Egipciocunapaj shimirimaipi chaimanda cai quilcashcacunata lii usharca paipaj huahuacunaman, chaimanda paicuna yachachi usharca paicunapaj huahuacunaman, Diospaj rurachunbacha saquishcacunata pactachishpa, cunan punllacamanbash.\n\n5 Cangunaman nini, ñuca churicuna, cai cuzascuna na canman carca, maijan alchishpa charishca carca Diospaj maquihuan alichishca, ñucanchi liichun yuyaipi chasquichun paipaj na villashcacunata, paipaj rurachunbacha saquishcacunata charichun punllan punllan ñucanchi ñavi ñaupapi, shinapash ñucanchi taitacunapash na crishpa asha asha chingarirca, ñucanchipash huauqui Lamanitacunashna canchiman carca, picuna cai cuzacunamanda nimata na yachan, nacashpaca paicuna na crij paicunata yachachijpipash, imashpa paicunapaj punda taitacunapaj yachachishcacunamanda, maijan pandaicuna can.\n\n6 Oh ñuca churicuna, munanimi canguna yarichun cai cuzascunaca ciertopachami, cai tandachishca quilcashcacunapash ciertopacha can. Riqui, Nefipaj jirru fangacunapash, caicuna tandachishca quilcashcacunata charin ñucanchi taitacunapaj shimicunatapash Jerusalénmanda llujshimushcamanda cunan punllacaman, caicunapash ciertopachami; ñucanchi yachai ushanchi caicuna na llulla cajta imashpa ñucanchi ñavi ñaupapi charinchi.\n\n7 Cunan, ñuca churicuna, munanimi canguna yarichun caicunata utsialla mascashpa rijsichun, caicuna cangunapa alicachun; munanimi canguna Diospaj rurachunbacha saquishcacunata alichichun, canguna pambapi ali mirachun imashna nishcapachamanda maijan ñucanchi taitacunaman Apunchij rurarca.\n\n8 Tauca ashtahuan cuzascuna jatun mandaj Benjamín paipaj churicunaman yachachirca, cai quilcashcapi na quilcashca can.\n\n9 Yalishca jipa jatun mandaj Benjamín paipaj churicunaman yachachita tucuchishca jipa, rucuyarca, ricurca tucui alpapaj ñangunata ñallapacha rinata; chaimanda, pai yaipica alicana carca paipaj churicunamanda shujman reinota cuna.\n\n10 Chaimanda, paipaj ñaupaman Mosíahta cayacacharca; cai shimicunatami paiman parlarca, nishpa: Ñuca churi, munanimi can tucuiman shuj villachinata rurachun tucui cai pambacunaman tucui cai llactapuracunaman, nishpa Zarahemla llactapuracunaman, Mosíahpaj llactapuracunaman picuna cai alpapi causan, caihuan paicuna tandanajuchun; caya punlla ñuca tucuiman villasha ñuca llactapuracunaman ñuca shimihuanllata nisha can shuj jatun mandaj shuj pushaj cajta cai llactapuracunapaj, picunata Dios ñucanchi Apunchij ñucanchiman cushca.\n\n11 Ashtahuanbash, cai llactapuracunaman shutita cujrini, cashna paicuna Apunchij Dios Jerusalénpaj alpamanda pushamushca tucui llactapuracunamanda ali rijsishca cachun; ñuca caita rurani paicuna utsia mascaj llactapuracuna cashcamanda Apunchijpaj rurachunbacha saquishcacunata alichinapi.\n\n12 Shuj shutita paicunaman cusha caica nimaura na fichashca cangachu, paicunapaj na ali ruraimandalla.\n\n13 Ari, ashtahuanbash canman nini, Apunchijpaj ninanda ayudashca llactapuracuna na ali ruraihuan urmashpa, na ali, adúltero llactapuracunaman tigrajpica, Apunchijca jichushpa saquinga irquicunaman tigrachun paicunapaj huauquicunashna; ashtahuan ñana alchishpa charinga paipaj na pajtai juyaillapacha ushaihuan, imashna cunangaman ñucanchi taitacunata alchishpa charishca can.\n\n14 Canman nini, paipaj achil rigrata na chutanman carca ñucanchi taitacunata alchishpa charinapi Lamanitacunapaj maquicunapi urmanman carca, paicunapaj na ricunayachijpa chugrichi tucushca canman carca.\n\n15 Yalishca jipa jatun mandaj Benjamín paipaj churiman cai shimicunata tucuchishca jipa, paiman reinopaj tucui ruranacunata mingarca.\n\n16 Ashtahuanbash, mingarca tandachishca quilcashcacunata maijanguna bronce jirru fangacunapi quilcashca carca; Nefipaj jirru fangacunapash; Labánpaj espadatapash, esfera nacashpaca ñaupachijtapash, imami ñucanchi taitacunata jichushca pambacunata pusharca, maijan Apunchijpaj maquihuan rurashca carca caihuan paicuna pushamui tucuchun, shujllangaman aliguta ricushpa utsia mascaita paicuna caiman cujpi.\n\n17 Chaimanda, paicuna na fielcuna caimanda paicuna na charijyarca shinallata na mirarca paicunapaj puricunapi, ashtahuangari huashaman tigrachishca carca, Dios-huan na alicachi tucurca; paicuna llaquichi tucurca ninan yarjaihuan millayai llaquicunahuanbash, tangaj shina paicunata yarichingapa paicunapaj ruranacunata.\n\n18 Cunan, yalishca jipa Mosíah rirca rurarcapash paipaj taita mandashcata, tucui Zarahemla llactapi cajcunaman tucui llactapuracunaman villachirca shina paipuracuna tandanajuchun, achil huasiman vichai richun shimicunata uyachun paipaj taita paicunaman parlagrijujta.\n\n", "mosiah 2": "[center][font_size=26]2 Capítulo[/font_size][/center]\n\n[i]Jatun mandaj Benjamín paipaj llactapuracunaman parlan—Paipaj reinadopaj pactacanamanda, alicanamanda, espiritualidadmandapash villan—Paicunapaj Jahua Pacha Achil jatun mandajta sirvichun mandan—Picunapash Diosta na cazujcunaca ninan llaquita yalinga na huañushpa rupajuj ninashna. Nara 124 C.Ñ.[/i]\n\n1 Yalishca jipa Mosíah rurarca paipaj taita mandashcata, shuj tucuiman villanata rurashca carca tucui alpacunaman, paicuna achil huasiman vichai richun shimicunata uyachun jatun mandaj Benjamín paicunaman parlagrijujta.\n\n2 Llashaj mirashcapacha carca, taucacunapacha na yupai tucushca carca; paicuna ninandapacha mirashca carca taucapacha alpapi mirarca.\n\n3 Paicuna aparcapashmi punda huachashca animalcunata, sacrificiota cungapa rupachina ofrendapash imashna Moiséspaj catichunbacha saquishcacunamanda;\n\n4 Paicunapaj Apunchij Diosta pagui nichunbash, pimi Jerusalénpaj alpamanda pushamushca, pimi paicunapaj na ricunayachijcunapaj maquicunamanda cacharichimushca, cayashca carca ali runacunata paicunapaj yachachijcuna cachun, ali runatapash paicunapaj jatun mandaj cachun, pimi Zarahemla alpapi sumaj causaita churashca, yachachishca carca Diospaj rurachunbacha saquishcacunata alichichun, paicuna cushijuchun juyai jundashca cachun Diosman tucui runacunamanbash.\n\n5 Yalishca jipa imaura paicuna achil huasiman vichai shamushpa, paicunapaj facha huasicunata muyundi shayachirca, shujllangaman runa paipaj aillumanda, cai paipaj huarmi carca, paipaj churicunapash, ushicunapash, paicunapaj churicunapash, ushicunapash, rucumanda chaira viñajcaman, shujllangaman aillu shujmanda cutishujman carulla carca.\n\n6 Paicunapaj facha huasicunata achil huasi muyundi shayachirca, shujllangaman runa paipaj facha huasipaj punguta achil huasiman ricunahuan, shina cashpaca paicunapaj facha huasipi cachun uyachunbash shimicunata imatami jatun mandaj Benjamín paicunaman parlagrijta;\n\n7 Ashtacapacha tandanajushcacuna ninan jatun caimanda jatun mandaj Benjamín na yachachi usharca achil huasi pircacuna ucupi, chaimanda shuj torreta shayachichirca, chashna paipaj llactapuracuna uyai ushachun pai parlashca shimicunata.\n\n8 Yalishca jipa jatun torremanda pai llactapuracunaman parlashpa callarirca; na tucui paipaj shimicunata uyarca ashtacapacha tandanajushca caimanda; chaimanda shimi rimashcacunata quilcachirca cacharcapash maijanguna paipaj shimi nita na uyajman, paicunapash shimicunata chasquichun.\n\n9 Caicuna carca shimicuna pai parlashca quilcachishcacuna, nishpa: Ñuca huauquicuna, tucui cangunapuralla tandanajushca canguichi, canguna ñuca shimicunata uyai ushaj cai punlla parlagrini; ñuca na mandashcani canguna cai jahuaman shamuchun ñuca parlagriju shimicunata jahua shungulla uyachun, ashtahuangari canguna ali uyahuachun, rinricunata pascashpa uyachun, cangunapaj shungucunapash yuyaipi chasquichun, cangunapaj yuyaicuna Diospaj na villashcacunata cangunapaj ricuicunamanda anchurishca cachun.\n\n10 Ñuca na mandashcani canguna cai jahuaman shamuchun ñucata manllachun, ama canguna yuyachun ñucamandalla huañuna runata yali caj.\n\n11 Ashtahuangari ñuca canguna layallata cani, cuerpopi yuyaipipash tucui laya irquiyaicunata ñucata llaquichin; shina cashpapash ajllai tucushca cani cai llactapuracunamanda, ungishca ñuca taitahuan, saquishca Apunchijpaj maquihuan shuj apaj jatun mandajpash cachun cai llactapuracunapa; alichishca alchishpa charishca cashcani paipaj na pactana ushaihuan, cangunata sirvingapa tucui ushaihuan, yuyaihuan shinllicaihuanbash imata Apunchij ñucaman carahuashca.\n\n12 Cangunaman nini saquishca cani ñuca punllacunata cangunata sirvishpa tucuchichun, cunan punllacaman, cangunapamanda na mascashcanichu curita, culquita nima laya charijyanacunatapash;\n\n13 Na saquishcanipashchu canguna alpa ucu prezuna ucupi vichachun, na cangunata shujmanda caishuman esclavocuna rurachun, na huañuchi tucuchun, na shuhuachun, na upalla shujcunapata japichun na adulteriota rurachun; na saquishcanipashchu canguna rurachun ima laya na ali ruraicunata, yachachishcanipash Apunchijpaj rurachunbacha saquishcacunata alichichun, tucui cuzascunapi maijan canman pai mandashca—\n\n14 Ñucallata, trabajashcani ñuca maquicunahuanllata cangunata sirvingapa, ama llaquichishca canguna cachun tributocunahuan, ama urmachunbash nima cangunapi imapash apangapa shinllicunata—tucui cuzascuna imata parlashcani, cangunallata ricushca canguichi cai punlla.\n\n15 Shina cashpapash, ñuca huauquicuna, cai cuzascunata na rurashcanichu ñucallata ninanda jariyangapa, na ninipashchu cangunata caicunahuan juchachingapa; ashtahuangari cai cuzascunata nini canguna yachachun cunan ñuca tigrachi ushasha mapa illa yuyaihuan Diospa ñaupapi.\n\n16 Riqui, cangunaman nini ñuca punllacunata cangunata servishpa tucuchishcani ñuca nishca caimanda, ñuca na munanichu ninanda jariyangapa, Diospaj serviciopilla cashcani.\n\n17 Riqui, cangunaman nini cai cuzascunata canguna yachajui ushachun yachaita; yachajui ushachun cangunapurata sirvinajushpaca Diospaj serviciopilla canguichi.\n\n18 Riqui, canguna cayahuanguichi cangunapaj jatun mandaj; ñuca jatun mandaj nishpa cayashcapash, trabajani cangunata sirvishpa, nachu canguna trabajana canguichi caishuta chaishuta sirvishpa?\n\n19 Riqui, ñucata, pitami nihuanguichi cangunapaj jatun mandaj, pimi paipaj punllacunata cangunata sirvishca tucuchishca can, shinapash Diosta sirvijushca can, cangunamanda ima pagui ninata minishtinichu, Oh imashna canguna pagui nita cuna canguichi cangunapaj jahua pacha Jatun Mandajta!\n\n20 Cangunata nini, ñuca huauquicuna, tucui pagui nita cunguichiman alicachinguichiman cangunapaj tucui alma chari ushaita, Diosman pimi cangunata rurashca can, alichishca can cangunata alchishpa charishcapash, cai cangunata cushichishcapash, cushcapash sumajta causachun caishuhuan chaishuhuan—\n\n21 Cangunata nini canguna sirvinguichiman paita pimi rurashca cangunata callarimanda, cangunata alchishpa charishca can punllan punllan, samaita cushpa, causai ushachun cuyurichun rurachunbash cangunapapacha munaimanda, cangunata ñapash ñapash shinllichishpa—Ñuca nini, canguna paita sirvishpapash tucuicuna tucui almacunahuan shinapash yanga sirvij runacunarami canguichi.\n\n22 Riqui, tucui pai munashca can cangunamanda paipaj rurachunbacha saquishcacunata alichichun; pai nishcapacha can canguna paipaj rurachunbacha saquishcacunata alichishpaca cai pambapi ali miranguichimi; pai nishcamanda nimaurapash na shuj layata ninllu; chaimanda, canguna paipaj rurachunbacha saquishcacunata alichijpica pai achilyachinga ali mirachingapash.\n\n23 Cunan, callaripica pai cangunata rurashca, cangunaman causaita cushca, caimanda canguna dibijcuna canguichi.\n\n24 Catipi, pai minishtin cangunaman mandashcata rurachun; caita rurajpica, paica ñapash achilyachinga; chaimanda pai pagashpa canga. Canguna paimanga dibinguichira, canguichi, cagringuichirapash, imaurapash na tucurina imaurapash na tucurinacaman; chaimanda, imamandata ninanda jariyagringuichi?\n\n25 Cunan ñuca tapuni, ushanguichichu imatapash nita cangunamandallata? cangunaman tigrachini, Na. Na ni ushanguichichu alpamanda alpashna cani; shina cashpapash, alpamanda alpahuan rurashca canguichi; ashtahuangari riqui, cai paipami can pimi cangunata rurashca.\n\n26 Ñucapash, pimi cangunapa jatun mandaj ninguichi, cangunata yalishca ali na canichu, ñucapash alpamandallata cani. Ricuhuanguichi ñuca rucu cani, cai huañuna aichata paipaj alpa mamaman cungapa cani.\n\n27 Chaimanda, imashna cangunaman nishcani ñuca cangunata sirvishcani, purishpa mapa illa yuyaihuan Diospaj ñaupapi, ñuca cai punlla cangunapura tandachishcani, culpa illa cajta tarihuachun, cangunapaj yahuar ama ñucapaman shamuchun, imaura ñuca shayarisha Diospaj ricushca chasquichichun cangunaman pai mandashca cuzascunamanda.\n\n28 Cangunaman nini tandachishcanimi cangunapura cangunapaj yahuarmanda ñuca churajunacunata mapa illa saquichun, cai punllapi imaura ñuca ñalla urai risha ñuca pambarina pushtuman, sumaj causaipi urai risha, ñuca na huañuna espíritu tandanajui ushachun jahua pacha cantaicunahuan shuj ali caj Diosta alicachishpa cantangapa.\n\n29 Ashtahuanbash, cangunata nini tandachishcani cangunapura, ñuca villai ushangapa ashtahuan ñuca ñana cangunapa yachachij cagrinichu, cangunapa jatun mandajpash;\n\n30 Cunanllata ñuca tucuilla cuerpo ninanda chujchun parlangapa munajujpi; ashtahuangari Apunchij Dios shinlliyachihuan, saquihuashcapash cangunaman parlachun, mandahuashcapash cai punlla villachun, ñuca churi Mosíah jatun mandaj cajta cangunapa mandaj.\n\n31 Cunan, ñuca huauquicuna, munaiman canguna rurachun cunangaman rurashca cashcashna. Imashna ñuca mandashcacunata alichishca canguichi, ñuca taitapaj mandashcacunatapash, ali mirashca canguichi, huacaichishca canguichipash cangunapaj na ricunayachijpa maquicunapi ama urmachun, shinallata ñuca churipaj mandashcacunata alichijpica, nacashpaca Diospaj rurachunbacha saquishcacuna imata pai nimunga, cai pambapi ali miranguichi, cangunapaj na ricunayachijcunapash na ushaita charingachu cangunapa jahuapi.\n\n32 Ashtahuangari, Oh ñuca llactapuracuna, ricuriaichi fiñanajuicuna cangunapi mirarinman, ayapaj espírituta cazungapa munanguichiman, imamanda ñuca taita Mosíah parlashca carca.\n\n33 Riqui, tianmi shuj ay tucuiman villachishca pimi ajllan chai espírituta cazungapa; paita cazungapa ajllajpi, chai cashpa paipaj juchacunapi huañujpica, paipaj almapallata condenaciónda ufian; pai chasquin pagota mana tucurina castigota, Diospaj catichunbacha saquishcacunata na alita rurashca caimanda paipaj yuyaipi chasquishcamanda na ali ladoman.\n\n34 Cangunaman nini, cangunamanda na pipash tianllu, cangunapaj uchilla huahuacunalla cai cuzascunamanda na yachachishcacuna, ashtahuangari yachanguichi mana tucurinacaman dibijcuna canguichi cangunapaj jahua pacha Taitaman, paiman cuna tucui charishca tucui cashca; tandachishca quilcashcacunamandapash yachachishca canguichi maijan achil villachishcacuna charin imamanda achil villachijcuna parlashcacuna carca, ñucanchi taita, Lehi, Jerusalénmanda llujshimushca punllamanda;\n\n35 Cunangaman ñucanchi taitacuna tucui parlashcacunapash. Riqui, Apunchij paicunaman mandashca carca chaicunata paicuna parlarca; chaimanda, alicuna ciertopachapash can.\n\n36 Cunan, cangunaman nini, ñuca huauquicuna tucui cai cuzascunata yachashca yachajushca jipaman, canguna na ali rurashpa na ali ladoman rishpaca imatami parlashca cashca, Apunchijpaj Espírituta cangunamanda llujchinajunguichi, cangunapapi ama cachun pushangapa yachai puricunapi achilyachishca canguichi, ali mirashca alchishpa charishcapash—\n\n37 Cangunaman nini, maijan runa caita rurangapa tucuiman villachijca, tucui munaihuan tucui yachajta Diosmanda na ali ladomanmi; chaimanda pai ajllan cazungapa ayapa espírituta, tucui alita rurajcunapaj na ricunayachijman tigran; chaimanda, Apunchij na paipapi canga, imashpa paica na causanllu mapa huasicunapi.\n\n38 Chaimanda chai runa na arrepentirijpica, chaipi cashpa huañun Diospa na ricunayachi cashpa huañun, divino alicaipaj demandacuna jatarin paipaj na huañuna almapi causa causa yuyaicuna paipaj propio juchachimanda, caimi Apunchijpaj ñaupamanda huashaman tigrachinga, paipaj pecho juchachihuan junda, nanaihuan, llaquihuanbash, na huañushpa rupajuj ninashna laya, caipa cushni vitsian imaurapash na tucurina imaurapash na tucurinacaman.\n\n39 Cunan cangunaman nini, shujta llaquinaca chai runata ima nita na ushan; chaimanda paipaj tucuri condenación can catiriajunalla na tucurina tiaj llaqui yali.\n\n40 Oh, tucui rucu runacuna, viñaj huambracunapash, uchilla huahuacunapash ñuca shimicunata yuyaipi chasqui ushajcuna, ñuca parlashcani punchalla na pandanallata canguna yuyaipi chasquichun, ñuca achil mañani rijcharichi manllanayai caimanda yuyarichun picunami na ali ruraihuan urmashcacuna.\n\n41 Ashtahuanbash, ñuca munani canguna yarichun achilyachishca cushijui canapash maijangunami Diospaj rurachunbacha saquishcacunata alichijcuna. Riqui, paicuna tucui cuzascunapi achilyachishca canga, ishcandi temporal espiritualpash; tucurinacaman fielcuna cajpica jahua pachapi chasqui tucunga, Dios-huan causangapa nimaurapash na tucurina cushijui canapi. Oh yarichi, yarichi cai cuzascuna ciertopachacuna can; Apunchij Dios caita parlashca can.\n\n", "mosiah 3": "[center][font_size=26]3 Capítulo[/font_size][/center]\n\n[i]Jatun mandaj Benjamín catin paipaj parlaicunahuan—Tucui Ushaita Charij Apunchij runacunamanda achil yachachinga alpahuan rurashca tabernáculopi—Shujllangaman porocunamanda yahuar shutunga cai pachapaj juchacunamanda huañujpi—Paipaj shutimandallami jatun quishpirinaca shamunga—Runacuna natural runamanda cachariri ushan Santocunaman tigranbash Shujpa Juchacunamanda Huañunamanda—Na alita rurajcunapaj llaqui apaica shuj nina azufrepash cocha laya canga. Nara 124 C.Ñ.[/i]\n\n1 Cutinbash ñuca huauquicuna, canguna uyachun cayachingapa munani, ashtahuanbash parlanata charini; riqui, ima shamunamanda villana cuzascunata charini.\n\n2 Cai cuzascunataca ñuca villagrini Diospamanda shuj ángel yachachihuashcata. Pai nihuarca: Rijchari; ñuca rijcharircani, riqui pai ñuca ñaupapi carca.\n\n3 Pai nihuarca: Rijchari, uyai ñuca villargrini quiquinman shimicunata; riqui, ñuca villangapa shamushcani mushuj cushijunacunamanda jatun cushijunamanda.\n\n4 Apunchijca quiquinba achil mañaicunata uyashca can, quiquinba ali ruraicunata ricushpa chasquichishca can, quiquinman villachun cachamuhuashca cushijui ushachun; canba llactapuracunaman villachi ushachun, paicunapash cushijuihuan junda cachun.\n\n5 Riqui, punlla shamun, na carupi canllu, ushaihuan, Tucui Ushaita Charij Apunchijca pimi reinan, pimi carca pimi canbash tucui mana tucurinamanda tucui mana tucurinacaman, urai shamunga jahua pachamanda runacunapaj huahuacunaman, alpahuan rurashca tabernáculopi causanga, runacunamanda ringa, jatun juyailla ruraita ricuchishpa, ungushcacunata jambishpa, huañushcata causachishpa, na purij ushajcunata purichishpa, ñausacunata ricushishpa, na uyaita ushajcunata uyachishpa, tucui laya unguicunata jambishpa.\n\n6 Pai llujchishpa cachanga ayacunata, nacashpaca aya espíritucunata runacunapaj huahuacunapaj shungucunapi causajcunata.\n\n7 Riqui, pai tentacióncunata llaqui yalinga, cuerpo nanaitapash, yarjaita, yacunayaita, shaijuitapash, runa llaquita charinata yali, huañungacaman na; riqui, shujllamanda porocunamanda yahuar jicharinga, jatun canga paipaj llaqui na alita rurajcunamanda paipaj llactapurapaj millanayaicunamandapash.\n\n8 Pai shutichishca canga Jesucristo, Diospaj Churi, jahua pachapaj alpapash Taita, tucui cuzascunata callarimanda Ruraj; paipaj mama shutichishca canga María.\n\n9 Riqui, paipapuracunaman shamun, jatun quishpirina runacunapaj huahuacunaman chayamuchun paipaj shutipi feta charijpi; tucui caicunamanda jipa paica shuj runami yan, paica ayata charijmi nin, paita macangapash, chacatangapash.\n\n10 Pai causaringa quimsa punlla huañushcamanda; riqui, cai pachata ricushpa chasquichingapa shayaringa; riqui, tucui cai cuzascunata rurashca canga shuj ali ricushpa chasquichina runacunapaj huahuacunaman shamuchun.\n\n11 Riqui, paipaj yahuar shujpa juchacunamanda huañunbash juchacunamanda maijangunami urmashca can Adán na alita ruraimanda, picunami huañushca Diospaj munaita na yachashpa, nacashpaca pimi juchata rurashca na yachaimanda.\n\n12 Ashtahuangari ay, ay picunami yachashpata Diosta na cazujnajun! Caicunamanga maijanmanbash na quishpirinaca shamunllu ashtahuangari arrepentimientomanda femandapash Apunchij Jesucristopi.\n\n13 Apunchij Dios cachamushca can achil villachijcuna tucui runacunapaj huahuacunaman, cai cuzascunata villachichun tucui aillucunaman, jatun llactacunaman, shimirimaicunaman, cashna maijanbash crijpi Cristo shamunga yashpa, paicuna chasquinga juchacunata anchuchinata, cushijungapash ninan jatun cushijuihuan, paicunapaman ña shamushca cajpishna.\n\n14 Shina cashpapash Apunchij Dios ricurca paipaj llactapuracuna na cazujcuna carca, catichunbacha saquishcacunata churarcami, cai Moiséspaj catichunbacha saquishcacunata.\n\n15 Tauca señalcunata, juyailla ricurinacunapash, símbolocuna figuracunapash paicunaman ricuchirca, pai shamunamanda; achil villachijcunapash paipaj shamunamanda parlarca; ashtahuanbash paicunapaj shungucunata shinlliyachirca, na yuyaipi chasquirca Moiséspaj catichunbacha saquishcacunaca nimapa na can paipaj yahuar shujpa juchacunamanda huañushpalla.\n\n16 Uchilla huahuacuna juchai ushana cajpipash paicuna na quishpirinmanllu; ashtahuangari ñuca ninimi paicuna achilyachishcacuna can; riqui, imashna Adánpi, nacashpaca canacaimandallata, paicuna urman, Cristopaj yahuarca paicunapaj juchacunamanda jicharin.\n\n17 Ashtahuanbash, cangunaman nini, cutishuj shuti na cushca cangachu, cutishuj ñanbash, cutishuj laya runacunapaj huahuacunapaman quishpirina chayamuna, Cristopa shutipilla, Tucui Ushaita Charij Apunchij paipaj shutipilla.\n\n18 Riqui pai ricushpa chasquichin, paipaj ricushpa chasquichinaca alimi can; uchilla huahua huahuacashpallata huañushpa paipaj espíritu na llaqui yalin; ashtahuangari runacuna condenaciónda ufian paicunapaj almacunapaj paicuna humillarishpalla uchilla huahua layaman tigrashpa, crishpapash quishpirina cashcata, can, shamunapash can, Cristopaj yahuarpi shujpa juchacunamanda huañuna, Tucui Ushaita Charij Apunchijmanda.\n\n19 Natural runaca Diosta na ricunayachij can, Adán urmashcamandapacha cashca, shina canga, imaurapash na tucurina imaurapash na tucurinacaman, Achil Espíritupaj cumbidaicunaman quimirishpalla, natural runacaita anchuchishpa shuj santoman tigrashpa Apunchij Cristopaj shujpa juchacunamanda huañunamanda, shuj uchilla huahua laya tigrashpa, sumiso, manso, humilde, paciente, juyai junda, Apunchij imata nijmanbash quimirijlla, imashna shuj uchilla huahua paipaj taitapaman quimirij laya.\n\n20 Ashtahuanbash, cangunaman nini, punlla shamungami imaura Jatun Quishpichijpa yachaicunaca tucui pushtucunaman jicharinga shujllangaman jatun llactaman, reinoman, shimi rimaiman, llactapuracunamanbash.\n\n21 Riqui, imaura punlla shamujpica, pipash culpa illa na cangachu Diospaj ñaupapi, uchilla huahuacunalla culpa illa canga, Tucui Ushaita Charij Apunchij Diospaj shutipi feta charishpa arrepentirishpalla.\n\n22 Chai punllapi, imaura yachachishca cajpipash quiquinba llactapuracunaman cuzascunata imata Apunchij quiquinba Dios mandashcata, Diospaj ricuipica culpa illa na tupashca can, ñuca parlashca cani shimicunamanda.\n\n23 Cunan ñuca parlashca cani shimicunata maijan Apunchij Dios mandahuashcata.\n\n24 Apunchijca shina nin: Paicuna canga shuj punchalla testimonio laya llactapuracunaman, chai punlla ricushpa chasquichinga; chaimanda ricushpa chasquichishca canga, shujllangaman runacunaman paicunapaj rurashcacunamanda, caicuna ali cajpi, na ali cajpipash.\n\n25 Na ali cajpica manllanayai ricuiman cushca canga paicunapaj propio juchachi millanayaicunamanda, Apunchijpaj ñaupamanda huashaman shuchuringa chai manllanayai na tucuri tian llaquiman, maimandami na tigramui ushanga; chaimanda paicuna ufiashca canga condenaciónda paicunapaj almacunapa.\n\n26 Chaimanda, paicuna ufiashca can Diospaj fiñai copamanda, alicaita na nita ushana Adán na nishca urmashcamanda pai na nishpa saquishca fucushcata chasquimanda; chaimanda, llaqui na ima nita ushan mana tucurinacaman.\n\n27 Paicunapaj llaqui can shuj nina azufreshna cocha laya, rupajunlla ninashna, chaipaj cushnica vichai rin imaurapash na tucurina imaurapash na tucurinacaman. Shina Apunchij mandahuashca. Shinacapashcachun.\n\n", "mosiah 4": "[center][font_size=26]4 Capítulo[/font_size][/center]\n\n[i]Jatun mandaj Benjamín catin paipaj parlaicunahuan—Quishpirina shamun shujpa juchacunamanda huañuimanda—Diospi crina quishpirishca cangapa—Mana cacharina cangunapaj juchacunata anchuchinata shinllicaihuan—Cangunapaj minishtirishcapachata huajchacunaman carai—Tucui cuzascunata yachaihuan rurai alipi churashpapash. Nara 124 C.Ñ.[/i]\n\n1 Cunan, yalishca jipa imaura jatun mandaj Benjamín parlaicunata tucuchishca carca chai shimicunata Apunchijpaj ángel cushca carca, pai ashtacapacha tandanajushcacunaman tigrarishpa muyundi ricujpi, riqui alpaman urmashca carca imashpa Apunchijpaj manllai paicunaman shamushca carca.\n\n2 Paicunallata ricurishca carca paicunapaj aicha canapi, alpamanda alpatapash yali uchilla caita. Tucui paicuna shujlla shimi shinlli caparirca, nishpa: Oh llaquihuai, Cristopaj yahuarta shujpa juchacunamanda huañui ña churapai ñucanchi chasqui ushangapa ñucanchi juchacunamanda perdónda, ñucanchi shungucuna mapa illacuna cachun; ñucanchi crinchimi Jesucristopi, Diospaj Churi, pimi jahua pachata alpatapash rurarca, tucui cuzascunatapash; pimi shamugrin runacunapaj huahuacunapaman.\n\n3 Yalishca jipa paicuna cai shimicunata parlashca jipa Apunchijpaj Espíritu paicunapaman shamurca, cushijuihuan junda carca, paicunapaj juchacunata anchuchita chasquishca caimanda, yuyaipi sumaj caita charishpa, paicunapaj ninan femanda Jesucristopi pimi shamugrin, jatun mandaj Benjamínpaj shimicunamanda imata parlashca carca.\n\n4 Jatun mandaj Benjamín cutin shimita pascashpa parlai callarirca, nishpa: Ñuca rijsicuna ñuca huauquicuna, ñuca reino ñuca llactapuracuna, cutin canguna uyachun cayani, uyaichi yuyaipipash chasquichi ñuca shimicuna yarinata cangunaman parlagrini.\n\n5 Riqui, Diospaj alicaita yachai cai punllapi imapash nacanichu yaicunata rijchachishca, na alicani yaita cangunapaj urmashca caita—\n\n6 Cangunaman nini, Diospaj alicaita yachaiman shamushca cashpaca, paipaj shujhuan na pactana ushai, paipaj yachai, paipaj paciencia, paipaj longanimidad runacunapaj huahuacunaman; shujpa juchacunamanda huañunapash maijan cai pacha rurashcamanda alichishca can, caimanda quishpirina shamunga maijan Apunchijpi confianzata churajpi, paipaj rurachunbacha saquishcacunata utsia mascashpa cajpi, paicuna causai tucurinacaman fehuan catirianajushpalla, ñuca nini mortal cuerpo causai—\n\n7 Ñuca nini, cai runami quishpirita chasquinga, shujpa juchacunamanda huañuna cai pacha rurashcamanda alichishca caimanda tucui runacunaman, Adán urmashcamanda causajcuna, cunan tian, tiangapash, cai pacha tucurinacaman.\n\n8 Caimandami quishpirinaca shamun. Na cutishuj quishpirina tianllu caita ña parlashcamanda; cutishuj laya shuj runa quishpiri ushaipash na tianllu imashnalla ñuca ña parlashca cani.\n\n9 Diospi crichi; pai cajta crichi, pai tucuita rurashcatapash, ishcandi jahua pachata cai alpatapash; crichi pai tucui yachaita charin, tucui ushaitapash, jahua pachapi cai alpapipash; crichi runaca na yuyaipi chasqui ushangachu tucui cuzascunata maijan Apunchij yuyai chasqui ushajta.\n\n10 Cutin, crichi cangunapaj juchacunamanda arrepentirina canguichi saquinapash canguichi Diospaj ñaupapipash humillarina canguichi; tucui shungu mañaichi cangunata perdonachun; cunan, tucui cai cuzascunata crishpa ricushpa ruraichipacha.\n\n11 Cutin nini punda nishcashna, Diospaj punchapanba caita yachanaman chayamushca cashpa, nacashpa paipaj alicaica rijsishca cashpa, paipaj juyaita malishca cashpa, cangunapaj juchacunata anchuchita chasquishca caimanda, cangunapaj almacunata ninan jatunda cushijuchun, yarichunbash munaiman, mana cacharishpa punllan punllan yariashpa, Diospaj jatun caita, cangunapaj imapash na caipi, cangunaman paipaj alicai longanimidad, imapash na valij viñaicuna, humillarichi jatun humildadpi, punllan punllan Apunchijpaj shutipi cayashpa, na shaijushpa shinlli cashpa fepi imami shamuna can, maijan parlashca carca ángelpaj shimihuan.\n\n12 Riqui, cangunata nini caita rurashpaca punllan punllan cushijunguichi, Diospaj juyaihuan junda canguichi, punllan punllan mana cacharinguichi cangunapaj juchacunata anchuchinata; yachajuipi miranguichi ushaipi pipapi cangunata rurarca, nacashpa yachaipi imami alipi ciertopachapi.\n\n13 Caishuhuan chaishuhuan juchachina munaita na charinguichi, ashtahuangari sumajlla causanata, shujllangaman runacunaman cushpa ima canata.\n\n14 Na saquinguichichu cangunapaj huahuacuna yarjai purichun, churajuna illa; na saquinguichichu paicuna na ali rurashpa Diospaj catichunbacha saquishcacunata, caishuhuan chaishuhuan macanajushpa fiñanajushpa, ayata sirvishpa, pimi juchapaj maestro, pimi can aya espíritu caimanda ñucanchi taitacuna parlashca can, tucui alita ruranacunapaj na ricunayachij can.\n\n15 Ashtahuangari paicunata yachachinguichi ciertopacha shungumanda shinlliyashpa ñangunapi purichun; caishuhuan chaishuhuan juyarichun yachachinguichi, caishuhuan chaishuhuan sirvirichun.\n\n16 Cangunallatapash ayudanguichi picunami cangunapaj ayudata minishtijcunata; minishtishcacunaman cangunapaj minishtirishcapachata caranguichi; ama saquinguichichu mañajcuna paicunapaj yanga mañaita rurachun, paita calpachishpa huañuchun.\n\n17 Imashpapash ninguichiman: Runami apamushca paimandallata cashnapacha llaqui; chaimanda ñuca maquita jarcasha, ñuca micunata na carasha, ñuca minishtirishcapachata na carasha pai ama llaqui yalichun, paipaj castigocuna ali can—\n\n18 Ashtahuangari cangunaman nini, Oh runa, pipash caita rurashpa arrepentirina minishtirishca can; imata rurashcamanda pai arrepentirishpallami na tucurinacaman tucuringa, Diospaj reinopi na pushtuta charinga.\n\n19 Riqui, nachu tucuicunallata mañajcuna canchi? Nachu tucuillata chai Achiltalla tucuipa shuyanchi, Diosmanda, tucui minishtirishcapachamanda, ishcandi micunamanda, churajunamandapash, curimanda, culquimanda, tucui valishca tucui laya charinacunamanda?\n\n20 Riqui, cunan punllallata, paipaj shutipi mañanajushca canguichi, cangunapaj juchacunata anchuchichun. Saquishcachu pai canguna yanga mañashca cachun? Na; pai Espírituta cangunaman jichamushca, cangunapaj shungucunapash cushijuihuan junda cachun saquishca, chashnallata cangunapaj shimicuna upallayachirca chaimanda na parlai usharcanguichi, ninanbacha jatun cushijui carca cangunapa cushijui.\n\n21 Cunan, Dios, pimi cangunata rurashca, pimandami ñucanchi causaicunatapash charinchi tucui charishcacunapash tiashcapash, cunpashmi imatapash alita mañajpi, fehuan, crishpa chasquisha yashpa, Oh, imashna carana canguichi minishtirishcapachacunamanda caishuman chaishuman.\n\n22 Runata can ricushpa chasquichishpaca pai ama huañungapa minishtirishcapachata mañajpi, paita imatapash ningui, ashtahuan yali ali canga cangunapa ricushpa chasquichishca minishtirishcapachacunata na nishcamanda, maijan cangunapaj na cajta ashtahuangari Diospami, cangunapaj causaipash paipallata; tucui caicunahuanpash nima mañaita na rurangui na arrepentiringuichipash ima rurashcacunamanda.\n\n23 Cangunaman nini, ay chai runa, paipaj ministirishcapachacuna paihuan tucuringa; cunan, ñuca cai cuzascunata nini picunami charijcuna canguichi cai alpa cuzascunapa.\n\n24 Cutin, huajchacunaman nini, canguna picunami na charijcuna, shinapash charinguichi pactanallata shuj punllamanda cutishuj yalingapa; ninimi tucui canguna mañajcunata negajcunata, na charimanda; ñuca munani cangunapaj shungucunapi nichun: Ñuca na carani na charimanda, ashtahuangari ñuca charishpa caraimanmi.\n\n25 Cunan, cangunapaj shungucunapi caita nishpaca, culpa illa saquiringuichi; nacashpaca, ricushpa chasquichishcacuna canguichi; cangunapaj ricushpa chasquichishca ali can na chasquishcata ñucapa cashcanman yaimanda.\n\n26 Cunan, cai cuzascunamanda parlashca caimanda—nishpaca, cangunapaj juchacunata anchuchinata mana cacharinamanda punllan punllan, Diospa ñaupapi culpa illa puringuichi—munaiman cangunapaj minishtirishcapachacunata huajchacunaman carashcanguichiman, shujllangaman runa imashna charishca, yarjaita micuchishpa, lluchullata churachishpa, ungushcata ricungapa rishpa ayudashpa paicunapaj minishtishcacunapi, ishcandi espiritual temporalmente, paicuna minishtishcapi.\n\n27 Ricui tucui cai cuzascunata rurashca cachun yachaihuan alipi churashpa; na minishtirinllu shuj runa ashtahuan calpachun paipaj shinllicaita yalishpa. Cutin, minishtishca can utsia mascashca cachun, caimanda mishashpa galardónda charichun; chaimanda, tucui cuzascuna alipi churashca rurashca canga.\n\n28 Ñuca munani yarichun, picashpapash ladopi causajta mañachi nishpaca tigrachingui imata mañashcata, imashna nishca laya, na shina rurashpaca juchanguimi shinallata quiquinba ladopi causajtapash juchata rurachinguimi.\n\n29 Tucuripi, na ni ushanichu tucui cuzascuna imamanda juchata ruranacunata; tauca layacuna tian imalayacunapash, taucapacha na yupaita ushanichu.\n\n30 Ashtahuangari caita ni ushani, cangunallata na cuidarishpaca, cangunapaj yuyaicunata, cangunapaj shimicunata, ruraicunata, Diospaj rurachunbacha saquishcacunata na alichishpa, na catiriajushpalla fehuan imata uyashcapi cangunapaj Apunchij shamunapi, cangunapaj causaicuna tucurinacaman, tucuringuichipachami. Cunan, Oh runa, yari, ama tucurichu.\n\n", "mosiah 5": "[center][font_size=26]5 Capítulo[/font_size][/center]\n\n[i]Santocuna tigran cangapa Cristopaj churicuna ushicunapash femanda—Paicuna cayashca can Cristopaj shutipi—Jatun mandaj Benjamín cutin yarichin na shaijujcuna cachun ali ruraicunapi na shujman tigrajcuna cachun. Nara 124 C.Ñ.[/i]\n\n1 Cunan, yalishca jipa jatun mandaj Benjamín paipaj llactapuracunaman shina parlashca cashpa, paicunaman cacharca, yachangapa munashpa llactapuracuna paipaj parlashca shimicunata crishcata.\n\n2 Paicuna tucui shujlla shimi caparirca, nishpa: Ari, ñucanchi crinchimi tucui shimicunata ñucanchiman parlashcata; ñucanchi yachanchipachami ciertopacha, Tucui Ushaita Charij Apunchijpaj Espíritumanda, imami ñucanchita cambiachishcapacha, ñucanchi shungucunapi, ñucanchi ashtahuan na munanchichu na alita rurangapa, ashtahuangari alita rurashpa catingapa.\n\n3 Ñucanchipash, ñucanchillatapash, na tucurina Diospaj alicaimanda, paipaj Espíritu ricuchinacunatapash, charini jatun achil ricuicunata ima shamuna can; minishtirijpica, tucui cuzascunata achil villachinchiman.\n\n4 Fe can imata charishcanchi ñucanchi jatun mandaj parlashca cuzascunapi cai jatun yachajuicunaman apamushca can, caimada cushijushcanchi ninan jatun cushijuihuan.\n\n5 Munashca canchi shuj convenioman yaicungapa ñucanchi Dios-huan rurangapa paipaj munaita, cazujcuna cangapa paipaj rurachunbacha saquishcacunata tucui cuzascunata ñucanchiman mandajpi, tucui ñucanchi punllacunapi, ama apamungapa ñucanchillata shuj llaqui nimaura na tucurita charijta, imashna ángel parlashca carca, ama ufiangapa Diospaj fiñai copamanda.\n\n6 Cunan, cai shimicuna can imata jatun mandaj Benjamín paicunamanda munarca; chaimanda caicunata nirca: Canguna parlashca canguichi shimicunata imata ñuca munarcani; convenio imata canguna rurashca canguichi shuj ali conveniomi.\n\n7 Cunan, canguna rurashca conveniomanda shutichishca canguichi Cristopaj huahuacuna, churicuna, ushicuna; riqui, cai punlla paimi espiritualmente viñachishca; nishcanguichi cangunapaj shungucunapi shujman tigrashca canchi paipaj shutipi femanda; chaimanda, paimanda nacirishca cani tigrashca cani paipaj churicuna ushicuna.\n\n8 Cai shutimanda librecuna canguichi, na cutishuj shuti tianllu imamanda canguna librashca canguichi. Na tianllu cutishuj shuti cushca maimanda quishpirina shamun; chaimanda, munaiman Cristopaj shutita chasquichun, tucui canguna rurashca canguichi Dios-huan conveniota cazujcuna canguichi cangunapaj causaicuna tucurinacaman.\n\n9 Yalishca jipa pipash caita rurashpaca Diospaj ali lado maquipi canga, yachanga shutita imapi cayashca canga; cayashca canga Cristopaj shutipi.\n\n10 Cunan yalishca jipa, pimi Cristopaj shutita na chasquishpa cutishuj shutipi cayashca canga; chaimanda, Diospaj lluqui lado maquipi canga.\n\n11 Canguna yarichunbash munani, caimi shuti can cushami nircani, nimaurapash na fichashca canga, ashtahuangari na ali rurashpalla; chaimanda, cuidarichi ama na alita rurangapa, cangunapaj shungucunapi cai shuti ama fichashca cachun.\n\n12 Cangunaman nini, munaimanmi yarichun canguna shungucunapi punllan punllan cai shutita quilcashpa yariachun, Diospaj lluqui lado maquipi ama canguichi, ashtahuangari uyaichi rijsichi shimita maijanhuan cayai tucushca canguichi, shutitapash imapi cayai tucushca canguichi.\n\n13 Imashnata shuj runa rijsi ushan maestrota pitami na sirvishca can, paipaj na rijsi cajta, carupi can paipaj shungupa yuyaicuna munaicunamandapash?\n\n14 Cutin, japinllu shuj runa paipaj ladopi causajpa burrota, charinllachu? cangunaman nini, Na; pai na saquingapashchu paipaj animalcunahuan micuchun, ashtahuangari llujchingami calpachingapashmi. Cangunaman nini, shinami canga cangunapash shutita imapi cayai tucushca canata na yachashpaca.\n\n15 Chaimanda, munaiman na shaijujcuna cachun na shujman tigrajcuna, punllan punllan mirarishpa ali ruraicunapi, Cristo, Tucui Ushaita Charij Apunchij Dios, paiman sellashca cachun, jahua pachaman pushai tucushca canguna cachun, na tucurina quishpirinata chari ushachun, na tucurina causaitapash, yachaihuan, ushaihuan, alihuan paipaj alicaihuanbash pimi tucui cuzascunata rurashca, jahua pachapi alpapipash, pimi Dios can tucuipa. Shinacapashcachun.\n\n", "mosiah 6": "[center][font_size=26]6 Capítulo[/font_size][/center]\n\n[i]Jatun mandaj Benjamín tandachishpa quilcan llactapuracunapaj shuticunata sacerdotecunatapash cayan yachachichun—Mosíah reinan ali jatun mandajshna. Nara 124–121 C.Ñ.[/i]\n\n1 Cunan, jatun mandaj Benjamín minishtirishca can yarca, llactapuracunaman parlashpa tucuchishca jipa, japingapa shuticunata tucuimanda picunami Dios-huan shuj convenioman yaicushca carca paipaj rurachunbacha saquishcacunata alichingapa.\n\n2 Yalishca jipa shuj almapash na tiarcachu, uchilla huahuacunalla, ashtahuangari picunami yaicushca conveniopi Cristopaj shutita paicunahuan japishca.\n\n3 Cutin, yalishca jipa imaura jatun mandaj Benjamín tucui cai cuzascunata tucuchishpaca, paipaj churi Mosíahta achil ajllarca mandaj cachun jatun mandaj paipaj llactapuracunapi, paiman cushca carca reinopaj tucui ruranacunata, sacerdotecunatapash cayashca carca llactapuracunata yachachichun, shina paicuna uyai ushachun yachachunbash Diospaj rurachunbacha saquishcacunata, juramentota maijan paicuna rurashcata tangaj shina paicunata yarichingapapash, cacharca ashtacapacha tandanajushcacunata, paicuna tigrarca, shujllangaman paicunapaj aillucunahuan, paicunapaj huasicunaman.\n\n4 Mosíah reinai callarirca paipaj taitapa pushtupi. Reinai callarirca quimsa chunga huatata charishpa, tucuillamanda, chuscu patsaj canchis chunga sujta huatacuna Lehi Jerusalénmanda llujshimushcamanda.\n\n5 Jatun mandaj Benjamín causarca quimsa huatacunata ashtahuanbash pai huañurca.\n\n6 Yalishca jipa jatun mandaj Mosíah Apunchijpaj ñangunapi purirca, paipaj ricushpa chasquichinacunata catichunbacha saquishcacunata, paipaj rurachunbacha saquishcacunatapash alichirca tucui cuzascunata mandashcacunata.\n\n7 Jatun mandaj Mosíah paipaj llactapuracunata alpata trabajachirca. Paipash, paillata trabajarca alpata, shina ama llactapuracunata shinlli mandajlla cangapa, rurangapa imashna paipaj taita rurashca laya tucui cuzascunapi. Na tiarca randimanda plituri tucui paipaj llactapuracunahuan quimsa huatacunapi.\n\n", "mosiah 7": "[center][font_size=26]7 Capítulo[/font_size][/center]\n\n[i]Ammón tarin Lehi-Nefi alpata maipi Limhi jatun mandaj can—Limhipaj llactapuracuna Lamanitacunahuan huatai tucushcashnapi can—Limhi paicunapaj causashcacunata parlan—Achil villachij (Abinadí) testificashca carca Cristo can Dios tucui cuzascunapaj Taita—Picunami mapallata tarpun acapanata chasquinga, picunami Apunchijpi confianzata churan cacharichishca canga. Nara 121 C.Ñ.[/i]\n\n1 Cunan, yalishca jipa jatun mandaj Mosíah catilla sumaj cusaita quimsa huatacunata charishca jipa, munarca yachangapa llactapuracunamanda picuna vichai rirca Lehi-Nefi alpaman, nacashpaca Lehi-Nefipaj llactaman; paipaj llactapuracuna nimapa paicunamanda na yachashca carca Zarahemla alpata saquishcamandapacha; chaimanda, paicuna tapunajurcalla rishcacunamanda.\n\n2 Yalishca jipa jatun mandaj Mosíah mañachirca chunga sujta jatun racu runacunata Lehi-Nefi alpaman vichai richun, paicunapaj huauquicunamanda tapuchun.\n\n3 Yalishca jipa caya punlla paicuna vichai ri callarirca, paicunahuan rirca shuj Ammón nishca, pai cashpa shuj racu shinllipash runa, Zarahemlapaj cati aillu; paicunapaj pushajpash carca.\n\n4 Cunan, paicuna maiman rinata na yacharca jichushca pambapi purirca vichai rishpa Lehi-Nefi alpaman; chaimanda tauca punllacunata jichushca pambapi chingashca, chuscu chunga punllacunata caiman chaiman purirca.\n\n5 Chuscu chunga punllacunata caiman chaiman purishpa shuj uchilla urcuman chayarca, Shilom alpapaj vichai lado carca, chaipi paicunapaj facha huasicunata shayachirca.\n\n6 Ammón quimsa huauquicunamanda pusharca, paicunapaj shuticuna carca Amalekí, Helem, Hempash, paicuna Nefipaj alpaman urai rirca.\n\n7 Riqui, paicunaca Nefipaj alpapi Shilompaj alpapipash causajcunapaj jatun mandajta rijsirca; jatun mandajta ricujcuna muyundi carca, japi tucurca, huatai tucurca, cárcelpi vichai tucurcapash.\n\n8 Yalishca jipa ishcai punllacunata cárcelpi cashpa, jatun mandajpaj ñaupaman cutin aparca, paicunapaj huatashcacunata cacharichirca; jatun mandajpa ñaupapi carca, saquishca carca, ali nishpaca mandashca, paicuna tapuicunata tigrachichun imata paicunata tapujpi.\n\n9 Paicunaman nirca: Riqui, ñuca cani Limhi, Noépaj churi, pimi Zeniffpaj churi carca, pimi Zarahemlamanda shamurca cai alpata chasquingapa, cai alpaca paipaj taitacunapaj carca, pai jatun mandajpa cayashca carca llactapuracunapaj shimihuan.\n\n10 Cunan, ñuca yachangapa munani imashpa manllai illa cashpa quimirimurcanguichi llactapaj pircacunaman, ñucallata, ñuca ricujcunahuan pungu canllapi cajpi?\n\n11 Cunan, caimandami ñuca saquishcani canguna alchishpa charishca cachun, ñuca tapuchi ushangapa, nacashpaca ñuca ricujcunata canguna huañuchi niman carcani. Parlachun saquishcami canguichi.\n\n12 Cunan, Ammón imaura ricurca parlachun saquishca cajta, rirca urai cumurirca jatun mandajpa ñaupapi; cutin jatarishpa nirca: Oh jatun mandaj, ñuca cani ninan cushijushca Diospaj ñaupapi cai punlla ñuca causara caimanda, parlachun saquishca caimandapash; ñuca parlangapa munani manllai illa;\n\n13 Ñuca yachanipachami ñucata rijsishpaca na saquinguimanllu carca cai huatashcacunata ñucata churachun. Ñuca cani Ammón, Zarahemlapaj cati aillu, Zarahemla alpamanda urai shamushcani ñucanchi huauquicunamanda tapungapa, picunata Zeniff chai alpamanda apamurca.\n\n14 Cunan, yalishca jipa Limhi Ammónpaj shimicunata uyashca cashpa, ninanda cushijurca, nircapash: Cunan, ñuca yachani ciertopacha ñuca huauquicuna picunami Zarahemla alpapi cajcuna causanajunrami. Cunan, ñuca cushijusha; caya punlla ñuca llactapuracunatapash cushichisha.\n\n15 Riqui, ñucanchi Lamanitacunapaj huatai tucushcashna canchi, shuj apangapa shinlli tributota churashca ñucanchiman. Cunan, riqui, ñucanchi huauquicuna cacharichinga ñucanchi huatai tucushcashnamanda, nacashpaca Lamanitacunapaj maquicunamanda, shina ñucanchi huauquicunapaj esclavocuna cashun; yali ali can Nefitacunapaj esclavocuna cai Lamanitacunapaj jatun mandajman tributota pagana randi.\n\n16 Cunan, jatun mandaj Limhi paipaj ricujcunata mandarca Ammónda paipaj huauquicunatapash ama ashtahuan huatachun, ashtahuangari paicuna richun uchilla urcuman caica Shilom vichai ladopi carca, paicunapaj huauquicunata llactaman pushamuchun, caipi micuchun, ufiachun, samachun paicunapaj purishpa shaijushcacunamanda; imashpa paicuna tauca llaquicunata yalirca; yarjaita, yacunayaita, ñana ushai shaijuitapash yalirca.\n\n17 Cunan, yalishca jipa caya punlla jatun mandaj Limhi paipaj tucui llactapuracunaman shuj tucuiman villachinata cacharca, Achil Huasipi paicuna tandanajuchun, paicunaman parlagrijuj shimicunata uyachun.\n\n18 Yalishca jipa imaura paicuna tandanajushca cajpi parlarca cai layapi, nishpa: Oh ñuca llactapuracuna, vichai alsaichi cangunapaj umacunata alillapash caichi; riqui, punlla maquipimi, na carupichu, imaura ñucanchi ñana ashtahuan ñucanchita na ricunayachijcunapaj maquipi cashunchichu, masqui ñucanchipaj tauca ninan fiñanajuicuna, caicuna yanga cashca; shina cashpapash ñuca yuyani catinara shuj alipacha ninan fiñanajuita ruranara canchi.\n\n19 Chaimanda, vichai alsaichi cangunapaj umacunata, cushijuichi, Diospi confianzata churaichi, chai Diospi pimi carca Abrahampaj Dios, Isaacpaj, Jacobpaj; chai Dios pimi apamurca Israelpaj huahuacunata Egipto alpamanda, paicunata Puca Jatun Mama Cochata purichirca chaquishca alpapi, manáta micuchirca ama huañuchun jichushca pambacunapi; paicunamanda tauca ashtacata rurarca.\n\n20 Cutin, chai Diosllata ñucanchi taitacuna Jerusalénpaj alpamanda pushamushca carca, alichishca alchishpa charishcapash paipaj llactapuracunata cunangaman; riqui, ñucanchipaj na ali ruraicunamanda millanayaicunamandami paica pushashca huatai tucushcashnaman.\n\n21 Tucuicuna cai punlla ricunajunguichi, Zeniff, pimi carca cai llactapuracunapaj jatun mandaj, pai ninanda munashca carca paipaj taitacunapaj alpacunata chasquingapa, chaimanda jatun mandaj Lamánpaj na alipa yachashca umachinacunahuan umachi tucushca carca, jatun mandaj Zeniff shuj tratoman yaicurca, paipaj maquipi churashpa asha alpa charishcacunata, Lehi-Nefi llactata, Shilompaj llactatapash; muyundi alpatapash—\n\n22 Tucui caicunata rurarca, shuj munaimandalla cai llactapuracunata paipaj maquiman apamungapa nacashpaca huatai tucushcashnaman. Riqui, ñucanchi cai punlla tributota pagana canchi Lamanitacunapaj jatun mandajman, ñucanchi saracunamanda chaupita, ñucanchi cebadata, tucui laya muyucunatapash, ñucanchi mirashca corral llamacunata chaupita huagracunamandapash; tucui ñucanchi charinchi charishcacunamanda chaupita Lamanitacunapaj jatun mandaj shinatapacha mañan, ñucanchi causaicunatapash.\n\n23 Cunan, nachu apangapa shinlli can? Nachu cashna, ñucanchi llaqui, jatun? Cunan riqui, mashna jatun shinacaicunata llaquiyangapa charinchi.\n\n24 Ari, cangunaman nini, jatun can shinacaicuna imamanda ñucanchi llaquiyangapa charinchi; riqui mashnachari ñucanchi huauquicunamanda huañuchi tucushca can, paicuna yahuar yanga jichashca can, tucui cai na ali ruraicunamanda.\n\n25 Cai llactapuracuna na ali ruraipi na urmashca cajpica Apunchijca na saquinmanllu carca cai jatun na ali paicunapaman shamuchun. Ashtahuangari, paicuna paipaj shimicunata na uyanayachirca; ashtahuangari fiñanajuicuna paipurahuan jatarirca, yahuarta paipura jichangacaman.\n\n26 Shuj Apunchijpaj achil villachijtapash paicuna huañuchirca; ari, Diospaj ajllashca runa, pimi paicunaman villarca paicunapaj na ali ruraicunata millanayaicunatapash, achil villachirca tauca cuzascuna shamunata, ari, Cristo shamunatapash.\n\n27 Paicunaman nimanda Cristo Dios cashcata, tucui cuzascunapaj Taita, nircapash pai japinga paipillata runa rijchatapacha, cangami rijchapachaca callaripi imashna runa rurashca carca shina; shuj laya nishpa, pai nirca runaca rurashca carca Diospaj rijchatapacha catishpa, Dios urai shamungami runacunapaj huahuacunaman, aichata yahuarta paipillata japingapa, alpa jahualla ringapash—\n\n28 Cunan, caita nimanda, paicuna huañuchirca; ashtahuan tauca cuzascunata paicuna rurarca imami paicunaman Diospaj fiñaicunata apamurca. Chaimanda, pita manllaringuichi paicuna huatai tucushcashnapi cashpa chugrichishca cajpi ninan llaquicunahuan?\n\n29 Riqui, Apunchij nirca: Ñuca na ayudashachu ñuca llactapuracuna paicunapaj na ali ruraj punllapi; ashtahuangari ñuca jarcashami paicunapaj ñangunata ama ali mirachun; paicunapaj ruraicuna canga shuj nitijana rumishna paicunapaj ñaupapi.\n\n30 Cutin, pai nin: Ñuca llactapuracuna mapallata tarpushpaca, jupata chasquinga paimanda acapanata; chai catica veneno can.\n\n31 Cutin pai nin: Ñuca llactapuracuna mapallata tarpushpaca chasquingami indi llujshij lado huairata, caica ñapash tucuchinga.\n\n32 Cunan, riqui, Apunchijpaj nishcapachaca pactachishca can, canguna chugrichishca llaquichishcapash canguichi.\n\n33 Ashtahuangari Apunchijpaman tigrarichi tucui shungu munaihuan, paipi confianzata churaichi, tucui yuyaihuan utsia sirvichi, canguna cai rurashpaca, pai, paipaj yuyaihuan munaihuanbash, huatai tucushcashnamanda cangunata cacharichingami.\n\n", "mosiah 8": "[center][font_size=26]8 Capítulo[/font_size][/center]\n\n[i]Ammón yachachin Limhipaj llactapuracunata—Pai yachajun Jareditacunapaj ishcai chunga chuscu jirru fangacunamanda—Punda tandachishpa quilcashcacuna shuj shimirimaiman tigrachishca can videntemanda. Vidente donda charijta Jatun yalishca don na tianllu. Nara 121 C.Ñ.[/i]\n\n1 Yalishca jipa jatun mandaj Limhi paipaj llactapuracunaman parlaicunata tucuchichishca jipa, tauca cuzascunata parlarca chaicunamanda huaquinlla cai quilcashcapi ñuca quilcashcani, paipaj llactapuracunaman pai villarca tucui cuzascunata paicunapaj huauquicuna picunami Zarahemla alpapi canajurca.\n\n2 Pai Ammónta ashtacapacha tandanajushcacunapaj ñaupapi shayachirca, paipaj huauquicunata tucui imacunatalla rurashcacunata villachun imaura Zeniff chai alpamanda rishcamanda imaura paillata chai alpamanda llujshimushcacaman.\n\n3 Ammón villarcapashmi tucuri shimicunata jatun mandaj Benjamín paicunaman yachachishcata, jatun mandaj Limhipaj llactapuracunaman aliguta villarcapashmi, pai parlashcata tucui shimicunata yuyaipi chasquichun.\n\n4 Yalishca jipa cai tucuita rurashca jipa, jatun mandaj Limhi ashtacapacha tandanajushcacunata cacharca, shujllangaman paicunapaj huasicunaman tigrachun.\n\n5 Yalishca jipa Ammónpaman apamuchirca jirru fangacunata paipaj llactapuracunapaj tandachishpa quilcashcata charirca paicuna Zarahemla alpata llujshimushca punllamanda, caicunata pai liichun.\n\n6 Cunan, tandachishca quilcashcacunata Ammón liishca jipalla, jatun mandaj tapurca yachangapa shimirimaicunata ima nijta villai ushaipapash, Ammón na ushanichu nirca.\n\n7 Jatun mandaj nirca: Llaquilla cashpa ñuca llactapuracunapaj llaquicunamanda, chuscu chunga quimsa ñuca llactapuracunata cacharcani jichushca pambapi purishpa richun, shinalaya paicuna Zarahemla alpata tupachun, ñucanchi huauquicunata mañachun huatai tucushcashnamanda ñucanchita cacharichichun.\n\n8 Chingashca carca jichushca pambapi tauca punllacunata, shina cashpapash mascanajurcapash, Zarahemla alpata na tarircachu ashtahuangari cai alpaman tigramurca, acha yacucunahuan alpata purishca jipa, shuj alpata tarishca carca maipimi jundashca carca runacunapaj, sacha animalcunapaj tullucunahuan, tucui laya jatun huasicunamanda faquirishcacuna, tupashca carca shuj alpa maipi causashca carca llactapuracuna ashtacapacha Israelpaj huestes laya.\n\n9 Cai cuzascunata nishca ciertopacha can testimonio cachun paicuna apamushca ishcai chunga chuscu jirru fangacunata caicunaca quilcashcacunahuan jundachishca carca, curicashca carca.\n\n10 Riqui, apamushcapash carca pechopaj jirrucunatapash, caicuna jatun carca, broncehuan, cobrehuan rurashcacuna, tucui aliguta alichishcacuna.\n\n11 Cutin, apamushcapash carca espadacunata, maquijapinacuna tucurishcacuna carca, filocunapash jirrunbrashca carca; pipash cai alpapi na tianllu cai shimirimaita tigrachi ushaj na cashpaca cai jirru fangacunapi quilcashcacunata. Chaimanda quiquinda nircani: Ushanguichu ima nijta tigrachita?\n\n12 Cutin quiquinda nini: Yachanguichu pipash ima nijman tigrachijta? Ñuca munani cai quilcashcacuna ñucanchi shimirimaiman tigrachishca cachun; imashpapash, caicuna ñucanchiman cungapashchari yuyaipi chasquinata llactapuracuna tucuchi tucushcamanda puchushcacunata, maimandami cai quilcashcacuna shamurca; imashpapash, ñucanchiman cungapashchari yuyaipi chasquinata chai llactapuramandapacha picunami tucuchi tucushca carca; ñuca munani yachangapa imashpa paicuna tucurirca.\n\n13 Cunan Ammón nirca: Quiquinda ciertopacha nini, Oh jatun mandaj, shuj runa cai tandachishpa quilcashcacunata tigrachi ushanmi; pai charin imatachari ricui ushangapa, tucui tandachishpa quilcashcacunata tigrachinpash pundacuna cajta; Diospaj don can. Cai cuzascunapaj shutica can yalichinacuna, caicunapi pipash na ricui ushan mandashca cashpalla, napashcanata mascaipapash chaica huañunga. Pitami chaicunata ricuchun mandashca, paipaj shutica vidente can.\n\n14 Riqui, Zarahemla alpapi llactapuracunapaj jatun mandajmi chai runa can cai cuzascunata rurachun mandashca can, paimi cai Diospaj jatun donda charin.\n\n15 Jatun mandajca nirca videnteca achil villachijta yali jatunllu.\n\n16 Ammón nircapash videnteca achil yachaj chayachij achil villachijpashmi; ashtahuan jatun don na tianllu shuj runa charij, Diospaj ushaita charimandalla, pipash na chari ushan; shina cashpapash shuj runaca chari ushan chai jatun ushaita Diosmanda cushcata.\n\n17 Ashtahuangari shuj videnteca yachai ushanmi yalishca cuzascunata, shamugrin cuzascunatapash, caimanda tucui cuzascuna yachaj chayachishca canga, nacashpaca pacalla cuzascuna ricuchishca canga, pacashca cuzascunapash michaman llujshimunga, na yachashca cuzascuna paicuna yachaj chayachinga, paicuna ricuchishcapash canga cuzascuna shuj layapi na yachai ushanacuna.\n\n18 Shinami Dios cushca shuj layata imashna runa, paipaj femanda, jatun juyailla ruraita ricuchinacunata rurai ushachun; chaimanda shuj jatun minishtishcaman tigran paipaj runapuracunapa.\n\n19 Cunan, imaura Ammón cai shimicuna parlashpa tucuchijpi jatun mandajca ninanda cushijurca, Diosta pagui nirca, nishpa: Na dudashpa shuj jatun na villashca cai jirru fangacunapi tian, cai yalichinacuna na dudashpa huacaichishca shuj munaipa yachaj chayachingapa tucui cashna Diospaj na villashcacunata runacunapaj huahuacunapa.\n\n20 Oh ima juyaillapacha Apunchijpaj rurashcacuna can, mashnatashi paipaj llactapuracunahuan aguantanga; ari, ima ñausa, na yalinalla runacunapaj huahuacunapaj yuyaipi chasquinacuna can; paicuna yachaita na mascan, na munanbash cai paicunata mandachun!\n\n21 Ari, paicunaca sacha llamacunashna michijmanda calpan, chajchurinbash, cati tucushca micui tucushcapash can sacha animalcunahuan.\n\n", "mosiah 9": "Zeniffpaj Tandachishca Quilcashcacuna—Shuj tandachishpa quilcashca paipaj llactapuracunamanda, paicuna Zarahemla alpamanda llujshimushcamanda Lamanitacunapaj maquicunamanda cacharichishca punllacaman.\n\n9 capítulomanda 22 capítulocaman charin.\n\n[center][font_size=26]9 Capítulo[/font_size][/center]\n\n[i]Zeniff pushan shuj tandanajushcata Zarahemlamanda Lehi-Nefipaj alpata japingapa—Lamanita jatun mandaj paicunata saquin alpata chasquichun—Lamanitacunahuan Zeniffpaj llactapuracunahuan macanajui tian. Nara 200–187 C.Ñ.[/i]\n\n1 Ñuca, Zeniff, tucui Nefitacunapaj shimirimaicunapi yachachishca caimanda, Nefipaj alpata yachaita charishca caimanda, nacashpa ñucanchi callari taitacunapaj chasquina alpamanda, pacalla ricuj runashna Lamanitacunapaman cachai tucushca caimanda paicunapaj macanajujcunata pacalla ricuchun, ñucanchipaj macanajuj runacuna paicunapaman macanajungapa rishpa tucuchichun—ashtahuangari paicuna alicuna cajta ricushpaca na munarcanichu paicuna tucuchishca cachun.\n\n2 Chaimanda, ñuca fiñajurcani ñuca huauquicunahuan jichushca pambapi, imashpa munarcani ñucanchi mandaj paicunahuan shuj tratota rurachun; ashtahuangari paica fiñajlla yahuarta yacunayachishca runa caimanda ñucata huañuchichun mandarca; ashtahuangari ñuca cacharirishca carcani ashtaca yahuar jichaimanda; taita taitahuanllata macanajurca, huauqui huauquihuanllata, taucapacha ñucanchi macanajuj runacuna tucuchishca carca jichushca pambapi; ñucanchi tigrarcanchi, picunami cacharirircanchi, Zarahemla alpaman, cai yalishcacunata villangapa paicunapaj huarmicunaman paicunapaj huahuacunamanbash.\n\n3 Ñuca ninanda munashca cashpa ñuca taitacunapaj alpacunata chasquingapa, tandachircani mashna munashca cajcunata alpata charingapa vichai ringapa, cutin callarircani ñucanchi puricunahuan jichushca pambapi alpaman vichai rishpa; ashtahuangari llaquichi tucushca carcanchi ninan yarjaihuan ninan llaquicunahuan; imashpa yaringapa alimandacuna carcanchi Apunchij ñucanchi Diosta.\n\n4 Shina cashpapash, tauca punllacunata jichushca pambapi chingashpa purishca jipa ñucanchi facha huasicunata shayachircanchi pushtupi maipimi ñucanchi huauquicuna huañuchishca carca, maijan ñucanchi taitacunapaj alpa ladolla carca.\n\n5 Yalishca jipa ñucapaj chuscu runacunahuan llactaman cutin rircani, jatun mandajpaman, yachai ushangapa jatun mandaj imata yuyajta, yachai ushangapa ñuca llactapuracunahuan ri usharingapashchari alpata sumaj causaihuan charingapa.\n\n6 Ñuca rircani jatun mandajpaman, pai shuj pactachinata ñucahuan rurarca Lehi-Nefi alpata ñuca chari ushachun, Shilompaj alpatapash.\n\n7 Pai mandarcapash paipaj llactapuracuna alpata saquishpa llujshichun, ñucapaj llactapuracunahuan chai alpaman rishpa chai alpata ñucanchi charichun.\n\n8 Ñucanchi callarircanchi jatun huasicunata rurashpa, llactapaj pircacunata huaglishcacunata aliguta rurashpa, ari, Lehi-Nefi llactapaj pircacunatapash, Shilom llactacunamandapash.\n\n9 Ñucanchi alpata tarpui callarircanchi, ari, tucui laya muyucunata, sara muyucunahuan, trigocunahuan cebadacunahuan, neascunahuan, sheumcunahuan, tucui laya fucuna muyucunahuanbash; ñucanchi mirari callarircanchi cai pambapi ali miraipash.\n\n10 Cunan jatun mandaj Lamánpaj na alipa yachashca umachinacunahuan cashcarca, ñuca llactapuracunata huatai tucushcashnaman apamungapa, chaimanda cai alpata cushca carca ñucanchi charichun.\n\n11 Chaimanda yalishca jipa, ñucanchi cai alpapi chunga ishcai huatacunata causashca jipa jatun mandaj Lamán manllai callarirca, ima layapash ñuca llactapuracuna cai alpapi shinllicunaman tigraipapash, shina paicuna na ushaita charinga ñucanchita apangapa huatai tucushcashnaman.\n\n12 Cunan paicunaca carca quilla yanga llactapuracuna; chaimanda paicuna munarca ñucanchita huatai tucushcashnaman apangapa, ñucanchi maquicunahuan trabajashcacunahuan paicuna charijyangapa; ari, ñucanchi pambacunapaj llamacunata sumajta micungapa.\n\n13 Chaimanda yalishca jipa jatun mandaj Lamán paipaj llactapuracunata ñuca llactapuracunahuan tangaj shina fiñanajuchi callarirca; chaimanda tiai callarirca macanajuicuna fiñanajuicunapash cai alpapi.\n\n14 Chunga quimsa huatapica ñuca reinadopi Nefi alpapi, Shilompaj alpa caru urai ladopi, imaura ñuca llactapuracuna paicunapaj ataju llamacunaman yacuta ufiachinajujpi, michinajujpi, paicunapaj alpacunata tarpunajujpi, Lamanitacunapaj shuj taucapacha macanajuj runacuna paicunapaman shamurca, huañuchi callarirca, apai callarirca ataju llamacunata, pambacunamanda paicunapaj saracunatapash.\n\n15 Ari, yalishca jipa tucui maijan na japi tucushcacunaca calparca, Nefipaj llactacaman, mitsahuai nishpami cayahuarca.\n\n16 Yalishca jipa ñuca macanajunacunata churajuchun curcani arcocunahuan, flechacunahuan, espadacunahuan, cimitarracunahuan, llasha caspicunahuan, huaracacunahuan, tucui laya macanajunacunahuan imacunata ñucanchi yuyashpalla rurashcacunahuan, ñuca, ñuca llactapuracunapash Lamanitacunahuan macanajungapa llujshircanchi.\n\n17 Ari, Apunchijpaj ushaihuan Lamanitacunahuan macanajungapa llujshircanchi; ñuca, ñuca llactapuracunahuan Apunchijta ninandapacha mañarcanchi, ñucanchita na ricunayachijcunapaj maquicunamanda pai cacharichichun, imashpa ñucanchi yuyaicunapi rijcharirca ñucanchi taitacunapaj cacharichishcacuna.\n\n18 Dios uyarca ñucanchi mañaita, ñucanchi achil mañaicunatapash tigrachirca; paipaj ushaihuan llujshircanchi; ari, Lamanitacunapaj contra llujshircanchi, shuj punlla shuj tutapi huañuchircanchi quimsa huaranga chuscu chunga quimsata; huañuchircanchi ñucanchi alpamanda llujchishpa cachangacaman.\n\n19 Ñuca, ñucallata, ñuca maquicunahuanllata huañushcacunata pambaita ayudarcani. Riqui, ñucanchipaj jatun llaquirina, shungumanda llaquipaca ishcai patsaj canchis chunga iscun ñucanchipaj huauquicuna huañushca carca.\n\n", "mosiah 10": "[center][font_size=26]10 Capítulo[/font_size][/center]\n\n[i]Jatun mandaj Lamán huañun—Paipaj llactapuracuna sacha runacuna imamandapash millayaicuna can, yanga punda taitacunapaj yachachishcacunata crin—Zeniff paipaj llactapuracunapash Lamanitacunata mishan. Nara 187–160 C.Ñ.[/i]\n\n1 Yalishca jipa ñucanchi cutin callarircanchi reinota shayachingapa cutin sumaj causaita alpapi charingapa. Tucui laya macanajungapa armacunata rurachircani, shina laya ñuca llactapuracunapa macanajungapa armacunata charingapa, ima punlla Lamanitacuna ñuca llactapuracunahuan macanajungapa cutin tigramujpi.\n\n2 Ricujcunata muyundi churarcani, Lamanitacuna ama cutin cungashcapi macanajungapa shamushpa ñucanchita tucuchichun; shina ñuca llactapuracunata, ataju llamacunatapash ricurcani, paicunata huacaichircani na ricunayachijpa maquicunapi ama urmachun.\n\n3 Yalishca jipa ñucanchi taitacunapaj alpacunata chasquircanchi tauca huatacunata, ari, ishcai chunga ishcai huatacunata.\n\n4 Runacunataca alpata tarpuchircani, shina tucui laya muyucunata viñachirca, tucui laya fucushcacunatapash.\n\n5 Huarmicunataca puchashpa yaipi trabajachircani, tucui laya fino linocunatapash ahuarca, tucui laya finducunatapash, ñucanchi cuerpota quilparingapa; shina pambapi ali mirarcanchi—catilla sumaj causaita charircanchi cai pambapi ishcai chunga ishcai huatacunata.\n\n6 Yalishca jipa jatun mandaj Lamán huañurca, paipaj churi reinai callarirca paipaj pushtupi. Paica callarirca tangaj shina ñuca llactapuracunahuan ama cazurichun; paicuna callarirca macanajuipa ruraicunahuan, ñuca llactapurapaman macanajungapa shamungapa.\n\n7 Ashtahuangari ñuca cachashca carcani Shemlón alpa muyundiman pacalla ricujcunata, paicuna tupachun macanajungapa ruraicunata, huacaichiringapa paicunamanda ñuca llactapuracunapaman ama paicuna macanajungapa shamushpa tucuchichun.\n\n8 Yalishca jipa Shilom alpa vichai ladota shamurca, taupacacha macanajuj runacunahuan, macanajungapa churajushca arcocunahuan, flechacunahuan, espadacunahuan, cimitarracunahuan, rumicunahuan, huaracacunahuan; paicunapaj uma ajchacunata cuchurishcacuna, lluchu umacuna, paicunapaj lomocunapi cara chumbita pillurishcacuna.\n\n9 Yalishca jipa ñuca llactapuracunapaj huarmicunata huahuacunandi jichushca pambapi pacajuchircani; tucui rucu runacunata picunami macanajunacunata apari ushajcunata, tucui viñaj runacunatapash, Lamanitacunahuan macanajungapa ringapa tandachircani; shayachircani shujllangaman paicunapaj huatacunata ricushpa.\n\n10 Yalishca jipa Lamanitacunahuan macanajungapa vichai rircanchi; ñucapash, rucu cashpapash, Lamanitacunahuan macanajungapa vichai rircani. Yalishca jipa Apunchijpi shinlliyashpa macanajungapa rircanchi.\n\n11 Cunan, Lamanitacunaca Apunchijmandaca nimata na yacharca, nacashpaca Apunchijpi shinlliyanata, chaimanda paicunaca paicunapaj shinllicaitalla shuyanajurca. Shina cashpapash paicunaca racu shinlli runacuna carca, runacunapaj shinllicaihuan.\n\n12 Paicuna sacha runacuna carca, imamandapash millaillacuna, runacunapaj yahuarta yacunayachishcacuna, paicunapaj punda taitacunapaj yachachishcapi crijcuna, paicunaca cashnata crirca—Paicunapaj taitacunapaj na ali ruraicunamanda Jerusalénpaj alpamanda llujchi tucushcacuna, jichushca pambapi paicunapaj huauquicunahuan llaquichi tucushcacuna, jatun mama cochata chimbanajujpipash llaquichi tucushcacuna;\n\n13 Cutin, paicunapaj callari chasquina alpapipash llaquichi tucushcacuna, jatun mama cochata chimbashca jipapash, tucui caicuna carcami Nefi ashtahuan fiel caimanda Apunchijpaj rurachunbacha saquishcacunata alichishpa—chaimanda Apunchijca paita achilyachishca carca, Apunchijca uyarca paipaj achil mañaicunata paicunaman tigrachircapash, pai ñaupaman pushanata japirca jichushca pambapi purinacunapi.\n\n14 Paipaj huauquicuna paita fiñajcarca Apunchijpaj ruraicunata na yuyaipi chasquimanda; paita fiñarcapashmi yacu jahuacunapi paicunapaj shungucunata shinlliyachimanda Apunchijpaj contra.\n\n15 Cutin, paita fiñarcapashmi cushapacha nishca alpaman chayamushca cashpapash, paicuna ninajurcami ñucanchi maquimanda quichun llactapuracunata mandanata; paicuna huañuchingapa munarca.\n\n16 Cutin, paita fiñarca Apunchij mandashca shina jichushca pambaman llujshijpi, tandachishca quilcashcacunata imacunami bronce jirru fangacunapi quilcashcacunata paihuan aparcapash, chaimanda paicunaca nirca pai paicunata shuhuashca.\n\n17 Shina paicunapaj huahuacunata yachachishca carca paipura na ricunayachichun, huañuchirichun, paicuna shuhuachun, quichurichun, tucui laya ruraicunata rurachun paicunata tucuchichun; chaimanda Nefipaj huahuacunata mana tucurina na ricunayachijta charin.\n\n18 Caicunamanda jatun mandaj Lamán, paipaj na alipa yachaihuan, llullashpapash umashpa, uyanayai nishcapachacunahuan, ñucata umachihuarca, paipaj alpaman ñuca llactapuracunata apamuchihuarca, paicuna tucuchingapa; ari, ñucanchi cai tauca huatacunata llaqui yalishcanchi.\n\n19 Cunan ñuca, Zeniff, ñuca llactapuracunaman Lamanitacunamanda tucui cai cuzascunata villashca jipa, macanajungapa rinayachita curcani paicunapaj ushaihuan, Apunchijpi confianzata churashpa; chaimanda, ñavi ñavi paicunahuan macanajurcanchi.\n\n20 Yalishca jipa ñucanchi alpamanda llujchishpa cutin cacharcanchi; paicunata huañuchircanchi shuj jatun huañuchihuambacha, taucapacha shina caimanda na yupai usharcanchi.\n\n21 Yalishca jipa cutin ñucanchi alpaman tigrarcanchi, ñuca llactapuracuna cutin ataju llamacunata michij callarirca, paicunapaj alpacunatapash tarpui callarirca.\n\n22 Cunan ñuca, rucuyaimanda, ñuca churicunamanda shuj churiman reinota curcani; chaimanda ñana ashtahuan ninichu. Apunchijta achil mañani ñuca llactapuracunata achilyachichun. Shinacapashcachun.\n\n", "mosiah 11": "[center][font_size=26]11 Capítulo[/font_size][/center]\n\n[i]Jatun mandaj Noé na ali ruraicunapi mandan—Paicunapaj huarmicunahuan chaishu huarmicunahuan huagli causaicunata munan—Abinadí achil villachin llactapuracuna huatai tucushcashnaman apashca canga—Jatun mandaj Noé Abinadípa causaita quichungapa munashca carca. Nara 160–150 C.Ñ.[/i]\n\n1 Cunan yalishca jipa Zeniff reinota curca Noéman, paipaj churicunamanda shuj churi carca; chaimanda Noé reinai callarirca paipaj pushtupi; pai na purirca paipaj taitapaj ñangunata.\n\n2 Riqui, Dios rurachunbacha saquishcacunata na alichirca, ashtahuangari paipaj shungu munashcata catishpa purirca. Pai tauca huarmicunata chaishu huarmicunatapash charirca. Paipaj llactapuracunata juchata rurachirca, Apunchijpaj ñavipi millanayai cajcunata rurachirca. Ari, paicuna fornicacióncunata rurarca, tucui laya na ali ruraicunatapash.\n\n3 Pai shuj tributota churarca tucui charishcamanda picha parteta cuna, paicunapaj curicunamanda picha parteta paicunapaj culquicunamandapash, paicunapaj ziff picha parteta, paicunapaj cobremanda, paicunapaj broncemanda, hierromanda, huasipi charina animalcunamanda; tucui muyucunamandapash picha parteta.\n\n4 Tucui caicunata rurarca paipaj causaipa minishtirishcapa, paipaj huarmicunapa paipaj chaishu huarmicunapapash; paipaj sacerdotecunapa, paicunapa huarmicunapa chaishu huarmicunapapash; cashna reinopaj ruranacunata shujman tigrachishca carca.\n\n5 Tucui sacerdotecunata paipaj taitapaj achil ajllashcacunata anchuchirca, paicunapaj pushtupi mushujcunata cayashpa achil ajllarca, paicunapaj shungucuna jariyashpa alsarishcacunata.\n\n6 Ari, shina paicunapaj quillapi mantenerishcacuna carca, paicunapaj yanga dioscunata cunguripi, paicunapaj fornicacióncunapi, tributocunahuan imata jatun mandaj Noé paicunapa llactapuracunaman churashca carca; ninanda trabajarca na ali ruraicunata mantenengapa.\n\n7 Ari, paicuna yanga dioscunata adorajcunaman tigrarca, paicuna uyanayaita llullai tucushca caimanda jatun mandajpa, sacerdotecunapaj yanga uyanayai shimicunamanda; paicuna uyanayaita llullashpa cuzascunata parlarca.\n\n8 Yalishca jipa jatun mandaj Noé tauca juyailla lugarlla jatun huasicunata huasichirca; ashtahuan juyailla tucuchun churarca caspihuan fino rurashcacunata, tucui laya juyailla cuzascunata, curita, culquita, hierrota, bronceta, ziff, cobretapash.\n\n9 Paipaj causana jatun huasitapash huasichirca, chaupipica shuj jatun tiarinata, tucui fino caspihuan carca, ashtahuan juyailla tucuchishca curihuan, culquihuan, juyailla cuzascunahuanbash.\n\n10 Maquihuanlla ruraj runacunatapash tucui laya fino rurashcacunata rurachirca achil huasipaj pirca ucucunapi, fino caspihuan, cobrehuan, broncehuanbash.\n\n11 Sumo sacerdotecunapa churashca tiarinacunataca, caicuna tucui tiarinacunatapash jahuaman yalishcacuna carca, pai ashtahuan juyailla tucuchirca curicashcahuan; shuj pechoman ñaupata rurachirca paicunapaj ñaupaman, chaipi paicunapaj cuerpocunata, rigracunandi charirichun imaura paicuna llulla yanga shimicunata llactapuracunaman parlanajujpi.\n\n12 Yalishca jipa shuj jatun torreta huasichirca achil huasi ladolla; ari, shuj ninan jatun jatun torreta, jatunpacha chai jahuapi shayarishpa Shilompaj alpata ricui usharirca, Shemlón alpatapash, maijan Lamanitacuna charinajurca; tucui muyundi alpacunatapash ricui usharirca.\n\n13 Yalishca jipa tauca jatun huasicunata huasichirca Shilom alpapi; shuj jatun jatun torreta huasichirca Shilom alpa vichai lado uchilla urcupi, maipi Nefipaj huahuacunapaj pacajuna pushtu cashcarca alpamanda llujshishpa rishca punllapi; shina caicunata rurarca valishca charishcacunata japishcacunahuan llactapuracunapaj tributota chasquishpa.\n\n14 Yalishca jipa paipaj shunguta valishca charishcacunapi churarca, paipaj causaita tucuchirca huagli causaicunapi huarmicunahuan, chaishu huarmicunahuanbash; sacerdotecunapash paicunapaj punllacunata tucuchirca rameracunahuan.\n\n15 Yalishca jipa uvas chagracunata muyundi alpacunapi tarpurca; uvas capijtapash rurarca, ashtacapacha vinota rurarca; chaimanda pai vino ufiajman tigrarca, llactapuracunapash.\n\n16 Yalishca jipa Lamanitacuna paipaj llactapuracunapaman shamui callarirca, ashalla tandanajushcaman, paicunapaj pambacunapi huañuchingapa, ataju llamacunata michinajujpi.\n\n17 Jatun mandaj Noé ricujcunata cacharca muyundi alpacunaman macanajuchun; ashtahuangari na taucacunata cacharca, Lamanitacuna macanajungapa shamushpa paicunata huañuchirca, alpamanda llujchishpa calpachircapash; shina Lamanitacuna paicunata tucuchi callarirca, na ricunayachina yuyaicunatapash viñachi callarirca.\n\n18 Yalishca jipa jatun mandaj Noé macanajuj runacunata cacharca, Lamanitacunata calpachirca, huashaman tigrachirca, huaquin punllacaman; chaimanda, cushijushpa tigramurca paicunapaj mishaicunapi.\n\n19 Cunan, cai jatun macanajushpa mishaimanda paicunapaj shungucuna jariyaipi vichai alsarishca carca; paicunapaj shinllicaipi ninanda jariyarca, nishpa picha chungacuna huaranga Lamanitacunata usharca; shina ninanda jariyarca, yahuarpi cushijurca, paicunapaj huauquicunapaj yahuarta jichaipi, caica paicunapaj jatun mandajcunapa sacerdotecunapapash na ali ruraicunamanda.\n\n20 Yalishca jipa shuj runa tiarca paipuracunapi paipaj shutica Abinadí carca; paicunapaman rirca achil villachi callarirca, nishpa: Riqui, Apunchica shina nin, shina ñucata mandashca can, nishpa, Ri, cai llactapuracunata ni, Apunchijca shina nin—Ay cai llactapuracuna canga, paicunapaj millanayaicunata ricushca cani, na ali ruraicunatapash, fornicacióncunatapash; paicuna na arrepentirijpica ñuca ricuj shamusha ñuca fiñaipi.\n\n21 Paicuna na arrepentirijpica Apunchij Diospaman na tigrarijpica, Riqui, paicunata na ricunayachijpa maquicunapi cusha; ari, huatai tucushcahnaman apashca canga; llaquichishcapash canga paicunata na ricunayachijcunapaj maquihuan.\n\n22 Yalishca jipa paicuna yachangami ñuca cani Apunchij paicunapaj Dios, ninanda munashca Dios cani, ñuca llactapuracunapaj na ali ruraicunata ricuj shamuni.\n\n23 Yalishca jipa cai llactapuracuna na arrepentirishpa Apunchij paicunapaj Diospaman na tigrarijpi, paicuna huatai tucushcashnaman apashca canga; pipash na cacharichingachu, Apunchij Tucui Ushaita Charij Dioslla ushanga.\n\n24 Ari, yalishca jipa paicuna imaura mañajpi ñuca uyangapa alimanda casha paicunapaj mañaicunata; ari, ñuca llaquichisha chugrichishapash paicuna na ricunayachijcunahuan.\n\n25 Paicuna na arrepentirijpica ciliciopi, uchufapi, ninandacha mañajpi Apunchij paicunapaj Diosta, ñuca paicunapaj achil mañaicunata na uyashachu, llaquicunamandapash na cacharichishachu; Apunchijca shina nin, shina pai mandahuashca.\n\n26 Cunan yalishca jipa Abinadí cai shimicunata parlashca jipa paicuna ninanda fiñarca, paipaj causaita quichungapa munarca; ashtahuangari Apunchij paicunapaj maquicunamanda cacharichirca.\n\n27 Cunan jatun mandaj Noé cai shimicunata uyashca cashpa imatami Abinadí llactapuracunaman parlashca carca, paipash ninanda fiñarca; nirca: Pita can Abinadí, ñucata ñuca llactapuracunatapash paihuan ricushpa chasquichishca cangapa, nacashpaca pita Apunchij can, ñuca llactapuracunapaman cashna jatun llaquita apamungapa?\n\n28 Ñuca mandani Abinadíta caiman apamuichi, ñuca huañuchingapa, paica cai cuzascunata nishca can ñuca llactapuracunata caishuhuan chaishuhuan tangaj shina fiñachingapa, paipura fiñanajui jatarichun; chaimanda ñuca paita huañuchigrini.\n\n29 Cunan llactapuracunapaj ñavicuna ñausacuna carca; chaimanda paicunapaj shungucuna shinlliyarca Abinadípaj shimicunapaj contra, chai punllamanda Abinadíta japingapa munarca. Jatun mandaj Noé paipaj shunguta shinlliyachirca Apunchijpaj shimipaj contra, pai na arrepentirirca paipaj aya ruraicunamanda.\n\n", "mosiah 12": "[center][font_size=26]12 Capítulo[/font_size][/center]\n\n[i]Abinadí cárcelpi vichai tucushca can llactapuracuna tucurinata, jatun mandaj Noé huañunatapash achil villachishcamanda—Llulla sacerdotecuna achil quilcashcacunapi shimicunata nin Moiséspaj catichunbacha saquishcacunata alichinajunshnalla—Abinadí yachachi callarin chunga rurachunbacha saquishcacunamanda. Nara 148 C.Ñ.[/i]\n\n1 Yalishca jipa ishcai huatacuna yalishca jipa Abinadí na rijsinallata churajushpa shamurca, na rijsi tucurcachu, paicunaman achil villachi callarirca, nishpa: Shina Apunchij mandahuashca, nishpa—Abinadí, ri achil villachi cai ñuca llactapuracunaman, paicunapaj shungucunata shinlliyachishcacuna can ñuca shimicunata na uyanayachishpa; paicunapaj na ali ruraicunamanda na arrepentirishcachu; chaimanda, ñuca fiñaipi ricungapa shamugrini, ari, paicunapaj na ali ruraicuna, millanayaicunamanda ñucapaj ninanda fiñaipi ricungapa shamugrini.\n\n2 Ari, ay cai miraicunamanda! Apunchij nihuarca: Chutai quiquinba maquita, achil villachi, nishpa: Apunchijca shina nin, yalishca jipa cai mirai, paicuna na ali ruraicunamanda, huatai tucushcashnaman apai tucushca canguichi, ñavi chichupi chugrichishca canga; ari, runacunahuan llujchi tucushca canga, huañuchishcapash canga; jahuata rij buitrecuna, alcucuna, ari, sacha animalcunapash paicunapaj aichata micunga.\n\n3 Yalishca jipa jatun mandaj Noépaj causaica shuj rupajuj jornopi churajuna layami canga; yachangami Apunchijca ñuca cani.\n\n4 Yalishca jipa cai ñuca llactapuracunata llaquichisha ninan llaquicunahuan, ari, ninan yarjaihuan, ninan unguicunahuan; paicunata tucui punlla llaquipi caparichisha.\n\n5 Ari, paicunapaj huashacunapi huatachisha quipicunata; burrocuna laya pushai tucunga.\n\n6 Yalishca jipa paicunaman runducunata cachamusha, caicuna chugrichinga; indi llujshi ladomanda huairahuanbash chugrichi tucunga; alascunahuan jurucuna paicunapaj alpatapash llaquichinga, paicunapaj muyucunatapash micunga.\n\n7 Paicuna chugrichishca canga shuj ninan jatun unguicunahuan—tucui caita rurasha paicunapaj na ali ruraicunamanda, millanayaicunamandapash.\n\n8 Yalishca jipa paicuna na arrepentirijpica tucuillatapacha tucuchisha alpa jahuamanda; shina cashpapash shuj tandachishca quilcashcata saquinga, chaicunata ñuca alchishpa charisha cutishuj jatun llactacunaman, maijanguna cai alpata charinga; ari, caita rurasha cai llactapuracunapaj millanayaicunata yachaj chayachingapa shuj jatun llactacunaman. Tauca cuzascunata Abinadí achil villachirca cai llactapuracunapaj contra.\n\n9 Yalishca jipa paicuna fiñashca carca; paita japishca huatashpa jatun mandajpa ñaupaman aparca, jatun mandajta nirca: Riqui, quiquinba ñaupaman apamushcanchi shuj runata pimi ayapaj achil villachicunata nishca can quiquinba llactapuracunamanda, ninmi Dios tucuchigrin.\n\n10 Quiquinba causaitapash na ali achil villachirca, quiquinba causaica shuj rupajuj jornopi churajuna layami canga nin.\n\n11 Cutin, virushna cangui ninmi, pambapaj shuj chaquishca virushna, caicuna sacha animalcunapaj sarupayashca, chaquicunahuan sarushcapash.\n\n12 Cutin, shuj cardo sisashna cangui nin, cai, imaura fucushcapacha can, huaira fucujpi, alpa jahuallaman caiman chaiman shitai tucushca can. Apunchij shina parlashca nijtucun. Tucui caicuna quiquinbaman shamunga na arrepentirijpica, caicuna canba na ali ruraicunamanda.\n\n13 Cunan, Oh jatun mandaj, ima jatun aya ruraicunata rurashcangui, nacashpaca quiquinba llactapuracuna ima jatun juchacunata rurashca, Dios-huan ricushpa chasquichi tucungapa, nacashpaca ricushpa chasquichi tucungapa cai runahuan?\n\n14 Cunan, Oh jatun mandaj, riqui, ñucanchica culpa illa canchi, quiquin, Oh jatun mandaj, na juchata rurashcanguichu; chaimanda, cai runa canmanda llullashca can, yangalla achil villaicunatapash nishca.\n\n15 Riqui, shinllicunami canchi, huatai tucushcashnamanga na urmashunllu, ñucanchita na ricunayachijcunahuan na apai tucushunllu; ari, pambapi ali mirashca cangui, ali miranguipashmi.\n\n16 Riqui, runa caipi can, quiquinba maquicunaman saquinchi; ima munashcata paita rurai ushangui.\n\n17 Yalishca jipa jatun mandaj Noé Abinadíta cárcelpi vichachirca; pai mandarca sacerdotecuna tandanajuchun, paicunahuan shuj conciliopi tandanajushpa tapungapa paihuan imata ruranata.\n\n18 Yalishca jipa paicuna nirca jatun mandajta: Paita caiman apamui ñucanchi tapuchingapa; jatun mandaj paicunapaj ñaupaman apamuchun mandarca.\n\n19 Paita tapuchi callarirca, pandachingapa, chaimanda paita juchachingapa; ashtahuangari paica ima manllai illa tigrachirca, paicunapaj tucui tapushcacunata, ari, paicuna ninanda manllarirca; paicunapaj tapuicunapi pactarcalla, paicunatara pandachirca paicunapaj shimicunahuan.\n\n20 Yalishca jipa paicunamanda shuj nirca: Imata can maijan shimicunaca quilcashcacuna can, caicunata ñucanchi taitacuna yachachishca can, nishpa:\n\n21 Juyaillamari urcucunapaj jahuapi chaquicuna can pimi ali villanacuna apamun; sumaj causaicunata tucuiman villan; alipaj ali villaicunata apamun; quishpirinata tucuiman villan; Siónman nin, quiquin Dios reinai;\n\n22 Canguna cuidashpa chapaj runacuna shimirimaita vichai alsanga; tandanajushpa shujlla shimihuan paicuna cantanga; ñavi ñavi ricunga imaura Apunchij Siónda cutin tigrachimujpi;\n\n23 Llujshichi cushijuipi; cantaichi tandanajushpa Jerusalénpaj jichushca pushtucuna; Apunchijca paipaj llactapuracunata cushichin, Jerusalénda pai jatun causachishca can;\n\n24 Apunchijca paipaj achil rigrata llujchishpa ricuchishca tucui jatun llactacunapaj ñavicunapi, tucui alpa tucurinacaman ricungacha ñucanchi Diospaj quishpichita?\n\n25 Cunan Abinadí nirca: Canguichichu sacerdotecuna, cai llactapuracunata yachachin laya canguichi, achil villachicunapaj espírituta yuyaipi chasquij laya canguichi, cai cuzascuna ima cajta ñucamanda yachangapa munanguichi?\n\n26 Cangunaman nini, ay canguna Apunchijpaj ñangunata huaglichishcanguichi! Caicuna yachashpata paicunata na yachachinguichichu; chaimanda, Apunchijpaj ñanda huaglichishcanguichi.\n\n27 Nachu cangunapaj shungucunata churashcanguichi yuyaipi chasquingapa; chaimanda, na yachajcuna cashcanguichi. Chaimanda, cai llactapuracunaman imatata yachachishcanguichi?\n\n28 Paicuna nirca: Moiséspaj catichunbacha saquishcacunata yachachinchi.\n\n29 Paicunaman cutin nirca: Moiséspaj catichunbacha saquishcacunata yachachishpaca chaicunata imashpata na alichinguichi? Imashpata cangunapaj shungucunata valishca charijyanacunapi churashcanguichi? Imashpata fornicacióncunata rurashcanguichi, cangunapaj ushaicunata rameracunahuan chingachinguichi, ari, cai llactapuracunata juchata rurachishcanguichi, Apunchijca cachamuhuashca cai llactapuracunaman achil villachichun, ari, shuj jatun na alita cai llactapuracunapaj contra?\n\n30 Nachu yachanguichi ciertopachata ñuca parlajta? Ari, yachanguichimi ñucaca ciertopachata parlani; chujchuna canguichi Diospaj ñaupapi.\n\n31 Yalishca jipa cangunaca chugrichishca canguichi cangunapaj na ali ruraicunamanda, nishcanguichimi cangunaca yachachinguichi Moiséspaj catichunbacha saquishcacunata. Cangunaca imata yachanguichi Moiséspaj catichunbacha saquishcacunamanda? Quishpirina shamun Moiséspaj catichunbacha saquishcacunamanda? Ima ninguichita?\n\n32 Paicuna tigrachirca nircapash quishpirinaca shamun Moiséspaj catichunbacha saquishcacunamanda.\n\n33 Ashtahuangari Abinadí nirca: Ñuca yachani Diospaj rurachunbacha saquishcacunata alichishpaca quishpiringuichimi; ari, rurachunbacha saquishcacunata imacunata Apunchijca Moisésman curca Sinaí urcupi, nishpa:\n\n34 Ñuca cani Apunchij quiquinba Dios, pimi Egipto llactamanda quiquingunata pushamushcani, huatai tucushcashna huasimanda llujchishpa.\n\n35 Shuj Diosta ñuca ñaupapi ama charinguichu.\n\n36 Imamanbash rijchata rurashca dios ama quiquinda ruranguichu, nimatapacha jahua pachapi tiaj layata, nacashpaca ima alpaman tiajtapash.\n\n37 Cunan Abinadí paicunaman nirca, tucui caicunata rurashcanguichichu? Ñuca nini, Na, na rurashcanguichichu. Cai llactapuracunata yachachishcanguichichu paicuna tucui cai cuzascunata rurashca cachun? Ñuca nini, Na, na rurashcanguichichu.\n\n", "mosiah 13": "[center][font_size=26]13 Capítulo[/font_size][/center]\n\n[i]Abinadí huacaichishca can Diospaj ushaihuan—Pai yachachin Chunga rurachunbacha saquishcacunata—Quishpirinaca Moiséspaj catichunbacha saquishcacunamandalla na shamunllu—Dios paimandallata shujpa juchacunamanda huañunga paipaj llactapuracunata jatun causachingapash. Nara 148 C.Ñ.[/i]\n\n1 Cunan imaura jatun mandaj cai shimicunata uyashca cashpa, paipaj sacerdotecunata nirca: Apaichi cai runata, huañuchichi; ima ricunata na charinchichu, paica juizu illa can.\n\n2 Ñaupaman rirca paicunapaj maquicunata Abinadípapi churangapa munarca; ashtahuangari pai na saquirirca, paicunaman nirca:\n\n3 Ama tacarihuaichi, Dios cangunata chugrichingami cangunapaj maquicunata ñuca jahuapi churajpica, ñuca na cushcanichu villachita imata Apunchij cachamurca cuchun; na nishcanipashchu imata canguna minishtinguichi ñuca nichun; chaimanda, Dios na saquingachu ñuca huañuchun cai punlla.\n\n4 Ashtahuangari ñuca pactachishapachami rurachunbacha saquishcacunata imatami Dios mandahuashca; ciertopachata cangunaman nishcamanda ñucata fiñanguichi. Cutin, Diospaj shimita parlashca caimanda canguna ñucata ricushpa chasquichishcanguichi ñuca juizu illa cangui nishpa.\n\n5 Yalishca jipa Abinadí cai shimicunata parlashca jipa jatun mandaj Noépaj llactapuracuna maquicunata Abinadípa jahuapi churangapa manllarca, Apunchijpaj Espíritu paipaj jahuapi carca; paipaj ñavi punchapamba carca ninan punchapamba caihuan, Moiséspashna Sinaí urcupi, Apunchijhuan parlajushpa.\n\n6 Pai parlarca ushaihuan, Diospaj autoridadhuanbash; paipaj shimicunahuan catirca, nishpa:\n\n7 Ricuichi canguna na ushaita charinguichi ñucata huañuchingapa, chaimanda ñuca tucuchini ñuca villachita. Ari, ñuca yashpa ricuipi cai cangunapaj shungucunata chugrichin ñuca ciertopachata villashcamanda cangunapaj na ali ruraicunamanda.\n\n8 Ari, ñuca shimicuna jundachin juyaillahuan, manllarihuan, fiñaihuanbash.\n\n9 Ashtahuangari tucuchini ñuca villaita; jipaman maiman rishpapash alimicanga, shina ñuca quishpirishca cani.\n\n10 Ashtahuangari caitapash ninimi, imata ñucahuan ruranguichi, caimanda jipa, imashna canata shuj llandu ricuchi laya canga ima cuzascuna shamunamanda.\n\n11 Cunan ñuca cangunaman liini Diospaj rurachunbacha saquishcacunapaj tucuchinacunata, ñuca yashpa ricuimanda cangunapaj shungucunapi caicuna na quilcashca can; ñuca yashpa ricuipi yachajushcanguichi, yachachishcanguichipash na ali ruraicunata cangunapaj causaicunata ashtahuan yalishca causashca punllacunapi.\n\n12 Cunan, yaringuichimi ñuca nircani: Imamanbash rijchata dios ama quiquinda ruranguichu, nimatapacha jahua pachapi tiaj layata, nacashpaca ima alpaman tiajtapash, nacashpaca alpa ucu yacupi tiajtapash.\n\n13 Cutin: Ama cunguringuichichu paicunapapi, ama paicunata sirvinguichichu; ñuca cani Apunchij quiquinba Dios ñucapalla cachun munaj Dios cani, taitacunapaj na ali ruraicunataca huahuacunapi ricuj shamuni, quimsa, chuscu miraicunacaman ñucata na ricunayachijcunata;\n\n14 Llaquinata ricuchini huarangacunaman picunami juyaihuan ñuca rurachunbacha saquishcacunata alichin.\n\n15 Ama yanga rimanguichu Apunchij quiquinba Diospa shutita; Apunchijca culpa illapi na charingachu paipaj shutita yanga rimajtaca.\n\n16 Yaringui samana punllata, achilyachingui.\n\n17 Sujta punllacunata trabajangui, quiquinba tucui ruraicunata rurangui;\n\n18 Ashtahuangari canchis punllataca, samana Apunchijpaj quiquin Diospa, nima ruraita ama rurangui, quiquin, quiquinba churi, quiquinba ushi, quiquinba sirvij jari, quiquinba sirvij huarmi, quiquinba huagra, quiquinda ricungapa shamushca runa quiquinba huasi ucupi cajtapash;\n\n19 Apunchijca sujta punllacunapi jahua pachata, cai alpatapash, jatun mama cochatapash, tucui caicuna causajcunatapash rurarca; chaimanda Apunchij achilyachirca samana punllata, alicachircapash.\n\n20 Alicachingui quiquinba taitata, quiquinba mamatapash, Apunchij quiquinba Dios carashca alpapi ashtaca punllacunata causangui.\n\n21 Ama huañuchingui.\n\n22 Ama adulteriopi urmangui. Ama shuhuangui.\n\n23 Quiquinpuracunata ama yanga llullata juchachishpa ninguichi.\n\n24 Ama ñucapa cashcanman yanguichu shujpa huasita, ama ñucapa cashcanman yanguichu shujpa huarmita, shujpa sirvij runata, shujpa huagrata, shujpa burrota, nimata shujcunapata.\n\n25 Yalishca jipa Abinadí cai shimicunata paicunaman nishpa tucuchirca: Yachachishcanguichichu cai llactapuracunaman tucui cai cuzascunata atirishpa rurachun cai rurachunbacha saquishcacunata alichichun?\n\n26 Cangunaman nini, Na; canguna rurashca cajpica, Apunchijca na cachamuhuanmanllu carca na ali achil villachichun cai llactapuracunamanda.\n\n27 Cunan canguna ninguichi quishpirinaca shamunmi Moiséspaj catichunbacha saquishcamanda. Cangunaman ninimi cunangamanga minishtirishca can Moiséspaj catichunbacha saquishcacunata alichina; ashtahuangari cangunaman nini, punlla shamungami ñana ashtahuan minishtirishca cangachu Moiséspaj catichunbacha saquishcacunata alichina.\n\n28 Ashtahuanbash, cangunaman nini, quishpirinaca na shamunllu catichunbacha saquishcamandalla; shujpa juchacunamanda huañushca na caimanda, imami Dios paillata paipaj llactapuracunapaj juchacunamanda, na ali ruraicunamanda huañunga, ima rurai na tianman, paicuna tucurinmanbacha, masqui Moiséspaj catichunbacha saquishcamanda.\n\n29 Cunan cangunaman nini minishtirishca carca shuj catinapacha tiana Israelpaj huahuacunaman cushca, ari, ruranapacha catichun saquishca cajpipash; na cazuj llactapuracuna carca; na ali ruraicunata rurangapa ñapashcuna, Apunchij paicunapaj Diosta yaringapaca unayaicuna;\n\n30 Chaimanda catichunbacha saquishcacunata paicunaman curca, ari, shuj ricuchingapa, ordenanzacuna, catichun saquishcata punllan punllan rurachunbacha ricuna, paicunapi causa charingapa Diosta yarinata paiman ruraicunata ricuchinapash.\n\n31 Ashtahuangari riqui, cangunaman nini, tucui cai cuzascuna carca ima shamuna cuzascunapaj ricuchinacuna.\n\n32 Cunan, yuyaipi chasquircanguichichu catichunbacha saquishcata? Cangunaman nini, Na, na tucuilla yuyaipi chasquircachu catichunbacha saquishcata; paicunapaj shinlli shungucunamanda; paicuna na yuyaipi chasquirca maijan runapash na quishpiringachu imashpapash Diospaj jatun causachina na tiashcajpica.\n\n33 Riqui, nachu Moisés achil villachirca Mesíaspaj shamunamanda, Dios jatun causachigrijta paipaj llactapuracunata? Ari, tucui achil villachijcuna achil villashca can cai pacha callarimandapacha—nachu paicuna parlashca shina shinalla cai cuzascunamanda?\n\n34 Nachu paicuna nishca Diosllata urai shamunga runacunapaj huahuacunapaman, pai chasquinga runa layata, ringa jatun ushaihuan alpa jahuata?\n\n35 Ari, nachu paicuna nishcapash huañushcacuna cutin causarinata yalichun pai apamunga, paillata, jatun llaquichi tucushca, nanachishcapash canga?\n\n", "mosiah 14": "[center][font_size=26]14 Capítulo[/font_size][/center]\n\n[i]Isaías Mesías laya parlan—Mesíaspaj humillación llaquiricunamandapash parlashca can—Paica almata ofrendata ruran juchacunamanda, na ali rurajcunamanda shayarin—Isaías 53-huan parijashpa ricui. Nara 148 C.Ñ.[/i]\n\n1 Ari, nachu Isaías nin: Pita crishca ñucanchi villaicunata, pimanda Apunchijpaj rigrata ricuchishca?\n\n2 Paipaj ñaupapi viñanga shuj llullu plantashna, chaquishca alpapaj sapishna; pai na charin formata, yuyaillapash na can; paita ricujpica juyaillapash na canga, na munashunchichu.\n\n3 Runacunapaj millanayachishca, na cazushca; llaquirinacunapaj runa, llaquicunapaj yachashca; ñucanchi ñavicunata pacarcanchi paipamanda; millanayachishca carca, nimapa na valij yarcanchi.\n\n4 Ciertopacha pai apashca ñucanchi llaquirinacunata, nanachishca ñucanchi nanaicunata; shina cashpapash macai tucushcapi charishcanchi, Diospaj chugrichishca, llaquichishcapash.\n\n5 Ashtahuangari ñucanchi juchacunamanda chugrichishca, ñucanchi na alita ruraicunamanda huajtai tucushca; paipaj jahuapi ñucanchi sumajpaj castigo; paipaj carachacunahuan ñucanchi jambishca canchi.\n\n6 Tucui ñucanchi, llamacunashna, chingarishcacuna cashcanchi; shujllangaman shicanyarishcanchi ñangunamanda; Apunchijca paipaj jahuapi churashca tucui ñucanchipaj na ali ruraicunata.\n\n7 Pai na alicachishca carca, llaquichishca carca, shina cashpapash paipaj shimita na pascarca; shuj llamagushna huañuchinaman apai tucushca can, shuj llamagushna paipaj milmata cuchujcunapa ñaupapi upa can paipaj shimita na pascarca.\n\n8 Cárcelmanda, ricushpa chasquichinamandapash anchuchishca carca; pishi villanga paipaj miraimanda? Causajcunapaj alpapi huañuchishca carca; ñuca llactapuracunapaj na alita ruraicunamanda llaquichishca carca.\n\n9 Rurarca paipaj pambana pushtuta na alicunahuan, charijcunahuan paipaj huañuita; na alita na rurashca caimanda, nima umaicuna na tiarca paipaj shimipi.\n\n10 Shina cashpapash Apunchijca munarca llaquichingapa; paipi llaquita churarca; imaura paipaj almata ofrendarca juchamanda paipaj cati aillucunata ricurca, paipaj punllacunata ashtahuan mirachirca, Apunchijpaj munai paipaj maquipi ali miranga.\n\n11 Paipaj almapaj llaquita ricunga, munailla saquiringa; paipaj yachaimanda ñuca ali siervo taucacunata alimi ninga; paicunapaj na ali ruraicunata apanga.\n\n12 Chaimanda jatungunahuan chaupingacha shuj porcionda, charishca quichushcata ali shinllicunahuan chaupingacha; huañuicaman paipaj almata jichashca; yupai tucushca carca na ali rurajcunahuan; aparca juchacunata taucacunamanda, na ali rurajcunamandapash shayarirca.\n\n", "mosiah 15": "[center][font_size=26]15 Capítulo[/font_size][/center]\n\n[i]Imashnata Cristo caita ushan ishcandi Taitapash Churipash—Pai shayaringa paipaj llactapuracunapaj na alita ruraicunatapash apan—Paicuna, tucui achil villachijcunapash paipaj cati aillucuna can—Pai Cutin Causarita yalichun apamun—Uchilla huahuacuna mana tucurina causaita charin. Nara 148 C.Ñ.[/i]\n\n1 Cunan Abinadí paicunaman nirca: Ñuca munani yuyaipi chasquichun Dios paillata urai shamunga runacunapaj huahuacunapi, paipaj llactapuracunata jatun causachingapash.\n\n2 Pai aichapi causaimanda Diospaj Churi nishpa shutichishca canga, paipaj aichata curca Taitapaj munaiman, Taita cashpa, Churipash—\n\n3 Taita, Diospaj ushaihuan vijsapi viñachishca carca; Churi, aichamanda; shina Taita, Churipash cashpa—\n\n4 Paicuna Shuj Dios can, ari, ciertopacha jahua pachapaj, cai alpapaj Na Tucuri Taita.\n\n5 Shina aicha Espírituman curin, nacashpa Churi Taitaman, shujlla Dios cashpa, tentaciónda llaqui yalin, na saquin tentación yalichun, ashtahuangari saquin na cazushpa asichun, macachun, llujchishpa cachachun, na ricunayachichun paipaj llactapuracunahuan.\n\n6 Tucui caicuna jipa, tauca jatun juyailla ruraita ricuchinacunata runacunapaj huahuacunaman rurashca jipa, pai apai tucunga, ari, Isaías nishca laya, shuj llamagushna paipaj milma cuchujcunapa ñaupapi upa can, paipaj shimita na pascarca.\n\n7 Ari, shinami pai apai tucunga, chacatarishca, huañuchishca, aichaca huañuiman curishcapash canga, Churipa munai Taitapaj munaipi puchucashca caimanda.\n\n8 Shina Dios huañuipaj huatanacunata fitin, huañuita mishashca caimanda; Churiman ushaita cushpa runacunapaj huahuacunamanda shayarichun—\n\n9 Jahua pachaman vitsiashca caimanda, ali shungu caimanda; ninanda llaquina junda caimanda runacunapaj huahuacunamanda; paicunapaj, alicaipash chaupipi shayaringa; huañuipaj huatanacuta fitishca caimanda, paicunapaj na ali ruraicunata, na alita ruraicunatapash japin paipalla, paicuna jatun causachishca canga, alicai mañajta pactachirca.\n\n10 Cunan cangunaman nini, pita paipaj miraicunata villachinga? Riqui, cangunaman nini, imaura paipaj alma juchacunamanda achil cushca cajpi pai ricunga paipaj cati aillucunata. Cunan ima ninguichita? Pita cagrin paipaj cati aillu?\n\n11 Riqui, cangunaman nini, ashtahuan imata uyashcanguichi achil villachijcunapaj shimicunata, ari, tucui achil villachijcunata pimi Apunchijpaj shamunamanda achil villachishca can—Cangunaman ninimi, tucuicuna picuna uyashca canguichi paicunapaj shimicunata, crishpa Apunchij paipaj llactapuracunata jatun causachinga yashpa, ninanda shuyashca chai punllata paicunapaj juchacunata anchuchichun, cangunaman nini, caicunami pai cati aillucuna, nacashpaca Diospaj reinota chasquijcuna.\n\n12 Paicunami pimanda juchacunata pai japishca; paicunami pimanda pai huañushca, jatun causachingapa paicunapaj na alita rurashcacunamanda. Cunan, nachu paicuna can paipaj cati aillucuna?\n\n13 Ari, nachu achil villachijcuna, shujllangaman paicunapaj shimita pascashca can achil villachingapa, na urmashca na ali ruraipi, tucui achil achil villachijcuna cai pacha callarimanda? Cangunaman nini paicunami paipaj cati aillucuna.\n\n14 Paicunami sumaj causaicunata tucuiman villashca can, picunami ali mushuj villaicunata apamushca can, picunami quishpirinata tucuiman villashca can; Siónman nirca: Quiquinba Dios reinan!\n\n15 Juyaillamari urcucunapa jahuapi chaquicuna can!\n\n16 Cutin, juyaillamari urcucunapa jahuapi chaquicunaca can picunapaj sumaj causaita tucui yachachun villachinajunra!\n\n17 Cutin, juyaillamari urcucunapa jahuapi chaquicuna can pimi jipa punlla sumaj causaita tucui yachachun villanga, ari, cunan punllamanda ñaupaman na tucurinacamanbash!\n\n18 Riqui, cangunaman nini, cai na tucuillachu. Juyaillamari urcucunapaj jahuapi chaquicuna can pimi apamun ali mushuj villaicunata, sumaj causaita shayachij, ari, Apunchij, pimi paipaj llactapuracunata jatun causachishca can; ari, pimi paipaj llactapuracunaman quishpirinata cushca;\n\n19 Jatun Causachina na tiajpica paipaj llactapuracunamanda rurashca cajpica, imatami cai pacha rurashcamanda alichishca can, cangunaman nini, cai na cashna cajman carca, tucui runacuna tucurinmanbacha carca.\n\n20 Ashtahuangari riqui, huañuipaj huatanacuna fitirishca canga, Churi reinanga ushaitapash charinga huañui jahuapi; chaimanda, huañui yalichun pai apamunga huañushcacunapaj cutin causachinata.\n\n21 Shamun shuj cutin causachina, callari cutin causachina; ari, cutin causarina picunami tiashca, tian, tiangara, Cristopaj cutin causarinacaman—pai shina shutichishca canga.\n\n22 Cunan, tucui achil villachijcunapaj cutin causarina, tucui picunami paicunapaj shimicunapi crishcacuna, nacashpaca tucui picunami Diospaj rurachunbacha saquishcacunata alichishcacuna, jataringa callari cutin causarinapi; chaimanda, paicuna can callari cutin causarinamanda.\n\n23 Paicuna jatarichishca canga Dios-huan causangapa pimi paicunata jatun causachishca; shina paicuna mana tucurina causaita charin Cristomanda, pimi fitishca huañuipaj huatanacunata.\n\n24 Paicunami charin ashaguta callari cutin causarinapi; caicuna huañushca carca nara Cristo shamujpi, paicunapaj nimata na yachaipi, quishpirinata paicunaman yachachun na villashca cajpi. Shina Apunchijca caicunapaj cutinlla apamunata ruran; paicuna charin ashaguta callari cutin causarinapi, nacashpaca mana tucurina causai, Apunchijmanda jatun causachishca cashpa.\n\n25 Uchilla huahuacunapash mana tucurina causaita charin.\n\n26 Ashtahuangari riqui, manllai, chujchuichipash Diospa ñaupapi, imamanda chujchungapa charinguichimi; Apunchijca na jatun causachinllu nipita pimi paita na cazujcunata, paicunapaj juchacunapi huañujcunatapash; ari, tucui picunami huañushcacuna paicunapaj juchacunapi cai pacha callarimanda, yachashpata Diosta na cazujcuna, Diospaj rurachunbacha saquishcacunata yachashpata na alichijcunata; paicuna na charinllu ashaguta callari cutin causarinapi.\n\n27 Chaimanda nachu chujchuna canguichi? quishpirinaca na shamunllu caicunaman; Apunchijca na jatun causachishcachu caicunata; ari, caicunata na jatun causachi ushanllu; paillata negaita na ushanllu; alicaita na negai ushanllu imaura cai mañajpi.\n\n28 Cunan cangunaman nini punlla shamun Apunchijpaj quishpichina tucui yachachun villashca canga shujllangaman jatun llactaman, reinoman, shimi rimaiman, llactapuracunamanbash.\n\n29 Ari, Apunchij, quiquinba cuidashpa chapaj runacuna shimi rimaita vichai alsanga; tandanajushpa shujlla shimihuan paicuna cantanga; ñavi ñavi ricunga imaura Apunchij Siónda cutin tigrachimujpi.\n\n30 Llujshichi cushijuipi; cantaichi tandanajushpa Jerusalénpaj jichushca pushtucuna; Apunchijca paipaj llactapuracunata cushichin, Jerusalénda pai jatun causachishca can.\n\n31 Apunchijca paipaj achil rigrata llujchishpa ricuchishca tucui jatun llactacunapaj ñavicunapi, tucui alpa tucurinacaman ricungapacha ñucanchi Diospaj quishpichita.\n\n", "mosiah 16": "[center][font_size=26]16 Capítulo[/font_size][/center]\n\n[i]Dios runacunata jatun causachin, paicunapaj chingashca, urmashca canamanda—Aicha cajcuna shinallata cashpa catin jatun causachina na tiashcashna—Cristo apamun yalichun cutin causarinata na tucurina causaiman nacashpaca na tucurina condenaciónman. Nara 148 C.Ñ.[/i]\n\n1 Cunan, yalishca jipa Abinadí cai shimicunata parlashca jipa paipaj maquita chutashpa nirca: Punlla shamunga imaura tucuicuna ricunga Apunchijpaj quishpichinata; imaura shujllangaman jatun llactacuna, reinocuna, shimi rimaicuna, llactapuracunapash ñavi ñavi ricunga, yacharcanimi ningapash Diospaj ñaupapi paipaj ricushpa chasquichinacunaca alimi.\n\n2 Shinaca na alita rurajcunaca shitashca canga, imashpa aullanata charinga, huacanga, caparinga, paicunapaj quirucunata caniringa; caica Apunchijpaj shimita na uyaimanda; chaimanda Apunchijca paicunata na jatun causachinga.\n\n3 Paicuna aichacuna can, ayaman tigrajcunapash, aya ushaita charin paicunapaj jahuapi; ari, chai punda culebra pimi ñucanchi callari taitacunata umachirca, caimanda paicuna urmarca; caimanda tucui runacuna aichaman, sensualman, ayaman tigrarca, yachashpa na alita alimanda, paicunallata ayaman curin.\n\n4 Shina tucui runacuna chingashca carca; riqui, tucuillapacha chingashca canman carca Dios na jatun causachijpica chai chingashca, urmashca canamanda.\n\n5 Ashtahuangari yarichi pimi atirin paipaj aicha canapi, juchacunapaj ñangunata, Diosta na cazushpa catijpi, paipaj urmashca canapillata catin, aya charin tucui ushaita paipaj jahuapi. Chaimanda, nima jatun causachinata na rurashca laya catin, Diosta na ricunayachij cashpa; ayapash Diosta na ricunayachij can.\n\n6 Cunan Cristo cai pachaman na shamunma carca, jipaman shamuna cuzascunata parlashpa, ña shamushca layapi, jatun causachina na tianman carca.\n\n7 Cristo huañushcacunamanda na cutin jatarijpica, nacashpaca huañuipaj huatanacunata na fitinman carca pambana pushtu ama mishachun, huañuipash tujsinata ama charichun, cutin causarina na tianman carca.\n\n8 Ashtahuangari shuj cutin causarina tian, chaimanda pambana pushtu na mishanga, huañuipaj tujsina Cristopi puchucashca can.\n\n9 Paimi micha can, cai pachapaj causai; ari, mana tucurina micha, nimaurapash na amsayangachu; ari, causaipash imami na tucurin, ashtahuan na huañui tiangachu.\n\n10 Cai huañuna na huañunata churajunga, cai ismuna na ismunahuan churajunga, Diospaj jatun shayarina ñaupaman apamushca canga, paihuan ricushpa chasquichi tucungapa paicunapaj rurashcacunamanda caicuna alicuna, na alicuna cajpipash—\n\n11 Caicuna ali cajpica, cutin causarinaman mana tucurina, cushilla causaiman; na alicuna cashca cajpica cutin causarinaman mana tucurinapaj condenaciónman, ayaman cushca canga, pimi paicunata quimirishca charin, caimi condenación can—\n\n12 Paicunapalla aicha munashcacunata rurashca caimanda; Apunchijta nimaura na mañashca caimanda paipaj llaquinapaj rigracunata paicunapaman chutashca cajpipash; paipaj llaquinapaj rigracunata paicunapaman chutashca cajpipash, na munarca; paicunapaj na ali ruraicunamanda cayachishca carca shinapash paicuna na anchurircachu; mandashcapash carca arrepentirichun ashtahuangari paicuna na arrepentiringapa munarca.\n\n13 Cunan, nachu chujchuna canguichi, nachu cangunapaj juchacunamanda arrepentirina canguichi, yarichi Cristopi, Cristomandami quishpirita ushanguichi.\n\n14 Chaimanda, Moiséspaj catichunbacha saquishcacunata yachachishpaca, imashna canata shuj llandu laya canga ima cuzascuna shamunamanda yachachipash—\n\n15 Paicunaman yachachichi jatun causachinaca Cristo Apunchijmanda shamun, pimi ciertopacha Mana Tucurina Taita. Shinacapashcachun.\n\n", "mosiah 17": "[center][font_size=26]17 Capítulo[/font_size][/center]\n\n[i]Alma crin Abinadípaj shimicunata quilcanbash—Abinadí ninahuan huañuita charin—Pai achil villachin paipaj huañuchijcunapaj unguimanda, ninahuan huañugrimandapash. Nara 148 C.Ñ.[/i]\n\n1 Cunan yalishca jipa Abinadí cai villaicunata tucuchishca jipa, jatun mandaj sacerdotecunata mandarca paita apachun, huañuchichunbash.\n\n2 Ashtahuangari paicunahuan shuj tiarca paipaj shuti carca Alma, Nefipaj cati aillu carca. Shuj viñaj huambra carca, pai Abinadí parlashca shimicunata crirca, pai yacharca Abinadí testificashca paicunapaj na ali ruraicunamanda; chaimanda pai ninanda mañai callarirca jatun mandajta pai Abinadíhuan ama fiñashca cachun, ashtahuangari saquichun pai casilla ri ushachun.\n\n3 Ashtahuangari jatun mandajca ashtahuan fiñashca carca, Almata paicunapamanda llujchishpa calpachirca, paipaj sirvij runacunata cacharca paita catishpa huañuchichun.\n\n4 Ashtahuangari calpashpa pacajurca paita na tupai usharca. Tauca punllacunata pacajushca cashpa tucui Abinadí parlashca shimicunata quilcarca.\n\n5 Yalishca jipa jatun mandaj paipaj ricujcunata muyundi cacharca Abinadíta japichun; paicuna huatarca cárcelman shitarca.\n\n6 Quimsa punlla jipa, sacerdotecunata tapushca jipa, paipaj ñaupaman cutin apamuchirca.\n\n7 Paita nirca: Abinadí, ñucanchi quiquinda imamanda juchachinata tarishcanchi, huañuitami charinacangui.\n\n8 Nishcangui Dios paimandallata urai shamunga runacunapaj huahuacunapaman; cunan, caimanda quiquinba causaita quichushca canga ama shina cachunga ñucamanda, ñuca llactapuracunamandapash na ali tucui shimicunata imata parlashcata na nircanichu ni.\n\n9 Cunan Abinadí nirca: Ninimi, ñuca na nircanichuta na nishachu, shimicunamanda imatami cai llactapuracunamanda parlashcata, caicuna na llulla can; ciertopacha cajta yachachun ñuca cangunapaj maquicunapi urmashcani.\n\n10 Ari, llaqui yalishami huañuicamanbash, ñuca shimicunata na nircanichuta na nishachu, caicuna shayaringa testimonio laya cangunapaj contra. Ñucata huañuchishpaca, nimatapash na yachapaj yahuarta jichangui, caipash shayaringa testimonio laya cangunapaj contra chai tucuri punllapi.\n\n11 Cunan jatun mandaj Noé ña cacharijrijurca, paipaj shimita manllaimanda; pai manllarca Diospaj ricushpa chasquichinacunata urmamunga paipaj jahuaman.\n\n12 Ashtahuangari sacerdotecuna paicunapaj shimicunata alsarca paipaj contra, paita juchachi callarirca, nishpa: Jatun mandajta plitushca. Chaimanda jatun mandaj tangashca shina carca paita fiñangapa, huañuchichun curca.\n\n13 Yalishca jipa paicuna japirca, huatarcapash, ninanda astirca paipaj cuerpota nina japirijujhuan, ari, huañuicaman.\n\n14 Cunan ña nina japirishpa rupachi callarijpi, paicunata caparirca, nishpa:\n\n15 Riqui, ñucata imashna ruranguichi, shinallata yalishca jipaman quiquinba cati aillucuna taucacunata llaquichinga ñuca yalijuj nanaicunata, ninahuan huañuna nanaicunatapash; paicuna Apunchij paicunapaj Diospaj quishpirinapi crimanda.\n\n16 Yalishca jipa canguna llaquichishca canguichi tucui laya unguicunata cangunapaj na ali ruraicunamanda.\n\n17 Ari, chugrichishca canguichi tucui ladocunapi, calpachishca, caiman chaiman shitai tucushca, shuj sacha ataju huagracunashna imasha calpachishca can sacha manllanayai animalcunahuan.\n\n18 Chai punlla japi tucushca canguichi, japi tucushca cangunapaj na ricunayachijcunapaj maquicunapi urmanguichi, llaqui yalinguichi imashna ñuca llaqui yalijuni shinallata, ninahuan huañuipaj nanaicunata.\n\n19 Cashna Dios venganzata ruran maijanguna paipaj llactapuracunata tucuchishcacunata. Oh Dios, ñuca almata chasqui.\n\n20 Cunan, Abinadí cai shimicunata nishca cajpi, urmarca, ninahuan huañuita charirca; ari, huañuita curca Diospaj rurachunbacha saquishcacunata na negashcamanda, paipaj shimicuna ciertopacha cajta sellarca paipaj huañuihuan.\n\n", "mosiah 18": "[center][font_size=26]18 Capítulo[/font_size][/center]\n\n[i]Alma pacalla yachachin—Pai aliguta yachachin bautismopaj conveniomanda, Mormón yacucunapi bautizan—Cristopaj Iglesiata shayachin, sacerdotecunatapash ordenan—Paicunallata causangapa minishtishcacunata charin, llactapuracunata yachachin—Alma paipaj llactapuracunahuan jatun mandaj Noémanda pacajushpa calpan jichushca pambaman. Nara 147–145 C.Ñ.[/i]\n\n1 Cunan, yalishca jipa Alma, pimi jatun mandaj Noépaj sirvij runacunamanda pacajurca, paipaj juchacunamanda, paipaj na ali ruraicunamanda arrepentirin, paipaj llactapuracunapaman pacalla rin, Abinadípaj shimicunata yachachi callarin—\n\n2 Ari, ima shamunacunamanda, huañushcamanda cutin causarinamandapash, llactapuracunapaj jatun causachina, imami yalichun apamushca canga ushaimanda, llaquiricunamandapash, Cristopaj huañuimandapash, paipaj cutin causarimandapash, jahua pachaman vitsiaimandapash.\n\n3 Pai yachachijurca mashna paipaj shimita uyangapaj munajcunaman. Paicunaman pacalla yachachirca, jatun mandaj ama yachaj chayashcanman yashpa. Paipaj shimicunata tauca crirca.\n\n4 Yalishca jipa mashna crishcacuna Mormón nishca pushtuman rirca, cai shutita chasquishca carca jatun mandajmanda, llactapaj manñacunapi caimanda, huaquinbi nacashpaca huaquin punllacunapi, sacha animalcuna ninanda na alipa tiarca.\n\n5 Cunan, Mormónpi shuj ima mapa illa yacu pujyu tiarca, Alma chaiman rij carca, yacu ladopi uchilla yuracuna junda carca, punllaca chaipi pacajuj carca jatun mandajpaj mascaicunamanda.\n\n6 Yalishca jipa paita mashna crijcuna chaiman rij carca paipaj shimicunata uyangapa.\n\n7 Yalishca jipa tauca punllacuna yalijpi taucacuna tandanajurca Mormón pushtupi, Almapaj shimicunata uyangapa. Ari, paipaj shimita crijcuna, tucuilla tandanajushca carca. Paicunaman yachachircapash, tucui yachachun villarca arrepentimientomanda, jatun causachinamanda, Apunchijpi femanda.\n\n8 Yalishca jipa paicunata nirca: Riqui, caipi Mormón yacucuna (shina shutichishca carca) cunan, ña munashca canguichi Diospaj corralman yaicungapa, paipaj llactapura shutichishca cangapa, munashcapacha canguichi caishumanda chaishuhuan llashaicunata apangapa, caicuna fangalla cachun;\n\n9 Ari, munashcapacha canguichi huacangapa maijan huacajcunahuan; ari, cushiyachina maijan cushiyachichun minishtijcunata, Diospaj testigocuna cana tucui punllacunapi, tucui cuzascunapi, tucui pushtucunapi, maipi cashpapash, huañuicamanbash, Dios cangunata jatun causachita ushachun, yupashca canga callari cutin causarinacunahuan, mana tucurina causaita chari ushanguichi—\n\n10 Cunan cangunata nini, cangunapaj shungucunapaj cai munai cajpica, imashpata Apunchijpaj shutipi na bautizarishca canguichi, paipaj ñaupapi shuj testigo canguichi, canguna shuj convenioman yaicushca canguichi paihuan, paita sirvingapa, paipaj rurachunbacha saquishcacunata alichingapa, paipaj Espírituta ashtacatapacha cangunapa jahuaman jichachun?\n\n11 Cunan imaura llactapuracuna cai shimicunata uyashpa, cushijuimanda maquicunata huajtarca, shinlli nirca: Ñucanchipaj shungucunapaj munaica caimi can.\n\n12 Cunan yalishca jipa Alma Helamta japirca, callari cashpa, rishpa yacupi shayarirca, mañarcapash, nishpa: Oh Apunchij, quiquinba sirvij runaman quiquinba Espírituta jichamui, shungumanda achilcaihuan cai ruraita rurachu.\n\n13 Imaura cai shimicunata nishca cajpi, Apunchijpaj Espíritu paipa jahuapi carca, nirca: Helam, ñuca bautizani, Tucui Ushaita Charij Diospaj autoridad charimanda, shuj testimonio cachun, shuj convenioman yaicushca cangui paita servingapa huañuicaman ismuna aichapi; Apunchijpaj Espíritu quiquinba jahuapi jicharishca cachun; pai mana tucurina causaita carachun, Cristopaj jatun causachinamanda, pimi pai alichishca cashca cai pacha rurashcamanda.\n\n14 Alma cai shimicunata nishca jipa, Alma, Helam ishcandi yacupi pambarirca; paicuna jatarirca cushijuihuanbash yacumanda llujshirca, Espírituhuan junda cashpa.\n\n15 Cutin, Alma cutishujta japirca, cati viaje yacuman rirca, callari laya bautizarca, ashtahuangari pai na pambarirca cutin yacupi.\n\n16 Cashna laya pai bautizarca shujllangaman Mormón pushtuman rijta; paicuna yupaipica carca ishcai patsaj chuscu almacuna; ari, paicuna bautizarishca carca Mormón yacucunapi, Diospaj ninan juyaihuan junda carca.\n\n17 Paicuna carca shutichishca Diospaj iglesia, nacashpaca Cristopaj iglesia, chai punllamanda ñaupaman. Yalishca jipa pipash Diospaj autoridadhuan, Diospaj ushaihuan bautizashcacuna paipaj iglesiaman quimirishca carca.\n\n18 Yalishca jipa Alma Diospaj autoridadta charimanda, sacerdotecunata cayacacharca picha chunga sacerdotecunamanda shujta ordenarca yachachichun paicunata, Diospaj reinopaj cuzascunamanda yachachichun.\n\n19 Pai mandarca yachachichun pai yachachishca cuzascunatalla, imami achil villachijcunapaj shimimanda parlashca carca.\n\n20 Ari, paicunata mandarca yachachichun ashtahuangari arrepentimientomanda, Apunchijpi femandalla, pimi paipaj llactapuracunata jatun causachishca carca.\n\n21 Paicunata mandarca caishuhuan chaishuhuan ama randimanda plituri tiachun, ashtahuangari shujlla ricuita ñaupaman charichun, feta charishpa, shujlla bautismo, paicunapaj shungucunata charichun huatarishca laya cachun shujlla caipi, juyaipi caishuhuan chaishuhuan.\n\n22 Shina mandarca yachachichun. Shina paicuna Diospaj huahuacunaman tigrarca.\n\n23 Mandarcapash samana punllata achil ricuchun, caita achil alichichun, punllangaman Apunchijta paicunapaj Diosta pagui nichunbash.\n\n24 Mandarcapash sacerdotecuna picunami ordenashca carca paicunapaj maquicunahuanllata trabajachun paicunapaj causangapa minishtishcacunata charingapa.\n\n25 Semanapi shuj punllata shicanyachirca tandanajushpa llactapuracunata yachachichun, Apunchij paicunapaj Diosta adorachun, mashna ushashcatapash tandanajuchunbash.\n\n26 Sacerdotecuna ama llactapuracunata shuyachun paicuna causangapa minishtishcacunata charingapa; ashtahuangari paicunapaj trabajomanda Diospaj ninan juyaita chasquishca cachun, Espíritupi ninan shinllicunaman tigrangacaman, Diospaj yuyaipi chasquishcata charimanda, ushaihuan Diospaj autoridadhuanbash yachachingapa.\n\n27 Alma cutin mandarca iglesiamanda llactapuracuna paicunapaj minishtirishcapachacunata cararichun, shujllangaman imashna charishcata; ashtacata charishpaca ashtacata caranga; pipash ashatalla charishpaca, ashatalla minishtishca canga; na charishpaca na cungachu.\n\n28 Shina paicunapaj minishtirishcapachacunata cararirca paicunapaj libre munaimanda, Diospaj ali munaimanda, minishtij sacerdotecunapa, ari, shujllangaman minishtijcunapa, churajuna illa almapa.\n\n29 Paicunata nirca, Dios mandashcacuna caimanda; Diospaj ñaupapi derecho purirca, caishuta chaishuta ayudashpa paicunapaj minishtishcacunapi, paicunapaj munaicunapipash temporalpi, espiritualpipash ishcandita.\n\n30 Yalishca jipa tucui caicunata rurashca carca Mormónpi, ari, Mormón yacu ladolla, Mormón yacucuna ladolla sachapi; ari, Mormón pushtupi, Mormónpaj yacucunapi, Mormónpaj sachapi juyaillamari can paicunapaj ñavicuna picuna paicunapaj jatun causachinata yuyaipi chasquishcacuna; ari, achilyachishcami can, paicuna cantangami alabanzacunata mana tucurinacaman.\n\n31 Cai cuzascunata rurashca carca llactapaj manñacunapi, jatun mandaj ama yachachun.\n\n32 Ashtahuangari riqui, yalishca jipa jatun mandajca, llactapuracunapi shuj tandanajuita yachaj chayarca, paipaj servij runacunata ricuchun cacharca. Chaimanda shuj punlla Apunchijpaj shimita uyangapa tandanajushca cajpi jatun mandajpaman tupai tucushca carca.\n\n33 Cunan jatun mandaj nirca Alma llactapuracunata ama ñucata cazuchun tangachijun; chaimanda pai cacharca macanajuj runacunata paicunata tucuchichun.\n\n34 Yalishca jipa Alma, Apunchijpaj llactapuracunapash jatun mandajpaj macanajuj runacuna shamunajujta yachaj chayarca; chaimanda paicunapaj facha huasicunata, paicunapaj aillucunata japishpa jichushca pambaman rirca.\n\n35 Paicuna yupaipi carca chuscu patsaj picha chunga almacuna.\n\n", "mosiah 19": "[center][font_size=26]19 Capítulo[/font_size][/center]\n\n[i]Gedeón jatun mandaj Noéta huañuchingapa munan—Lamanitacuna alpata mishan—Jatun mandaj Noé ninahuan huañuita charin—Limhi mandan tributota chasquij monarca laya. Nara 145–121 C.Ñ.[/i]\n\n1 Yalishca jipa jatun mandajpaj macanajuj runacuna tigrarca, Apunchijpaj llactapuracunata yanga mascashpa.\n\n2 Cunan riqui, jatun mandajpaj macanajujcunaca uchilla carca, ashallayashca carca, puchu llactapuracunahuan chaupiri callarirca.\n\n3 Shuj ashallacuna jatun mandajta ricungui nishpa manllachinajurca, shuj jatun randimanda plituri paicunahuan tiai callarirca.\n\n4 Cunan shuj runa paicunahuan tiarca paipaj shuti carca Gedeón, shinlli runa carca, jatun mandajta na ricunayachij, chaimanda paipaj espadata llujchirca, paipaj fiñaipi jatun mandajta jurarca huañuchingapa.\n\n5 Yalishca jipa pai macanajurca jatun mandajhuan; ña paita mishagrijujta ricushpa, calparca rircapash achil huasi ladopi jatun torreman vitsiarcapash.\n\n6 Gedeón japingapa catirca jatun mandajta huañuchingapa ña jatun torreman vitsiagrijujpi, paipaj ñavita Shemlón alpaman muyundi ricurca, riqui, Lamanitacunapaj macanajun runacuna llacta manñacunapi carca.\n\n7 Cunan jatun mandaj mañarca paipaj almata llaquimanda, nishpa: Gedeón, llaquihuai, Lamanitacuna ñucanchi jahuapimi, paicuna tucuchigrin; ari, ñuca llactapuracunata tucuchinga.\n\n8 Cunan jatun mandajca llactapuracunata na llaquijurcachu paipaj causai layatashna; shina cashpapash, Gedeón Noépaj causaita llaquirca.\n\n9 Jatun mandajca llactapuracunata mandarca Lamanitacunata ñaupashpa calpachun, paillatapash ñaupashpa rirca, jichushca pambaman pacajushpa rirca, paicunapaj huarmicunahuan, paicunapaj huahuacunahuan.\n\n10 Yalishca jipa Lamanitacuna japingapa catirca, japishpa huañuchi callarirca.\n\n11 Cunan yalishca jipa jatun mandaj mandarca tucui jaricunata paicunapaj huarmicunata, paicunapaj huahuacunata saquichun, Lamanitacunamanda pacajushpa calpachun.\n\n12 Cunan tauca na saquingapa munajcuna tiarca, ashtahuangari chaillapita quidashpa paicunahuan huañurca. Chaishucunaca paicunapaj huarmicunata, paicunapaj huahuacunata saquishpa pacajushpa calparca.\n\n13 Yalishca jipa maijan chaipillata quidashcacuna paicunapaj huarmicunata, paicunapaj huahuacunata juyailla ushicunata ñaupachishpa ninanda mañarca Lamanitacunahuan paicunata ama huañuchichun.\n\n14 Yalishca jipa Lamanitacuna paicunata llaquirca, huarmicunapaj juyaillacaicunahuan ninanda ali cachirca.\n\n15 Chaimanda Lamanitacuna paicunapaj causaita llaquirca, paicunata huatai tucushcashna japirca, Nefipaj llactaman tigrachishpa aparca, saquirca chai alpata chasquichun, Lamanitacunapaj maquicunapi jatun mandaj Noéta cunguichipacha nishpa, paicunapaj charishcacunata cuchunbash, tucui charishcacunata chaupita, paicunapaj curita, culquita, tucui juyailla cuzascunatapash, shina tributotapash pagachun Lamanitacunapaj jatun mandajman huatan huatan.\n\n16 Cunan jatun mandajpaj shuj churi tiarca huatashcashna apai tucushcacunapi, paipaj shuti carca Limhi.\n\n17 Cunan Limhi na munarca paipaj taita tucuchishca cachun; shina cashpapash, ali runa caimanda, Limhi paipaj taitapaj na ali ruraicunata yachashca carca.\n\n18 Yalishca jipa Gedeón upalla jichushca pambaman runacunata cacharca, jatun mandajta mascachun paihuan cajcunatapash. Yalishca jipa paicuna tuparca llactapuracunata jichushca pambapi, tucuita, jatun mandajta paipaj sacerdotecunatapash na tuparca.\n\n19 Cunan paicunapaj shungucunapi jurashca carca Nefipaj alpaman tigrashun nishpa, paicunapaj huarmicuna, paicunapaj huahuacuna huañuchishca cajpica, paicunahuan chaipi quidashcacunapash, paicuna mascashpa randi tigrachinata, paicunahuan huañungapa.\n\n20 Paicunata jatun mandaj mandarca ama tigrachun; jatun mandajhuan fiñachun, llaqui yalichirca, ninahuan huañuitapash.\n\n21 Paicuna sacerdotecunatapash ña japigrinajujpi, paicunapaj causaita quichungapa, pacajushpa calparca.\n\n22 Yalishca jipa Nefipaj alpaman ña tigragrinajujpi, Gedeónpaj runacunata tuparca. Paicuna villarca ima cashcata paicunapaj huarmicunahuan, paicunapaj huahuacunahuan; Lamanitacuna saquirca alpata chasquichun Lamanitacunaman shuj tributota pagashpa paicunapaj tucui charishcacunamanda chaupita.\n\n23 Llactapuracuna Gedeónpaj runacunaman villarca jatun mandajta huañuchircanchi nishpa, paipaj sacerdotecuna jichushca pamba ucuman pacajushpa calpashca cashcatapash.\n\n24 Yalishca jipa ceremoniata tucuchishca jipa, Nefipaj alpaman tigrarca, cushijushpa, paicunapaj huarmicuna, paicunapaj huahuacuna na huañushca caimanda; paicuna Gedeónman villarca imata jatun mandajta rurashcata.\n\n25 Yalishca jipa Lamanitacunapaj jatun mandaj paicunahuan juramentota rurarca, paipaj llactapuracuna paicunata na huañuchingachu.\n\n26 Limhipash, jatun mandajpaj churi cashpa, llactapuracuna paiman reinota cushca cashpa, Lamanitacunapaj jatun mandajman juramentota rurarca, paipaj llactapuracuna tributota paiman pagachun, tucui charishcacunamanda chaupita.\n\n27 Yalishca jipa Limhi reinota shayachi callarirca paipaj llactapuracunapaj sumaj causaitapash shayachirca.\n\n28 Lamanitacunapaj jatun mandaj ricuj runacunata alpa muyundi churarca, Limhipaj llactapuracunata alpapi charingapa, paicuna jichushca pambaman ama richun; Nefitacuna cushca tributocunahuan paipaj ricuj runacunata charirca.\n\n29 Cunan Limhi jatun mandaj sumaj causaihuan catirca paipaj reinopi ishcai huatacuna, Lamanitacuna na imatapash nirca paicunata, tucuchingapapash na mascarcachu.\n\n", "mosiah 20": "[center][font_size=26]20 Capítulo[/font_size][/center]\n\n[i]Lamanitacunapaj huaquin ushicuna shuhuashpa apai tucun Noépaj sacerdotecunahuan—Lamanitacuna macanajun Limhi, paipaj llactapuracunahuan—Lamanita macanajuj runacuna huashaman tigrachi tucushca can, sumaj causaita charinbash. Nara 145–123 C.Ñ.[/i]\n\n1 Cunan Shemlónpi shuj pushtu tiarca maipi Lamanitacunapaj ushicuna tandanajuj carca cantangapa, bailangapa, paicunapura asinajungapa.\n\n2 Yalishca jipa shuj punlla paicuna ashalla tandanajushca carca cantangapa, bailangapa.\n\n3 Cunan jatun mandaj Noépaj sacerdotecuna, Nefipaj alpaman tigrangapa pinganayachishca caimanda, ari, llactapuracuna paicunata huañuchinata manllaimandapash, paicunapaj huarmicunapaman, paicunapaj huahuacunapaman tigrangapa manllarca.\n\n4 Jichushca pambapi cashca caimanda, Lamanitacunapaj ushicunata tupashca carca, chapashpa shuyarca;\n\n5 Imaura ña ashalla paicunapura bailangapa tandanajushca cajpi, paicunapaj pacalla pushtucunamanda llujshimurca jichushca pambaman aparca; ari, ishcai chunga chuscu Lamanitacunapaj ushicuna jichushca pambaman apashpa rirca.\n\n6 Yalishca jipa imaura Lamanitacuna paicunapaj ushicuna illajta yachashpa, Limhi llactapuracunata fiñarca, Limhipaj llactapuracuna canga yarca.\n\n7 Chaimanda paicunapaj macanajuj runacunata cacharca; ari, jatun mandajpash paipaj llactapuracunata ñaupashpa rirca; Nefi alpaman rirca Limhipaj llactapuracunata tucuchingapa.\n\n8 Cunan Limhi jatun torremanda ricushca carca, paicunapaj tucui callarimanda macanajungapa ruraicunata; chaimanda paipaj llactapuracunata tandachirca, paicunata chapashpa shuyarca pambacunapi, sachapipash.\n\n9 Yalishca jipa imaura Lamanitacuna chayamujpica, Limhipaj llactapuracuna shuyanajushca pushtucunamanda llujshimushpa macanajui callarirca, paicunata huañuchi callarirca.\n\n10 Yalishca jipa macanajui ashtahuan shinlli llaquipachaman tigrarca, leóngunashna micunamanda macanajuj laya carca.\n\n11 Yalishca jipa Limhipaj llactapuracuna Lamanitacunata paicunapaj ñaupamanda calpachi callarirca; shina cashpapash Lamanitacuna mashna cashcamanda chaupipash na cashpapash. Ashtahuangari paicuna macanajurca paicunapaj causaimanda; paicunapaj huarmicunamanda, paicunapaj huahuacunamanda; chaimanda paicunamanda shinlliyashpapacha dragón layacuna macanajurca.\n\n12 Yalishca jipa paicuna Lamanitacunapaj jatun mandajta tarirca paicunapaj huañushcacunapi; shina cashpapash pai na huañushca cashpapash, chugrishca caimanda, alpapi jichui tucushca caimanda, paipaj llactapuracunapaj calpaica ñapash carca.\n\n13 Paicuna ricurca, chugrishcacunata huatarca, Limhipaj ñaupaman aparca, nirca: Riqui, caipi can Lamanitacunapaj jatun mandaj; chugrita charimanda paicunapaj huañushcacunahuan urmashca, paicuna saquishca can; riqui, ñucanchi paita apamushcanchi canba ñaupaman; cunan saqui ñucanchi paita huañuchishun.\n\n14 Ashtahuangari Limhi nirca: Paita na huañuchinguichi, ashtahuangari paita caiman apamui ñuca ricungapa. Paicuna apamurca. Limhi paita nirca: Imamandata ñuca llactapuracunahuan macanajungapa shamushcanguichi? Riqui, ñuca llactapuracuna cangunahuan rurashca juramentotata na faquishcachu; chaimanda, imashpata canguna ñuca llactapurahuan juramento rurashcata faquinguichi?\n\n15 Cunan jatun mandajca nirca: Ñuca juramentotata faquishcani quiquinba llactapuracuna ñuca llactapurapaj ushicunata caruman apashca; chaimanda, ñuca fiñaipi ñuca llactapuracunata quiquinba llactapuracunahuan macanajungapa shamushcanchi.\n\n16 Cunan Limhi caimanda nimata na uyashca caimanda; nirca: Ñuca llactapuracunapi mascasha pipash caita rurashca cajpica huañunga. Chaimanda paipaj llactapuracunapi mascachirca.\n\n17 Cunan imaura Gedeón cai cuzascunata uyashpa, pai jatun mandajpaj capitán caimanda, rirca, nircapash: Quiquinda achil mañapani jarcari, cai llactapuracunapi ama mascaichu, caita ama juchachi.\n\n18 Nachu yaringui quiquin taitapaj sacerdotecunata, picunami cai llactapuracunata tucuchingapa munarca? Nachu jichushca pambapi? Nachu paicuna Lamanitacunapaj ushicunata shuhuashca?\n\n19 Cunan, riqui, cai cuzascunata jatun mandajman villai, paipaj llactapuracunaman villachun, ñucanchihuan sumaj causaita charinata munangapashchari; riqui paicuna ñami callarirca macanajuipa ruraicunahuan ñucanchipaman shamungapa; riqui ñucanchica ashalla canchipash.\n\n20 Riqui, paicuna shamunmi taucapacha macanajuj runacunahuan; imashpapash jatun mandaj na sumaj causaita charichi nijpica ñucanchica huañushunchimi.\n\n21 Nachu Abinadípaj shimicuna pactashca, pai achil villachirca ñucanchipaj contra—tucui caicuna Apunchijpaj shimicunata na uyangapa munaimanda, ñucanchipa na ali ruraicunata na jichuimanda?\n\n22 Cunan jatun mandajta sumaj causaita charishun nishun, pactachishun juramentota imata paihuan rurarcanchi; yali ali canga ñucanchi huatai tucushcashna causai ñucanchi causaita quichuitucuna randi; chaimanda, tucuchishunchi ashtaca yahuarta jichanata.\n\n23 Cunan Limhi jatun mandajman nirca tucui cuzascunata paipaj taitamanda, sacerdotecunamandapash, jichushca pambaman pacajushpa calpashcacunamanda, paicunapaj ushicunata apashcatapash paicuna rurashcata nirca.\n\n24 Yalishca jipa jatun mandaj paipaj llactapuracunata sumaj causaita charishunchi nirca; paicunata nirca: Jacuchi tuparingapa ñuca llactapuracunata, ima macanajunapash illa; cangunaman jurani shuj juramentohuan, ñuca llactapuracuna quiquinba llactapuracunata na huañuchingachu.\n\n25 Yalishca jipa jatun mandajta catirca, ima macanajunapash illa rirca Lamanitacunata tuparingapa; Lamanitacunapaj jatun mandajca paicunapaj ñaupapi urai cumurirca, Limhipaj llactapuracunamanda shayarishpa ninanda mañarca.\n\n26 Imaura Lamanitacuna ricurca, Limhipaj llactapuracuna ima macanajunapash illacunata, paicunata llaquirca, sumaj causaita paicunahuan charishun nirca, paicunapaj jatun mandajhuan sumaj causaita charingapa paicunapaj alpaman tigrarca.\n\n", "mosiah 21": "[center][font_size=26]21 Capítulo[/font_size][/center]\n\n[i]Lamanitacuna chugrichin, mishambash Limhipaj llactapuracunata—Ammónta tupan Limhipaj llactapuracuna crijcuna can—Ammónman ishcai chunga chuscu Jaredita jirru fangacunamanda villan. Nara 122–121 C.Ñ.[/i]\n\n1 Yalishca jipa Limhi paipaj llactapuracuna Nefi llactaman tigrarca, sumaj causaihuan chai alpapi causai callarin.\n\n2 Yalishca jipa tauca punllacuna jipa Lamanitacuna Nefitacunata tangaj shina cutin fiñangapa callarirca, yaicui callarirca manñacunaman muyundi alpacunata.\n\n3 Cunan paicunata huañuchingapa manllarca, Limhihuan paicunapaj jatun mandaj juramentota rurashcamanda; ashtahuangari paicunapaj ñavichichucunapi huajtarca, paicunapapi autoridadta churashpa; paicunapaj huashacunapi llasha quipicunata churai callarirca, upa burrota apajshna pusharca—\n\n4 Ari, tucui caicuna rurashca carca Apunchijpaj shimicuna pactashca cachun.\n\n5 Cunan Nefitacunapaj llaquicuna jatun carca, Lamanitacunapaj maquicunamanda imashna cacharirina na tiarca, imashpa tucui ladocunapi muyushcacuna carca.\n\n6 Yalishca jipa llactapuracuna jatun mandajhuan quijari callarirca paicunapaj llaquicunamanda; Lamanitacunahuan macanajungapa ringapa munai callarirca. Jatun mandajta ninanda llaquichirca paicunapaj quijaricunahuan; chaimanda saquirca paicuna munashcata rurachun.\n\n7 Cutin tandanajurca, macanajunacunata churajurca, Lamanitacunata paicunapaj alpacunamanda llujchingapa rirca.\n\n8 Yalishca jipa Lamanitacuna misharca, llujchishpa tigrachirca, taucacunata huañuchirca.\n\n9 Tiarca jatun quijaricuna, huacaicuna Limhipaj llactapuracunapi, cusa huañushca huarmicuna paicuna cusacunamanda huacashpa, churi, ushi paicunapaj taitacunamanda huacashpa, huauquicuna paicunapaj huauquicunamanda.\n\n10 Cunan alpapica tauca cusa huañushca huarmicuna tiarca, paicuna punllan punllan ninandapacha caparirca, Lamanitacunata ninan manllaita charimanda.\n\n11 Yalishca jipa huacailla catimanda Limhipaj llactapuracunata tangaj shina yarichirca Lamanitacunata fiñachun; cutin rirca macanajungapa, ashtahuangari cutin mishai tucushpa tigramurca, ashtaca chingaicunata yalishpa.\n\n12 Ari, cutin rirca quimsa viajecaman, shina layallata yali tucurca; maijan na mishai tucushcacuna Nefipaj llactaman cutin tigrarca.\n\n13 Paicuna alpacaman humillarirca, huatai tucushcashnapaj yugoman paicunamandallata curishpa, paicunallata curirca macai tucushca cangapa, caiman chaiman apai tucungapa, quipicunata apangapa, imasha paicunapaj na ricunayachijcuna munashcata.\n\n14 Paicuna humillarirca jatun humildadpi; Diosta ninandapacha mañarca; ari, tucui punlla paicunapaj Diosta mañarca, pai cacharichichun paicunapaj llaquicunamanda.\n\n15 Cunan Apunchijca paicunapaj mañaicunata alimanda uyarca paicunapaj na ali ruraicunamanda; shina cashpapash Apunchijca uyarca paicunapaj mañaicunata, Lamanitacunapaj shungucunata amujyachi callarirca, paicunapaj llasha quipicuna fangalla cai callarirca; shina cashpapash Apunchijca nara ali canachu yarca huatai tucushcashnamanda cacharichina.\n\n16 Yalishca jipa paicuna ali mirai callarirca asha asha alpapi, murucunata ashtacatapacha fucuchishpa mirachi callarirca, ataju llamacuna, huagracunatapash, na yarjai yalircachu.\n\n17 Cunan llashajpacha huarmicuna tiarca, jaricunatapash yali; chaimanda jatun mandaj Limhi mandarca shujllangaman runa cusa huañushca huarmicunaman causangapa minishtishcacunata carachun, paicunapaj huahuacunamanbash, paicunapaj ama yarjai huañuchichun; caita rurarca ashtacapacha huañushca caimanda.\n\n18 Cunan Limhipaj llactapuracuna tandanajurca shuj cuerpopi imashna usharishcacaman, paicunapaj murucunata ataju llamacunatapash ricungapa;\n\n19 Jatun mandajpash paipacha na saquirircachu llactapaj pirca canllaman, paipaj ricuj runacuna paihuan cajpilla, Lamanitacunapaj maquicunapi ima layapash urmana manllaimanda.\n\n20 Paipaj llactapuracunata muyundi ricuriachun churarca, ima layapash japi ushangapa jichushca pambaman pacajushpa calpashca sacerdotecunata, picuna Lamanitacunapaj ushicunata shuhuashca carca, picuna urmachishca carca Limhipaj llactapuracunapaj jahuapi jatun tucuchita.\n\n21 Japingapa munarca paicunata castigangapa; Nefi alpaman tuta shamushpa apashca paicunapaj murucunata tauca juyailla cuzascunatapash; chaimanda paicuna chapashpa shuyanajurca.\n\n22 Yalishca jipa Lamanitacuna Limhipaj llactapuracunahuan ashtahuan fiñanajuicuna na tiarca, imaura Ammón paipaj huauquicunahuan cai alpacunaman shamungacaman.\n\n23 Jatun mandaj paipaj ricuj runacunahuan canlla pungupi cashpa, Ammónda, paipaj huauquicunandi tuparca; Noépaj sacerdotecuna can yarca chaimanda paicunata japishpa apamuchirca, huatashpa cárcelpi churarca. Noépaj sacerdotecuna cashca cajpica huañuchichun mandanman carca.\n\n24 Ashtahuangari paicunaca na cajta yachashpaca, ashtahuangari paicunapaj huauquicuna cashcata, Zarahemla alpamanda shamushca cashcatapash, ninan cushijuihuan jundarca.\n\n25 Cunan Ammón nara shamujpi jatun mandaj Limhi cachashca carca, huaquin runacunata Zarahemla alpata mascachun; ashtahuangari na tari usharca, jichushca pambapi chingashca carca.\n\n26 Shina cajpipash, shuj alpata tarirca, causashca alpata; ari, shuj alpa chaquishca tullucunahuan quilpashca; ari, shuj causashca alpa, cai ña tucuchishca carca; Zarahemla alpami yarca, Nefi alpaman tigramurca, alpapaj manñacunaman chayamurca huaquin punllacuna nara Ammón shamujpi.\n\n27 Shuj tandachishca quilcashcata paicunahuan apamurca, shuj tandachishca quilcashcata tullucunata tarishca llactapuracunamanda; caica quilcashca carca jirru fangacunapi.\n\n28 Cunan Limhi cutin cushijuihuan junda carca Ammónpaj shimimanda yachaimanda, jatun mandaj Mosíah Diospaj carashca cashcamanda, imashpa pai ima nijta tigrachi ushaj caimanda chai quilcashcacunata; ari, Ammónbash cushijurca.\n\n29 Shina cashpapash Ammón, paipaj huauquicuna llaquirinahuan junda carca tauca paicunapaj huauquicuna huañuchishca cajpi;\n\n30 Jatun mandaj Noé, paipaj sacerdotecunapash llactapuracunata juchapi urmachishcamanda, Dios na munaj na ali ruraicunapi; llaquiyarcapash Abinadípaj huañuimanda; Alma rishcamandapash, llactapuracuna paihuan rishcamanda, pimi Diospaj iglesiata shayachishca carca Diospaj shinllicaihuan, Diospaj ushaihuan, Abinadí parlashca shimicunapi fehuan.\n\n31 Ari, huacarca paicuna rishcamanda, pacajushpa maiman rishcata na yachaimanda. Cushijushpa paicunapaman quimirinman carca, paicuna Dios-huan shuj convenioman yaicushca carca, Diosta sirvingapa paipaj rurachunbacha saquishcacunata alichingapa.\n\n32 Cunan Ammón shamushcamanda, jatun mandaj Limhipash Dios-huan shuj convenioman yaicushca carca, tauca paipaj llactapuracunapash, Diosta sirvingapa paipaj rurachunbacha saquishcacunata alichingapa.\n\n33 Yalishca jipa jatun mandaj Limhi tauca paipaj llactapuracunapash bautizarishca cangapa munarca; ashtahuangari pipash na tiarca alpapi Diospaj autoridadta charij. Ammón caita ruranata na nirca, na ali sirvij runa canichu nishpa.\n\n34 Chaimanda paicuna shuj iglesiata chai punlla na shayachircachu, Apunchijpaj Espírituta shuyaimanda. Cunan Almashna, paipaj huauquicunashna tucungapa munashca carca, pimi jichushca pambaman pacajushpa calpashpa carca.\n\n35 Paicuna bautizarishca cangapa munashca carca shuj testigo cangapa, shuj testimonioshna tucui shungu Diosta sirvingapa munashca caimanda; shina cashpapash paicuna ashtaca punllacunata saquirca; paicunapaj bautismota shuj tandachishpa quilcashca canga jipaman.\n\n36 Cunan Ammónpaj, paipaj huauquicunapaj, jatun mandaj Limhipaj, paipaj llactapuracunapaj tucui munai carca cachariringapa Lamanitacunapaj maquicunamanda, huatai tucushcashnamandapash.\n\n", "mosiah 22": "[center][font_size=26]22 Capítulo[/font_size][/center]\n\n[i]Llactapuracunamanda imatalla ruranacunata ricun Lamanitacunapaj huatai tucushcashnamanda llujshishpa ringapa—Lamanitacunata machachin—Llactapuracuna llujshishpa rin, Zarahemlaman tigramun, Jatun Mandaj Mosíahpaman mandashcaman curin. Nara 121–120 C.Ñ.[/i]\n\n1 Yalishca jipa Ammón, jatun mandaj Limhi llactapuracunahuan tapui callarirca imashna paicuna huatai tucushcashnamanda cacharirinamanda; tucuilla llactapuracunata paipura tandachirca; shina rurarca llactapuracunapaj shimita yachangapa cai parlarimanda ima canata yachangapa.\n\n2 Yalishca jipa ima laya canatapash na tari usharca paicunallata huatai tucushcashnamanda cachariringapa, paicunapaj huarmicunata, paicunapaj huahuacunata, paicunapaj ataju llamacunata, paicunapaj huagracunata, paicunapaj facha huasicunata, jichushca pambaman japishpa pacajushpa rishpalla; Lamanitacuna taucapacha caimanda, Limhipaj llactapuracuna napacha ushana carca paicunahuan macanajungapa, espadahuan huatai tucushnamanda cachariri ushashun yashpa.\n\n3 Cunan yalishca jipa Gedeón rishpa jatun mandajpaj ñaupapi shayarirca, nirca: Cunan Oh jatun mandaj cunangaman ñuca shimicunata uyahuashcangui tauca viaje imaura ñucanchipaj Lamanita huauquicunahuan macanajushca caimanda.\n\n4 Cunan Oh jatun mandaj, ñucata na valij sirvij runa cajta ricushpaca, nacashpaca cunangaman ñuca shimicunata ashallatapash uyashca cashpaca, quiquinda sirvishca cajpica, ñuca munani cai viajepash ñuca shimicunata uyahuai, quiquinba sirvij runa casha cai llactapuracunata huatai tucushcashnamanda cacharichingapa.\n\n5 Jatun mandaj saquirca pai parlai ushachun. Gedeón paiman nirca:\n\n6 Riqui huasha quichiji ñan, huasha pircaman, llactapaj huasha ladopi. Lamanitacuna, nacashpaca Lamanitacunapaj ricuj runacuna, tutapi machashca canga; chaimanda shuj tucui yachachun villanata cachashun tucui llactapuracunaman, paicuna tandachichun paicunapaj ataju llamacunata, huagracunata, tutapi jichushca pambaman apangapa.\n\n7 Ñuca quiquinba mandado risha Lamanitacunaman, Lamanitacunaman tucuri vino tributota pagasha, paicuna machanajunga; ñucanchi yalishun pacalla quichiji ñanda paicunapaj campamentopaj lluquita imaura machashca puñunajujpi.\n\n8 Shina ñucanchi llujshishpa rishun jichushca pambaman ñucanchipaj huarmicunahuan, ñucanchipaj huahuacunahuan, ñucanchipaj ataju llamacunahuan, ñucanchipaj huagracunahuan; Shilom alpata muyushpa rishunchi.\n\n9 Yalishca jipa jatun mandajca Gedeónpaj shimicunata uyarca.\n\n10 Jatun mandaj Limhi paipaj llactapuracunata tandachirca paicunapaj ataju llamacunata paipura; Lamanitacunaman vino tributota cacharca; ashtahuan vinotapash cacharca, paicunaman carana layapi; munashca vinota ufiarca imata jatun mandaj cachashcata.\n\n11 Yalishca jipa jatun mandaj Limhipaj llactapuracuna tuta jichushca pambaman llujshishpa rirca paicunapaj ataju llamacunahuan, paicunapaj huagracunahuan, Shilom alpata muyushpa rirca jichushca pambapi, Zarahemla alpaman derecharca paicunapaj purinacunata, Ammón, paipaj huauquicunahuan pushanajurca.\n\n12 Paicuna japishca carca tucuilla paicunapaj curita, culquita, juyailla cuzascunata, imata apai ushashcata, micunacunatapash, jichushca pambaman catirca paicuna purishpa rinata.\n\n13 Tauca punllacunata jichushca pambapi cashca jipa Zarahemla alpaman chayarca, Mosíahpaj llactapuracunahuan tandanajurca paipa munashcaman curirca, paipaj munashcaman curirca.\n\n14 Yalishca jipa Mosíah cushijuihuan chasquishca jipa; paicunapaj tandachishca quilcashcacunatapash chasquirca, Limhipaj llactapuracuna tarishca tandachishca quilcashcacunatapash.\n\n15 Cunan yalishca jipa imaura Lamanitacuna Limhipaj llactapuracuna tuta llujshishpa rishcata yachaj chayashpa, macanajuj runacunata jichushca pambaman mascachun cacharca;\n\n16 Ishcai punllacunata mascashca jipa, paicunapaj sarushcacunata ñana ashtahuan cati ushaimanda; jichushca pambapi chingarca.\n\n", "mosiah 23": "Almapaj shuj tandachishpa quilcashcacuna, Apunchijpaj llactapuracunamandapash, picuna jichushca pambaman llujchishpa cachai tucurca Jatun Mandaj Noépaj llactapuracunahuan.\n\n23 capítulomanda 24 capítulocaman.\n\n[center][font_size=26]23 Capítulo[/font_size][/center]\n\n[i]Alma jatun mandaj cangapa na nin—Sumo sacerdote laya shujcunata sirvin—Apunchij paipaj llactapuracunata castigan, Lamanitacuna Helam alpata mishan—Noé jatun mandajpaj na alita ruraj sacerdotecunapaj ñaupaj, Amulón, monarca Lamanitapaj munaiman curishpa mandan. Nara 145–121 C.Ñ.[/i]\n\n1 Cunan Alma, Apunchij villashca caimanda Noé jatun mandajpaj macanajuj runacuna paicunapaman macanajungapa shamujta, paipaj llactapuracunaman ña villashca caimanda, tandachirca paicunapaj ataju llamacunata, japirca paicunapaj murucunata, jichushca pambaman llujshishpa rirca jatun mandaj Noépaj macanajuj runacunata ñaupashpa.\n\n2 Apunchij paicunata shinlliyachirca, chaimanda jatun mandaj Noépaj llactapuracuna tucuchingapa na japi usharca.\n\n3 Pusaj punllacunata jichushca pambapi pacajushpa rirca.\n\n4 Paicuna alpaman chayamurca, ari, juyailla alpaman, mapa illa yacuhuan alpaman.\n\n5 Paicunapaj facha huasicunata shayachirca, alpata tarpui callarirca, jatun huasicunata huasichi callarirca; ari, ninan trabajajcuna carca, ninanda trabajarcapash.\n\n6 Llactapuracunapaj munai carca Alma paicunapaj jatun mandaj cachun, imashpa paita paipaj llactapuracuna juyaimanda.\n\n7 Ashtahuangari paicunaman nirca: Riqui, na alichu shuj jatun mandajta charina; Apunchijca shina nin: Shuj aichata cutishujta yali ama alicachinguichi, nacashpaca shuj runa cutishujta yali cani na yanachu; chaimanda ñuca nini na alichu shuj jatun mandajta charina.\n\n8 Shina cajpipash, ushashpa punllan punllan ali runacunata cangunapa jatun mandajcunapa charishpaca, ali cangami shuj jatun mandajta charina.\n\n9 Ashtahuangari yarichi jatun mandaj Noépaj na ali ruraicunata, paipaj sacerdotecunapajpash; ñucallatapash trampapi urmarcani, tauca cuzascunata rurarcani maijan millanayaicuna carca Apunchijpaj ricuipi, nanaihuan arrepentichihuarca;\n\n10 Shina cajpipash, ninan llaqui yalishca jipa Apunchijca ñuca mañaicunata uyarca, ñuca achil mañaicunatapash tigrachirca, ñucata rurahuashca paipaj maquicunapi shuj imatalla rurana cachun, cangunamanda taucacuna paipaj na llullata yuyaipi chasquichun.\n\n11 Shina cajpipash, caipi ñuca na jariyani, ñucamanda jariyangapa na sirvini.\n\n12 Cunan cangunaman nini, jatun mandaj Noé cangunata llaquichishca can, paihuan, paipaj sacerdotecunaman huatai tucushcashna cashcanguichi, paicuna na ali ruraicunaman apashca can; chaimanda canguna huatashca cashcanguichi paicunapaj na ali ruraicunapaj huatanacunahuan.\n\n13 Cunan cai huatanacunamanda cacharichishca canguichi Diospaj ushaihuan; ari, jatun mandaj Noépaj maquicunamanda, paipaj llactapuracunamandapash, na ali ruraicunapaj huatanacunamandapash, ñuca munani canguna cai libertadpi shinlli cachun imahuan libre churashca canguichi, maijan runatapash ama confianguichichu cangunapa shuj jatun mandaj cachun.\n\n14 Pitapash ama confianguichichu cangunapa yachachij cachun nacashpaca cangunapa achil yachachijcuna, Diospaj runa cajpilla, paipaj ñangunata purijpi paipaj rurachunbacha saquishcacunata alichijpi.\n\n15 Shina Alma paipaj llactapuracunata yachachirca, shujllangaman paicunapaj ladopi causajcunata juyachun paicunashnallata, paicunapurapi ama randimanda plituri tiachun.\n\n16 Cunan, Alma paicunapaj sumo sacerdote carca, iglesiata shayachij caimanda.\n\n17 Yalishca jipa pipash na chasquinllu autoridadta villachingapa nacashpaca yachachingapa Diosmanda Alma chasquishcamanda. Chaimanda pai achil ajllarca paicunapaj tucui sacerdotecunata, tucui yachachijcunatapash; pipash na achil ajllashca carca ali runacuna caimandalla.\n\n18 Chaimanda paicunapaj llactapuracunata cuidarca, paicunaman ali ruraicunapaj cuzascunahuan micuchirca.\n\n19 Yalishca jipa paicuna ninanda ali mirai callarirca alpapi; paicuna Helam alpata shutichirca.\n\n20 Yalishca jipa ninanda mirarirca, ninanda ali mirarca Helam alpapi; shuj llactata shayachirca, caita Helam llactata shutichirca.\n\n21 Shina cajpipash Apunchijca paipaj llactapuracunata castigai ali cajta ricurca; ari, pai ricungapa paicunapaj pacienciata, paicunapaj feta.\n\n22 Shina cajpipash—pipash paipi confianzata churajpica chai tucuri punllapi vichai alsashca canga. Ari, shina carca paipaj llactapuracunahuan.\n\n23 Riqui, cangunaman ricuchisha paicuna huatai tucushcashnaman apai tucushca carca, paicunataca pipash na cacharichi ushaiman ashtahuangari Apunchij paicunapaj Dios, ari, Abrahampaj, Isaacpaj, Jacobpaj Dios.\n\n24 Yalishca jipa paicunata cacharichirca, paicunaman ricuchirca paipaj jatun ushaita, paicunapaj cushijuicuna jatun carca.\n\n25 Riqui, yalishca jipa paicuna Helam alpapi cajpica, ari, Helam llactapi, muyundi alpata tarpunajujpi, riqui Lamanitacunapaj macanajuj runacuna alpapaj manñacunapi carca.\n\n26 Cunan yalishca jipa Almapaj huauquicuna paicunapaj pambacunamanda pacajushpa calparca, Helam llactapi tandanajurca; paicuna ninanda manllarishcacuna carca Lamanitacuna ricurishcamanda.\n\n27 Ashtahuangari Alma paicunapaman rirca, ama manllachun cutin yarichirca, ashtahuangari Apunchijta paicunapaj Diosta yarichun, pai quishpichichun.\n\n28 Chaimanda na yapa manllarca, Apunchijta mañai callarirca Lamanitacunapaj shungucunata amujyachichun, paicunata llaquichun, paicunapaj huarmicunata, paicunapaj huahuacunata.\n\n29 Yalishca jipa Apunchijca Lamanitacunapaj shungucunata amujyachirca. Alma, paipaj huauquicunapash rirca paicunallata Lamanitacunapaj maquicunapi curca; paicuna Helam alpata japirca.\n\n30 Cunan Lamanitacunapaj macanajuj runacuna, picunami jatun mandaj Limhita catishca carca, jichushca pambacunapi chingashca carca tauca punllacunata.\n\n31 Riqui, jatun mandaj Noépaj sacerdotecunata tupashca carca, shuj pushtu paicuna Amulónda shutichishcapi; Amulón alpata japi callarirca, alpatapash tarpui callarirca.\n\n32 Cunan chai sacerdotecunapaj pushajpaj shuti Amulón carca.\n\n33 Yalishca jipa Amulón ninanda mañarca Lamanitacunahuan; paicunapaj huarmicunata cacharcapash, paicuna Lamanitacunapaj ushicuna carca, paicunapaj huauquicunata ninanda mañachun, ama tucuchichun paicunapaj cusacunata.\n\n34 Lamanitacuna Amulónda, paipaj huauquicunatapash llaquirca, na tucuchirca, paicunapaj huarmicunamanda.\n\n35 Amulón, paipaj huauquicuna Lamanitacunahuan tandanajurca, paicuna purirca jichushca pambacunapi Nefipaj alpata mascashpa, Helam alpatara tuparca, maipi Alma, paipaj huauquicunahuan causanajurca.\n\n36 Yalishca jipa Lamanitacuna nircapacha Almata, paipaj huauquicunata, Nefi alpaman rina ñanda ricuchijpica paicunapaj causaita, paicunapaj libertadta saquishun.\n\n37 Ashtahuangari Alma Nefi alpaman rina ñanda ricuchishca jipa Lamanitacuna paicunapaj nishcapachata na alichirca; ashtahuangari churarca ricuj runacunata Helam alpata muyundi, Almapa, paipa huauquicunapa jahuapi.\n\n38 Paicunamanda puchucuna Nefi alpaman rirca; huaquinguna Helam alpaman tigrarca, paicunahuan aparcapash ricuj runacunapaj huarmicunata, huahuacunatapash llactapi saquishcacunata.\n\n39 Lamanitacunapaj jatun mandaj Amulónman saquirca shuj jatun mandaj cachun paipaj llactapuracunata mandachun, picuna Helam llactapi carca; shina cajpipash pai na ushaita charirca nimata rurangapa Lamanitacunapaj jatun mandajpaj munaitalla rurana carca.\n\n", "mosiah 24": "[center][font_size=26]24 Capítulo[/font_size][/center]\n\n[i]Amulón Almata, paipaj llactapuracunatapash na ricunayachishpa catin—Achil mañajpica causaita quichungapa can—Apunchij paicunapaj quipicunata fangallayachin—Paicunata huatai tucushcashnamanda cacharichin, Zarahemlaman tigran. Nara 145–120 C.Ñ.[/i]\n\n1 Yalishca jipa Amulón Lamanitacunapaj jatun mandajpaj ñavipi alicachi tucurca; chaimanda, Lamanitacunapaj jatun mandaj saquirca pai, paipaj huauquicuna yachachijcunata ajllashca cachun llactapuracunamanda, ari, Shemlón alpapi cajcunatapash, Shilom alpapipash, Amulón alpapipash.\n\n2 Lamanitacuna tucui cai alpacunata japishpa causanajurca; chaimanda, Lamanitacunapaj jatun mandajca cai tucui alpacunapi jatun mandajcunata ajllashca carca.\n\n3 Cunan Lamanitacunapaj jatun mandaj carca Lamán, paipaj taitamanda shina shutichishca carca; chaimanda pai shutichishca carca jatun mandaj Lamán. Taucapacha llactapuracunapa jatun mandaj carca.\n\n4 Amulónpaj huauquicunamanda yachachijcunata ajllarca shujllangaman alpacunapi maipi causanajurca paipaj llactapuracuna; shina Nefipaj shimirimaita yachachi callarirca Lamanitacunapaj tucui llactapuracunapi.\n\n5 Caishuhuan chaishuhuan ali llactapuracuna carca; shina cashpapash Diosta na rijsircachu; Amulónpaj huauquicunapash Apunchij paicunapaj Diosmanda na yachachirca, Moiséspaj catichunbacha saquishcacunatapash, Abinadípaj shimicunatapash na yachachirca.\n\n6 Ashtahuangari paicunata yachachirca tandachishca quilcanata alichichun, paicuna quilcai ushachun shujmanda cutishujman.\n\n7 Shina Lamanitacuna mirai callarirca charijyashpa, caishuhuan, chaishuhuan jatushpa randishpa callarirca, jatunyarcapash, yachashcacuna cai callarirca, yachashca llactapuracuna, cai pachapaj yachaihuan, ari, ninan yachashca llactapuracuna, tucui laya na ali ruraicunapi cushijujcuna, shuhuaipipash, ashtahuangari na paicunapaj huauquipuracunata.\n\n8 Cunan yalishca jipa Amulón paipaj autoridadta churai callarirca Almaman, paipaj huauquicunamanbash, paita na ricunayachishpa cati callarirca, Amulónpaj huahuacuna Almapaj huahuacunata na ricunayachishpa cati callarichirca.\n\n9 Amulón rijsirca Alma, jatun mandajpaj sacerdote cashcata, pai crishca carca Abinadípaj shimicunata, jatun mandajpaj ñaupamanda calpachishca carca, chaimanda paita fiñashca carca; Lamán jatun mandajpaj munaiman curishca carca, shina cashpapash paipaj autoridadta churarca, shinlli trabajocunatapash churarca, trabajanajujta ricujcunatapash churarca.\n\n10 Yalishca jipa paicunapaj llaquicuna jatunbacha carca, chaimanda Diosta ninandapacaha mañai callarirca.\n\n11 Amulón mandarca paicuna ama ashtahuan mañachun; ricuj runacunata churarca paicunata cuidachun, pitapash Diosta mañanajujta tupashpaca huañuchichun.\n\n12 Alma, paipaj llactapuracuna na alsarca paicunapaj shimicunata Apunchij paicunapaj Diosta, ashtahuangari paicunapaj shungucunata paipi jicharca; pai yacharca paicunapaj shungucunapaj yuyaicunata.\n\n13 Yalishca jipa Apunchijpaj shimi shamurca paicunapaj llaquicunapi, nishpa: Cangunapaj umacunata vichai alsaichi, animarichi, ñuca yachani conveniota imata canguna rurashcanguichi ñucahuan; ñuca conveniota rurasha ñuca llactapuracunahuan, huatai tucushcashnamanda cacharichisha.\n\n14 Fangallayachishapashmi quipicunata imata cangunapaj rigra jahuacunapi churashcata, na sentinguichipashchu huashacunapi cajta, huatai tucushcashnapi cashpapash; ñuca caita rurasha jipaman canguna testigocuna cachun, canguna ciertopacha yachanguichi ñuca, Apunchij Dios, ñuca llactapuracunata llaquicunapi ricuj shamuni.\n\n15 Cunan yalishca jipa quipicuna imata Almaman, paipaj huauquicunamanbash churashcata fangallayachishca carca; ari, Apunchij shinlliyachirca shina quipicunata fangalla apai usharca, paicuna cushijuihuan, pacienciahuan quimirirca Apunchijpaj tucui munashcaman.\n\n16 Yalishca jipa paicunapaj fe, pacienciapash jatunbacha carca, Apunchijpaj shimi cutin shamurca, nishpa: Consolarichi, caya punlla ñuca cangunata huatai tucushcashnamanda cacharichisha.\n\n17 Almata nirca: Quiquin ringui cai llactapuracunata ñaupashpa, ñuca quiquinhuan risha, cai llactapuracunata huatai tucushcashnamanda cacharichisha.\n\n18 Cunan yalishca jipa Alma, paipaj huauquicunahuan tutapi paicunapaj ataju llamacunata tandachirca, paicunapaj murucunatapash; ari, tucui tuta paicunapaj ataju llamacunata tandachinajurca.\n\n19 Tutamandapi Apunchijca Lamanitacunaman ninan puñunaita cachamurca, ari, tucui trabajanajujcunapaj ricujcunapash sumajta puñunajurca.\n\n20 Alma, paipaj llactapuracuna jichushca pambaman rirca; tucui punlla purishpa paicunapaj facha huasicunata pugru pambapi shayachirca, Alma pugru pambata shutichirca, jichushca pambapi pai pushajuimanda.\n\n21 Ari, Alma pugru pambapi shutichirca Diosta ninanda pagui nirca paicunahuan ali cashca caimanda, paicunapaj quipicunata fangallayachishcamanda, huatai tucushcashnamanda cacharichishcamanda; paicuna huatai tucushcashnapi carca, nipipash na cachari usharca, Apunchij paicunapaj Dioslla usharca.\n\n22 Diosta pagui nirca, ari, tucui runacuna, tucui huarmicuna, tucui huahuacuna parlai ushajcuna paicunapaj shimicunata vichai alsarca Diosta alicachishpa.\n\n23 Cunan Apunchij Almata nirca: Utsiai, llujshi cai alpamanda can, cai llactapuracunapash, Lamanitacuna rijcharishcami, catimunajunmi; chaimanda cai alpamanda llujshi, ñuca Lamanitacunata cai pugru pambapi trancasha, cai llactapuracunata ama catichun.\n\n24 Yalishca jipa pugru pambamanda rirca, jichushca pambapi purishpa rirca.\n\n25 Jichushca pambapi chunga ishcai punllacunata cashpa jipa Zarahemla alpaman chayarca; jatun mandaj Mosíahpash cushijuihuan chasquirca.\n\n", "mosiah 25": "[center][font_size=26]25 Capítulo[/font_size][/center]\n\n[i]Zarahemlapi Mulekipaj cati aillucuna Nefitacunaman tigran—Almapaj, Zeniffpaj llactapuracunamanda yachaj chayan—Limhita, paipaj llactapuracunata Alma bautizan—Mosíah autorizan Almata Diospaj Iglesiata shayachichu. Nara 120 C.Ñ.[/i]\n\n1 Cunan jatun mandaj Mosíah tucui llactapuracunata tandanajuchirca.\n\n2 Cunan Nefipaj huahuacuna na tauca tiarca, nacashpa tauca Nefipaj cati aillucuna cajcuna, Zarahemlapaj llactapuracunamandashna picuna Mulekipaj cati aillucuna carca, paihuan jichushca pambaman llujshirca.\n\n3 Nefipaj llactapuracuna na tauca carca, Zarahemlapaj llactapuracunapash Lamanitacuna caj laya; ari, chaupipash na carca.\n\n4 Cunan tucui Nefipaj llactapuracuna tandanajushca carca, Zarahemlapaj tucui llactapuracunapash, paicuna tandanajushca carca ishcai tandanajushcapi.\n\n5 Yalishca jipa Mosíah liirca, paipaj llactapuracunata Zeniffpaj tandachishca quilcashcacunata liichirca; ari, Zeniffpaj llactapuracunapaj tandachishca quilcashcacunata pai liirca, paicuna Zarahemla saquishca punllamanda imaura paicuna cutin tigramushcacaman.\n\n6 Almapaj, paipaj huauquicunapaj tandachishpa quilcashcacunatapash liirca, tucui paicunapaj llaquicunata, Zarahemla alpata saquishca punllamanda imaura paicuna cutin tigramushcacaman.\n\n7 Cunan, imaura Mosíah quilcashcacunata liishpa tucuchirca, paipaj llactapuracuna picuna chai llactapi carca ninan manllarihuan junda carca.\n\n8 Cutin paicuna na yacharca imata yuyanata; imaura paicuna ricushpa picuna huatai tucushcashnamanda cacharichishcacunata ninan jatun cushijuihuan junda carca.\n\n9 Cutin, imaura yuyashpa paicunapaj huauquicunata picuna Lamanitacunahuan huañuchi tucushcacunata, llaquirinacunahuan junda carca, llaquirinapaj viqui ninanda shitarirca.\n\n10 Cutin, imaura Diospaj alicaita ñapash yuyarishpa, paipaj ushaita cacharichingapa Almata, paipaj huauquicunatapash Lamanitacunapaj maquicunamanda, huatai tucushcashnamanda, paicunapaj shimicunata alsarca Diosta pagui nirca.\n\n11 Cutin, imaura Lamanitacunamanda yuyarishpa, picuna paicunapaj huauquicuna carca, paicunapaj juchayu, na ali canamanda, nanaihuan, llaquihuan jundarca paicunapaj almacuna ali capashcanman yarca.\n\n12 Yalishca jipa Amulónpaj huahuacuna, paipaj huauquicuna cajcuna, picuna japishca carca huarmipa Lamanitacunapaj ushicunata, na alicachishca carca paicunapaj taitacunapaj ruraicunamanda, paicuna taitacunapaj shuticunahuan ñana ashtahuan shutichishca cangapa munarca, chaimanda paicunamandallata Nefi shutita shutichirirca, Nefipaj huahuacuna shutichishca cangapa Nefitacunahuan yupai tucushca cangapa.\n\n13 Cunan tucui Zarahemlapaj llactapuracuna Nefitacunahuan yupai tucushca carca, caita rurarca reinota nipiman na cushca carca ashtahuangari Nefipaj cati aillucuna cajcunaman.\n\n14 Cunan yalishca jipa imaura Mosíah llactapuracunaman parlaita, liita tucuchishca cajpi, pai munarca Almapash llactapuracunaman parlachun.\n\n15 Alma paicunaman parlarca, imaura jatun tandanajuipi tandanajushca cajpi, pai rirca shuj tandanajushcamanda cutishujman, llactapuracunaman yachachishpa arrepentimientota, Apunchijpi fetapash.\n\n16 Cutin yarichirca Limhipaj llactapuracunata, paipaj huauquicunatapash, tucuicuna huatai tucushcashnamanda cacharichishca cashcata, yarichun Apunchijmi paicuna cacharichishca carca.\n\n17 Yalishca jipa Alma tauca cuzascunata llactapuracunaman yachachishca jipa, parlaicunata tucuchirca, jatun mandaj Limhi munashca carca bautizarishca cangapa; tucui paipaj llactapuracunapash munashca carca, paicunapash bautizarishca cangapa.\n\n18 Chaimanda, Alma yacuman rishpa paicunata bautizarca; ari, pai bautizarca paipaj huauquicunata imashna rurarca Mormón yacucunapi; ari, mashna bautizashcacuna Diospaj iglesiata catij carca; caica Almapaj shimicunata crimanda.\n\n19 Yalishca jipa jatun mandaj Mosíah Almata saquirca iglesiacunata shayachi ushachun tucui Zarahemla alpacunapi; paiman ushaita curca sacerdotecunata ordenachun, yachachijcunatapash shujllangaman iglesiacunapa.\n\n20 Cunan caita rurarca tauca llactapuracuna tiajpi imashpa shujlla yachachij na ushan ñaupachita; tucuillapash na uyai ushan tandanajushcapi Diospaj shimita;\n\n21 Chaimanda paipuracuna tandanajurca shuj shuj tandanajuicunapi, iglesiacuna nishpa shutichirca; shujllangaman iglesiacuna paicunapaj sacerdotecunata, yachachijcunata charishpa, tucui sacerdotecuna yachachirca Almapaj shimihuan cushca achil shimita.\n\n22 Shina, masqui tauca iglesiacuna cashpapash tucuilla shujlla iglesia carca, ari, Diospaj iglesia; tucui iglesiacunapi nimata na yachachirca nacashpaca arrepentimiento, Diospi fetalla.\n\n23 Cunan canchis iglesiacuna tiarca Zarahemla alpapi. Yalishca jipa pipash paicunapaj jahuapi Cristopaj shutita japingapa munashpa, nacashpaca Diospajta, Diospaj iglesiacunaman tandanajurca;\n\n24 Paicuna shutichishca carca Diospaj llactapuracuna. Apunchijpash paipaj Espírituta paicunaman jicharca, achilyachishca carca, pambapi ali mirarca.\n\n", "mosiah 26": "[center][font_size=26]26 Capítulo[/font_size][/center]\n\n[i]Na crijcuna tauca Iglesiata catijcunata juchaman pushan—Almaman mana tucurina causaita nishcapacha can—Picuna arrepentirin, bautizarishcacuna perdónda chasquin—Iglesiata catijcuna juchapi urmashcacuna, arrepentirishpa Almaman, Apunchijmanbash villajpi, Apunchij perdonanga; na shina cashpa Iglesiapaj llactapuracunahuan na yupai tucushca canga. Nara 120–100 C.Ñ.[/i]\n\n1 Cunan yalishca jipa tauca viñai miraicuna tiarca, jatun mandaj Benjamínpaj shimicunata na yuyaipi chasqui usharca, paipaj llactapuracunaman parlashca punlla uchilla huahuacuna carca; paicunapaj punda taitacunapaj yachachishcata na crirca.\n\n2 Paicuna na crirca ima nishcata huañuimanda cutin causarinamanda, Cristopaj shamunamandapash na crirca.\n\n3 Cunan paicuna na crimanda Diospaj shimita na yuyaipi chasqui usharca; paicunapaj shungucuna shinlliyashca carca.\n\n4 Paicuna na bautizaringapaj munarca; iglesiamanbash na tandanajungapa munarca. Shican llactapuracuna carca paicunapaj femanda, cunanmanda shina catirca, paicunapaj aichapi, juchayu canapi; Apunchij paicunapaj Diosta na mañangapa munaimanda.\n\n5 Cunan Mosíahpaj reinadopi yupaipica chaupipash na carca Diospaj llactapuracunashna; ashtahuangari huauquipuracunapi ninanda fiñarishpa rimaricunamanda paicuna ashtacapacha tucurca.\n\n6 Yalishca jipa taucacunata umachirca paicunapaj llulla shimicunahuan, iglesiapi cajcunata, tauca juchacunapi urmachirca; chaimanda iglesiapi cajcuna juchapi urmajpica minishtirishca carca, iglesiahuan tacurishca cachun.\n\n7 Yalishca jipa sacerdotecunapaj ñaupaman apai tucurca, yachachijcuna sacerdotecunaman curca; sacerdotecuna Almapaj ñaupaman aparca, pimi sumo sacerdote carca.\n\n8 Cunan jatun mandaj Mosíah Almaman iglesiapa autoridad cushca carca.\n\n9 Yalishca jipa Alma paicunamanda nimata na yachashca carca; ashtahuangari tauca paicunapaj contra ricushcacuna tiarca; ari, llactapuracuna ricuchirca, testificarca paicunapaj ashtacapacha na ali ruraicunamanda.\n\n10 Cunan iglesiapi punda shinapacha cuzas na tiashca carca; chaimanda Alma paipaj espíritupi llaqui carca, jatun mandajpa ñaupaman paicunata apashca cachun saquirca.\n\n11 Jatun mandajta nirca: Riqui, caipi can taucacuna quiquinba ñaupaman apamushca can, paicunapaj huauquicunahuan juchachi tucushca; ari, paicuna tauca na ali ruraicunapi japi tucushca. Paicunapaj na ali ruraicunamanda na arrepentirin; chaimanda ñucanchi quiquinba ñaupaman apamushcachi, paicunapaj ruraicunamanda quiquin ricushpa chasquichichun.\n\n12 Ashtahuangari jatun mandaj Mosíah Almata nirca: Riqui, ñuca paicunata na ricushpa chasquichishachu; chaimanda paicunata cuni quiquinba maquicunapi ricushpa chasquichichun.\n\n13 Cunan Almapaj espíritu cutin llaquiyarca; rirca tapurcapash Apunchijta cai cuzasmanda imata ruranamanda, pai manllarca Diospaj ricuipi na alita ruranata.\n\n14 Yalishca jipa paipaj tucui almata Diosman jichajpi, Apunchijpaj shimi paiman shamurca, nishpa:\n\n15 Achilyachishca cangui, Alma, achilyachishca can picuna bautizarishca carca Mormón yacucunapi. Achilyachishca cangui quiquinba ninan femanda ñuca sirvij runa Abinadípaj shimicunapilla.\n\n16 Achilyachishca can paicunapaj ninan femanda imasha shimicunapilla paicunaman quiquin parlashcacunapi.\n\n17 Achilyachishca cangui cai llactapuracunapi shuj iglesiata shayachishcamanda; paicunapash shayachishca canga, paicuna ñuca llactapuracuna canga.\n\n18 Ari, achilyachishca can cai llactapuracuna picuna ñuca shutita apangapa munan; ñuca shutipi paicuna shutichishca canga; paicuna ñucapa can.\n\n19 Ñucata na ali rurajmanda tapuimanda, achilyachishca cangui.\n\n20 Ñuca sirvij runa cangui; ñuca conveniota quiquinhuan rurani quiquinga mana tucurina causaita charingui; ñucata sirvingui, ñuca shutihuan llujshingui, ñuca llamagucunata tandachingui.\n\n21 Pi ñuca shimita uyajpi ñuca llamagu canga; iglesiapi chasquingui, ñucapash paitaj chasquisha.\n\n22 Riqui, cai ñuca iglesia can; pipash bautizarishca cajpi, bautizarishca canga arrepentimientopa. Pitapash can chasquingui ñuca shutipi cringa; ñuca librella perdonasha.\n\n23 Ñucami japishcani ñuca jahuapi cai pachapaj juchacunata; ñucami paicunata rurashcani; ñucami cusha shuj pushtuta ñuca ali lado maqui ladoman tucurinacaman crijcunaman.\n\n24 Riqui, ñuca shutipi cayashca can; ñucata rijsishpaca paicuna llujshimunga, shuj pushtuta charinga ñuca ali lado maqui ladopi mana tucurinacaman.\n\n25 Yalishca jipa imaura cati trompeta huacajpica imaura ñucata na rijsishcacuna llujshimunga, ñuca ñaupapi shayaringa.\n\n26 Shina paicuna yachanga Ñuca cani Apunchij paicunapaj Dios, Ñuca cani paicunapaj Jatun Causachij; ashtahuangari paicuna na achil causaringapa munarca.\n\n27 Shina paicunata nishami canguna nimaura na rijsircanichu; paicuna anchuringa mana tucurina ninaman, caitaca ayapa, paipa ángelcunapapash alichishcami.\n\n28 Chaimanda canman nini, pi ñuca shimita na uyanayachijta, ñuca iglesiapi ama chasquinguichu, paitaca ñuca na chasquishachu chai tucuri punllapi.\n\n29 Chaimanda canman nini, Ri; pi na alita rurashpa ñucapaj contra, pai ricushpa chasquichishca canga juchacunamanda pai rurashcamanda; paipaj juchacunata villajpi quiquinba, ñucapaj ñaupapipash, ciertopacha tucui shungu arrepentirijpi, paita perdonangui, ñucapash perdonasha.\n\n30 Ari, mashna viaje ñuca llactapuracuna arrepentirijpi ñuca perdonasha paicunapaj ñucapaj contra na ali rurashcacunata.\n\n31 Cangunapash perdonanguichi caishuta chaishuta cangunapaj na ali rurashcacunata; ciertopacha cangunata nini, pipash ladopi causajcunata paita na ali rurashcacunata na perdonashpa imaura arrepentirini nin, paillata apamushca canga ricushpa chasquichinata paipaj jahuaman.\n\n32 Cunan cangunata nini, Ri; pipash paipaj juchacunamanda na arrepentirijpi ñuca llactapuracunapi na yupashca cangachu; caita ricushca canga cunan punllamanda ñaupaman.\n\n33 Yalishca jipa Alma imaura cai shimicunata uyashpa caicunata quilcarca alichingapa, iglesiapaj llactapuracunata ricushpa chasquichi ushangapa Diospaj rurachunbacha saquishcacunahuan.\n\n34 Yalishca jipa Alma rirca, ricushpa chasquichirca, na ali ruraicunapi japi tucushcacunata, Apunchijpaj shimi nishcashna.\n\n35 Pipash paicunapaj juchacunamanda arrepentirishpa caicunata villashpa, iglesiapaj llactapuracunapi yupashca carca.\n\n36 Pipash paicunapaj juchacunata villangapa na munaj, paicunapaj na ali ruraicunamanda na arrepentirijpash, iglesiapaj llactapuracunapi na yupashca carca, paicunapaj shuticuna fichashca carca.\n\n37 Yalishca jipa Alma controlarca iglesiapaj tucui ruranacunata; cutin sumaj causaita chari callarirca, ninanda ali mirarca iglesia ruranacunapi, Diospaj ñaupapi aliguta purishpa, taucacunata chasquishpa, taucacunata bautizashpapash.\n\n38 Cunan tucui cai cuzascunata Alma, iglesiapi trabajajpuracunahuan rurarca, purishpa tucui utsia ruranacunapi, yachachishpa Diospaj shimita tucui cuzascunapi, tucui laya llaquicunata yalishpa, Diospaj iglesiata na catijcunahuan na ricunayachi tucushpa.\n\n39 Paicunapaj huauquicunata tacurirca; paicunapash tacuri tucurca, shujllangaman Diospaj shimihuan, paicunapaj juchacunamanda, nacashpaca juchacunata paicuna rurashcamanda, Diospaj mandashca caimanda na shayajushpa achil mañangapa, tucui cuzascunapi pagui nishpa.\n\n", "mosiah 27": "[center][font_size=26]27 Capítulo[/font_size][/center]\n\n[i]Mosíah na saquin na ricunayachishpa catinata, tucuicuna igual canata churan—Alma viñaj, Mosíahpaj chuscu churicunahuan Iglesiata tucuchingapa munan—Shuj ángel ricurin, mandanbash paicunata saquichun na ali ñangunata purinata—Alma upaman tigran—Tucui runacuna quishpiringapa cutin nacirinapacha can—Alma, Mosíahpaj churicunahuan mushuj cushijunacuna yachachin. Nara 100–92 C.Ñ.[/i]\n\n1 Cunan yalishca jipa na ricunayachishpa catinacuna imata na crijcuna iglesiapi churashca ninanbacha carca, iglesiamandacuna paicunapaj pushajcunaman huasharimai, quejarishpapash callarirca, cai cuzascunamanda; Almaman quejarirca. Alma paicunapaj jatun mandaj, Mosíahman cai cuzascunata ricuchirca. Mosíah paipaj sacerdotecunahuan tapurirca.\n\n2 Yalishca jipa jatun mandaj Mosíah tucui muyundi llactaman shuj tucuiman villachinata cacharca, maijan na crijcunapash Diospaj iglesiata catijcunata na na ricunayachishpa cati ushana carca.\n\n3 Tucui iglesiacunapaj ruranapacha mandashca tiarca caica paipura na ricunayachishpa catina na tiana carca, tucui runacuna igual cana carca;\n\n4 Paicunapaj jariyaicuna, jatun jariyaicuna paicunapaj sumaj causaita ama fiñachichun; shujllangaman runacuna paipaj ladopi causajta juyachun paitashnallata, trabajashpa paicunapaj maquicunahuanllata paicunapaj causangapa minishtishcacunata charingapa.\n\n5 Ari, tucui paicunapaj sacerdotecuna, yachachijcunapash trabajana carca paicunapaj maquicunahuanllata paicunapaj causangapa minishtishcacunata charingapa, tucui canacunapi, unguipilla ninan minishtishca na carca; tucui cai cuzascunata rurashpa, Diospaj ninan juyaipi jundarca.\n\n6 Ninan sumaj causai cutin tiai callarirca alpapi; ashtacapacha llactapuracuna cai callarirca, caiman chaiman rirca alpa jahuallapi, ari, vichaiman, uraiman, indi llujshij ladoman, indi huashajuj ladoman, tucui lado alpacunapi jatun llactacunata uchilla llactacunatapash huasichishpa.\n\n7 Apunchij paicunata ricugrirca, paicuna charijyarca, taucapacha, charij llactapuracuna tucurca.\n\n8 Cunan Mosíahpaj churicuna na crijcunapuracunapi carca; Almapaj churicunamanda shuj churipash paicunahuan carca, paipaj shuti Alma carca, taitashnallata; shina cashpapash, na ali ruraj runa carca, yanga diosta adoraj runa. Ali parlaj runa, ashtaca uyanayai shimicunata llactapuracunaman parlarca; chaimanda tauca llactapuracunata paipaj na ali ruraicunatashnallata rurachun pusharca.\n\n9 Diospaj iglesia miranapaj jatun jarcajman tigrarca; llactapuracunahuan tucui shungu juyai tucushpa; llactapuracunapi ashtaca ninanda fiñarishpa rimarishpa; Diosta na ricunayachijman curca paicunapaj jahuapi pai ushaita charichun.\n\n10 Cunan yalishca jipa imaura pai rijurca Diospaj iglesiata pacalla tucuchingapa, Mosíahpaj churicunahuan iglesiata tucuchinata mashcashpa, Apunchijpaj llactapuracunata pandachingapa, Diospaj rurachunbacha saquishcacunapaj, jatun mandajpatapash contra—\n\n11 Imashna cangunaman nishcani, paicuna caiman chaiman Diosta na cazushpa rinajujpi, riqui, Apunchijpaj ángel paicunaman ricurimurca; uriajumurca fuyupishna; parlarca culun nina shimicunahuanshna, paicuna shayanajuj alpata chujchuchirca;\n\n12 Paicunapaj manllai jatunbacha carca, alpaman urmarca, pai parlashca shimicunata na yuyaipi chasquirca.\n\n13 Shina cajpi cutin caparirca, nishpa: Alma, jatari quimirimuipash, imashpata Diospaj iglesiata na ricunayachishpa catingui? Apunchijca nishcami: Cai can ñuca iglesia, ñuca shayachisha; nimapash na urmachingachu, ñuca llactapuracunapaj na ali rurailla tucuchinga.\n\n14 Cutin, ángel nirca, Apunchij uyashca paipaj llactapuracunapaj mañaicunata, sirvij runapaj achil mañaicunapash, Alma, pimi quiquinba taita; pai achil mañashca quiquinmanda ashtaca fehuan ciertoman yachanaman pushamushca cachun; chaimanda, caimandami shamushcani quiquinman Diospaj autoridad, paipaj ushaita crichingapapacha, sirvij runacunapaj achil mañashcacuna tigrachishca cachun paicunapaj femanda.\n\n15 Cunan riqui, tapunguirachu Diospaj ushaita? Riqui, nachu ñuca shimi alpata chujchuchin? nachu ricuhuangui canba ñaupapi? Diospamanda cachamushcami cani.\n\n16 Cunan quiquinda nini: Ri, yari quiquinba taitacuna huatai tucushcashcata Helam alpapi, Nefi alpapi; yari mashna jatun cuzascunata paicunaman rurashcata; huatai tucushcashnapi carca, paicunata cacharichirca. Cunan quiquinda nini, Alma, quiquinba ñanda cati, iglesiata tucuchinata ashtahuan ama mascai, paicunapaj achil mañaicuna tigrachishca cachun, quiquinmanda, quiquinllata llujchishpa cachashpa cangapa munashpapash.\n\n17 Yalishca jipa caicunami tucuri shimicuna carca imata ángel Almaman parlarca, pai rirca.\n\n18 Cunan Alma, paihuan cashcacunapash cutin alpaman urmarca, jatunbacha paicunapaj manllai carca; paicunapaj ñavicunahuanbacha Apunchijpaj ángelta ricushca carca; paipaj shimi culun ninashna carca imami cai alpata chujchuchirca; paicuna yacharca nimapash na cajta Diospaj ushailla cashcata alpata chujchuchi ushaj partirinashna chujchuchingapa.\n\n19 Cunan Almapaj manllai jatunbacha carca upaman tigrarca, paipaj shimita na pascai usharca; ari, irquiyarcapash, paipaj maquicunatapash na cuyuchi usharca; chaimanda paihuan cashcacuna aparca, na cuyuri ushajpi aparca paipaj taitapa ñaupapi sirichingapa.\n\n20 Paipaj taitaman ima tucushcata villarca paicunata tucui ima cashcacunata; paipaj taita cushijurca, pai yacharca caica Diospaj ushai cajta.\n\n21 Ashtacapacha tandanajushcacunata tandachirca paicuna ricui ushachun Apunchij paipaj churita imata rurashcata, paihuan cashcacunatapash.\n\n22 Sacerdotecunatapash tandachirca; ayunai callarirca, Apunchijpaj achil mañarcapash Almapaj shimita pascachun, parlai ushachun, paipaj cuerpo shinllicachun—llactapuracunapaj ñavicuna pascarishca cachun Diospaj punchapanba caita, alicaita ricui, yachai ushachun.\n\n23 Yalishca jipa paicuna ayunashca, achil mañashca jipa ishcai punllata, ishcai tutata, Almapaj cuerpo shinlliyarca, shayarircapash paicunaman parlai callarircapash, paicuna animarichun mañarca:\n\n24 Pai nirca, ñuca juchacunamanda arrepentirirshca cani, Apunchij jatun causachihuashca; riqui Espíritumanda nacirishca cani.\n\n25 Apunchij nihuarca: Ama ninanda manllarichu, tucui runacuna, ari jaricuna, huarmicunapash, tucui jatun llactacuna, reinocuna, shimi rimaicuna, llactapuracunapash, cutin nacirinapacha can; ari, Diosmanda nacirina, paicunapaj aicha urmashcapash canamanda, ali rurai canaman yalina, Dios-huan jatun causachishca cana, paipaj churicuna, ushicunaman tigrangapa;\n\n26 Shina paicuna mushuj causajcunaman tigran; caita na rurashpaca, nimamanda Diospaj reinota na chasqui ushangachu.\n\n27 Cangunata nini, cai canapi cashpaca, paicuna llujchishpa cachashca canga; caita ñuca yachani, imashpa ñuca llujchishpa cachashca laya carcani.\n\n28 Shina cajpipash, ashtaca llaquicunata yalishca jipa, ña huañunacaman arrepentirijpi, Apunchij paipaj llaquipi mana tucurina nina rupajujmanda anchuchingapa munahuarca, Diosmanda nacishca cani.\n\n29 Ñuca alma jatun causachishca can llaqui jayamanda, na ali ruraicunapaj huatanacunamanda. Yana manllanayai ucupi carcani; ashtahuangari cunan ñuca ricuni ninan juyaillapacha Diospaj michata. Ñuca alma llaquiyajurca mana tucurina llaquihuan; ashtahuangari ñuca achil causarishca cani, ñuca alma ñana ashtahuan nanachishca can.\n\n30 Ñuca Jatun Quishpichijta na cazurcani, ñucanchi taitacuna parlashcacunata na nircani; ashtahuangari cunan paicuna ñaupaman ricuchun pai shamunata, pai yarin shujllangaman causajcunata pai viñachishcacunata, paimandallata tucuiman ricurimunga.\n\n31 Ari, shujllangaman cunguricuna pataringa, shujllangaman shimirimaicuna paipaj ñaupapi villanga. Ari, chai tucuri punllapi, imaura tucui runacuna shayaringa paipaj ñaupapi ricushpa chasquichi tucungapa, shina paicuna yacharcanimi ninga pai Dios cajta; shina paicuna yacharcani ninga, pipash cai pachapi Dios illa causajcunaca, ricushpa chasquichinaca shuj na tucurina castigo paicunapaj jahuapi alimi can; manllashpa chujchunga, chujchunga, uchillayanga paipaj tucui rijsina ñavi ricujuj ucupi.\n\n32 Cunan yalishca jipa cunan punllamanda ñaupaman Alma, picunami paihuan carca imaura ángel paicunaman ricurijpi llactapuracunaman yachachishpa callarirca, tucui alpacunapi muyundi purishpa, villachishpa tucui llactapuracunaman ima cuzascunata uyashcata, ricushcatapash, Diospaj shimita villachishpa ashtaca llaquicunata yalishpa, na crijcunahuan na ricunayachishpa catina jatunbacha carca, taucacuna paicunahuan llaquichi tucurca.\n\n33 Tucui cai masqui shina cajpipash, iglesiaman ashtaca ali canata cararca, paicunapaj feta shinlliyachishpa, longanimidadhuan cutin yarichishpa Diospaj rurachunbacha saquishcacunata alichingapa ninanda munashpa.\n\n34 Paicunamanda chuscumi Mosíahpaj churicuna carca; paicunapaj shuticuna carca Ammón, Aarón, Omner, Himni; Mosíahpaj churicunapaj shuticuna caicuna carca.\n\n35 Purirca tucui Zarahemla alpacunata, tucui llactapuracunapaman picunami jatun mandaj Mosíahpaj reinadopi carca, ninan shinllipacha aliman tigrachishpa iglesiata tucui na ali rurashcacunata, tucui paicunapaj juchacunata yachanimi nishpa, villashpa tucui ricushca cuzascunata achil villachicuna aliguta yachachishpa, achil quilcashcacunatapash tucui uyangapa munajcunaman.\n\n36 Shina Diospaj maquicunapi ima munashcata ruranacuna carca ciertopachata yachanaman taucacunata apamushpa, ari, paicunapaj Jatun Causachijpaj rijsinaman.\n\n37 Paicuna achilyachishca can! Sumaj causaita villaimanda; ali cushijuna mushujcunata villarca; llactapuracunaman Apunchij reinan nishpa villarca.\n\n", "mosiah 28": "[center][font_size=26]28 Capítulo[/font_size][/center]\n\n[i]Mosíahpaj churicuna Lamanitacunaman yachachingapa rirca—Videntepaj ishcai rumicunahuan, Mosíah Jareditacunapaj jirru fangacunata shuj shimirimaiman tigrachin. Nara 92 C.Ñ.[/i]\n\n1 Cunan yalishca jipa Mosíahpaj churicuna tucui cai cuzascunata rurashca jipa, huaquinda paicunahuan aparca paicunapaj taita jatun mandajpaman tigrarca, pai munaita mañarca saquichun, paicuna ajllashcacunahuan, Nefi alpaman vichai ringapa uyashca cuzascunata yachachingapa, Diospaj shimita paicunapaj huauquicuna, Lamanitacunaman carangapa—\n\n2 Imashpapash paicunata Apunchij paicunapaj Diosta rijsinaman apamungapa, paicunapaj taitacunapaj na ali ruraicunata crichingapa; jambi ushaipapash Nefitacunata na ricunayachij yuyaicunamanda, apamuitucuchun Apunchij paicunapaj Diospaj cushijuiman, paicuna caishuhuan chaishuhuan alicai callarichun, ama ashtahuan fiñanajuicuna tiachun tucui alpapi imata Apunchij paicunapaj Dios carashcapi.\n\n3 Cunan paicuna munarca quishpirinata shujllangaman causajman villashca cachun, paicuna ñana usharca maijan causaj runacunapash tucurichun; ari, nima yuyaipillapash nishuj alma mana tucurina llaquita yalichun caica paicunata manllashpa chujchuchin, ninanda chujchuchin.\n\n4 Shina Apunchijpaj Espíritu paicunapapi trabajarca, ninan juchasapacuna cashca carca. Apunchijca, paipaj mana tucurina alicaimanda munarca paicunata quishpichingapa; shina cajpipash paicuna ashtacata llaqui yalirca almapaj llaquipi paicunapaj na ali ruraicunamanda, llaqui yalirca ashtacata, manllarcapash mana tucurinacaman llujchishpa cachashca canata.\n\n5 Yalishca jipa paicunapaj taitata tauca punllacunata ninanda mañarca Nefi alpaman vichai ringapa.\n\n6 Jatun mandaj Mosíah rirca Apunchijta paipaj churicunata Lamanitacunapaman vichai richun saquishachu nishpa tapungapa achil shimita yachachichun.\n\n7 Apunchij Mosíahman nirca: Saqui vichai richun, tauca paicunapaj shimicunata cringa, paicuna mana tucurina causaita charinga; Lamanitacunapaj maquicunamanda quiquinba churicunata cacharichisha.\n\n8 Yalishca jipa Mosíah saquirca richun, rurachun paicuna mañashcata.\n\n9 Purishpa ri callarirca jichushca pambata vichaiman Lamanitacunaman achil shimita yachachingapa; jipaman paicunapaj rurashcacunata shuj tandachishpa quilcashcapi ñuca cusha.\n\n10 Cunan jatun mandaj Mosíah reinota piman cungapa na charirca, nimaijan churi reinota na chasquisha nirca.\n\n11 Chaimanda pai japirca tandachishca quilcashcacunata caita bronce jirru fangacunapi quilcashca carca, Nefipaj jirru fangacunapipash, tucui cuzascuna imata pai alichishpa, alchishpa charishcapash carca Diospaj rurachunbacha saquishcacunamanda, shuj shimirimaiman tigrachishca jipa tandachishca quilcashcacunata quilcachishpa caicuna carca curi jirru fangacunapi imata Limhipaj llactapuracuna tarishca carca, Limhipaj maquihuan chasquichishca carca;\n\n12 Caica rurashca carca paipaj llactapuracuna jatun munaita charimanda; yachangapa munashca carca chai llactapuracunamanda picuna tucuchi tucushca carca.\n\n13 Cunan pai shuj shimirimaiman tigrachirca ishcai rumicunahuan shuj arcopaj ishcai arocunapi huatashca carca.\n\n14 Cunan cai cuzascuna alichishca carca callarimandapacha, shuj miraimanda cutishuj miraiman maquin maquin yalishca carca, shuj shimirimaicunata ima cajta yachangapa.\n\n15 Caicuna alichishca carca, alchishpa charishcapash carca Apunchijpaj maquihuan, cai alpata chasquijcunaman, llactapuracunapaj na ali ruraicunata, millanayaicunatapash pai shujllangaman causajcunaman ricuchi ushangapa.\n\n16 Cai cuzascunata maijan charij shutichishca can vidente, punda punllacunapaj layapi.\n\n17 Cunan Mosíah cai tandachishca quilcashcacunata shuj shimirimaiman tigrachishpa tucuchishca jipa, riqui, shuj tandachishpa quilcashca carca llactapuracunamanda picuna tucuchi tucushca carca, chai punllamanda jatun torreta huasichimanda tucuchi tucushcaman, imaura Apunchijpandachirca llactapuracunapaj shimirimaita, alpa jahuallaman caiman chaiman shitai tucushca carca, ari, chai punllamanda Adán rurashcacaman.\n\n18 Cunan cai tandachishpa quilcashca Mosíahpaj llactapuracunata ninanda rimachirca, ari, paicuna llaquirinahuan junda carca; shina cajpipash caica paicunaman curca ashtaca yachajuicunata, imapi paicuna cushijurca.\n\n19 Cai tandachishpa quilcashcacuna jipaman quilcashca canga; minishtirishca can tucui llactapuracuna yachachun cuzascunamanda imami cai tandachishpa quilcashcapi cajta.\n\n20 Cunan, cangunaman nishcani, jatun mandaj Mosíah cai cuzascunata rurashca jipa, pai bronce jirru fangacunata japirca, tucui cuzascunata imata alichishca cashcata, Almaman curca, pimi Almapaj churi carca; ari, tucui tandachishca quilcashcacunata, yalichinacunatapash, caicunata paiman curca, paita mandarca alichichun, alchishpa charichunbash, llactapuracunapaj shuj tandachishca quilcashcatapash alichichun, shuj miraimanda cutishujman maquin maquin yalichichun, imashna maquin maquin yalichimushca Lehi Jerusalénmanda llujshimushca punllamanda.\n\n", "mosiah 29": "[center][font_size=26]29 Capítulo[/font_size][/center]\n\n[i]Mosíah ricushpa chasquichijcunata ajllashca cachun munan jatun mandajpa randi—Na alita ruraj jatun mandajcuna paicunapaj llactapuracunata juchaman pushan—Alma viñaj runa ricushpa chasquichijcunapaj yalishca mandaj cachun ajllai tucushca can llactapuracunapaj shimi mañajpi—Iglesiapa Sumo sacerdotepash can—Alma Taita, Mosíahpash huañun. Nara 92–91 C.Ñ.[/i]\n\n1 Cunan imaura Mosíah caita rurashca cashpa, cacharca tucui alpacunaman, tucui llactapuracunaman, paicunapaj munaita yachangapa munashpa pi paicunapaj jatun mandaj canata.\n\n2 Yalishca jipa llactapuracunapaj shimi shamurca, nishpa: Ñucanchi munai can Aarón quiquinba churi ñucanchi jatun mandaj, ñucanchipaj pushaj cachun.\n\n3 Cunan Aarón Nefi alpaman vichai rishca carca, chaimanda jatun mandaj paiman reinota na cuita usharca; Aarónbash reinota na chasquinman carca, Mosíahpaj chaishu churicunapash reinota chasquingapa na munarca.\n\n4 Chaimanda jatun mandaj Mosíah llactapuracunaman cutin cacharca; ari, shuj quilcashca shimitapacha. Quilcashca shimicunaca caicuna carca, nishpa:\n\n5 Riqui, Oh ñuca llactapuracuna, nacashpaca ñuca huauquicuna, cangunata shinami juyani, ñuca munani canguna cutin cutin yarichun cai canata tandanajushpa yarichun—cangunapaj munai can shuj jatun mandajta charina.\n\n6 Cunan ñuca cangunaman villani pipaj reino cana carca na chasquishca can, reinota paipaj jahuapi na japingapa munan.\n\n7 Cunan cutishujta paipaj pushtupi churajpica, riqui ñuca manllani cangunapurapi fiñanajuicuna jatarinata. Pita yachan imashpapash ñuca churi, piman reino cana cashca, fiñaiman tigraipapash, shuj asha llactapuracuna paita catichun apanga, cai macanajuicunaman tigranga, fiñanajuicunamanbash cangunapura, maijan cai ushanga ashtaca yahuar jichai Apunchijpaj ñanda huaglichishpa, ari, ñuca llactapuracunapaj almacunata tucuchishpa.\n\n8 Cunan ñuca nini, yachajcuna cashunchi cai cuzascunata yarishunchi, ñucanchi privilegiota na charinchi ñuca churita tucuchingapa, privilegiotapash na charinchi cutishujta tucuchinata paipaj pushtupi churajpipash.\n\n9 Imashpapash ñuca churi cutin tigrajpi paipaj jariyaiman, yanga cuzascunamanbash nishcatapash japingapa tigranga, reino paipaj shina canata cuhuai ninga, paita, paipaj llactapuracunatapash ashtacata juchata rurachinga.\n\n10 Cunan yachajcuna cashunchi, cai cuzascuna canata ricushunchi, rurashunchi ima cai llactapuracunapaj sumaj causai canata.\n\n11 Chaimanda ñuca casha cangunapaj jatun mandaj ñuca tucuri punllacaman; ashtahuangari, ricushpa chasquichijcunata ajllashunchi, cai llactapuracunata ricushpa chasquichichun ñucanchipaj catichunbacha saquishcacunahuan, shuj layapi ricushunchi cai llactapurapaj canacunata, yachaj runacunata ajllashunchi ricushpa chasquichijcuna cachun, cai llactapuracunata ricushpa chasquichichun, Diospaj rurachunbacha saquishcacunahuan ricushpa chasquichinga.\n\n12 Cunan ashtahuan ali canman shuj runa Dios-huan ricushpa chasquichi tucuchun na runahuan, Diospaj ricushpa chasquichina punllan punllan ali can, ashtahuangari runapaj ricushpa chasquichinaca huaquinbi na ali can.\n\n13 Chaimanda, ushashpaca ali runacunata cangunapa jatun mandajcunata charishpa ushashcanguichiman, Diospaj catichunbacha saquishcacunata churachu, cai llactapuracunata ricushpa chasquichichun paipaj rurachunbacha saquishcacunahuan, ari, cangunapaj jatun mandajcunata chari ushashcanguichiman ñuca taita Benjamín laya cai llactapuracunata rurachun—Cangunaman nini shina cajpica minishtirishca canman canguna punllan punllan jatun mandajcunata charichun cangunata pushachun.\n\n14 Ñucallatapash trabajashcani tucui ushaihuan, juizucunahuanbash ñuca charishcachuan, yachachini Diospaj rurachunbacha saquishcacunata, sumaj causaita churashcani alpapi, macanajuicuna, fiñanajuicunapash, shuhuaicuna, macanajuipi shuhuaicuna, huañuchicuna ima laya na ali ruraicuna ama tiachun;\n\n15 Pipash na ali ruraicunapi urmajpica, castigashcanimi paicunapaj na ali rurashcacunamanda, catichunbacha saquishcacunahuan imata ñucanchi taitacuna cushca carca.\n\n16 Cunan cangunaman nini, tucui runacuna na alicunalla caimanda na minishtirishcachu can shuj jatun mandajta charichun nacashpa jatun mandajcuna cangunata mandachun.\n\n17 Riqui, mashna na ali ruraicunata rurachin na ali jatun mandaj, ari, ima jatun tucuchina!\n\n18 Ari, yarichi jatun mandaj Noé, paipaj na ali ruraicunata, paipaj millanayaicunata, paipaj llactapuracunapaj na ali ruraicunata, millanayaicunatapash. Riqui ima jatun tucuchi paicunapaj jahuaman shamurca; paicunapaj na ali ruraicunamanda huatai tucushcashnaman apai tucushca carca.\n\n19 Paicunapaj tucui yachaj Ruraj na shujmanda shayarishca cajpica, paicunapaj ciertopacha arrepentimiento, minishtishcapacha canman carca, cunangaman huatai tucushcashnapi catinmara carca.\n\n20 Ashtahuangari riqui, paicunata cacharirca paipaj ñaupapi humillarijpi; ninandapacha mañajpi huatai tucushcashnamanda cacharichichun; shina Apunchij rurarca trabajota paipaj ushaihuan tucui canacunapi runacunapaj huahuacunaman, paipaj llaquinapaj rigrata paicunapaman chutashpa maijan paipi confianzata churajman.\n\n21 Riqui, cunan cangunaman nini, canguna na ushanguichichu shuj na ali jatun mandajta paipaj tronomanda anchuchita, ashtaca randimanda pliturihuanlla, ashtaca yahuarta jichaihuan.\n\n22 Riqui, paipaj cumbajcunata na ali ruraicunapi charin, paita muyushca ricuj runacunata charin; paipaj ñaupa maijan ali ruraipi reinashcapaj catichunbacha saquishcacunata tucuchin, Diospaj rurachunbacha saquishcacunata paipaj chaquicunahuan sarun;\n\n23 Catichunbacha saquishcacunata ruran, paipaj llactapuracunaman cachan, ari, paipalla na ali rurai layapi catichunbacha saquishcacunata; pipash paipaj catichunbacha saquishcacunata na cazujpica tucuchishca canga; pipash na cazushpa paipaj contra cajman macanajuj runacunata cachamunga paicunahuan macanajungapa, ushashpaca paicunata tucuchinga; shina shuj na alita ruraj jatun mandaj tucui ali rurai ñangunata huaglichin.\n\n24 Cunan riqui, cangunaman nini, na minishtirishca can cashna millanayaicuna cangunapaman shamuchun.\n\n25 Chaimanda, canguna ajllaichi cai llactapuracunapaj shimi mañashcahuan, ricushpa chasquichijcuna, canguna ricushpa chasquichichun catichunbacha saquishcacunahuan imata cangunaman cushca can ñucanchi taitacuna, caicuna ali can, caicuna cushca carca paicunaman Apunchijpaj maquihuan.\n\n26 Cunan cai na común can llactapuracunapaj shimi mañai munan imatapash alicanamanda contrariota; ashtahuangari común can llactapuracunamanda huaquin na alita munaj; chaimanda caita ricunguichi cangunapaj catichunbacha saquishcacunata rurana—ruraicunata rurana llactapuracunapaj shimi mañaihuan.\n\n27 Cai punlla shamujpica llactapuracunapaj shimi mañai ajllanga na ali ruraicunata, shina punlla can, Diospaj ricushpa chasquichinacuna cangunapaman shamunga; ari, shina punlla canga pai ricungapa shamunga jatun tucuchihuan cai alpata cunangaman ricushca laya.\n\n28 Cunan ricushpa chasquichijcunata charishpaca, na ricushpa chasquichijpica catichunbacha saquishcacunahuan imata cushca can, ushanguichimi paicunata ricushpa chasquichichun shuj jatun yalishca ricushpa chasquichijhuan.\n\n29 Cangunapaj jatun yalishca ricushpa chasquichijcuna na ali ricushpa chasquichinacunahuan ricushpa chasquichijpica, canguna huaquin yali uchilla ricushpa chasquichijcunata tandachinguichi, paicuna ricushpa chasquichinga cangunapaj yali jatun ricushpa chasquichijcunata, llactapurapaj shimi mañaihuan.\n\n30 Cangunata mandani cai cuzascunata rurachi Apunchijpaj manllaipi; mandanipash cai cuzascunata ruraichi, jatun mandajta ama charichi; cai llactapuracuna juchacunata rurashpaca, na ali ruraicunatapash paicunapaj umacunapillata tigramushca canga.\n\n31 Riqui cangunaman nini, tauca llactapuracunapaj juchacuna cangami paicunapaj jatun mandajcunapaj na ali ruraicunamanda; chaimanda paicunapaj na ali ruraicuna paicunapaj jatun mandajcunapaj umacunapillata tigramushca can.\n\n32 Cunan ñuca munani cai na igual caicuna cai alpapi ashtahuan ama tiachun, ashtahuanbacha cai ñuca llactapuracunahuan; ashtahuangari ñuca munani cai alpa shuj libre causana alpa cachun, shujllangaman runacuna igual derechocunata, privilegiocunatapash cushijuihuan charichun, Apunchij shina alicanata munajpica, ñucanchi causashunchi alpata chasquishunchi, ari, maijanbash ñucanchipaj cati aillucuna puchushca cai alpa jahualla tiajpira.\n\n33 Tauca ashtahuan cuzascuna jatun mandaj Mosíah paicunaman quilcarca, paicunaman ali ricuchishpa tucui shinlli llaquicunata, jatun llaquicunatapash shuj ali ruraj jatun mandajpata, ari, almapaj tucui llaquicunata llactapuracunamanda, tucui llactapuracunapaj huasha rimaicunata paicunapaj jatun mandajta; paicunaman tucui caicunata ali villarca.\n\n34 Paicunaman nirca cai cuzascuna na tianachu; ashtahuangari ima ruranacunapash tucui llactapuracunapi cana, shujllangaman paicunapaj canata apanga;\n\n35 Paicunaman ali ricuchircapash tucui na ali canacunamanda imapa trabajanajurca, shuj na ali ruraj jatun mandajta charishpa paicunata mandachun.\n\n36 Ari, tucui pai na ali ruraicunata, millanayaicunatapash, tucui macanajuicunata, fiñanajuicunata, yahuar jichaicunata, shuhuaicunata, macanajuipi shuhuaicunata, fornicacióncunata ruraipash, tucui laya na ali ruraicunatapash imacunata na nishpa cati ushaicunata—cai cuzascuna na tianachu nishpa villashpa, caicuna carca na ricunayachishcapacha Diospaj rurachunbacha saquishcacunapi.\n\n37 Cunan yalishca jipa, jatun mandaj Mosíah llactapuracunaman cai cuzascunata cachashca jipa cai shimicuna cierto cajta crirca.\n\n38 Chaimanda jichurca shuj jatun mandajta charina yuyaicunata, ninanda munai callarirca shujllangaman runacuna igual canacunata tucui alpapi charingapa; ari, shujllangaman nirca rurangapa munaicunata tigrachishca cachun paicunapaj juchacunamanda.\n\n39 Chaimanda, yalishca jipa paicunapura ataju ataju tandanajurca alpacunapi, paicunapaj shimi mañaita cungapa pimi paicunapaj ricushpa chasquichij canata, ricushpa chasquichichun catichunbacha saquishcacunahuan imata paicuna cushca carca; ninanda cushijushcacuna carca, libertadta maijan paicunaman saquishcamanda.\n\n40 Paicuna shinllicunaman tigrarca Mosíahta juyaipi; ari, paita ninanda juyarca shuj runacunamanda yalishpa; paita na ricurca shuj charijyangapalla mascaj na ali runatashna, ari, chai charijyanaca almata huaglichin; pai charijyacunata na cunguichipacha nishpa mañashca carca, yahuar jichaipipash na cushijushca carca; ashtahuangari sumaj causaita alpapi churashca carca, paipaj llactapuracunata tucui laya huatai tucushcashnacunamanda saquishca carca cacharishca cachun; chaimanda paita juyarca, ari, ninandapacha, ashtacatapacha.\n\n41 Yalishca jipa paicuna ricushpa chasquichijcunata ajllarca paicunata mandachun, nacashpaca catichunbacha saquishcacunahuan ricushpa chasquichichun; tucui alpacunapi caita rurarca.\n\n42 Yalishca jipa Alma callari ricushpa chasquichijcunapaj yalishca mandaj cachun ajllai tucushca carca, sumo sacerdotepash carca, cai oficiota paipaj taita cushca carca, iglesiapi tucui ruranacunata mingashca carca.\n\n43 Yalishca jipa Alma Apunchijpaj ñangunapi purirca, paipaj rurachunbacha saquishcacunata alichirca, alihuan ricushpa chasquichirca; sumaj causai alpapi catishca carca.\n\n44 Shina ricushpa chasquichijcunapaj reinado callarirca tucui Zarahemla alpacunapi, tucui llactapuracuna Nefitacuna nishpa shutichishca carca; Alma callari ricushpa chasquichijcunapaj yalishca mandaj carca.\n\n45 Cunan yalishca jipa paipaj taita huañurca, pusaj chunga ishcai huatacunata charishpa, Diospaj rurachunbacha saquishcacunata pactachishpa causashpa.\n\n46 Yalishca jipa Mosíahpash huañurca, paipaj reinado quimsa chunga quimsa huatacuna cajpi, sujta chunga quimsa hutacunata charishpa; tandachishpa carca, picha patsaj iscun huatacuna Lehi Jerusalénmanda llujshimushcamanda.\n\n47 Shina tucurirca Nefi llactapuracunata jatun mandajcunapaj reinado; shina Almapaj punllacunapash tucurirca, pimi carca paicunapaj iglesiata shayachij.\n\n", "alma 1": "[center][font_size=26]Almapaj Quilcashca Almapaj Churi[/font_size][/center]\n\nAlmapaj tandachishpa quilcashca, pimi Almapaj churi carca, Nefi llactapuracunapaj callari ricushpa chasquichijcunapaj yalishca mandaj, Iglesiapaj sumo sacerdotepash. Shuj tandachishpa quilcashca ricushpa chasquichijcunapaj reinado, macanajuicuna, fiñanajuicuna llactapuracunahuan. Shuj tandachishpa quilcashcapash Nefitacuna Lamanitacunahuan shuj macanajuicunamanda, Alma tandachishca quilcaimanda, callari ricushpa chasquichijcunapaj yalishca mandaj.\n\n[center][font_size=26]1 Capítulo[/font_size][/center]\n\n[i]Nehor yanga yachajuicunata yachachin, shuj iglesiata shayachin, superchería sacerdotal callarin, Gedeónda huañuchin—Nehor paipaj huañuchicunamanda paipash huañuchishca can—Supercheríacuna, na ricunayachishpa catinacuna llactapuracunapi jicharin—Sacerdotecuna paicunallata causangapa minishtishcacunata charin, llactapuracuna huajchacunata ricun, Iglesia ali miran. Nara 91–88 C.Ñ.[/i]\n\n1 Cunan yalishca jipa callari huata ricushpa chasquichijcunapaj reinado Nefi llactapuracunata, cunan punllamanda chaiman, jatun mandaj Mosíah tucui alpapaj ñangunata rishca caimanda, ali macanajuita macanajushca caimanda, Diospaj ñaupapi derecho purishca caimanda, nipita paipaj pushtupi na saquimanda; shina cashpapash catichunbacha saquishcacunata churashca carca, caicuna llactapuracunahuan rijsishca carca; chaimanda pai rurashca catichunbacha saquishcacunata ruranapacha carca.\n\n2 Yalishca jipa callari huata Almapaj reinadopi ricushpa chasquichina jatun tiarinapi, paipaj ñaupaman apamurca shuj runata ricushpa chasquichishca cachun, shuj runa pimi jatun carca, ninan shinlli caimanda ali rijsishcapash carca.\n\n3 Pai llactapuracunapi purishca carca, Diospaj shimi nishpa pai shutichishcata yachachishpa, iglesiata pandachishpa; llactapuracunaman villashpa shujllangaman sacerdotecuna, yachachijcunapash tucuihuan rijsi tucushca cana carca; paicunapaj maquicunahuan na trabajana carca, ashtahuangari llactapuracuna paicuna causangapa minishtishcacunata cuna carca.\n\n4 Llactapuracunaman testificarcapash, tucui runacuna chai tucuri punllapi quishpirishca canga, paicuna manllachun, chujchuchunbash na minishtirishca canllu, ashtahuangari paicunapaj umacunata vichai alsana, cushijunapash; imashpa Apunchij tucui runacunata rurashca can, tucui runacunata quishpichishcapash; tucuripi, tucui runacuna mana tucuri causaita charinga.\n\n5 Yalishca jipa cai cuzascunata ninanda yachachirca taucacuna paipaj shimicunata crirca, taucacuna pai causangapa minishtishcacunata carai callarirca, culquitapash cushpa.\n\n6 Pai callarirca paipaj shungu jariyaihuan vichai alsarishpa, ninan valishca churajunacunata churajurca, ari, shuj iglesia shayachi callarircapash paipaj yachachishca layapi.\n\n7 Yalishca jipa pai rijushpa, yachachishpa maijan paipaj shimipi crijcunaman, tuparca shuj runata Diospaj iglesia catijta, ari, paicunapaj shuj yachachijta; shinlli shimicunahuan fiñachi callarirca, iglesia llactapuracunata pandachingapa; ashtahuangari runaca paihuan shinlliyarca, Diospaj shimicunahuan tacurishpa.\n\n8 Cunan runapaj shuti carca Gedeón; pai Diospaj maquicunapi shuj imatalla rurana cashca carca Limhi llactapuracunata huatai tucushcashnamanda cacharichingapa.\n\n9 Cunan, Gedeón paihuan Diospaj shimicunahuan shinlliyaimanda, ninanda fiñarca, paipaj espadata llujchishpa, huajtai callarirca. Cunan Gedeón tauca huatacunapi yaicushca carca, chaimanda na shinlliyai usharca paipaj huajtashcacunata, chaimanda espadahuan huañushca carca.\n\n10 Iglesia llactapuracunahuan huañuchij runa japi tucurca, Almapaj ñaupaman apai tucurca, pai na ali ruraicunaman ricushpa chasquichi tucungapa pai rurashcacunamanda.\n\n11 Yalishca jipa Almapaj ñaupapi cashpa paillata manllai illa defendirirca.\n\n12 Ashtahuangari Alma nirca: Riqui, cai callari can superchería sacerdotal cai llactapuracunaman yaicumushca. Riqui, superchería sacerdotalmandalla culpayulla na canguichu, ashtahuangari espadahuan churangapa munashcangui; superchería sacerdotalta cai llactapuracunaman shina churashpaca, tucuillata tucuchishca canga.\n\n13 Alita ruraj runapaj yahuarta jichashcangui, ari, shuj runa ashtaca alicunata cai llactapuracunaman rurashcata; quiquinda ñucanchi llaquijpica paipaj yahuar venganzamanda ñucanchipaman shamunga.\n\n14 Chaimanda huañuchun ricushpa chasquichinchi, Mosíah, ñucanchi tucuripi jatun mandaj cushca catichunbacha saquishcacunahuan; cai llactapuracuna cai ali rijsishca can; chaimanda cai llactapuracuna cai catichunbacha saquishcacunaman quimiringami.\n\n15 Yalishca jipa paicuna paita japirca; paipa shutica Nehor carca; paicuna Manti urcu jahuaman aparca, chaipi chasqui tucurca, nacashpaca rijsichirca, jahua pachaman, alpamambash, imata pai llactapuracunaman yachachishca Diospaj shimipaj contra cashcata; chaipi shuj pinganayai huañuita yalirca.\n\n16 Shina cajpipash, caihuan na tucurirca superchería sacerdotal alpacunaman jicharina; chaipi tiarca tauca picuna cai pachapa yanga cuzascunata juyajcuna, paicuna llulla yachachinacunatapash villashpa catirca; caita rurarca cuzascunata charijyangapa, honorta munaimandapash.\n\n17 Shina cashpapash, llullanata manllarca, yachaj chayanga yashpa, catichunbacha saquishcacunata manllaimanda, imashpa llullacuna castigashca carca; chaimanda paicunapaj crishcacunata yachachij laya carca; cunan catichunbacha saquishcacunaca maijan runapaj paipaj crishcapi na ushaita charirca.\n\n18 Shuhuanatapash manllarca, catichunbacha saquishcacunata manllaimanda, caicunamanda castigashca carca; shujpata japinatapash manllarca, huañuchinatapash manllarca, huañuchijca huañuihuan castigashca carca.\n\n19 Ashtahuangari yalishca jipa maijan Diospaj iglesiata na catijcuna, Diospaj iglesiata catijcunata, Cristopaj shutita paicunapa jahuapi japishca cajcunata na ricunayachishpa cati callarirca.\n\n20 Ari, na ricunayachishpa catishpa, llaquichirca tucui laya shimicunahuan, caica paicunapaj humildadmanda; paicunapaj ñavicunapi na jariyashca caimanda, Diospaj shimita caishuhuan chaishuman caraimanda, culqui illa, preciopash illa.\n\n21 Cunan shuj catichunbacha saquishca tiarca iglesia llactapuracunapa, maijan iglesiata catij, maijan iglesiata na catijcunata na ricunayachishpa na cati callarina, paipuracunapi na ricunayachishpa na catirianapash.\n\n22 Shina cajpipash, paicunapi tauca tiarca maijan jariyaita chari callarirca, millayashpapacha fiñanajui callarirca paicunata na ricunayachijcunahuan, huajtarinacamanbash; ari, caishuhuan chaishuhuan huajtarirca paicunapaj muquiticunahuan.\n\n23 Cunan cai carca cati huatapi Almapaj reinadopaj, iglesiata ashtacata llaquichirca; ari, cai carca ashtaca shinlli llaqui iglesiapa.\n\n24 Taucapaj shungucuna shinlliyashca carca, paicunapaj shuticuna fichashca carca, Diospaj llactapuracunahuan ñana ashtahuan yarishca carca. Taucacunapash paipuracunamanda anchurirca.\n\n25 Cunan shuj jatun shinlli llaqui carca picuna fepi shinlli cajcunapa; shina cashpapash, paicuna na shaijujcuna na cuyurishpa Diospaj rurachunbacha saquishcacunata alichijcuna carca, chasquircapash pacienciahuan na ricunayachita maijan paicunaman churajpi.\n\n26 Imaura sacerdotecuna trabajota saquishpa llactapuracunaman Diospaj shimita yachachijpi, llactapuracunapash paicunapaj trabajota saquirca Diospaj shimita uyangapa. Imaura sacerdotecuna Diospaj shimita cushca jipa tucuilla paicunapaj trabajocunaman cutin utsia tigrarca; sacerdotecunaca uyajcunata na ashtahuan yali cani yarcachu, villajcunapash uyajcunata yali ali na carcachu, yachachijcunapash yachajujcunata yali ali na carcachu; shina tucuicuna pactalla carca, tucui trabajota shujllangaman runacuna paicunapaj ushaihuan rurarca.\n\n27 Paicunapaj minishtirishcapachacunata cararca, shujllangaman imashna charishca, huajchacunaman, minishtishcacunaman, ungushcacunaman, llaqui yalijujcunaman; paicuna valishca churajunata na churajurca, shina cashpapash ali juyailla ricunajujcuna carca.\n\n28 Shina iglesia ruranacunata churarca; shina sumaj causaita cutin charishpa catirca, masqui tucui na ricunayachishpa catijcunapipash.\n\n29 Cunan, iglesiapi shinlli caimanda, ninan charijcuna cai callarirca, tucui minishtishca cuzascunata ashtacatapacha charishpa—ashtacapacha ataju llamacuna, huagracuna, tucui laya huasi animalcuna, ashtacapacha murucuna, curicuna, culquicuna, juyailla cuzascuna, ashtacapacha seda, linohuan fino ahuashcacuna, tucui laya ali shinalla finducunapash.\n\n30 Shina, paicunapa ninanda ali mirai canacunapi, churajuna illacunata nimaijanda na llujchishpa cacharca, yarjachijcunata, yacunayachijcunata, ungushcacunata, na micushcacuna cajpipash; paicunapaj shungucunata valishca charijyanacunapi na churarca; chaimanda tucui ninan carajcuna carca, rucucuna viñaj huambracunapash, esclavocuna librecunapash, jaricuna huarmicunapash, iglesiata na catijcuna iglesiata catijcunapash, maijan minishtij genticunata maijandapash na ajllashpa.\n\n31 Shina charijyarca ashtahuan ali mirajcunaman tigrarcapash paicunapa picuna iglesiata na catijcunata yalishpa.\n\n32 Picuna iglesiata na catijcuna paipura tandanajurca hechiceríapi, yanga diosta cungurinapi, quilla caicunapi, chismecunapi, envidiacunapi, fiñanajuicunapipash; valishca churajunacunata churajushpa; vichai alsarishpa jariyaicuna paicunapaj ñavipillata; na ricunayachishpa catirca, llullarca, shuhuarca, quichurca, fornicacióncunata rurarca, huañuchirca, tucui laya na ali ruraicunatapash; shina cashpapash, catichunbacha saquishcacunata maijan faquijcunaman churarcapacha, imashna usharishcaman.\n\n33 Yalishca jipa catichunbacha saquishcacunata shina paicunaman churashpa, shujllangaman runacuna llaqui yalirca imata rurashca cashpapash, casillacunaman tigrarca, yachashca na ali ruraicunata rurangapa manllarca; chaimanda, ashtaca sumaj causai tiarca Nefi llactapuracunahuan, ricushpa chasquichijcunapaj reinado picha huatacaman.\n\n", "alma 2": "[center][font_size=26]2 Capítulo[/font_size][/center]\n\n[i]Amlici jatun mandaj tucungapa munan, llactapuracunapaj shimihuan na munai tucushca can—Paipaj catijcuna jatun mandajta ruran—Amlicitacuna Nefitacunahuan macanajun, mishai tucushca can—Lamanitacuna, Amlicitacunapash tandachin macanajujcunata, mishai tucushca can—Alma Amlicita huañuchin. Nara 87 C.Ñ.[/i]\n\n1 Yalishca jipa picha huata paicunapaj reinado callaripi llactapuracunapi randimanda plituri tiai callarirca; shuj runa, Amlici shutichishca carca, shuj ninan yachashca runa carca, ari, shuj yachashca runa cai pachapa yachaihuan, runapaj layata catishpa pimi Gedeónda espadahuan huañuchirca, pimi huañuchishca carca catichunbacha saquishcacuna laya—\n\n2 Cunan cai Amlici, paipaj yachaihuan tauca llactapuracuna paita catichun aparca; ashtacapacha ninan ushaita charijcuna cai callarirca; paicuna munashpa callarirca shayachingapa Amlicita llactapuracunapa jatun mandaj cachun.\n\n3 Cunan cai manllachirca iglesiapa llactapuracunata, tucui picuna Amlici nishcacunahuan catichun na apai tucushcacunapash; paicuna yacharca paicunapaj catichunbacha saquishcacunamanda, llactapuracunapaj shimi chai cuzascunata mandashca cana carca.\n\n4 Chaimanda, llactapuracunapaj shimihuan Amlici ali cangapa munajpica, pai, shuj na ali runa cashpa, paicunapaj derechocunata, privilegiocunatapash iglesiamanda quichunga; Diospaj iglesiata tucuchingapa paipaj munaica carca.\n\n5 Yalishca jipa llactapuracuna tandanajurca tucui alpacunapi, shujllangaman runacuna paipaj yuyaicunamanda, ima cashpapash Amlicihuan cashpa na cashpapash, shican tandanajushcacunapi, ashtaca fiñanajuita charishpa, caishuhuan chaishuhuan manllanayai fiñanajuicunata charishpa.\n\n6 Shina paipuracuna tandanajurca paicunapaj shimicunata ima layamanda cajta ningapa; paicuna ricushpa chasquichijcunapaj ñaupapi saquirca.\n\n7 Yalishca jipa llactapuracunapaj shimi shamurca Amlicipaj contra, llactapuracunapa jatun mandaj na rurarca.\n\n8 Cunan paipaj contra cajcunapaj shungucunapi cai ninanda cushichirca; ashtahuangari Amlici maijan paihuan cajcunata fiñanajuiman tangaj shina cayachirca maijan paihuan na cajcunahuan.\n\n9 Yalishca jipa paipuracuna tandanajurca, Amlici paicunapa jatun mandaj cachun achil ajllarca.\n\n10 Cunan imaura Amlici paicunapa jatun mandajta rurajpi pai mandarca macanajunacunata japichun paicunapaj huauquicunapaj contra; caita rurarca paipaman paicuna curichun.\n\n11 Cunan Amlicipaj llactapuracuna Amlici shutihuan rijsirishca carca, Amlicitacuna shutichishca carca; puchucuna Nefitacuna shutuchishca carca, nacashpa Diospaj llactapuracuna.\n\n12 Chaimanda Nefitacuna Amlicitacunapaj munaita manllashca carca, chaimanda paicunata tuparingapa shuyanajurca; ari, paicuna macanajunacunata churajushca carca espadacunahuan, cimitarracunahuan, arcocunahuan, flechacunahuan, rumicunahuan, huaracacunahuan, tucui laya macanajungapa charishcacunahuan, tucui layacunahuan.\n\n13 Shina Amlicitacunahuan tuparingapa shuyanajurca, imaura paicuna chayamujpi. Ajllashca carca capitángunata, mayores capitángunata, capitángunata yalishpa mandajcunatapash, paicuna mashna cajta ricushpa.\n\n14 Yalishca jipa Amlicitacuna paicunapaj runacunata churachirca tucui laya macanajunacunahuan tandachishca macanajunacuna; ajllashcapash carca mandajcunata, paicunapaj llactapuracunapa pushajcunatapash, paicunapaj huauquicunahuan macanajungapa pushachun.\n\n15 Yalishca jipa Amlicitacuna Amnihu urcuta chayamurca, Sidón jatun yacupaj indi llujchij ladopi carca, caica Zarahemla alpa ladota yalijurca, chaipi Nefitacunahuan macanajui callarirca.\n\n16 Cunan Alma, ricushpa chasquichijcunapaj yalishca mandaj cashpa, Nefi llactapuracunapaj gobernadorpash, chaimanda paipaj llactapuracunahuan rirca, ari, paicunapaj capitángunahuan, capitángunata yalishpa mandajcunahuan, ari, macanajuj runacunapaj ñaupapi, Amlicitacunahuan macanajungapa.\n\n17 Amlicitacunata huañuchi callarirca Sidón urcu indi llujshi ladopi. Amlicitacuna Nefitacunahuan macanajurca jatun shinlli caihuan, shinaca Amlicitacunapaj ñaupapi Nefitacunamanda tauca urmarca.\n\n18 Shina cashpapash Apunchij shinllichirca Nefitacunapaj maquita, chaimanda Amlicitacunata huañuchirca jatun huañuchicunahuan, chaimanda paicunapaj ñaupamanda pacajushpa calpai callarirca.\n\n19 Yalishca jipa Nefitacuna Amlicitacunata tucui punlla catirca, huañuchircapash jatun huañuchihuan, shinaca Amlicitacuna huañushca carca chunga ishcai huaranga picha patsaj quimsa chunga ishcai almacuna; Nefitacunapaj huañushcacuna carca sujta huaranga picha patsaj sujta chunga ishcai almacuna.\n\n20 Yalishca jipa imaura Alma Amlicitacunata ñana ashtahuan cati ushashpa paipaj llactapuracunata Gedeón pugru pambapi paicunapaj facha huasicunata shayachirca, pugru pamba shutichishca carca Gedeónmanda pitami Nehor maquihuan espadahuan huañuchi tucushca carca; cai pugru pambapi Nefitacuna facha huasicunata shayachirca tutata yalingapa.\n\n21 Alma Amlicitacunapaj puchushcacunata catichun ricuj runacunata cacharca, yachai ushangapa paicunapaj imata ruranacunata, na alita rurangapa yuyanajuicunata, shinashpa paicunamanda huacaichiringapa, paipaj llactapuracunata tucuchinamanda alchishpa charingapa.\n\n22 Cunan maijangunatami cachashca carca Amlicitacunapaj causanajuj pambata ricuchun shuticuna can Zeram, Amnor, Manti, Limher; caicunami carca picunami rirca runacunahuan Amlicitacunapaj causanajuj pambata ricungapa.\n\n23 Yalishca jipa caya punlla Nefitacunapaj causanajuj pambaman tigramurca apurashpa, ninanda manllarishpa, ninan manllai junda, nishpa:\n\n24 Riqui, Amlicitacunapaj causanajuj pambaman catircanchi, ñucanchi jatun manllaripa, Minón pambapi Zarahemla alpa vichaipi, Nefi alpaman shamuna ñanbi, ricurcanchi Lamanitacunapaj shuj taucapacha macanajuj runacunata; riqui, Amlicitacuna Lamanitacunahuan tandanajushca can;\n\n25 Paicuna ñucanchipaj huauquicunata cai alpapi atacanajun; paicuna pacajushpa rinajun paicunapaj ñaupamanda paicunapaj ataju llamacunahuan, huarmicunahuan, huahuacunahuan, ñucanchi llactaman; imashpapash na apuranchi paicuna ñucanchi llactata causangapa mishanga, ñucanchi taitacuna, ñucanchi huarmicuna, ñucanchi huahuacuna huañuchishca canga.\n\n26 Yalishca jipa Nefi llactapuracuna paicunapaj facha huasicunata japirca, Gedeón pugru pambamanda llujshirca paicunapaj llactaman, cai carca Zarahemla llacta.\n\n27 Riqui, Sidón jatun yacuta chimbanajujpi, Lamanitacuna, Amlicitacuna, ashtacapacha cashpa ñalla, jatun mama cochapaj tʼiyushna cashpa, paicunapaman tucuchingapa shamurca.\n\n28 Shina cashpapash, Nefitacuna Apunchijpaj maquihuan shinllichishca carca, paita ninanda achil mañashca carca paicunapaj na ricunayachijcunamanda cacharichishca cachun, chaimanda Apunchij paicunapaj mañaicunata uyarca, paicunata shinlliyachircapash, Lamanitacuna, Amlicitacunapash paicunapaj ñaupapi urmarca.\n\n29 Yalishca jipa Alma Amlicihuan espadahuan macanajurca, ñavi ñavi; paicuna ishcandimanda ninanda fiñanajurca.\n\n30 Yalishca jipa Alma, Diospaj runa caimanda, ashtaca feta chari caimanda, mañarca, nishpa: Oh Apunchij, llaquihuai ñuca causaita quishpichihuai, ñuca cangapa quiquinba maquipi imata ruranapash cai llactapuracunata quishpichingapa alchishpa charingapapash.\n\n31 Cunan imaura Alma cai shimicunata nishpa Amlicihuan cutin macanajurca; shinlliyachishcapash carca, shinamanda Amlicita espadahuan huañuchirca.\n\n32 Lamanitacunapaj jatun mandajhuanbash macanajurcapash; ashtahuangari Lamanitacunapaj jatun mandaj Almapaj ñaupamanda pacajushca calparca paipaj ricuj runacunata cachamurca Almahuan macanajuchun.\n\n33 Ashtahuangari Alma, paipaj ricuj runacunahuan, macanajurca Lamanitacunapaj jatun mandajcunahuan imaura huañuchingacaman huashaman tigrachingacamanbash.\n\n34 Shina pambata jarcashcacunata anchuchirca, nacashpa yacu patata, imami Sidón jatun yacu indi huashajuj ladoman carca, Lamanitacunapaj cuerpocunata maijan huañushca cashcacunata Sidón yacucunapi shitarca, llactapuracuna pushtuta charichun chimbangapa, macanajungapapash Lamanitacunahuan, Amlicitacunahuanbash Sidón jatun yacu indi huashajuju ladopi.\n\n35 Yalishca jipa imaura paicuna tucuilla jatun yacu Sidónda chimbashca cajpi, Lamanitacuna, Amlicitacuna paicunapaj ñaupamanda calpai callarirca, masqui ashtacapacha cashpapash paicuna na yupashca cai usharca.\n\n36 Nefitacunapaj ñaupamanda jichushca pambaman calparca caica indi huashajuj ladoman carca, vichaimanbash, pamba manñata yalishpa; Nefitacuna shinlli caihuan paicunata catirca, paicunata huañuchircapash.\n\n37 Ari, tucui ladocunamanda llujshirca, huañuchirca, calparca, indi huashajuj ladoman caiman chaiman calpachi tucungacaman, vichaiman, jichushca pambaman chayangacaman, maijan Hermounts shutichishca carca; cai jichushca pambapaj pushtu carca maipi causashca carca sacha ninan yarjai animalcuna.\n\n38 Yalishca jipa tauca jichushca pambapi chugricunamanda huañurca, micui tucushcapash carca chai animalcunamanda, jahuata rij angacunamandapash; paicunapaj tullucuna tupai tucushca, alpapi tandachishcapash carca.\n\n", "alma 3": "[center][font_size=26]3 Capítulo[/font_size][/center]\n\n[i]Amlicitacuna paicunamandallata marcata churarirca achil villachishca shimi nishcamanda—Lamanitacuna na cazuimanda llaquichi tucushcacuna carca—Runacuna llaquichinata paicunallata apamun—Nefitacuna cutishuj Lamanita macanajuj runacunata mishan. Nara 87–86 C.Ñ.[/i]\n\n1 Yalishca jipa Nefitacuna maijan macanajuna armascunahuan na huañushcacuna, huañushcacunata pambashca jipa—cunan mashna huañushcacunata na yupashca carca, ashtacapacha caimanda—paicunapa huañushcacunata pambaita tucuchishca jipa paicunapa alpacunaman tucuilla tigrarca, paicunapa huasicunaman, paicunapa huarmicunaman, paicunapa huahuacunaman.\n\n2 Cunan tauca huarmicuna huahuacunapash huañushca carca espadahuan, tauca ataju llamacunapash, huagracunapash; tauca muru tarpushca pambacunapash tucuchishca carca, caica sarushca carca taucapacha runacunahuan.\n\n3 Cunan mashna Lamanitacuna, Amlicitacuna Sidón jatun yacu manñapi huañushcacuna Sidón yacucunapi shitashca carca; riqui paicunapaj tullucuna jatun mama cocha ucu ucupi can, caicuna tauca can.\n\n4 Amlicitacuna Nefitacunamanda shican ricurishca carca, paicunamandallata puca marcata frentepi churashca caimanda Lamanitacunapaj layapi; ashtahuangari Lamanitacunashna paicunapaj uma ajchata na rutushca carca.\n\n5 Cunan Lamanitacunapaj umacuna rutushca carca; churajunacuna illa carca, cara chumbihuanlla paicunapaj lomocunata huatarishca carca, armaduracunapash, caicunapi muyundi huatarishca carca, paicunapaj arcocuna, flechacuna, rumicuna, huaracacuna, ashtahuanbash.\n\n6 Lamanitacunapaj aicha caracuna yanalla carca, paicunapaj taitacunaman marcata churashca caimanda, caica shuj llaquichina carca paicunapaj na ali ruraimanda, paicunapaj huauquicunata na cazuimanda, paicuna carca Nefi, Jacob, José, Sam, picuna ali carca, achil runacunapash.\n\n7 Paicunapaj huauquicuna tucuchingapa munarca, chaimanda paicuna llaquichi tucushca carca; Apunchij Dios shuj marcata paicunaman churarca, ari, Lamánman, Lemuelman, Ismaelpaj churicunamanbash, Ismaelita huarmicunamanbash.\n\n8 Caita rurashca carca paicunapaj cati aillucuna paicunapaj huauquicunapaj cati aillucunahuan shican ricurishca cachun, Apunchij Dios paipaj llactapuracunata chaimanda alchishpa charichun, ama chapurichun, ama na ali punda taitacunapaj ruraicunata crichun imami paicunata tucuchinga.\n\n9 Yalishca jipa pipash paipaj cati aillucunata Lamanitacunahuan chapurishpaca chai llaquitallata paipaj cati aillucunaman apamunga.\n\n10 Chaimanda, tucui maijan Lamanitacunahuan pandachi tucushpaca chai shutihuan shutichishca carca, shuj marcatapash churai tucushca carca.\n\n11 Yalishca jipa pipash Lamanitacunapaj punda yachachishcata na crishpa, ashtahuangari crishpa chai tandachishpa quilcashcacunapi imacuna Jerusalénpaj alpamanda apamushca carca, paicunapaj punda taitacunapaj yachachishcatapash, caicuna alicuna carca, pipash crishpa Diospaj rurachunbacha saquishcacunapi caicunata alichishpa, Nefitacuna nishpa shutichishca carca, nacashpaca Nefipaj llactapuracuna, chaimanda ñaupaman—\n\n12 Paicunami tandachishpa quilcashcacunata alichishca carca paicunapaj llactapuracunamanda, Lamanitacunapaj llactapuracunamandapash.\n\n13 Cunan ñucanchi cutin tigrashun Amlicitacunaman, paicunatapash shuj marcata churashca carca; ari, paicunallata churarirca; ari, shuj puca marcata paicunapaj frentecunapi.\n\n14 Shina Diospaj shimicuna pactashca can, caicunami Nefiman pai nishca shimicuna: Riqui, Lamanitacunata llaquichishcani, paicunaman shuj marcata churasha paicuna paicunapaj cati aillucunapash shican cai ushachun quiquinmanda quiquinba cati aillucunamandapash, cunan punllamanda chaiman mana tucurinacaman, paicunapaj na ali ruraicunamanda arrepentirishpalla, ñucapaman tigramujpi ñuca paicunata llaquichun.\n\n15 Cutin: Ñuca shuj marcata churasha maijan paipaj cati ailluta chapujpi quiquinba huauquicunahuan, paicunapash llaquichishca cachun.\n\n16 Cutin: Ñuca shuj marcata churasha maijan quiquinhuan quiquinba cati aillucunahuan macanajujcunatapash.\n\n17 Cutin, ñuca nini maijan quiquinmanda partirin ashtahuan ñana quiquinba cati aillu nishpa shutichishca cangachu; ñuca quiquinda achilyachisha, maijan quiquinba cati aillu shutichishca cajtapash, cunanmanda chaiman mana tucurinacaman; caicuna carca Apunchijpaj nishcapachacuna Nefiman paipaj cati aillucunamanbash.\n\n18 Cunan Amlicitacuna na yacharcachu Diospaj shimicunata paicuna pactachinajujta imaura marcata churai callarishpa paicunapaj frentecunapi; shina cashpapash tucui yachajta Diosta na cazunajurca; chaimanda minishtirishca carca paicunapaj jahuapi llaqui urmachun.\n\n19 Cunan yachachun munani paicuna apamurca llaquita paicunapa jahuaman; shinallata tucui runacuna llaquichishca cashpaca paipa jahuaman paipaj ricushpa chasquichinata apamun.\n\n20 Cunan yalishca jipa na tauca punllacuna jipa jatun macanajui Zarahemla alpapi macanajushca carca, Lamanitacuna, Amlicitacunapash, cutishuj Lamanitacunapaj macanajuj runacuna tiarca Nefi llactapuracunapaman shamurca, chai pushtullapita maipi callari macanajuj runacuna Amlicitacunahuan macanajushca carca.\n\n21 Yalishca jipa shuj macanajuj runacunata cachashca carca paicunapaj alpamanda llujchishpa calpachichun.\n\n22 Cunan Alma paipacha, shuj chugrihuan llaquichishca caimanda Lamanitacunahuan cai viaje macanajungapa na rirca;\n\n23 Ashtahuangari paicunapaj contra taucapacha macanajuj runacunata cacharca; caicuna vichai rirca tauca Lamanitacunata huañuchircapash, puchushcacunata llujchishpa calpachirca paicunapaj alpa manñacunamanda.\n\n24 Shina cutin tigramurca alpapi sumaj causaita churai callarircapash, ashtahuan na fiñachijpi huaquin punllacunata paicunapaj na ricunayachijcunahuan.\n\n25 Cunan tucui cai cuzascuna rurashca carca, ari, tucui cai macanajuicuna, fiñanajuicuna callarishca carca, tucurishcapash ricushpa chasquichijcunapaj reinadopaj picha huatapi.\n\n26 Shuj huatapi huaranga huaranga almacuna na tucurina pachaman cachashca carca, chasqui ushachun paicunapaj carashcata paicunapaj rurashcacunamanda, alicuna cashpapash na alicuna cashpapash, chasquina na tucurina cushijuita nacashpaca na tucurina llaquita, ima espírituta cazungapa ñapash cashca cashpapash, ali espíritu cashca cashpapash, na ali cashca cashpapash.\n\n27 Tucui runacuna chasquin pagota maijan cazujmanda, caica achil villachinapaj espíritu shimi nishcamanda; chaimanda rurashca cachun ciertopamanda. Shina tucurirca picha huata ricushpa chasquichijcunapaj reinadopaj.\n\n", "alma 4": "[center][font_size=26]4 Capítulo[/font_size][/center]\n\n[i]Alma huaranga huaranga catijcunata bautizan—Na ali ruraicuna Iglesiaman yaicun, Iglesiapaj mirashpa catina jarcarishca can—Nefíah ricushpa chasquichijcunata yalishpa mandaj ajllashca can—Alma, sumo sacerdote cashpa, achil yachachinapilla can. Nara 86–83 C.Ñ.[/i]\n\n1 Cunan yalishca jipa sujta huatapi ricushpa chasquichijcunapaj reinadopi Nefipaj llactapuracunata, fiñanajuicuna na tiarca, macanajuicunapash Zarahemla alpapi;\n\n2 Ashtahuangari llactapuracuna llaquichishca carca, ari, jatunbacha llaquichishca paicunapaj huauquicunata chingachimanda, paicunapaj ataju llamacunata, huagracunatapash chingachimanda, muru tarpushca pambacunamandapash, imami carca chaquicunahuan sarushca tucuchishcapash Lamanitacunamanda.\n\n3 Paicunapaj llaquicuna jatun carca, tucui alma imamanda llaquinata charirca; crirca Diospaj ricushpa chasquichinacuna paicunaman cachamushca paicunapaj na ali ruraicunamanda, millanayaicunamandapash; chaimanda paicunapi rijcharirca shuj yuyai paicunapaj ruranacunamanda.\n\n4 Iglesiata ashtahuan tucuilla shayachi callarirca; ari, tauca bautizarishca carca Sidón yacucunapi Diospaj iglesiaman tandanajushcapash carca; ari, bautizarishca carca Almapaj maquihuan, pimi sumo sacerdote cachun achil ajllashca carca, iglesiapaj llactapuracunapa, paipaj taita Almapaj maquimanda.\n\n5 Yalishca jipa canchis huata ricushpa chasquichijcunapaj reinadopi ña quimsa huaranga picha patsaj almacuna tiarca paicunallata Diospaj iglesiaman tandanajushca bautizarishcapash. Shina tucurirca canchis huata ricushpa chasquichijcunapaj reinado Nefi llactapuracunapa jahua; tucui cai punllacuna sumaj causai catirca.\n\n6 Yalishca jipa pusaj huata ricushpa chasquichijcunapaj reinadopi, iglesia llactapuracunapi jariyai mirai callarirca, paicunapaj ninan charijyaicunamanda, fino sedacuna, fino ahuashca linocuna, paicunapaj tauca ataju llamacuna, huagracuna, paicunapaj curicuna, culquicuna, tucui laya juyailla cuzascuna, imacunami paicunapaj trabajashpa chasquishca carca; tucui cai cuzascunapi vichai alsarirca paicunapaj jariyai ñavicunapi, ninan valishca churajunacunata churajui callarirca.\n\n7 Cunan caimanda carca Almapaj ashtaca llaqui, ari, tauca llactapuracuna picunaman Alma achil ajllarca yachachijcuna cachun, sacerdotecuna, éldercuna iglesiapi; ari, paicunamanda taucacuna ninanda llaquiyarca na ali ruraicunamanda paicunapaj llactapuracunapi tiashcata ricushpa.\n\n8 Ricushpa ricurca ninan llaquirinahuan iglesia llactapuracuna vichai alsarishca paicunapaj jariyai ñavicunapi cai callarijpi, paicunapaj shungucunata churarca charijyanacunapi, cai pachapaj yanga cuzascunapi, na ricunayachi callarirca caishuhuan chaishuhuan, na ricunayachishpa cati callarirca paicuna munaita, munashcata ruranata na crijcunata.\n\n9 Shina, cai pusaj huata ricushpa chasquichijcunapaj reinadopi, tiai callarirca jatun fiñanajuicuna iglesia llactapuracunapi; ari, tiarca envidiacuna, fiñanajuicunapash, na alicuna rurachinacunapash, na ricunayachishpa catijcuna, jariyaicuna Diospaj iglesia na catijcunatapash yali jariyaicuna.\n\n10 Shina tucurirca pusaj huata ricushpa chasquichijcunapaj reinado; iglesiamanda na ali ruraicuna shuj jatun nitijachij carca maijan iglesiata na catijcunata; shina iglesia na mirai callarirca.\n\n11 Yalishca jipa iscun huata callaricunapi, Alma iglesiamandacunapaj na ali ruraicunata ricurca, ricurcapash iglesiamandacunapaj na ali ricuchicuna apai callarirca maijan na crijcunata shuj na ali ruraimanda cutishuj na ali ruraiman, shina llactapuracunapaj tucuchinacunata apamurca.\n\n12 Ari, ricurca llactapuracunapi jatun na igual caicunata, huaquinguna paicunapaj jariyaihuan vichai alsarijcuna, shujcunata na ricunayachishpa, huashacunata tigrachishpa minishtijcunata, churajuna illacunata, maijan yarjachishca cajcunata, maijan yacunayachishca cajcunata, maijan ungushca cajcunata, llaquiyashcacunatapash.\n\n13 Cunan cai carca llactapuracunapi shuj jatun imamanda llaquiyaicuna, shujcuna humillarishca carca, maijan minishtishcacunata ayudashpa, paicunapaj minishtirishcapachacunata huajchacunaman, minishtishcacunaman carashpa, yarjaicunaman micuchishpa, tucui laya llaquicunata yalishpa, Cristomanda, pimi shamuna carca achil villachinapaj espíritu nishcashna.\n\n14 Chai punllata shuyashpa, shina paicunapa juchacunata anchuchinata ama richun saquishpa; pactachishca cashpa jatun cushijuihuan huañushcacunapaj cutin causarinamanda, munaimanda, ushaimanda, Jesucristopaj cacharichina huañui huatanacunamanda.\n\n15 Cunan yalishca jipa Alma, ricushca cashpa Diospaj humilde discípulocunapaj llaquicunata, na ricunayachicunata puchushca llactapuracuna paicunaman tandachishpa churajpi, ricushpa tucui paicunapaj na igual caicunata, ninanda llaquiri callarirca; shina cajpipash Apunchijpaj Espíritu na tucurirca.\n\n16 Pai ajllarca shuj yachaj runata pimi carca iglesiapaj éldercunahuan, paiman ushaita curca llactapuracunapaj shimi nishcapi, pai ushaita charichun catichunbacha saquishcacunata rurachun caicunata ña cushca layapi, caicunata churachun rurachun na ali ruraicunapi, llactapuracunapaj huañuchicunapash.\n\n17 Cunan cai runapaj shuti carca Nefíah, ricushpa chasquichijcunapaj yalishpa mandaj cachun achilyachishca carca; ricushpa chasquichina jatun tiarinapi tiarirca ricushpa chasquichingapa llactapuracunata mandangapa.\n\n18 Cunan Alma paiman na curcachu oficiota iglesiapi sumo sacerdote cachun, ashtahuangari cai oficio sumo sacerdote canata alichirca paillata; ashtahuangari Nefíahman curca ricushpa chasquichina jatun tiarinata.\n\n19 Caita rurarca paillata llactapuracunaman ri ushangapa, nacashpa Nefi llactapuracunapaman, paicunaman Diospaj shimita yachachingapa, tangaj shina paicunata yarichingapa paicunapaj ruranacunata, Diospaj shimihuan tucuchingapa tucui jariyaicunata, umachinacunatapash, tucui fiñanajuicunata imacunata paipaj llactapuracunapi tiarca, na ricurca shuj laya paicunata tigrachimunata ashtahuangari shuj testimonio puro paicunapaj contra.\n\n20 Shina iscun huata callaricunapi Nefi llactapuracunapaj ricushpa chasquichijcunapaj reinadopi, Alma Nefíahman curca ricushpa chasquichina jatun tiarinata, paillata tucuillapacha sumo sacerdocio Diospaj achil ordenman dedicarirca, achil shimimanda testimoniota cungapa, achil ricuchinapaj espírituhuan, achil villachinapash.\n\n", "alma 5": "Shimicuna imami Alma, Sumo Sacerdote Diospaj achil ordenmanda, llactapuracunaman paicunapaj llactacunapi uchilla llactacunapi tucui alpacunapi villachin.\n\n5 capítulopi.\n\n[center][font_size=26]5 Capítulo[/font_size][/center]\n\n[i]Quishpiringapa, runacuna arrepentirinapacha, rurachunbacha saquishcacunata alichina, cutin nacirina, paicunapaj churajunacunata maillarina Cristopaj yahuarhuan, humildecuna cana, jariyaicunata shujpa charishcacunata munaicunata anchuchina, ali ruraicunata rurana—Ali Michij paipaj llactapuracunata cayan—Pipash na ali ruraicunata rurajcunaca ayapaj huahuacuna can—Alma testifican paipaj yachachinacuna ciertopacha cajta, runacunata arrepentirichun mandan—Ali rurajcunapaj shuticuna causai quilcashca fangapi quilcashca canga. Nara 83 C.Ñ.[/i]\n\n1 Yalishca jipa Alma llactapuracunaman Diospaj shimita villai callarirca, callari Zarahemla alpapi, chaimanda tucui alpacunaman.\n\n2 Cai shimicunami can imami parlarca iglesia llactapuracunaman maijan Zarahemla llactapi shayachishca carca, imashna paipapacha tandachishca quilcashcapi, nishpa:\n\n3 Ñuca, Alma, achil ajllashca caimanda ñuca taitahuan, sumo sacerdote cangapa Diospaj iglesiapi, paica ushaita, Diospaj autoridadtapash charirca tucui cuzascunata rurangapa, riqui, ñuca cangunaman nini pai callarirca alpapi iglesiata shayachishpa caica Nefipaj manñacunapi carca; ari, alpata maijan Mormónpaj alpa nishpa shutichishca carca; ari, paipaj huauquicunata Mormón yacucunapi bautizarca.\n\n4 Riqui, cangunaman nini, paicuna cacharichishca carca jatun mandaj Noépaj llactapuracunapaj maquicunamanda, Diospaj llaquinahuan, ushaihuanbash.\n\n5 Riqui, cai jipa, paicuna apamui tucurca huatai tucushcashnaman Lamanitacunapaj maquicunahuan jichushca pambapi; ari, cangunaman nini, paicuna huatai tucushcashnapi carca, Apunchij cutin huatai tucushcashnamanda cacharichirca shimi nishca ushaihuan; cai alpaman apamui tucurcanchipash, caipi callarircanchi Diospaj iglesiata shayachishpa tucui alpacunapipash.\n\n6 Cunan riqui, cangunaman nini, ñuca huauquicuna, canguna cai iglesiata catijcuna, ali charishcanguichichu yuyaicunapi cangunapaj taitacunapaj huatai tucushcashnata? Ari, ali charishcanguichichu yuyaicunapi Diospaj llaquinata, longanimidadtapash paicunamanda? Ashtahuanbash, ali charishcanguichichu yuyaicunapi pai cacharichishca cashcata paicunapaj almacunata ucu pachamanda?\n\n7 Riqui, paicunapaj shungucunata shujman tigrachirca; ari, rijchachirca ninan puñuimanda, Diosman rijcharirca. Riqui, yana ucu chaupipi carca; shina cashpapash, mana tucurina shimi micha paicunapaj almacunata punchayachirca; ari, huañui huatanacunahuan pillushpa charinajurca, ucu pachapaj huatashcacunapash, mana tucurina llaqui paicunata shuyajurca.\n\n8 Cunan, cangunata tapuni, ñuca huauquicuna, paicuna tucuchi tucurcachu? Riqui, cangunaman nini, Na, na carcachu.\n\n9 Cutin tapuni, huañuipaj huatana fitishcachu carca, ucu pachapaj huatashcacunapash paicunata pillurcachu, safarishcachu carca? Cangunaman nini, Ari, safarishca carca, paicunapaj almacuna punguirca, quishpichina juyaimanda cantarca. Cangunaman nini paicuna quishpirirca.\n\n10 Cunan cangunata tapuni ima caicunapita quishpirin? Ari, imapita shinlliyan quishpirinata shuyangapa? Imamandata huañuipaj huatashcacuna safarirca, ari, ucu pachapaj huatashcacunapash?\n\n11 Riqui, cangunata nini—Nachu ñuca taita Alma shimicunapi crirca imata Abinadípaj shimihuan cushca carca? Nachu shuj ali achil villachij carca? Nachu Diospaj shimicunata parlarca, nachu ñuca taita Alma chaicunata crirca?\n\n12 Paipaj femanda ninanda shujman tigrachirca paipaj shunguta. Riqui cangunaman nini tucui caicuna ciertopacha can.\n\n13 Riqui, cangunapaj taitacunaman Diospaj achil shimita yachachirca, ninanda shujman tigrachirca paicunapaj shungucunatapash, humillarirca, ciertopacha causajuj Diospi confianzata churarca. Riqui, tucurinacaman fielcuna carca; chaimanda paicuna quishpirirca.\n\n14 Cunan riqui, cangunata tapuni, iglesiamanda ñuca huauquicuna, nacirishcanguichichu espiritualmente Diosmanda? chasquishcanguichichu cangunapaj ñavi ricuipi paipaj rijchacaita? Charishcanguichichu cangunapaj shungucunapi cai ninan shujman tigranata?\n\n15 Charinguichichu feta paipaj jatun causachinapi pimi cangunata viñachishcapi? Ricushcanguichichu feta charij ñavihuan, ricunguichichu cai huañuna cuerpo jatarijta na huañunapi, cai ismuna jatarijta na ismunapi, Diospaj ñaupapi shayarijta ricushpa chasquichi tucungapa ruraicunamanda cai huañuna cuerpopi imata rurashca caimanda?\n\n16 Cangunaman nini, yuyashcanguichichu Apunchijpaj shimita uyai ushashpa, nijujta, chai punlla: Ñucapaman shamuichi achilyachishcacuna, riqui, cangunapaj alpa jahuapi ruraicuna ali ruraicunami cashca?\n\n17 Nacashpaca yuyashcanguichichu chai punlla Apunchijta llullai ushanata, nishpa—Apunchij, ñucanchi alpa jahuapi ruraicuna ali ruraicunami carca—shina pai cangunata quishpichinga?\n\n18 Nacashpa shuj layapi nishpa, yuyashcanguichichu apashca Diospaj jatun shayarina ñaupaman cangunapaj almacunata juchachihuan, llaquiyaicunahuanbash junda, tucui cangunapaj juchachita yarishpa, ari, alipacha yarishpa tucui na ali ruraicunata, ari, yarishpa Diospaj rurachunbacha saquishcacunata na cazushcata?\n\n19 Cangunaman nini, Ricui ushanguichichu Diosta chai punlla mapa illa shunguhuan, maillashca maquicunahuan? Cangunaman nini, ricui ushanguichicha, cangunapaj ñavi ricuipi Diospaj rijchacaita gravashca charishpa?\n\n20 Cangunaman nini, Quishpirishca casha yuyanguichichu ayapaj munaiman curishpa?\n\n21 Cangunaman nini, chai punlla yachanguichi na quishpiri ushaita; pipash na quishpirishca cangachu, paipaj churajunacuna yura yura tajshashca cashpalla; ari, paipaj churajunacuna mapa illa cana maillashca imaura tucui mapa illa cangacaman, paipaj yahuarhuan pimanda cangunapaj taitacuna parlashca carca, pimi shamunga jatun causachingapa paipaj llactapuracunapaj juchacunamanda.\n\n22 Cunan tapuni, ñuca huauquicuna, imashnashi sentiringa maijanbash cangunamanda, Diospaj jatun shayarina ñaupapi cashpa, churajunacunata yahuarlla cashpa, tucui laya mapacunahuan? Riqui, imatashi testificanga cai cuzascuna cangunapaj contra?\n\n23 Riqui nachu testificanga canguna huañuchijcuna cajta, ari, canguna tucui laya na ali ruraicunapaj culpahuan cajta?\n\n24 Riqui, ñuca huauquicuna, yanguichichu shinapacha caj shuj pushtuta charinga Diospaj reinopi tiaringapa, Abrahamhuan, Isaac-huan, Jacobhuan, tucui ali achil villachijcunahuan, chai churajunacuna mapa illacuna can, na mapayachishca illa, maillashca, yurapash?\n\n25 Cangunaman nini, Na; cangunapaj Rurajta callarimanda llullapi churashpalla, nacashpa yanguichichu callarimanda pai shuj llulla cashca, na yaita ushanguichichu shina cajcuna jahua pacha reinopi shuj pushtuta chari ushan yaita; ashtahuangari shitashca canga ayapaj reinopaj huahuacuna caimanda.\n\n26 Cunan riqui, cangunaman nini, ñuca huauquicuna, shujman tigrarina shunguta charishca cashpaca, cantanata sentishca cashpa juyana cantai imami quishpichin, tapungapa munani, caita cunan sentinguichichu?\n\n27 Purishcanguichichu, cangunapaj culpa illa caita alichishpa Diospaj ñaupapi? Ni ushanguichicha, cai punlla huañuna cashpa, cangunapaj ucupilla, ali humildepacha cashcanchi? Cangunapaj churajunacuna mapa illacuna can, yurayachishca can Cristopaj yahuarhuan, pimi shamunga paipaj llactapuracunata paicunapaj juchacunamanda jatun causachingapa?\n\n28 Riqui, anchuchishcanguichichu jariyaita? Cangunaman nini, na shina cashpaca Diosta tuparingapa nara yachajushpa shuyanajunguichichu. Riqui ñapash yachajushpa shuyaj canguichi; ñalla chayamunga jahua pacha reino, na yachajushpa shuyajujca mana tucurina causaita na charingachu.\n\n29 Riqui, ñuca nini, maijanbash cangunamanda tianllu pipash shujpa charishcata munaita nara anchuchishca? Cangunaman nini shina cajta nara yachajushpa shuyajunllu; munanimi ñapash yachajushpa shuyachun, horasca ñami caipi, na yachanllu punlla imaura shamunata; shina caj culpa illa na ricuringachu.\n\n30 Cutin cangunaman nini, maijanbash tianllu cangunamanda paipaj huauquita asij, nacashpa paipaj jahuapi tandachij na ricunayachicunata?\n\n31 Ay shina caj, pai na yachajushpa shuyajunllu, chai punlla ñalla shamunga pai arrepentirinapacha can nacashpaca na quishpiringachu!\n\n32 Ari, ay tucui na ali ruraicunapi trabajajcuna; arrepentirichi, arrepentirichi, caita Apunchij Dios parlashca can!\n\n33 Riqui, tucui runacunaman shuj cumbidaita cachashca, paicunaman alicai rigra chutashca can, pai nin: Arrepentirichi, cangunata chasquisha.\n\n34 Ari, pai nin: Ñucapaman shamui micunguichi causai yuramanda fucushcata; ari, micuichi, ufiachipash tandamanda causana yacumandapash librepacha;\n\n35 Ari, ñucapaman shamui ali ruraicunapaj ruraicunata mirachi, na cuchushpa ninaman na shitai tucungui—\n\n36 Riqui, punlla ñalla caipi imaura pipash na ali fucushcata cujpi, nacashpa pipash na ali ruraicunata rurajpi, charinga imamanda caparingapa, llaquiyangapapash.\n\n37 Oh na ali rurajcuna; canguna cai pachapaj yanga cuzascunapi yapa jariyashcacuna, canguna villashcacuna ali rurai ñangunata yachanchimi nishpa shina cashpapash chingarishpa rishcanguichi, michijta na charij llamagushna, masqui shuj michij cayashca cajpipash, cayajunra, ashtahuangari paipaj shimita na uyangapa munanguichi!\n\n38 Riqui, cangunaman nini, ali michijca cayanmi; ari, paipaj shutipipacha cayan, caica Cristopaj shuti can; ali michijpaj shimita na uyangapa munashpaca, shutita imapi cayashca canguichi, riqui, ali michijpaj llamacuna na canguichichu.\n\n39 Cunan ali michijpaj llamacuna na cashpaca; maijan ataju llamamandata canguichi? Riqui, cangunaman nini, cangunapaj michijca aya can, paipaj ataju llamacuna canguichi; cunan, pita caita neganguichi? Riqui, cangunaman nini, pipash negashpaca caica shuj llulla can, ayapaj huahuapash.\n\n40 Cangunaman nini imapash alica Diospamanda shamun, imapash na alica ayamanda shamun.\n\n41 Chaimanda, shuj runa ali ruraicunata rurashpa, ali michijpaj shimita uyashpa, paita catin; ashtahuangari pipash na ali ruraicunata rurashpa, ayapaj huahuaman tigran, paipaj shimita uyan, paita catin.\n\n42 Pipash caita rurashpa paipaj pagota chasquinga; chaimanda, paipaj pago huañuita chasquinga, cuzascuna ali ruraicunapaj cajcuna, tucui ali ruraicunaman huañushca cashpa.\n\n43 Cunan, ñuca huauquicuna, ñucata uyachun munani, ñuca almapaj shinllicaihuan parlashcani; riqui, ñuca cangunaman punchalla na pandanata parlashcani chaimanda na pandai ushanguichichu, nacashpa Diospaj rurachunbacha saquishcacunamanda.\n\n44 Cayacachashca cani cashna laya parlangapa, Diospaj achil ordenmanda, imami Cristo Jesúspi can; ari, ñuca cani mandashca cai llactapuracunaman shayarishpa testificachun cuzascunata imata ñucanchi taitacuna parlashca can shamuna cuzascunamanda.\n\n45 Cai na tucuilla canllu. Yanguichichu cai cuzascunata ñucallata yachajta? Riqui, ñuca testificani cangunaman ñuca yachanita cai cuzascuna imamanda ñuca parlashcani ciertopachacunami. Imashnata ñuca ciertopacha cajta yachajta yanguichi?\n\n46 Riqui, cangunaman nini Diospaj Espíritu Santomi yachachihuashca. Riqui, ayunashcani tauca punllacuna achil mañashcanipash ñucamandallata cai cuzascunata yachangapa. Cunan ñucallata yachanipacha caicuna ciertopacha can; Apunchij Dios caicunata ricuchihuashca paipaj Espíritu Santohuan; caimi can achil ricuicunapaj espíritu maijan ñucapi can.\n\n47 Ashtahuanbash, cangunaman nini shina ñucaman achil ricuchishca, ñucanchi taitacuna parlashca shimicuna ciertopacha can, achil villachinapaj espíritumanda laya imami ñucapi can, maijan can Diospaj Espíritu ricuchinamandapash.\n\n48 Cangunaman nini, ñucallata yachani ashtahuanbash cangunaman nisha, ima shamunamanda, ciertopacha can; cangunaman nini, ñuca yachani Jesucristo shamunga, ari, Churi, Taitapaj Shujlla Churi, ninan juyaihuan junda, llaquihuanbash, ciertohuanbash. Riqui, paimi shamunga cai pachapaj juchacunata quichungapa, ari, shujllangaman runacunapaj juchacunata paipaj shutipi shinllipacha crijcunapata.\n\n49 Cunan cangunaman nini cai ordenpi cayacachashca cani, ari, ñuca juyashca huauquicunaman yachachingapa, ari, shujllangaman pi cai alpapi causajcunaman; ari, tucuicunaman yachachingapa, rucucunaman viñaj huambracunamanbash, esclavocunaman librecunamanbash; ari, cangunaman nini rucucunaman, huaquin huatacunata ña causashcacunaman, viñaj miraicunamanbash; ari, paicunata yachachingapa arrepentirinapacha cajta, cutin nacirinapash.\n\n50 Ari, shina Espíritu nin: Arrepentirichi, tucui alpa tucurinacunapi cajcuna, jahua pachapaj reino ñami caipi, ari, Diospaj Churi paipaj punchapambapi shamunga, paipaj jatun ushaipi, mandana ushaipi, ushaipi, dominiopipash. Ari, ñuca juyashca huauquicuna, cangunaman nini, Espíritu nin: Riqui, tucui cai pachapaj Jatun mandajpaj punchapamba caita; jahua pachapaj Jatun Mandajpatapash ñapacha punchayachinga tucui runacunapaj huahuacunaman.\n\n51 Espíritu nihuanbashmi, ari, ninan shimi caparihuanbashmi, nishpa: Ri cai llactapuracunaman ni—Arrepentirichi, na arrepentirishpaca nimamanda jahua pachapaj reinota chasquinguichi.\n\n52 Cutin cangunaman nini, Espíritu nin: Riqui, jachaca quiru sapipi churashca can; chaimanda shujllangaman quirucuna na ali fucushcata cujcuna cuchushpa ninaman shitashca canga, ari, shuj ninaman imami na tucurij, shuj huañushpa rupajuj ninashna laya. Riqui, yarichi, Achilmi parlashca can.\n\n53 Cunan ñuca juyashca huauquicuna, cangunaman nini, cai nishcacunata shinlliyai ushanguichicha; ari, cai cuzascunata shitanguichicha, cangunapaj chaquicunahuan sarushpa yalinguichicha Israelpaj Achilta; ari, jariyaihuan cangunapaj shungucunata punguichi ushanguichichu; ari, catinguichiracha valishca churajunata churajushpa cangunapaj shungucunapi cai pachapaj yanga cuzascunata churashpa, cangunapaj charijyaicunapi?\n\n54 Ari, catinguichiracha shujcunata yali ashtahuan alicunami canchi yashpa; ari, catinguichiracha cangunapaj huauquicunata na ricunayachishpa catishpa, picunami humillarin, purin Diospaj achil ordenda catishpa, maipicashpapash cai iglesiaman apamushca cashcamanda, achilyachishca cashpa Achil Espírituhuan, arrepentiringapa munai ruranacunata ruran—\n\n55 Ari, catinguichiracha huajchacunaman huashacunata tigrachishpa, minishtijcunata, cangunapaj minishtirishcapachacunata na nishpa?\n\n56 Tucuchingapa, tucuicuna na ali ruraicunapi catingapa munajcuna, ninimi caicunami cuchushpa ninaman shitai tucushca canga, paicuna arrepentirishpalla na.\n\n57 Cunan cangunaman nini, tucuicuna ali michijta catingapa munashcacuna, na ali rurajcunapamanda llujshimuichi, shicanyarichi, paicunapaj mapa cuzascunata ama tacarichichu; riqui, paicunapaj shuticuna fichashca canga, na ali rurajcunapaj shuticuna na yupashca cangachu alita rurajcunapaj shuticunahuan, Diospaj shimi pactachishca canga, shina nin: Na alita rurajcunapaj shuticuna na chapuringachu ñuca llactapuracunapaj shuticunahuan;\n\n58 Alita rurajcunapaj shuticuna causai quilcashca fangapi quilcashca canga, paicunaman ñuca carasha chasquinata ñuca ali lado maquiman. Cunan, ñuca huauquicuna, ima ningapa charinguichi caipaj contra? Ñuca nini cangunata imashpapash canguna caipaj contra parlashpaca, na imapash cangachu, Diospaj shimica pactashcapacha canga.\n\n59 Ima michijta tian cangunapi tauca llamacunata charishpa na ali ricun, lobocuna yaicushpa paipaj ataju llamacunata micuchun? Riqui, shuj lobo paipaj ataju llamacunaman yaicujpi nacha llujchin? Ari, tucurinapi, tucuchita ushashpaca, rurangami.\n\n60 Cunan cangunaman nini ali michijca cayajun; canguna paipaj shimita uyajpica paipaj ataju llamacunaman pushanga, canguna paipaj llamacuna canguichi; pai cangunaman mandan millai lobo ama cangunapi yaicuchun saquichun, ama tucuchi tucunguichi.\n\n61 Cunan ñuca, Alma, mandani paipaj shimi rimaipi pimi ñucata mandashca, cai shimicunata ruraichipacha imata cangunaman parlashcani.\n\n62 Ñuca parlani rurachunbacha saquishcacuna mandashca layapi canguna iglesiata catijcunata; maijan iglesiata na catijcunaman ñuca parlani cumbidai layapi, nishpa: Shamuichi arrepentimientopaj bautizarichi, cangunapash micunguichi causana quirumanda fucushcata.\n\n", "alma 6": "[center][font_size=26]6 Capítulo[/font_size][/center]\n\n[i]Zarahemlapi iglesiata jucha illa tucuchun, ali catichun saquin—Alma Gedeónpaman rin yachachingapa. Nara 83 C.Ñ.[/i]\n\n1 Cunan yalishca jipa Alma iglesia llactapuracunaman parlaita tucuchishpa jipa, maijan Zarahemla llactapi shayachishca carca, pai sacerdotecuna, éldercunata ordenan, paipaj maquicunata umapi churashpa Diospaj ordenmanda, iglesiata ñaupachichun, ricuchun.\n\n2 Yalishca jipa maijanbash iglesiata na catij cashpa, picuna arrepentirijpi paicunapaj juchacunamanda arrepentimientopa bautizarirca, iglesiapipash chasquishca carca.\n\n3 Yalishca jipapash maijanbash iglesiata catij cashpa picuna na arrepentirirca paicunapaj na ali ruraicunamanda, Diospaj ñaupapi na humillarircapash—Ñuca ningapa munani maijan paicunapaj shungucunapi jariyaihuan vichai alsarirca—caicuna na chasqui tucushca carca, paicunapaj shuticunapash anchuchishca carca, chaimanda paicunapaj shuticuna na yupashca carca ali rurajcunahuan.\n\n4 Shina paicuna shayachishpa callarirca iglesiapaj orden ali catichun Zarahemla llactapi.\n\n5 Cunan ñuca munani canguna yuyaipi chasquichun Diospaj shimica tucui chasquina carca, pimanbash na nishca carcachu privilegiota paipuracuna tandanajuchun Diospaj shimita uyangapa.\n\n6 Shina cajpipash Diospaj huahuacunata catilla tandanajui ushachun mandashca carca, ayunopi quimirichun, ninan achil mañaipi almacunapaj ali cachun maijan Diosta na rijsicunapaj.\n\n7 Cunan yalishca jipa imaura Alma cai regulacióngunata rurashca cashpa paicunata saquishpa rirca, ari, iglesiamanda maijan Zarahemla llactapi carca, indi llujshij lado Sidón jatun yacuman rirca, Gedeón pugru pambaman, maipi shuj llactata huasichishca carca, maijan Gedeón shutichishca carca, shutichishca cashpa runamanda pitami Nehor huañuchirca espadahuan.\n\n8 Alma rirca Diospaj shimita villachi callarirca iglesiaman maijan Gedeón pugru pambapi shayachishca carca, achil ricuchimanda ciertopacha shimimanda, imata paipaj taitacuna parlashca carca, achil villachinapaj espíritumanda imami paihuan carca, Jesucristopaj testimoniomanda, Diospaj Churi, pimi shamunga paipaj llactapuracunata jatun causachingapa paicunapaj juchacunamanda, achil ordenhuan maijanhuan pai cayashca carca. Shina quilcashca can. Shinacapashcachun.\n\n", "alma 7": "Almapaj shimicuna imata Gedeón llactapuracunaman cushca carca, paipacha tandachishpa quilcashcacunamanda.\n\n7 capítulopi.\n\n[center][font_size=26]7 Capítulo[/font_size][/center]\n\n[i]Cristo Maríamanda naciringa—Pai cacharichinga huañuipaj huatanacunamanda, paipilla chasquinga paipaj llactapuracunapaj juchacunata—Maijan arrepentirijcuna, bautizarijpi, rurachunbacha saquishcacunata alichijpi mana tucurina causaita charinga—Mapalla Diospaj reinota na chasqui ushan—Humildad, fe, shuyai, caridadpash minishtirishcacuna can. Nara 83 C.Ñ.[/i]\n\n1 Riqui ñuca juyashca huauquicuna, shina ricuimanda cangunapaman shamuchun saquihuashcanguichi, chaimanda ñuca shimirimaipi parlangapa munani; ari, ñuca shimihuanllata, shina ricuimanda cunan cunan cangunaman parlajuni cai shimicunata ñuca shimihuan, ricushpa chasquichina jatun tiarinaman chaimanlla tucuilla jarcarishca cashcani, tauca ruranacunata charishcani chaimanda cangunata na ricuj shamui ushashcani.\n\n2 Cunanbash na shamui ushaimanllu carcani, ricushpa chasquichina jatun tiarinata shujman na cushca cashpaca, ñuca pushtupi mandachun; Apunchij ashtaca alicaipi saquihuashca cangunpaman shamuchun.\n\n3 Riqui, ñuca shamushcani ninan shuyaicunata charishpa, ashtaca munaihuan cangunata tupangapa Diospaj ñaupapi humillarishca cashcata, paipaj ninan juyaita mañashpa catishca cashcatapash, cangunata tupangapa paipaj ñaupapi culpa illacuna cajta, cangunata tupangapa ama llaquinayai caipi cashcata imapi cangunapa huauquicuna Zarahemlapi carca.\n\n4 Ashtahuangari Diospaj shuti achilyachishca cachun, imashpa pai yachachihuashca, ari, ninan jatun rijsinapaj cushijuita cuhuashca, imashna paicuna cutin shayarishcacuna can paipaj ali rurai ñanbi.\n\n5 Ñuca crini, Diospaj Espíritumanda imami ñucapi can, charishcanipash cangunamanda cushijuita; shina cajpipash na munanichu cangunamanda cushijui shamuchun ashtaca llaquicunamanda, llaquirinacunamandapash imacuna ñuca charishcani Zarahemlapi huauquicunamanda, riqui, paicunamanda ñuca cushijui shamurca ashtaca llaquicuna, llaquirinacunapash yalishca jipa.\n\n6 Ashtahuangari riqui, ñuca crini canguna na canguichichu ashtacapacha na crishpa caipi imashna cangunapa huauquicuna carca; ñuca crini cangunapaj shungucunapi jariyaihuan na vichai alsarishca cajta; ari, ñuca crini cangunapaj shungucunata charijyanacunapi, cai pachapaj yanga cuzascunapi na churashcata; ari, ñuca crini canguna yanga dioscunata na adorajta, ashtahuangari ciertopacha, causaj Diosta adoranajujta, mana tucurina fehuan cangunapa juchacunata anchuchichun mascanajujtapash, imami shamuna can.\n\n7 Riqui, cangunaman nini shamuna tauca cuzascuna tian; riqui, shujlla tian tucuimanda ashtahuan yali minishtirishca—riqui, punlla na carupi canllu Jatun Causachij causanga shamungapash paipaj llactapuracunapi.\n\n8 Riqui, na ninichu pai shamunga imaura causajushpa paipaj huañuna tabernáculopi; riqui, Espíritu caica cashna canata na nihuanllu. Cunan caimanda na yachanichu; ashtahuangari caitaca yachanimi, Apunchij Dios ushaita charin tucui cuzascunata rurangapa imashina paipaj shimi nishcashna.\n\n9 Ashtahuangari riqui, Espíritu caita nihuashca, nichun: Yachachi cai llactapuracunaman, nishpa—Arrepentirichi, Apunchijpaj ñanda alichi, paipaj chaquiñangunapi purichi, maijancuna derecho can; riqui, jahua pachapaj reino ñalla caipi can, Diospaj Churi cai alpa jahuaman shamun.\n\n10 Riqui, Maríamanda nacirimunga, Jerusalénpi ñucanchi punda taitacunapaj alpapi, jarihuan na tacarishca cuitsagu cashpa, juyailla ajllashca vasopash, pimi llandu tucunga vijsayu tucungapash Espíritu Santopaj ushaihuan, shuj churita charinga, ari, Diospaj Churita.\n\n11 Pai ringa nanaicunata yalishpa, llaquicunatapash tucui laya tentacióncunatapash; caica shimi nishca pactachun maijan pai nirca paipaj jahuapi japinata llactapuracunapaj nanaicunata, unguicunatapash.\n\n12 Paipaj japingapash huañuita, cacharichingapa huañuipaj huatashcacunata imacuna paipaj llactapuracunata charinajun; paicunapaj unguicunatapash japinga, paipaj shungu llaquinahuan jundachishca cachun, aichapi caimanda, aichapi caimanda yachachun imashna ayudanata paipaj llactapuracunata, paicunapaj unguicunamanda.\n\n13 Cunan Espíritu tucui cuzascunata yachan; shina cashpapash Diospaj Churi aicha caimanda llaqui yalinga, paipaj llactapuracunapaj juchacunata paipaj jahuapi japingapa, fichangapa paicunapaj na alita rurashcacunata paipaj cacharichina ushaimanda, cunan riqui, caimi testimonio can imami ñucapi can.\n\n14 Cunan cangunaman nini arrepentirina canguichi, cutin nacirina canguichi; Espíritu nin, cutin na nacirijpica jahua pachapaj reinota na chasquinguichichu; chaimanda shamuichi, bautizarichi arrepentimientopa, cangunapaj juchacunamanda tajshashca cachun, Diospaj Llamagupi feta chari ushachun, pimi cai pachapaj juchacunata anchuchin, pimi tucui ushaita charin quishpichingapa, tucui na ali ruraicunatapash maillangapa.\n\n15 Ari, cangunata nini shamuichi, ama manllaichi, tucui juchacunata saquichi, chaicuna cangunata urmachinalla, imami tucuchingacaman huatashca charinajun, ari, shamuichi, ñaupaichi cangunapaj Diosman ricuchichi arrepentiringapa munaita cangunapa juchacunamanda paihuan shuj convenioman yaicuichipash rurachunbacha saquishcacunata alichingapa, cai punlla paiman testificaichi bautismo yacucunaman rishpa.\n\n16 Maijanbash caita rurashpa, alichishpa Diospaj rurachunbacha saquishcacunata cunanmanda chaiman, yaringa ima nijta, ari, yaringa ima nishcata, pai charinga mana tucurina causaita, Achil Espíritupaj testimoniomanda, imami ñucapi testifican.\n\n17 Cunan ñuca juyashca huauquicuna, cringuichichu cai cuzascunata? Riqui, cangunaman nini, ari, canguna caicunata crijta yachani; imashna yachani caicunata crijta Espíritupaj ricuchimuimanda canmi imami ñucapi can. Cunan imashpa fe shinlli can caicunapi, ari, caicunata imata parlashcani, ñuca cushijui jatun can.\n\n18 Imashna nishcani callarimanda, ashtacata munashcani canguna ama llaquinayai caipi cachun cangunapaj huauquicunashna, tupashcanimi ñuca munashcacuna rurashca cashca.\n\n19 Ñuca yashpa ricuni ali rurai chaquiñangunapi cajta; ñuca yashpa ricuni chaquiñanbi cajta maijan Diospaj reinoman pushan; ari, ñuca yashpa ricuni canguna paipaj chaquiñangunata derecho ruranajujta.\n\n20 Ñuca yashpa ricuni cangunaman yachachishcani, paipaj shimipaj testimoniohuan, pai na puri ushan pandashca chaquiñangunapi; ima nishcamandapash na shuj ladoman rin; paipi llandupash na tianllu ali ladomanda lluqui ladoman tigraringapa, nacashpa ima alimanda na aliman; chaimanda, paipaj ñanga muyujunlla mana tucurin.\n\n21 Pai na causanllu mapa huasicunapi; mapallapash nima mapa cuzaspash Diospaj reinopi na chasquishca cangachu; chaimanda cangunaman nini punlla shamunga, ari, chai tucuri punllapi canga, maijan mapa cashpa paipaj mapapillata canga.\n\n22 Cunan ñuca juyashca huauquicuna, ñuca cangunaman cai cuzascunata nishcani ñuca cangunapi rijchachingapa Diosman shuj rurana sentidota, paipaj ñaupapi culpa illa purichun, Diospaj achil ordenda catishpa purichun, imaman chasquishcacuna cashcanguichi.\n\n23 Cunan ñuca munaiman humildecuna cachun, sumisocuna dócilcunapash; yachachinallacuna cachun; paciencia longanimidadpash junda; tucui cuzascunapi moderadocuna cachun; Diospaj rurachunbacha saquishcacunata utsia alichijcuna tucui punllacunapi; mañashpa ima minishtishca cuzascunata, ishcandi espiritual temporaltapash; punllan punllan Diosta pagui nishpa ima cuzascunata chasquishcamanda.\n\n24 Ricuichi canguna feta charichi, shuyaita caridadtapash, shina canguna punllan punllan ali ruraicunapi jundanguichi.\n\n25 Apunchij cangunata achilyachichun, cangunapaj churajunacunata mapa illa alichichun, tucuripi Abrahamhuan, Isaac-huan, Jacobhuan tiaringapa apai tucushca canguichi, achil achil villachijcuna picuna tiashca cai pacha callarimanda, cangunapaj churajunacuna mapa illata charishpa imashna paicuna churajunacuna mapa illa can, jahua pachapaj reinopi cutinga na llujshingapa.\n\n26 Cunan ñuca juyashca huauquicuna, cangunaman cai shimicunata parlashcani Espírituhuan ima ñucapi testifican; ñuca alma ninanda cushijun, imashpa utsia ricuriashpapash ñuca shimicunata cushcamanda.\n\n27 Cunan, Diospaj sumaj causai cangunapi cachun, cangunapaj huasicunapi alpacunapipash, cangunapaj ataju llamacunapipash, huagracunapipash, canguna tucui charishcacunapipash, cangunapaj huarmicunapi, cangunapaj huahuacunapi, cangunapaj femanda ali ruraicunamandapash, cunan punllamanda na tucurinacaman. Shina ñuca parlashcani. Shinacapashcachun.\n\n", "alma 8": "[center][font_size=26]8 Capítulo[/font_size][/center]\n\n[i]Alma Melekpi yachachin bautizanbash—Ammoníahpi na chasquin llujshishpa rinbash—Shuj ángel mandan tigrachun arrepentimientota caparishpa yachachichunbash llactapuracunaman—Amulekhuan chasqui tucushca can, ishcandi Ammoníahpi yachachin. Nara 82 C.Ñ.[/i]\n\n1 Cunan yalishca jipa Alma Gedeón alpamanda tigramurca, yachachishca jipa Gedeón llactapuracunaman tauca na quilcai ushanata cuzascunata, iglesiapaj ordenda shayachishca cashpa, Zarahemla alpapi punda rurashcashna, ari, pai tigrarca paipaj propio huasi Zarahemlaman samangapa rurashcacunamanda imacunata rurashca carca.\n\n2 Shina tucurirca iscun huata ricushpa chasquichijcunapaj reinado Nefipaj llactapuracunapa jahuapi.\n\n3 Yalishca jipa Nefipaj llactapuracunata chunga huata ricushpa chasquichijcunapaj reinado callaripi, Alma chaimanda llujshirca Melekpaj alpaman rirca, Sidón jatun yacupaj indi huashajuj ladoman, jichushca pamba manñaman indi huashajuj ladoman.\n\n4 Melekpaj alpapi llactapuracunaman yachachi callarirca Diospaj achil ordenmanda, caihuan cayai tucushca caimanda; tucui Melekpaj alpacunapi llactapuracunata yachachi callarirca.\n\n5 Yalishca jipa llactapuracuna paipaman shamurca tucui alpacunapaj manñacunamanda maijan jichushca pamba ladopi carca. Paicuna tucui alpacunapi bautizarishca carca.\n\n6 Shina paipaj ruraita Melekpi tucuchishca cashpa pai chaimanda llujshirca, quimsa punllacunata purirca Melekpaj alpamanda vichaiman; pai shuj llactaman shamurca maijan Ammoníah shutichishca carca.\n\n7 Cunan Nefipaj llactapuracunapaj costumbre carca shutichina paicunapaj alpacunata, llactacunata, uchilla llactacunata, ari, tucui uchilla llactacunatapash, maijan callari mishashcapaj shutihuan; shina cai Ammoníahpaj alpahuan carca.\n\n8 Yalishca jipa imaura Alma Ammoníahpaj llactaman chayamushpaca paicunaman Diospaj shimita yachachi callarirca.\n\n9 Cunan Satanás Ammoníah llactapi causajcunapaj shungucunata ninandapacha mishashca carca; chaimanda Almapaj shimicunata na uyangapa munarca.\n\n10 Shina cajpipash Alma espíritupi ninanda trabajarca, Diosta ninanda mañashpa ninan achil mañaipi, paipaj espírituta jichachun llactapuracunaman picuna llactapi carca; paicuna arrepentimientopa pai bautizachun saquichunbash.\n\n11 Shina cajpipash, paicunapaj shungucunata shinlliyachirca, nishpa: Riqui, ñucanchi yachanchimi quiquin Alma cajta; yachanchipash sumo sacerdote cajta iglesiapaj imata shayachishcangui alpapaj tauca pushtucunapi, quiquinba punda ruraimanda; ñucanchi na quiquinba iglesiapaj canchichu, ñucanchi shinapacha juizu illa punda ruraicunapi na crinchipashchu.\n\n12 Cunan ñucanchi yachanchi quiquinba iglesiapaj na caimanda yachanchimi ñucanchi jahuapi nima ushaita na charinguichu; Nefíahman ricushpa chasquichina jatun tiarinata cushcangui; chaimanda quiquinga ricushpa chasquichijcunapaj yalishca mandaj ñucanchipa na canguichu.\n\n13 Cunan imaura llactapuracuna caita nijpica, tucui paipaj shimicunata shinlliyajpi, paita plitujpi, paita tʼucajpi, paicunapaj llactamanda shitajpi, chaimanda llujshirca rircapash llactaman maijan Aarón shutichishca carca.\n\n14 Yalishca jipa pai chaiman rijujpi, llaquirinahuan llashachishca cashpa, ashtaca llaquicunata yalijushpa almapaj llaquicunatapash, Ammoníah llactapi causajcunapaj na ali ruraicunamanda, cai yalishca carca Alma llaquirinahuan llashachishca cajpi, riqui Apunchijpaj shuj ángel ricurimurca, nishpa:\n\n15 Achilyachishca cangui, Alma; chaimanda, quiquinba umata vichai alsai cushijuipash, ashtacata charingui imamanda cushijungapa; fiel cashcangui Diospaj rurachunbacha saquishcacunata alichingapa paimanda callari villaita chasquishca punllamanda. Riqui, ñuca cani pimi canman villarcani.\n\n16 Riqui, cachamushca cani mandangapa Ammoníah llactaman tigrachun, llactapi causajcunaman cutin yachachichun; ari, paicunaman yachachi. Ari, paicunaman ni, paicuna na arrepentirijpica Apunchij Dios paicunata tucuchingami.\n\n17 Riqui, paicuna cunanllata quiquinba llactapuracunapaj libertadta tucuchingapa mascanajun, (imashpa Apunchijca shina nin) caicuna catichun saquishcacunapaj contra can, ricushpa chasquichinacunapapash, rurachunbacha saquishcacunapapash imata pai paipaj llactapuracunaman cushca can.\n\n18 Cunan yalishca jipa Alma chasquishca jipa paipaj villaita Apunchijpaj ángelmanda ñapash Ammoníah alpaman tigrarca. Llactaman yaicurca cutishuj ñanda, ari, Ammoníah llactapaj urai ladopi caj ñanda.\n\n19 Llactaman yaicushpa yarjachirca, shuj runata nirca: Carai ushanguichu ima micunatapash Diospaj shuj humilde sirvijman?\n\n20 Runaca paita nirca: Ñuca cani shuj Nefita, yachanipash quiquinga Diospaj shuj santo achil villachij cangui, quiquin cangui chai runa pimanda shuj ángel achil muscuipi nihuarca: Quiquin chasquingui. Chaimanda, ñucahuan jacu ñuca huasiman ñuca micunamanda quiquinman carasha; ñuca yachani quiquin canguimi shuj achilyachishca ñucapa ñuca huasipapash.\n\n21 Yalishca jipa runaca paipaj huasipi paita chasquirca; runapaj shuti Amulek carca; pai tandata aichatapash apamurca Almapaj ñaupapi churarcapash.\n\n22 Yalishca jipa Alma tandata micurca, ali saquirircapash; pai Amulekta achilyachirca paipaj huasitapash, pai Diosta pagui nirca.\n\n23 Pai micushca jipa ali saquirishpa Amulekta nirca: Ñuca Alma cani, tucui cai alpapa Diospaj iglesiapaj sumo sacerdote cani.\n\n24 Riqui, ñuca cayai tucushca cani Diospaj shimita yachachingapa tucui cai llactapuracunaman, achil ricuchinapaj espírituhuan achil villachinahuanbash; ñuca cai alpapi carcani paicuna ñucata na chasquigapa munarca, ashtahuangari llujchishpa cachahuarca ña ñuca cai alpata huashata tigrachigrijurcani na tucurinacaman.\n\n25 Ashtahuangari riqui, mandahuashca cutin tigramuchun cai llactapuracunaman achil villachichun, ari, testificachun paicunapaj contra paicunapaj na ali ruraicunamanda.\n\n26 Cunan, Amulek, ñucaman micuchishcamanda mingachishcamandapash, quiquin achilyachishca cangui; ñuca yarjai carcani, imashpa ñuca tauca punllacunata ayunashcamanda.\n\n27 Alma Amulekhuan tauca punllacunata mingarirca llactapuracunaman nara yachachi callarishpa.\n\n28 Yalishca jipa llactapuracuna paicunapaj na ali ruraicunapi ashtahuan mirarca.\n\n29 Shimi shamurca Almapaman, nishpa: Ri; Amulek ñuca sirvijtapash ni, llujshi cai llactapuracunaman achil villachipash, nishpa—Arrepentirichi, Apunchijca shina nin, na arrepentirijpica cai llactapuracunata ñuca fiñaipi ricuj shamushami; ari, ñuca ninan fiñaita na tucuchishachu.\n\n30 Alma llujshirca, Amulekpash llactapuracunaman, paicunaman Diospaj shimicunata villangapa; paicuna Espíritu Santo jundacuna carca.\n\n31 Paicuna chasquishca carca ushaita, chashna alpa ucu prezuna ucupi na vichai usharca; pi runapash paicunata huañuchitapash na usharcachu; shina cajpipash paicunapaj ushaita na churarca imaura huatanacunahuan huatashca cárcelpipash shitai tucushcacuna cangacaman. Cunan, cai rurashca carca Apunchij paipaj ushaita paicunapi ricuchichun.\n\n32 Yalishca jipa paicuna llujshishpa yachachi callarirca achil villachitapash llactapuracunaman, espírituhuan ushaihuanbash imata paicunaman Apunchij cushca carca.\n\n", "alma 9": "Almapaj shimicuna, Amulekpaj shimicunapash, imata llactapuracunaman villashca carca picuna Ammoníah alpapi carca. Cárcelpi shitashcapash, cacharichishca juyailla ruraita ricuchij Diospaj ushaihuan imami paicunapi carca, imashna Almapaj tandachishca quilcashcamanda.\n\n9 capítulomanda 14 capítulocaman charin.\n\n[center][font_size=26]9 Capítulo[/font_size][/center]\n\n[i]Alma Ammoníahpaj llactapuracunata arrepentirichun mandan—Apunchij Lamanitacunata tucuri punllacunapi llaquij canga—Nefitacuna michata saquijpica tucuchishca canga Lamanitacunahuan—Diospaj Churi ñalla shamunga—Pai jatun causachinga maijan arrepentirijcunata, bautizarishcacunatapash, paipaj shutipi feta charijcunatapash. Nara 82 C.Ñ.[/i]\n\n1 Cutin, ñuca, Alma, Diospaj mandashca caimanda Amulekta japishpa, richun yachachingapapash cutin cai llactapuracunata, nacashpa llactapuracunata picuna Ammoníah llactapi causajcunata, yalishca jipa paicunata yachachi callarircani, paicuna ñucahuan fiñai callarirca, nishpa:\n\n2 Pita cangui? Ñucanchi cringa yanguichu shuj runapaj testimoniota, masqui ñucanchiman cai alpa tucurigrin nishpa yachachijpipash?\n\n3 Cutin paicuna shimicunata na yuyaipi chasquirca imata paicuna parlashcata; imashpa paicuna na yacharcachu cai alpa tucurinata.\n\n4 Paicuna nircapash: Ñucanchi na crishunllu quiquinba shimicunata quiquin achil villachijpipash cai jatun llacta shuj punllapi tucuchishca canata.\n\n5 Cunan paicuna na yacharca Dios cashna juyaillapacha ruraicunata rurai ushajta, paicuna shuj shinlli shinlliyashcacuna carca shuj na cazuj llactapuracunapash.\n\n6 Paicuna nirca: Pita Dios can, ashtahuan autoridadta na cachamungapa cai llactapuracunamanda shuj runamanlla, paicunaman cashna jatun juyaillapash cuzascunapaj ciertota villachun?\n\n7 Paicuna ñaupaman rirca paicunapaj maquicunata ñuca jahuapi churangapa; ashtahuangari riqui, na rurarcachu. Ñuca paicunaman villangapa manllai illa carcani, ari, paicunaman manllai illa testificarcani, nishpa:\n\n8 Riqui, Oh can na ali, huagli mirai, imashna cungashcanguichi cangunapaj punda taitacunapaj ruraicunata; ari, imashna ñapash cungashcanguichi Diospaj rurachunbacha saquishcacunata.\n\n9 Nachu yaringui ñucanchi taita, Lehi, Jerusalénmanda Diospaj maquihuan pushamushca carca? Nachu yaringuichi pai aparca tucuita jichushca pambata?\n\n10 Cungashcanguichu ñapash mashna viaje pai cacharichirca ñucanchi taitacunata paicunapaj na ricunayachijcunapaj maquicunamanda, tucuchinacunamandapash alchishpa charirca, paicunapaj propio huauquicunapaj maquicunamandapash?\n\n11 Ari, paipaj pihuanbash na pactai ushaimanda, paipaj alicaimandapash, ñucanchipaman paipaj longanimidadtapash na cajpica, ñucanchi maimanda alpa jahuamanda huañuchishca canchiman carca pundallata nara cai punlla cajllapita, shuj na tucurina charij canata cushca canchiman carca llaquinayai manllanayaipash.\n\n12 Riqui, cunan cangunaman nini pai cangunata arrepentirichun mandan; na arrepentirijpica, nimamanda Diospaj reinota na chasqui ushanguichichu. Ashtahuangari riqui, cai na tucuillachu—pai mandashca can canguna arrepentirichun, nacashpaca tucuillapacha tucurishca canguichiman cai alpa jahuallamanda; ari, pai ricuj shamunga cangunata paipaj fiñaipi, paipaj ninan fiñaita na shujman tigrachingachu.\n\n13 Riqui, nachu yaringuichi shimicunata imata pai parlarca Lehiman, nishpa: Imashna canguna ñuca rurachunbacha saquishcacunata alichishpaca, cangunacai pambapi ali miranguichi? Cutin nishca can: Imashna canguna ñuca rurachunbacha saquishcacunata na alichishpaca canguna Apunchijpaj ñaupamanda anchuchi tucushca canguichi.\n\n14 Cunan ñuca munani canguna yarichun, imashna Lamanitacunashna Diospaj rurachunbacha saquishcacunata na alichishca caimanda, Apunchijpaj ñaupamanda anchuchi tucushcacuna can. Cunan ñucanchi ricunchi Apunchijpaj shimi cai cuzaspi pactashca can, Lamanitacunapash paipaj ñaupamanda anchuchi tucushcacuna can, cai alpapi paicunapaj na alita rurashcacunapaj callarimanda.\n\n15 Shina cajpipash cangunaman nini, paicunaman ashtahuan tolerable canga cangunata yali ricushpa chasquichina punllapi, canguna cangunapaj juchacunapilla cajpica, ari, cangunata yali paicunata ashtahuanbash tolerable cai causaipi, canguna arrepentirishpalla, na.\n\n16 Tauca nishcapachacuna tian imata Lamanitacunaman cusha nishca; paicunapaj punda taitacunapaj yachachishcacunamanda paicunapaj na yachai canapi cashca; chaimanda Apunchij paicunata llaquij canga paicunapaj cai alpapi causaita mirachingapash.\n\n17 Shuj punlla paicuna apamushca canga paipaj achil shimita crichun, paicunapaj punda taitacunapaj yachachishcacuna huagli cajta yachachun; paicunamanda taucacuna quishpiringa, Apunchijca llaquij canga tucui picunata paipaj shutipi mañajpica.\n\n18 Ashtahuangari riqui, cangunata nini cangunapaj na ali ruraicunapi catijpica cangunapaj punllacuna cai alpapi na mirashca cangachu, Lamanitacuna cangunahuan macanajungapa shamunga; canguna na arrepentirijpica imaura na yachashca punllapi shamunga, ricuj shamushca canguichi tucui tucuchinahuan; cai canga imashna Apunchijpaj ninan fiñaihuan.\n\n19 Paica na saquingachu cangunapa na ali ruraicunapi causachun, paipaj llactapuracunata tucuchingapa. Cangunata nini, Na; pai ashtahuangari saquinga Lamanitacuna tucuchichun tucui paipaj llactapuracunata picuna Nefipaj llactapuracuna shutichishcacuna can, imashpapash paicunapaj juchacunapi urmajpica na alita ruraicunapipash, ashtaca michata chasquishca jipa shina ashtaca yachajuita Apunchij paicunapaj Dios paicunaman cushca cajpi;\n\n20 Ari, Apunchijpaj ninanda alicachishca llactapuracuna cashca jipa; ari, ashtahuan yalishpa alicachishca tucui shuj jatun llactacunamanda, reinocunamanda, shimirimaicunamanda, llactapuracunamandapash; paicunaman tucui cuzascunata yachaj chayachishca jipa, paicunapaj munaicunamanda, paicunapaj femanda, achil mañaicunamanda, ima cashca, ima can, ima shamunamandapash;\n\n21 Diospaj Espíritu ricuj shamushca cajpipash; ángelcunahuan parlashca cashpapash, Apunchijpaj shimirimaihuan parlashca cashpapash; achil villachinapaj espírituta charishpapash, achil ricuchinapaj espíritutapash, tauca dongunatapash, shimirimaihuan parlana don, yachachingapaj don, Espíritu Santopaj don, shuj shimirimaiman tigrachina donpash;\n\n22 Ari, Jerusalénpaj alpamanda Dios llujchimushca jipa, Apunchijpaj maquihuan; ninan yarjaimanda huacaichishca jipa, unguicunamanda, tucui laya paipura tandachishca nanaicunamanda; macanajuicunapi shinllicunaman tigrashca jipa, ama tucuchi tucushca cachun; cutin cutin huatai tucushcashnamanda cacharichishca jipa, alichishca alchishpa charishcapash cunangaman; ali mirashpa charijyangacaman tucui laya cuzascunapi—\n\n23 Cunan riqui cangunaman nini, cai llactapuracuna, maijanguna chasquishca cashpa tauca achil yachishcacunata Apunchijpaj maquimanda, na ali rurajpica michapa yachajuitapash contra imata paicuna charin, cangunaman nini cai cashna cajpica, paicuna na ali ruraipi urmajpica, Lamanitacunapa ashtahuan tolerable canga paicunata yali.\n\n24 Riqui, Apunchijpaj nishcapachacunata Lamanitacunaman cushca canga, ashtahuangari caicuna na cangunapa cangachu na ali rurajpica; nachu Apunchijca nishcapacha, shinllipacha mandashcapash, paita na cazujpica tucuillapacha tucuchishca canguichi cai alpa jahuamanda?\n\n25 Cunan cai cashna cajpi, canguna na tucuchishca cachun, Apunchij cachamushca can paipaj ángelta tauca llactapuracunanata ricuj shamuchun, paicuna llujshishpa paicunaman ninandapacha yachachichun cai llactapuracunata, nishpa: Arrepentirichi, jahua pachapaj reino ñalla caipi can;\n\n26 Cunanmanda na tauca punllacunapi Diospaj Churi paipaj punchapambapi shamunga; paipaj punchapamba Taitapaj Shujlla Churipaj punchapamba canga, ninan juyai junda, pacta, ciertopachapash, paciencia junda, llaquina, longanimidad, paipaj llactapuracunapaj caparicunata ñapash uyangapa paicunapaj achil mañaicunata tigrachingapa.\n\n27 Riqui, pai shamun jatun causachingapa maijangunata bautizarishca cajpi arrepentimientopa, paipaj shutipi femanda.\n\n28 Chaimanda, Apunchijpaj ñanda alichichi, punlla ñalla caipi can imaura tucui runacuna chasquinga paicunapaj carashcata imashna paicunapaj ruraicunamanda, imashna caicuna cashca cajpi—ali cashcajpica paicunapaj almacuna quishpirinata chasquinga, Jesucristopaj ushaihuan cacharinamandapash; paicuna na alicuna cashca cashpaca paicunapaj almacunapaj condenaciónda chasquinga, ayapaj ushaihuan huatai tucushcashnahuanbash.\n\n29 Cunan riqui, ángelpaj shimi cai can, caparijun llactapuracunata.\n\n30 Cunan, ñuca juyashca huauquicuna, ñuca huauquicuna caimanda, juyai tucushca cana canguichi, ali ruraicunata cuna carcanguichi imacuna ali can arrepentimientopa, cangunapaj shungucuna Diospaj shimipaj contra ninanda shinlliyashca caimanda, canguna shuj chingashca shuj urmashca llactapuracuna caimanda.\n\n31 Cunan yalishca jipa imaura ñuca, Alma, cai shimicunata parlashca cashpa, riqui, llactapuracuna ñucata fiñashca carca paicunata ñuca nimanda paicuna shuj shinlli shinlliyashcacuna cajta shuj na cazuj llactapuracunapash.\n\n32 Paicunata nishcamandapash chingashcacuna cajta urmashca llactapuracunapash ñucata fiñashca carca, paicunapaj maquicunata ñuca jahuapi churangapa munarca, cárcelman shitangapa.\n\n33 Ashtahuangari yalishca jipa cai viaje Apunchijca na saquircachu ñucata japishpa cárcelman shitahuachun.\n\n34 Yalishca jipa Amulek ñaupaman rishpa, paicunaman yachachi callarircapash. Cunan Amulekpaj shimicuna na tucuilla quilcashcachu, shina cashpapash paipaj huaquin shimicuna cai quilcashcapi quilcashca can.\n\n", "alma 10": "[center][font_size=26]10 Capítulo[/font_size][/center]\n\n[i]Lehi Manaséspaj cati aillu carca—Amulek villan ángel mandashcata pai Almata ricuchun—Ali rurajcunapaj achil mañaicuna llactapuracunata huacaichin—Na ali abogadocuna ricushpa chasquichijcunapash imamanda llactapuracunata tucuchinata churan. Nara 82 C.Ñ.[/i]\n\n1 Cunan caicuna can shimicuna imata Amulek llactapuracunaman yachachirca picuna Ammoníah alpapi carca, nishpa:\n\n2 Ñuca cani Amulek; Giddonapaj churi cani, pimi Ismaelpaj churi carca, pimi Aminadipaj cati aillu carca; cai Aminadillata carca pimi ima nijta villarca quilcashcacunata imacuna achil huasipaj pircapi carca, imami quilcashca carca Diospaj dedohuan.\n\n3 Aminadi Nefipaj cati aillu carca, pimi Lehipaj churi carca, pimi Jerusalénpaj alpamanda shamurca, pimi carca Manaséspaj cati aillu, pimi Josépaj churi carca pimi Egiptoman jatui tucushca carca paipaj huauquicunapaj maquicunahuan.\n\n4 Riqui, ñuca canipashmi ashalla ali cachishca runa tucui picunamanda ñucata rijsicunamanda; ari, riqui, ñuca charini tauca aillucunata rijsicunatapash, ñuca chari ushashcanipash ashtaca charijyaicunata shinlli na shaijushpa maquihuan trabajocunamanda.\n\n5 Shina cashpapash, tucui cai jipa, ñuca nimaura na ashtacata yachashcanichu Apunchijpaj ñangunamanda, paipaj na villashcacunata juyailla ushaipash. Ñuca nircani nimaura na ashtaca yachashcani cai cuzascunata; ashtahuangari, ñuca pandani, ñuca ricushcani ashtaca paipajna villashcacunata paipaj juyailla ushaitapash; ari, cai llactapuracunapaj causaicunata alchishpa charinapipash.\n\n6 Shina cajpipash, ñuca shunguta shinlliyachishcani, imashpa tauca viaje cayai tucurcani ñuca na uyarcani; chaimanda ñuca yacharcani cai cuzascunamanda, shina cashpapash na yachangapa munarcani; chaimanda ñuca rircani na cazuipi Diospaj contra, ñuca shungupaj na ali ruraipi, shina cunan cai canchis quillapaj chuscu punllacaman, cai can ricushpa chasquichijcunapaj reinado chunga huatapi.\n\n7 Ñuca rijujpi shuj ninan ladolla ailluta ricungapa, riqui Apunchijpaj shuj ángel ricurimuhuarca nircapash: Amulek, tigrai canbaj propio huasiman, Apunchijpaj shuj achil villachijta micuchingui; ari, shuj achil runa, pimi Diospaj shuj ajllashca runa; pai tauca punllacunata cai llactapuracunapaj juchacunamanda ayunashca, pai yarjachishca can, paita chasquingui quiquinba huasipi micuchingui, pai achilyachinga quiquinda quiquinba huasitapash; Apunchijpaj achilyachishca quiquinba jahuapi quiquinba huasipipash canga.\n\n8 Yalishca jipa ñuca ángelpaj shimita cazurcani, ñuca huasiman tigrarcanipash. Chaiman tigrajuijpica tuparcani runata pimanda ángel nihuarca: Chasquingui quiquinba huasipi—riqui cai carca chai runallata pimi parlajushcarca cangunaman Diospaj cuzascunamanda.\n\n9 Ángelca nihuarca pai can shuj achil runa; chaimanda ñuca yachani pai can shuj achil runa Diospaj shuj ángel nishca caimanda.\n\n10 Cutin, ñuca yachani cuzascuna imamanda pai testificashcata ciertopacha can; riqui cangunaman nini, imashna Apunchij causan, shina paipaj ángelta cachamurca cai cuzascunata ñucaman ricuchingapa; caita pai rurashca cai Alma ñuca huasipi causajujpi.\n\n11 Riqui, pai achil yachishca ñuca huasita, ñucatapash, ñuca huarmicunatapash, ñuca huahuacunatapash, ñuca taitatapash ñuca aillucunatapash; ari, shina tucui ñuca aillucunata achil yachirca, Apunchijpaj achilyachishca ñucanchi jahuapi carca imashna pai parlashca shimicunamanda.\n\n12 Cunan, imaura Amulek cai shimicunata parlajpi llactapuracunaca manllari callarirca, yachaimanda shuj ashtahuan tiajta ricushcata nij, pimi testificarca cuzascunamanda imamanda paicuna juchachishca carca, cuzascunamandapash ima shamuna carca, achil villachinapaj espíritumanda imami paicunapi carca.\n\n13 Shina cajpipash, paicunamanda huaquin tiarca picuna tapuchingapa munanajujcuna, paicunata pandachingapa munashca imata ruranahuan paicunapaj shimicunapi japingapa, paicunapaj contra testimoniota taringapa, paicunapaj ricushpa chasquichijcunaman cungapa paicuna ricushpa chasquichishca cachun catichunbacha saquishcacunahuan, huañuchishca cachun nacashpa cárcelman shitachun, na ali ruraicunamanda imata rurashcashna ricuri ushachun nacashpa paicunapaj contra testifican.\n\n14 Cunan cai runacuna picuna mascanajurca tucuchingapa, abogadocuna carca, picuna llactapuracunahuan ajllashpa churashca carca catichunbacha saquishcacunata ricushpa rurachichun paicunapaj imata rurangapa tandanajui punllacunapi, nacashpaca llactapuracunapaj na ali ruraicunapaj imata rurangapa tandanajuipi ricushpa chasquichijcunapaj ñaupapi.\n\n15 Cunan cai abogadocuna yachashca carca llactapuracunapaj tucui umachingapa ruranacunapi; cai carca paicuna alicuna cachun paicunapaj profesiónpi ali yachashcacuna.\n\n16 Yalishca jipa paicuna Amulekta tapuchi callarirca, shina paipaj shimicunapi pandachun nacashpaca pai parlashpa shuj shimicunata nichun.\n\n17 Cunan paicuna na yacharca Amulek yachai ushajta paicunapaj yuyaicunata. Ashtahuangari yalishca jipa imashna paita tapuchi callarirca, paicunapaj yuyaicunata pai yashpa ricurca, paicunata nirca: Oh can na ali huagli mirai, abogadocuna llullacunapash, ayapaj imapi shayachinacunata churanajunguichi; imashpa canguna tujllashpa japin laya Diospaj achilcunata trampapi urmachingapa ruranajunguichi.\n\n18 Imacunata ruranata yuyanajunguichi ali rurajcunapaj ñangunata huaglichingapa, Diospaj fiñaita cangunapaj umacunaman apamungapa, shina cai llactapuracunata tucuilla tucuchingacaman.\n\n19 Ari, ali Mosíah nirca, pimi ñucanchipaj tucuri jatun mandaj carca, imaura pai ña paipaj reinota cugrijushpa, piman cunata na charishpa, rurashpa cai llactapuracunata paicunapaj propio shimicunahuan mandashca cachun—ari, pai ali nirca punlla chayajpica imaura cai llactapuracunapaj shimi na ali ruraicunata ajllajpi, cai punlla chayamujpica cai llactapuracunamanda na ali ruraipi urmajpi, paicuna ña canga tucuchi tucungapa.\n\n20 Cunan cangunata nini ali Apunchijca cangunapaj na ali ruraicunata ricushpa chasquichin; ali pai cai llactapuracunata yachachichun paipaj ángelcunapaj shimihuan: Arrepentirichi, arrepentirichi, jahua pachapaj reino ñami caipi.\n\n21 Ari, ali pai caparishpa yachachin, paipaj ángelcunapaj shimihuan: Ñuca urai shamusha ñuca llactapuracunapaman, ñuca maquicunapi pacta caihuan alicaihuanbash.\n\n22 Ari, cangunata nini ali rurajcunapaj achil mañaicunamanda na cashpaca, picuna cai alpapi cunan can, cunanllata ricuj shamushca canguichiman tucuilla tucuchinahuan; shina cashpapash na cangachu manllanayai tamiahuan, imashna carca llactapuracunahuan Noépaj punllacunapi, ashtahuangari cangami ninan yarjaihuan, jatun unguicunahuan macanajuicunahuanbash.\n\n23 Ashtahuangari ali rurajcunapaj achil mañaicunamandami huacaichi tucushca canguichi; cunan chaimanda, cangunapamanda ali rurajcunata shitajpica chaica Apunchijca paipaj maquita na jarcangachu; ashtahuangari paipaj ninan fiñaipi pai cangunapaj contra shamunga; chaica canguna llaquichishca canguichi ninan yarjaihuan, jatun unguicunahuan, macanajuicunahuan; cai punlla maquipi can arrepentirijpilla na shina canga.\n\n24 Cunan yalishca jipa llactapuracuna ashtahuan fiñashca carca Amulekhuan, paicuna caparirca, nishpa: Cai runa plitun ñucanchipa catichunbacha saquishcacunapaj contra maijan alicuna can, ñucanchi yachaj abogadocunatapash picunata ñucanchi ajllashcanchi.\n\n25 Ashtahuangari Amulek paipaj maquita chutarca, paicunata ashtahuan shinlli caparirca, nishpa: Oh can na ali huagli mirai, imashpata Satanás ninandapacha cangunapa shungunata mishashca can? Imashpata cangunallata paipaj munaiman curinguichi pai cangunapaj jahuapi ushaita chari ushachun, cangunapaj ñavicunata ñausayachichun, canguna ama yuyaipi chasquichun ima parlashca shimicunata, paicunapaj ciertopachahuan?\n\n26 Riqui, ñuca testificashcanichu cangunapaj catichunbacha saquishcacunapaj contra? Canguna na yuyaipi chasquinguichi; canguna ninguichi ñuca parlashca cani cangunapaj catichunbacha saquishcacunapaj contra; ashtahuangari na shinachu, ashtahuangari ñuca parlashcani cangunapaj catichunbacha saquishcacunapaj favorpi, cangunapaj ricushpa chasquichinaman.\n\n27 Cunan riqui, cangunata nini, cai llactapuracunapaj tucuchinaca callarijun shayachishpa cangunapaj abogadocunapaj cangunapaj ricushpa chasquichijcunapaj na ali ruraicunahuan.\n\n28 Cunan yalishca jipa imaura Amulek cai shimicunata parlajpi llactapuracuna caparirca paipaj contra, nishpa: Cunan ñucanchi yachanchi cai runaca ayapaj huahua can, ñucanchita llullashca; ñucanchipaj catichunbacha saquishcacunapaj contra parlashca. Cunan pai nin caipaj contra na parlashcani.\n\n29 Cutin, ñucanchi abogadocunata ñucanchi ricushpa chasquijcunatapash pliturca.\n\n30 Yalishca jipa abogadocuna caicunata paicunapaj shungucunapi churarca cai cuzascunata yarichun paipaj contra.\n\n31 Paicunahuan shuj tiarca paipaj shuti Zeezrom carca. Cunan pai Amulekta, Almatapash tucuipa yalishca juchachij carca, pai tucuimanda ashtahuan yachashca runa carca, llactapuracunahuan ashtaca asuntocunata ruranacunata charirca.\n\n32 Cunan cai abogadocunapaj munai carca charijyangapa; shina culquita mirachin carca paicunapaj trabajomanda.\n\n", "alma 11": "[center][font_size=26]11 Capítulo[/font_size][/center]\n\n[i]Nefitacunapaj culquicunahuan imata ruranata aliguta yachachin—Amulek Zeezromhuan fiñanajun—Cristo na quishpichingachu llactapuracunata paicunapaj juchacunapi—Maijanlla pimi jahua pachapaj reinota chasquij quishpichishca canga—Tucui runacuna jataringa ñana huañunapi—Huañui na tianllu Cutin Causarishca jipa. Nara 82 C.Ñ.[/i]\n\n1 Cunan Mosíahpaj catichunbacha saquishcapi cai carca tucui runacuna catichunbacha saquishcata ricushpa chasquichij cashpa, nacashpa maijan ricushpa chasquichingapa ajllashpa cashpa, chasquinga salariota ima tiempota trabajashca cashpa ricushpa chasquichishpa maijan paicunapaj ñaupaman apamushcacunata ricushpa chasquichingapa.\n\n2 Cunan shuj runa cutishujman dibijpica, pai na pagajpica ima dibishcata, ricushpa chasquichijman quijarina carca; ricushpa chasquichijca autoridadta churashpa, oficialcunata cacharca paipaj ñaupaman runata apamuchun; paica runata ricushpa chasquichingapa catichunbacha saquishcahuan paipaj contra ima nishcacunata cushcata, shina runaca paganapacha carca imata pai dibishcata, nacashpaca quichushca canga, nacashpaca llactapuracunamanda llujchishpa cachai tucunga shuhua, quichuj caimanda.\n\n3 Ricushpa chasquichijca paipaj salariota chasquinga paipa tiempomanda—curipaj shuj senine shuj punllamanda, nacashpaca culquipaj shuj senum, maijan pacta can curipaj shuj senine; cai can catichunbacha saquishcahuan imata cushca carca.\n\n4 Cunan paicunapaj curipaj culquipapash shuj shuj culquicunamanda cai shuticuna can, paipaj valormanda. Nefitacunamanda shuticunata cushca carca, paicuna na yupaj carca Judíocunapaj layapi maijanguna Jerusalénpi carca; na tupujcunapash carca Judíopaj layapi; ashtahuangari paicunapaj yupana shuj laya carca, paicunapaj tupunapash, imashna llactapuracunapaj munaimanda causajushpapash, tucui miraicunapi, imaura ricushpa chasquichijcunapaj reinadocaman, jatun mandaj Mosíah paicuna churashca carca.\n\n5 Cunan yupana shina carca—curipaj shuj senine, curipaj shuj seón, curipaj shuj shum, curipaj shuj limna.\n\n6 Culquipaj shuj senum, culquipaj shuj amnor, culquipaj shuj ezrom, culquipaj shuj onti.\n\n7 Culquipaj shuj senum shinallata valin curipaj shuj seninehuan, caicunamanda maijanbash cebadapaj tupuj, tucui laya muyucunapaj tupujpash.\n\n8 Cunan curipaj shuj seón valorca doble carca shuj seninepaj valormanda.\n\n9 Curipaj shuj shum doble carca shuj seónpaj valor.\n\n10 Curipaj shuj limna tucuihuan igual carca.\n\n11 Culquipaj shuj amnor ishcai senumecunahuan igual carca.\n\n12 Culquipaj shuj ezrom chuscu senumecunahuan igual carca.\n\n13 Shuj onti tucuihuan igual carca.\n\n14 Cunan uchilla númerocunata yupangapa valor cai carca—\n\n15 Shuj shiblón shuj senumemanda chaupi; chaimanda, shuj shiblón cebadapaj tupujpaj chaupi.\n\n16 Shuj shiblum shuj shiblónmanda chaupi.\n\n17 Shuj léah shuj shiblummanda chaupi.\n\n18 Cunan paicunapaj númerocuna cai carca, paicuna yupangapa.\n\n19 Cunan curipaj shuj antión quimsa shiblónguna igual carca.\n\n20 Cunan, cai carca shuj munaihuanlla charijyangapa, paicuna chasquirca paicunapaj salariota paicunapaj trabajomanda, chaimanda, llactapuracunata bulla mascaicunaman tangaj shina carca, tucui laya fiñanajuicunaman na ali ruraicunamanbash, paicuna ashtahuan trabajota charichun, paicuna culquita ganai ushangapa legal cuzascunata ruraimanda caicunata paicunapaj ñaupaman apamushca carca; chaimanda llactapuracunata tangachirca Almapaj, Amulekpapash contra.\n\n21 Cai Zeezrom Amulekta tapuchi callarirca, nishpa: Can munanguichu tigrachingapa huaquin tapuicunata imata ñuca tapugrini? Cunan Zeezrom carca shuj runa pimi ayapaj munaicunapi yachashca carca, pai tucuchi ushan ima ali cashcata; chaimanda, pai Amulekta nirca: Can munanguichu tigrachingapa tapuicunata imata ñuca ruragrijujta?\n\n22 Amulek nirca: Ari, Apunchijpaj Espírituhuan cajpica, imami ñucapi can; imashpa ñuca nimatapash na nishachu Apunchijpaj Espíritupaj contra cajta. Zeezrom nirca: Riqui, caipi can culquipaj sujta ontíes, tucui caicunata quiquinman cusha shuj Jatun Causajuj tiajta negajpica.\n\n23 Cunan Amulek nirca: Oh can ucu pachapaj huahua, imashpata ñucata tentahuangui? Nachu yachangui ali rurajcunaca shina tentacióncunaman na curinllu?\n\n24 Cringuichu Dios na tiajta? canda nini, Na, yachanguimi shuj Dios tiajta, ashtahuangari paita yali juyangui culquita gananata.\n\n25 Cunan ñucaman Diospaj ñaupapi llullahuashcangui. Nihuashcangui—Riqui cai sujta ontíes, imacuna can jatun valishca, quiquinman cusha—ashtahuangari canba shungupi munajurcangui caicunata charishpa catingapa; canba munaica carcami ñuca negachun ciertopacha causajuj Diosta, shina imamanda ñucata tucuchi ushangapa. Cunan riqui, cai jatun na alimanda caraita charingui.\n\n26 Zeezrom paita nirca: Tian ninguichu shuj ciertopacha causajuj Dios?\n\n27 Amulek nirca: Ari, shuj ciertopacha causajuj Dios tian.\n\n28 Cunan Zeezrom nirca: Tianllu shuj Diosmanda cutishujpash?\n\n29 Tigrachircapash, Na.\n\n30 Cunan Zeezrom cutin nirca: Imashnata cai cuzascunata yachangui?\n\n31 Pai nirca: Shuj ángel ñucaman yachaj chayachihuarca.\n\n32 Zeezrom cutin nirca: Pita shamujgrijun? Diospaj Churichu can?\n\n33 Pai nirca, Ari.\n\n34 Zeezrom cutin nirca: Pai quishpichingacha paipaj llactapuracunata paicunapaj juchacunapi? Amulek tigrachirca paita nircapash: Ñuca ninimi na, imashpa paipaj shimita na negai ushanllu.\n\n35 Cunan Zeezrom llactapuracunaman nirca: Ricui cai cuzascunata yarichi; pai nirca shujlla Dios tian; shina cashpapash pai nirca Diospaj Churi shamunga, ashtahuangari paipaj llactapuracunata na quishpichingachu—pai autoridadta charijshna Diosta mandangapa.\n\n36 Cunan Amulek paita cutin nirca: Riqui can llullashcangui, can ningui ñuca parlashcani autoridadta charijshna Diosta mandangapa ñuca nircani pai na quishpichingachu paipaj llactapuracunata paicunapaj juchacunapi.\n\n37 Cutin nini pai na quishpichingachu paicunapaj juchacunapi; paipaj shimita negaita na ushanllu, pai nishca nima mapalla cuzas jahua pachapaj reinota na chasqui ushanllu; chaimanda, imashnata quishpiri ushangui na jahua pachapaj reinota chasquishpaca? Chaimanda, quishpirita na ushangui cangunapa juchacunapi.\n\n38 Cunan Zeezrom cutin nirca: Canllu Diospaj Churi Na Tucuri Taitallata?\n\n39 Amulek nirca: Ari, pai can jahua pachapaj cai pachapapash Na Tucuri Taitallata, tucui cuzascuna imacuna caipi can; pai callari tucuripash can, primero últimopash;\n\n40 Pai shamunga cai pachaman paipaj llactapuracunata jatun causachingapa; paipaj jahuapi japinga na ali ruraicunata picunapaj paipaj shutipi crin; paicuna can picuna na tucurina causaita charinga, pimanbash quishpirina na shamunllu.\n\n41 Chaimanda na alita rurajcuna catin nima jatun causachina na rurashca cajpishna, huañui huatanacunamanda cacharirishpalla; riqui, punlla shamun imaura huañuimanda tucui jataringa Diospaj ñaupapi shayaringapash, paicunapaj rurashcacunamanda ricushpa chasquichi tucungapapash.\n\n42 Cunan, shuj huañui tian cai shutichishca can temporal huañui; Cristopaj huañui cai temporal huañuipaj huatashcacunata cacharichin, shina tucuicuna jataringa cai temporal huañuimanda.\n\n43 Espíritu cuerpopash cutin tandanajushca canga alipacha formapi; ishcandi cuerpo miembrocunapash coyunturacunapash cutin tandanajushca canga propio formaman, imashna cunan canchi layapi; apamushca cashun Diospaj ñaupapi shayaringapa, yachashpa imashna cunan yachanchi shinallata, charishunchipash shuj punchalla yarita tucui ñucanchipaj juchachinata.\n\n44 Cunan, cai cutin tandanajui tucuiman shamun, rucucunapa viñaj huambracunapapash, esclavocunapa librecunapapash, jaripa huarmipa, na alita rurajcunapa alita rurajcunapapash; na chingangachu nishuj ajchallapash paicunapaj umacunamanda; ashtahuangari tucui cuzascuna cutin tandachishca canga alipacha formapi, nacashpa cuerpopi, cunan can shina, apai tucushca canga jatun shayarina ñaupaman Churi Cristopaj, Dios Taitapash, Achil Espíritupash, pimi can shujlla Na Tucuri Dios, ricushpa chasquichi tucungapa paicunapaj rurashcacunamanda, ali cajpipash na ali cajpipash.\n\n45 Cunan, riqui, ñuca parlashcani ismuna cuerpopaj huañuimanda, ismuna cuerpopaj cutin causarinamandapash. Ñuca nini cai ismuna cuerpo jataringa na huañuna cuerpoman, cai can huañuimanda, callari huañuimanda causaiman, paicuna ñana ashtahuan huañui ushan; paicunapaj espíritucuna tandanajun paicunapaj cuerpocunahuan, nimaura na shicanyaringapa; shina tucuilla tigran espiritual ñana huañunapash, ashtahuan paicuna ismunata ama ricungapa.\n\n46 Cunan, Amulek cai shimicunata tucuchijpi llactapuracuna cutin manllari callarirca, Zeezrombash chujchui callarirca. Shina tucurin Amulekpaj shimicuna, nacashpa ñuca quilcashca caimi tucuilla can.\n\n", "alma 12": "[center][font_size=26]12 Capítulo[/font_size][/center]\n\n[i]Alma Zeezromhuan fiñanajun—Diospaj na villashcacunaca fielcunamanlla cushca canga—Runacuna ricushpa chasquichishca canga paicunapaj yuyaicunamanda, crinamanda, shimicunamanda, ruraicunamandalla—Na alita rurajcunaca shuj espiritual huañuita llaqui yalinga—Cai pachapi causai ruran na ruran ricungapa cana can—Jatun causachinapaj plan Cutin Causarinata yalichun apamun, femanda, juchacunata anchuchina—Arrepentimiento alicaita mañangapa derechota charin Shujlla Churimanda. Nara 82 C.Ñ.[/i]\n\n1 Cunan Alma, shina ricuimanda Amulekpaj shimicuna Zeezromda upallayachishca carca, imashpa pai ricurca Amulek paipaj llullacunapi japishca carca pandachinacunatapash paita tucuchingapa, shina ricuimanda pai chujchui callarirca paipaj juchachimanda yaipi caimanda, Alma shimita pascashpa paihuan parlai callarirca, Amulekpaj shimicunata cutin yachingapa, cuzascunata ali villangapa, Amulek yachachishca achil quilcashcacunata ashtahuan yali ali villangapa.\n\n2 Cunan Alma Zeezromman parlashca shimicunata muyundi llactapuracuna uyarca; imashpa ashtacapacha tandanajushcacuna jatun carca, cashna pai parlarca:\n\n3 Cunan Zeezrom, shina ricuimanda canbaj llullaipi umachipipash japi tucushca cangui, na runacunamanlla llullashcanguichu ashtahuangari Diosta llullashcangui; riqui, pai yachan tucui quiquinba yuyaicunata, quiquin ricushcangui quiquinba yuyaicuna ñucanchiman yachaj chayachishca can paipaj Espírituhuan;\n\n4 Quiquin ricungui ñucanchi yachanchi quiquinba ima ruranaca carcami alipacha ima rurana, ayapaj yachashcamanda, cai llactapuracunata llullangapa umachingapa ñucanchihuan contra cachun, ñucanchita plituchun llujchishpa calpachichunbash—\n\n5 Cunan cai carca na ricunayachijpaj ima rurana, paipaj ushaita quiquingunapi churashca can. Cunan ñuca munaiman canguna yarichun imata ñuca canda nini tucuimanmi nini.\n\n6 Riqui tucui cangunaman nini caica carcami ayapaj trampa, imami pai shitashca japingapa cai llactapuracunata, cangunata apai ushangapa paipaj munaiman curichun, paipaj huatanacunahuan pilluchun, huatangapa urai na tucurina llaquiman, paipaj huatai tucushcashnapaj ushaihuan.\n\n7 Cunan imaura Alma cai shimicunata parlajpi, Zeezrom ninanda chujchui callarirca, pai ashtahuan ashtahuan cri callarirca Diospaj ushaita; pai ashtahuan crishca carca Alma Amulekpash paita yachajta, pai crishcapash carca paicuna yachajta yuyaicunata paipaj shungupaj imata rurasha yaicunatapash; paicunaman cushca ushaimanda paicuna yachaita ushan cai cuzascunata achil villachinapaj espírituhuan.\n\n8 Zeezrom paicunata utsialla tapui callarirca, Diospaj reinomanda ashtahuan yachangapa munashpa. Almata nirca: Imata canga cai Amulek parlashca huañuipaj cutin causarina, huañuimanda tucui jatarina, alicunapash na alicunapash, apamushca can Diospaj ñaupapi shayaringapa paicunapaj rurashcacunamanda ricushpa chasquichishca cangapa?\n\n9 Cunan Alma villai callarirca cai cuzascunata, nishpa: Taucacunaman cushca can Diospaj na villashcacunata yachachun; shina cashpapash caicuna churashca can alipacha mandashcapi na shujman cuchun ashtahuangari paipaj shimipaj ashallamanda imata runacunapaj huahuacunaman cushca can, aliguta ricushpa utsia mascashpa imata paicuna paiman cujpi.\n\n10 Chaimanda, paipaj shunguta shinlliyachijpica, shinallata ashalla shimita chasquinga; paipaj shunguta na shinlliyachijpica, paimanga llashajlla shimitami cushca canga, paiman Diospaj na villashcacunata yachachun cushca canga imaura pai tucuillata yachangacaman.\n\n11 Maijan paicunapaj shungucunata shinlliyachijcunaman ashalla shimita cushca can imaura Diospaj na villashcacunata nimata na yachangacaman; paicuna huatai tucushcashna ayahuan japishca can, paipaj munaihuan ucuman apanga tucuchingapa. Cunan caimi can ucu pachapaj huatashcacuna.\n\n12 Amulek huañuimanda parlashca punchalla can, jatarishca canga cai huañunamanda na huañuna canaman, apamushca canga Diospaj jatun shayarinapaj ñaupaman, ñucanchipaj rurashcacunamanda ricushpa chasquichingapa.\n\n13 Shina ñucanchi shungucuna shinlliyashca cajpi, ari, ñucanchi shungucuna achil shimipaj contra shinlliyajpica, shina ñucanchipi ñana tupashca cajpi, shina ñucanchi manllanayai cana canga, shina ñucanchi ricushpa chasquichishca cashun.\n\n14 Ñucanchi shimicuna ricushpa chasquichinga, ari, tucui ñucanchi rurashcacuna ricushpa chasquichinga; mapa illa na cashunllu; ñucanchipaj yuyaicunapash ricushpa chasquichishca canga; cai manllanayai canapi ñucanchi Diosta na ricui ushashunchi; ñucanchi ninanda munashun mandai ushangapa rumicunata urcucunatapash ñucanchi jahuapi urmachun paipaj ñaupapi canamanda pacachun.\n\n15 Ashtahuangari cai na cangachu; ñucanchi rinapacha canchi paipaj ñaupapi shayaringapa paipaj punchapambapi, paipaj ushaipipash, paipaj jatun ushaipipash, mandana ushaipipash, dominiopipash, rijsina ñucanchi na tucuri pinganayaipa tucui paipaj ricushpa chasquichishcacuna ali can; pai ali can tucui paipaj ruraicunapi, pai ali llaquij can runacunapaj huahuacunata, pai tucui ushaita charin quishpichingapa tucui runacunata pimi paipaj shutipi crin apamumbash arrepentiringapa munai ruranacunata.\n\n16 Cunan riqui, cangunaman nini shuj huañui shamun jipaman, cati huañui, maijan espiritual huañui can; shina tiempo can pipash paipaj juchacunapi huañun, temporal huañuipa, espiritual huañuitapash huañunga; ari, huañunga ali ruraipa cuzascunapaj cajcuna.\n\n17 Shina tiempo can imaura paicunapaj llaqui apaicuna shuj nina azufrepash cocha laya canga, caipa rupajuj nina vichai rin imaurapash na tucurina imaurapash na tucurinacaman; shina tiempo can paipaj huatanacunahuan pillushca, urai huatangapa na tucurina llaquiman Satanáspaj ushaiman huatai tucushcashnamanbash, paipaj munashcaman paicuna curishca caimanda.\n\n18 Shina, cangunaman nini, paicuna catinga nima jatun causachina na rurashca cajpishna; paicuna na jatun causachirita ushanga Diospaj alicaihuan; paicuna na huañui ushan, ashtahuan ismuna na tiaimanda.\n\n19 Cunan yalishca jipa imaura Alma cai shimicunata tucuchijpi, llactapuracuna ashtahuan manllarishca cangapa callarirca;\n\n20 Ashtahuangari Antiona runa tiarca, paicunamanda yalishca mandaj carca, llujshishpa paiman nircapash: Imata can cai quiquin nishca, runa huañuimanda jataringa tigrachishca cangapa cai huañuimanda na huañuna canaman, alma nimaura na huañuita ushan?\n\n21 Imata can achil quilcashca, maijan nin Dios querubinda churarca shuj rupajuj espadatapash Edén jardínpaj indi llujshij ladoman, imashpapash ñucanchi callari taitacuna yaicushpa japinman causana yurapaj fucushcata, causaipash na tucurinacaman? Shina ñucanchi ricunchi na chari ushana carca paicuna na tucurinacaman causaita.\n\n22 Cunan Alma nirca: Caita ña ali villagrijurcani. Cunan ñucanchi rijsinchi Adán urmarca na saquishca fucushcata micuimanda, imashna Diospaj shimi nin; shina ñucanchi ricunchi, cai paipaj urmaimanda tucui runacuna chingashca urmashcapash llactapuracunaman tigrashca.\n\n23 Cunan riqui, cangunata nini Adán cashna caita ushashpaca tucui tiempo causana yuramanda fucushcata micushca cashpa, huañui na tianmanllu carca, achil shimica na pactashca canman carca Diosta shuj llullapi churashpa, imashpa pai nirca: micushpaca huañunguipachami.\n\n24 Ñucanchi rijsinchi huañui shamun tucui runacunaman, ari, huañui imamanda Amulek parlashca cai can temporal huañui; shina cajpipash shuj tiempo tian cushca runacunaman maipi pai arrepentiri ushan; chaimanda cai causai tigran ruran na ruran ricuj canaman; shuj tiempo prepararingapa Diospaman yaicungapa; shuj tiempo prepararingapa chai na tucuri canapa imata ñucanchi parlarcanchi, imami can huañuimanda cutin causarishca jipa.\n\n25 Cunan, cai na canman carca jatun causachinapaj planmanda, maijan tiarca cai pacha rurashcamanda, huañuipaj cutin causari na tianman carca; ashtahuangari churashca carca jatun causachinapaj plan, ima yalichun apamui ushan huañuipaj cutin causarita, imamanda parlashcani.\n\n26 Cunan riqui, cashna caita ushajpica ñucanchi callari taitacuna rishpa causana yuramanda micui ushashpaca paicuna llaquinayaicuna canman carca na tucurinacaman, prepararina caita na charishpa; shina jatun causachinapaj plan na pactashca canman carca, Diospaj shimi na pactashcapash, nimata na cushpa.\n\n27 Ashtahuangari riqui, na shina carca; ashtahuangari cushca carca runacunaman paicuna huañunapacha; huañui jipa, paicuna shamunapacha ricushpa chasquichi tucungapa, chai ricushpa chasquichina imamanda ñucanchi parlashcanchi, imami tucuri can.\n\n28 Dios cai cuzascunata cushca jipa runacunaman shamuchun, riqui, jipa pai ricurca cai minishtirishca cajta runacuna yachachun cai cuzascunamanda paicunaman saquishcacunata.\n\n29 Chaimanda pai ángelcunata cachamurca paicunahuan parlachun, paipaj punchapamba caita runacunaman ricui ushachun.\n\n30 Paicuna chai punllamanda paipaj shutipi mañai callarirca; chaimanda Dios runacunahuan parlarca, paicunaman yachaj chayachishpa jatun causachinapaj planmanda, imami alichishca cashca cai pachata rurashcamanda; paicunaman caita yachachishca carca paicunapaj femanda arrepentimientomandapash paicunapaj achil rurashcacunamanda.\n\n31 Chaimanda, pai runacunaman rurachunbacha saquishcacunata cushca, paicuna callaripi na alita rurashca cashpa callari rurachunbacha saquishcacunata temporal cuzascunamanda, dioscuna laya cai callarishpa, yachashpa alita na alimanda, churarishpa paicunamandallata rurana canapi, nacashpaca churai tucushpa rurana canapi paicunapaj munaicunahuan ajllaicunatapash, na alita rurashpa alita rurashpapash—\n\n32 Chaimanda Dios paicunaman rurachunbacha saquishcacunata cushca, paicunaman jatun causachinapaj planmanda yachaj chayachishpa jipa, paicuna ama na ali ruraicunata rurachun, caipa castigo canga cati huañui, ima carca na tucurina huañui ali ruraicunapaj cuzascuna cajta; paicunapica jatun causachinapaj planga na ushaita charinmanllu, ali ruraicunamanda na tucuchishca cangachu, supremo Diospaj alicaimanda.\n\n33 Ashtahuangari Dios runacunata cayashca, paipaj Churipaj shutipi, (cai cashca jatun causachinapaj plan churashca) nishpa: Canguna arrepentirijpica cangunapaj shungucunata na shinlliyachijpica, shinaca cangunata llaquishami, ñucapa Shujlla Churimanda;\n\n34 Chaimanda, pipash arrepentirijpi, paipaj shunguta na shinlliyachijpi, pai mañanga llaquinata ñuca Shujlla Churimanda, paipaj juchacunata anchuchingapa; cai yaicunga ñuca samanapi.\n\n35 Pipash paipaj shunguta shinlliyachijpi na ali ruraicunata rurajpi, riqui, ñuca jurani ñuca fiñaipi pai na yaicunga ñuca samanapi.\n\n36 Cunan, ñuca huauquicuna, riqui cangunata nini, cangunapaj shungucunata shinlliyachishpaca na yaicui ushanguichichu Apunchijpaj samanapi; chaimanda cangunapaj na ali ruraicuna tangai shina paipaj fiñaita urai cachamunga callari tangai shinapillata, ari, imashna paipaj shimi nishcashna tucuri tangai shinapipash callaripipash; cangunapaj almacunapaj na tucurina tucuchinaman; chaimanda, paipaj shimimanda, tucuri huañuiman, callarimambash.\n\n37 Cunan, ñuca huauquicuna, ñucanchi cai cuzascunata yachaimanda, caicuna ciertopacha can, arrepentirishunchi, ñucanchi shungucunata ama shinlliyachishunchi, ama tangaj shina Apunchij ñucanchi Diospaj fiñaita ñucanchipaman urai apamushun cai paipaj cati rurachunbacha saquishcacunapi imata ñucanchiman cushca; ashtahuangari Diospaj samanapi yaicushunchi, imami alichishca can paipaj shimi imashna nishca.\n\n", "alma 13": "[center][font_size=26]13 Capítulo[/font_size][/center]\n\n[i]Jaricuna sumo sacerdotecuna cachun cayai tucushca paicunapaj ninan femanda ali ruraicunamandapash—Paicuna rurachunbacha saquishcacunata yachachichun can—Ali ruraimanda paicuna achilyachishca canga Apunchijpaj samanapi yaicunbash—Caicunamanda shujca Melquisedec carca—Ángelcuna mushuj cushijunacunata tucui alpacunapi villanajun—Paicuna Cristopaj shamunata shinapacha canata villanga. Nara 82 C.Ñ.[/i]\n\n1 Cutin, ñuca huauquicuna, ñuca munani cangunapa yuyaicunata tigrachichun chai punllaman imaura Apunchij Dios cai rurachunbacha saquishcacunata paipaj huahuacunaman curca; ñuca munani canguna yarichun Apunchij Dios ordenarca sacerdotecunata, paipaj achil ordenhuan, ima carca paipaj Churipaj layata catishpa, llactapuracunaman cai cuzascunata yachachingapa.\n\n2 Cai sacerdotecuna ordenashca carca paipaj Churipaj layata catishpa, cai layapi imashna llactapuracuna rijsi ushachun ima layapi paipaj Churita ninanda shuyanata jatun causachinapa.\n\n3 Cai layapi paicuna ordenashca carca—cayai tucushca cashpa alichishcapash cashpa cai pachata rurashcamanda Diospaj ñaupashpa yachaimanda, paicunapaj ninan femanda ali ruraicunamandapash; callari pushtupi saquishca carca ajllachun alita na alita; chaimanda paicuna alita ajllashca cashpa, ninan jatun feta churashpa, cayai tucushca can shuj achil cayaihuan, ari, achil cayaihuan imata alichishca carca, shuj alichishca jatun causachinahuan caicunapa.\n\n4 Shina paicuna cayai tucushca cashpa cai achil cayaiman paicunapaj femanda, imaura cutishujcuna Diospaj Espírituta na cazujpi paicunapaj shungucunapaj shinlliyaimanda paicunapaj yuyaicuna ñausayaimanda, imaura, cashna na cashcajpica paicuna charinman carca jatun privilegiota paicunapaj huauquicuna laya.\n\n5 Nacashpa tucuripi, cai callari pushtupi paicuna paicunapaj huauquicunahuan chai canallapita carca; shina cai achil cayai alichishca cashca cai pacha rurashcamanda maijan paicunapaj shungucunata na shinlliyachijcunapa, Shujlla Churi shujpa juchamanda huañushcamanda, shujpa juchacunamanda huañushcapipash, pimi alichishca carca—\n\n6 Shina cayashca cashpa cai achil cayachinahuan, ordenashcapash sumo sacerdocioman Diospaj achil ordenhuan, yachachingapa paipaj rurachunbacha saquishcacunata runacunapaj huahuacunaman, paicunapash yaicui ushachun paipaj samanapi—\n\n7 Cai sumo sacerdocio cashpa paipaj Churipaj layata catishpa, maijan orden carca cai pacha rurashcamanda; nacashpa shuj shimicunapi, cashpa punllacunapaj callari illa nacashpa huatacunapaj tucuri illa, alichishca cashpa mana tucurinamanda tucui mana tucurinacaman, tucui cuzascunapaj paipaj ñaupashpa yachaimanda—\n\n8 Cunan paicuna cashna laya ordenashca carca—cayashca cashpa achil cayaihuan, ordenashcapash achil ordenanzahuan, paicunapi chasquishpa achil ordenpaj sumo sacerdociota, cai cayai, ordenanzapash, sumo sacerdociopash, callaripash illa nacashpa tucuripash illa—\n\n9 Shina paicuna sumo sacerdotecunaman tigran na tucurinacaman, Churipaj ordenhuan jipa, Taitapaj Shujlla Churi, pimi can punllacunapaj callari illa nacashpa huatacunapaj tucuri illa, pimi ninan juyai junda, pacta, ciertopachapash. Shina can. Shinacapashcachun.\n\n10 Cunan, imashna nircani cai achil ordenmanda, nacashpa cai sumo sacerdociomanda, taucacuna tiarca picuna ordenashca carca Diospaj sumo sacerdoteman tigrarcapash; cai carca paicunapaj ninan femanda arrepentimientomandapash, paicunapaj ali ruraimanda Diospaj ñaupapi, paicuna ajllashca arrepentimientota ali ruraicunata tucurinapa randi;\n\n11 Chaimanda paicuna cayashca carca cai achil ordenhuan, achilyachishcapash carca, paicunapaj churajunacunapash tajshashca yurayachishca carca Llamagupaj yahuarhuan.\n\n12 Cunan paicuna, achilyachishca cashpa Espíritu Santohuan, paicunapaj churajunacuna yurajyachishca cashpa, jucha illacuna cashpa mapa illapash Diospaj ñaupapi, juchata na ricui usharca ashtahuangari millanayaihuan; taucacuna tiarca, ninan taucapacha, picuna jucha illacuna carca Apunchij Diospaj samanapi yaicurcapash.\n\n13 Cunan, ñuca huauquicuna, ñuca munani canguna humillarichun cangunamandallata Diospaj ñaupapi, apamuipash arrepentiringapa munai ruranacunata, cangunapash chai samanapi yaicui ushanguichi.\n\n14 Ari, cangunamandallata humillarichi Melquisedecpaj punllacunapi llactapuracuna laya, pimi sumo sacerdote carcapash cai ordenhuan imamanda ñuca parlashcani, paimi paipaj jahuapi chasquirca sumo sacerdociota na tucurinacaman.\n\n15 Chai Melquisedecllata carca piman Abraham diezmota pagarca; ari, ñucanchi taita Abraham diezmota pagarca chungamanda shujta tucui pai charishcamanda.\n\n16 Cunan cai ordenanzacuna cashna layapi cushca carca, cai layapi llactapuracuna Diospaj Churita ninanda shuyachun, cai paipaj ordenpaj ricuchina cashca, nacashpa cai paipaj orden cashca, caita paicuna paita ninanda shuyachun paicunapaj juchacunata anchuchichun, paicunapash Apunchijpaj samanapi yaicui ushachun.\n\n17 Cunan cai Melquisedec carca shuj jatun mandaj Salem alpapi; paipaj llactapuracuna shinllicuman tigrashca carca na ali ruraicunapi millanayaicunapipash; ari, paicuna tucuilla chingashca carca; tucui laya na ali ruraicunapi carca;\n\n18 Ashtahuangari Melquisedec paipaj ninan feta churashpa, sumo sacerdociopaj oficiota chasquirca Diospaj achil ordenmanda, yachachirca paipaj llactapuracunata arrepentimientota. Riqui, paicuna arrepentirirca Melquisedec sumaj causaita alpapi paipaj punllacunapi churarca; chaimanda pai shutichishca carca sumaj causaipaj príncipe, Salempaj jatun mandaj carca; paipaj taitapaj munaiman curishpa reinarca.\n\n19 Cunan, paipaj ñaupa taucacuna tiarca, paipaj jipapash taucacuna tiarca, ashtahuangari pipash pai yali jatun na tiarca; chaimanda, paimanda ashtahuan villaita rurashca.\n\n20 Cunan na minishtinichu caimanda ashtahuan villanata; imata ñuca nircani ali can. Riqui, achil quilcashcacuna cangunapa ñaupapi can; canguna pandachijpica cangunapaj tucuchinapallata canga.\n\n21 Cunan yalishca jipa imaura Alma cai shimicunata nishpa, paipaj maquita chutarca paicunapaman yachachirca shinlli shimihuan, nishpa: Cunan can arrepentirina punlla, quishpirina punlla ña chayamun;\n\n22 Ari, Apunchijpaj shimi, ángelcunapaj shimihuan, tucui jatun llactacunaman villashca; ari, caita villashca, paicuna chari ushachun mushuj cushijunacunata jatun cushijuipaj, mushuj cushijunacunata tucui paipaj llactapuracunaman, ari, maijanguna alpa jahuallapi maimanbash chajchurishcacunamanbash; chaimanda paicuna ñucanchipaman chayamushca.\n\n23 Caicuna ñucanchiman yachaj chayachishca can punchalla nishcacunapi ñucanchi yuyaipi japichun, ama pandanajungapa; cai na rijsi alpapi yanga purijcuna cashcanchi; chaimanda ñucanchi ninanda alichishca canchi, imashpa cai mushuj cushijunacunata villashca ñucanchita tucui ñucanchi uvas chagra pushtucunapi.\n\n24 Riqui, ángelcuna villanajushca taucacunaman cai punlla ñucanchi alpapi; cai can imamanda alichina runacunapaj huahuacunapaj shungucunata paipaj shimita chasquichun paipaj punchapambapi shamuna punllapi.\n\n25 Cunan ñucanchi shuyanchilla uyangapa cushijuipacha mushujcunata villachun ángelcunpaj shimicunahuan, paipaj shamunamanda; punlla shamun, ñucanchi na yachanchi mashna ñapash canata. Munaiman Dios ñuca punllacunapi cachun; ashtahuangari ñapash cajpipash jipaman cajpipash, caipi cushijushami.\n\n26 Caita yachaj chayachishca canga alicunaman achil runacunamanbash, ángelcunapaj shimihuan, paipaj shamuna punllapi, ñucanchi taitacunapaj shimicuna pactashca canga, paimanda paicuna imata parlashcamanda, cai carca achil villachinapaj espírituhuan imami paicunapi carca.\n\n27 Cunan, ñuca huauquicuna, ñuca munani ñuca shungu ucumanda, ari, jatun llaquiyaihuan, nanaicamanbash, ñuca shimicunata uyaichi, cangunapaj juchacunata llujchishpa cachaichi, cangunapaj arrepentirina punllata ama cayapa saquichichu;\n\n28 Ashtahuangari cangunallata humillarichi Apunchijpaj ñaupapi, paipaj achil shutipi mañaichi, velaichi punllan punllan mañaichipash, ama tentai tucushca cangui na ushangacaman, shina pushai tucushca cangui Espíritu Santohuan, humildeman tigrashpa, manso, sumiso, paciente, juyai junda, tucui longanimidadhuan;\n\n29 Apunchijpi feta charishpa; shuyaita charishpa na tucurina causaita chasquingapa; Diospaj juyaita cangunapa shungucunapi punllan punllan charishpa, chai tucuri punllapi vichai alsashca canguichi paipaj samanapi yaicunguichipash.\n\n30 Apunchij arrepentimientota cupachun, paipaj fiñaita cangunapaman ama apamunguichi, canguna ama pillui tucushca canguichi ucu pachapaj huatashcacunahuan, cati huañuita ama llaquita yalinguichi.\n\n31 Alma llactapuracunaman taucapacha shimicunata parlarca, caicuna cai quilcashcapi na quilcashca canllu.\n\n", "alma 14": "[center][font_size=26]14 Capítulo[/font_size][/center]\n\n[i]Alma, Amulekpash cárcel macai tucushcapash can—Crijcuna paicunapaj achil quilcashcacunapash ninahuan rupachishca can—Cai ninan llaqui yalijcuna Apunchijpaj punchapambapi chasquishca can—Cárcel pircacuna chaupirishpa urmanbash—Alma, Amulekpash cacharichishca can, paicunapaj llaquichijcuna huañuchishca can. Nara 82–81 C.Ñ.[/i]\n\n1 Yalishca jipa Alma llactapuracunaman parlaicunata tucuchishca jipa paicunamanda taucacuna paipaj shimicunapi crirca, arrepentiri callarirca, achil quilcashcacunata mascarcapash.\n\n2 Ashtahuangari tucuimanda yalishca paicunamanda Almata Amulektapash tucuchingapa munashca carca; imashpa paicuna Almahuan fiñashca carca, paipaj na pandanalla shimicunamanda Zeezromman nishca; paicuna nircapash paicunata Amulek llullashcata, paicunapaj catichunbacha saquishcacunata plitunbash paicunapaj abogadocunata, ricushpa chasquichijcunatapash.\n\n3 Paicuna Almahuan Amulekhuanbash fiñashcacunapash carca; imashpa paicuna punchalla testificashca carca paicunapaj na ali ruraicunamanda contra, paicuna munanajurca upallamanda huañuchingapa.\n\n4 Ashtahuangari yalishca jipa paicuna na rurarca; ashtahuangari japirca huatarcapash shinlli cabiacunahuan, paicunata aparcapash cai alpapaj ricushpa chasquichijcunapaj yalishca mandajpa ñaupaman.\n\n5 Llactapuracuna rirca paicunapaj contra testificangapa—testificashpa paicuna plitushcata catichunbacha saquishcacunapaj contra, paicunapaj abogadocunatapash alpapaj ricushpa chasquichijcunatapash, tucui llactapuracunatapash maijan alpapi carca; testificarcapash ashtahuangari shujlla Dios tiajta, pai cachamunga paipaj Churita llactapuracunaman, ashtahuangari paicunata na quishpichingachu; tauca cashna cuzascunata llactapuracuna Almapaj, Amulekpaj contra testificarca. Cunan cai rurashca carca alpapaj ricushpa chasquichijpaj yali mandajpa ñaupapi.\n\n6 Yalishca jipa Zeezrom shimicunata ima parlashcamanda ninanda manllarishca carca; pai yacharcapash yuyaicunapaj ñausayaicunamanda, ima pai llactapuracunata shina cachun rurashca carca paipaj llulla shimicunahuan; paipaj alma llaqui apai callarirca paipaj propio juchachita yaipi caimanda; ari, ucu pachapaj nanaicunahuan muyushca cai callarirca.\n\n7 Yalishca jipa llactapuracunaman yachachi callarirca, nishpa: Riqui, ñuca culpable cani, cai runacunaca Diospaj ñaupapi mapa illacuna can. Paicunamanda chai punllamanda mañai callarirca; Ashtahuangari paita pliturca, nishpa: Quiquinbash aya jundashca cangui? Paita tʼucarca, paicunapamanda llujchishpa cacharca, Alma, Amulekpash achil shimicunata parlashcacunata tucui maijanguna crishcacunatapash; paicuna llujchishpa cacharca, runacunata rumicunahuan shitachunbash cacharca.\n\n8 Tandachishpa apamurca paicunapaj huarmicunata huahuacunatapash, maijan crijcunata nacashpa Diospaj shimipi crinata yachachishcacunata, ninaman shitashca cachun; apamurcapash paicunapaj tandachishca quilcashcacunata caicuna achil quilcashcacunata charirca, ninamanbash shitarca, rupachishca cachun ninahuan tucuchishcapash cachun.\n\n9 Yalishca jipa paicuna Almata, Amulektapash japirca, paicunata ninan llaquita yalina pushtuman aparca, paicuna ricui ushachun maijanguna ninahuan rupashpa tucurinajujta.\n\n10 Imaura Amulek ricushpa huarmicunapaj huahuacunapapash nanaicunata picuna ninapi rupashca carca, paitapash nanachirca; Almata nirca: Imashnata ricuita ushanchi cai manllanayai llaquicunata? Chaimanda ñucanchi maquicunata chutashun, Diospaj ushaitapash churashun imami ñucanchipi can, quishpichishun paicunata nina rupajujmanda.\n\n11 Ashtahuangari Alma paiman nirca: Espíritu tangahuanmi ama ñuca maquita chutachun; riqui Apunchijca paicunata paipaman chasquin, punchapambapi; pai saquinbash paicuna caicunata rurachun nacashpaca llactapuracuna caita paicunapa rurachun, paicunapaj shungucunapaj shinllicaimanda, ricushpa chasquichinacuna imami paicunapi churashcacuna canga paipaj fiñaipi ali cachun; nimatapash na yachajcunapaj yahuarca shuj testigo paicunapaj contra canga, ari, chai tucuri punllapi paicunapaj contra ninandapacha caparinga.\n\n12 Cunan Amulek Almata nirca: Riqui, imashpapash paicuna ñucanchitapash rupachinga.\n\n13 Alma nirca: Rurashca cachun Apunchijpaj munaihuan. Ashtahuangari, riqui, ñucanchi rurana na tucuchishca canllu; chaimanda paicuna ñucanchita na rupachingachu.\n\n14 Cunan yalishca jipa imaura ninaman shitashca cuerpocuna rupashca cajpi, tandachishca quilcashcacunapash imacuna paicunahuan shitashca carca, alpapaj ricushpa chasquichijcunapaj yalishpa mandaj Almapaj, Amulekpaj ñaupaman shamushpa shayarirca, paicuna huatashcacuna cajpi; paipaj maquihuan paicunapaj ñavi chichuta huajtarca, paicunata nirca: Caita ricushpa jipa, cutin cai llactapuracunata canguna yachachinguichiracha, paicuna shuj nina azufreshna cochaman shitashca cagrijta?\n\n15 Riqui, canguna ricunguichi na ushaita charinguichi quishpichingapa maijangunata ninaman shitashcacunata; Diospash paicuna na quishpichirca quiquingunapaj fe paicuna caimanda. Ricushpa chasquichij cutin paicunapaj ñavi chichucunapi huajtarca, tapurcapash: Ima ninguichita cangunamandallata?\n\n16 Cunan cai ricushpa chasquichij Nehorpaj ordenmanda femandapash carca, pimi Gedeónda huañuchirca.\n\n17 Yalishca jipa Alma Amulekpash nimata na tigrachirca; paicunata cutin huajtarca, oficialcunata curcapash paicunata cárcelpi shitachun.\n\n18 Imaura paicuna quimsa punllacunata cárcelpi cashca cajpi, chaiman shamurca tauca abogadocuna, ricushpa chasquichijcuna, sacerdotecuna, yachachijcunapash, picuna Nehorpaj femanda carca; paicuna cárcelpi ricuj shamurca, tapuchingapa tauca achil shimicunamanda; ashtahuangari paicuna nimata na tigrachirca.\n\n19 Yalishca jipa ricushpa chasquichij paicunapaj ñaupapi shayarirca, nircapash: Imashpata na tigrachinguichi cai llactapuracunapaj tapuicunata? Nachu yachanguichi ñuca ushaita charijta nina rupajujman shitangapa? Pai mandarca paicuna parlachun; ashtahuangari nimata na tigrachirca.\n\n20 Yalishca jipa paicuna saquishpa rircapash paicunapaj ñangunata, ashtahuangari cutin caya punlla shamurca; ricushpa chasquichijpash paicunata cutin huajtarca paicunapaj ñavi chichucunapi. Taucacunapash ñaupashpa, paicunata huajtarcapash, nishpa: Cutin shayaringuichicha cai llactapuracunata ricushpa chasquichingapa, ñucanchi catichunbacha saquishcacunata na alicachingapapash? Canguna shina jatun ushaita charishpaca imashpata na cangunamandallata cachariringuichi?\n\n21 Tauca cashna cuzascunata paicunata nirca, quirucunatapash canirishpa, paicunapaj jahuapi tʼucashpa, ninajurca: Imashnashi ñucanchi ricurinajushun imaura llaquichi tucushca cashpa?\n\n22 Tauca cashna cuzascunata, ari, tucui laya cashna cuzascunata ninajurca; shina paicunata asishpa ricunajurca tauca punllacunata. Micuna illa carca yarjachichun, yacu illa yacunayachichun; churajunacunatapash quichurca lluchulla cachun; shina paicunata huatarca shinlli cabiacunahuan, cárcelpi saquirca.\n\n23 Yalishca jipa paicuna shina tauca punllacunata llaqui yalishca jipa, (cai carca Nefipaj llactapuracunapaj chunga ishcai punllapi, chunga quillapi, ricushpa chasquichijcunapaj reinadopaj chunga huatapi) Ammoníah alpapi ricushpa chasquichijcunapaj yalishpa mandaj tauca paicunapaj yachachijcunapash, paicunapaj abogadocunapash cárcelman rirca maipi Alma Amulekpash cabiacunahuan huatashca carca.\n\n24 Ricushpa chasquichijcunapaj yalishpa mandaj paicunapaj ñaupapi shayarirca, cutin huajtarca, nircapash: Diospaj ushaita charishpaca cangunallata cai huatashcacunamanda cacharirichi, shina ñucanchi crishun Apunchij cai llactapuracunata tucuchinata cangunapaj shimi nishcamanda.\n\n25 Yalishca jipa paicuna tucuilla ñaupaman rishpa huajtarca, chai shimicunatallata nishpa, tucuricaman; imaura tucuri parlashca jipa Diospaj ushai Almapaj, Amulekpaj jahuapi carca, paicuna jatarirca shayarircapash paicunapaj chaquicunahuan.\n\n26 Alma mañarca, nishpa: Imauracaman ñucanchi cai jatun llaquicunata yalina canchi, Oh Apunchij? Oh Apunchij, ñucanchiman shinllicaita cuhuai ñucanchi femanda imami Cristopi can, cacharirita ushangacaman. Paicuna fitirca cabiacunata imahuan paicuna huatashca carca; caita llactapuracuna ricushpa, calpai callarirca, imashpa tucurinapaj manllai paicunapaj jahuapi carca.\n\n27 Yalishca jipa jatun carca paicunapaj manllai alpaman urmarcapash, cárcelmanda llujshina punguman na chayarca, alpa ninanda chujchurca, cárcel pircacuna ishcaipi faquirirca, shina paicuna alpaman urmarca; pircacuna urmashpa huañuchirca ricushpa chasquichijcunapaj yali jatun mandaj, abogadocuna, sacerdotecuna, yachachijcunapash, picuna macarca Almata Amulektapash.\n\n28 Alma Amulekpash cárcelmanda llujshimurca, paicuna na chugrishca carca; imashpa Apunchij paicunaman ushaita cushca carca, paicunapaj femanda imami Cristopi carca. Cárcelmanda ña llujshircapash; paicunapaj huatashcacunamandapash cacharishca carca; cárcel alpaman urmashca carca, tucui almacuna pirca ucupi cajcuna huañurca, Alma Amulekpash paicunalla na huañurca; paicuna ña llactaman rirca.\n\n29 Cunan llactapuracuna uyashca cashpa shuj jatun bullata taucapachacunapi tandanajushpa cashpapash shamurca yachangapa imamanda cajta; paicuna Almata Amulektapash ricushpa cárcelmanda llujshijta, pircacuna alpaman urmashca cajta, paicuna manllarishca carca ninan manllaihuan, Almapaj Amulekpaj ñaupamanda calparca, shuj chivo laya paipaj viñajcunahuan ishcai leóngunamanda calpaj shina calparca Almapaj Amulekpaj ñaupamanda.\n\n", "alma 15": "[center][font_size=26]15 Capítulo[/font_size][/center]\n\n[i]Alma Amulekpash Sidomman rin iglesiata shayachingapa—Alma Zeezromda jambin, pimi iglesiaman tandanajun—Taucacuna bautizarin, Iglesia ninanda miran—Alma Amulekpash Zarahemlaman rin. Nara 81 C.Ñ.[/i]\n\n1 Yalishca jipa Alma Amulekpash chai llactamanda llujshichun mandashca carca; paicuna llujshirca, Sidom alpaman rirca; riqui, chaipi tucuilla llactapuracunata tuparca picuna Ammoníah alpamanda llujshishca carca, picuna calpachi tucushca rumicunahuan shitashca carca, Almapaj achil shimicunata crimanda.\n\n2 Paicuna villarca tucui imalla cashcata paicunapaj huarmicuna huahuacunapash, paicunamandallatapash, paicunapaj cachariringapa ushaimandapash.\n\n3 Zeezrombash Sidompi ungushca sirijurca, rupajuj fiebrehuan, cai carca paipaj yuyaipi jatun llaqui yalimanda, paipaj na ali ruraicunamanda, Alma Amulekpash ñana ashtahuan causanllu yarca; pai yarca paicunaca huañuchishca canga paipaj na ali ruraicunamanda. Cai jatun jucha, paipaj tauca shuj juchacunapash, paipaj yuyaipi ninanda llaqui yalirca imaura ninanbacha nanaiman tigrangacaman, charirinata na charishpa; chaimanda pai rupajuj fiebrehuan llaquiyai callarirca.\n\n4 Cunan, imaura pai uyashpa Alma Amulekpash Sidom alpapi cajta; paipaj shungu cushijuita japirca; paicunaman ñapash shuj villaita cacharca, paipaman paicuna shamuchun mañashpa.\n\n5 Yalishca jipa paicuna ñapash rirca villaita cazushpa imata paicunaman cachamushcata; Zeezrom huasiman rirca; paita tuparca camapi, ungushca, ninan irqui rupajuj fiebrehuan; paipaj yuyaipash ninan nanaihuan carca paipaj na ali ruraicunamanda; paicunata ricushpa paipaj maquita chutarca, ninanda mañarca paicuna paita jambichun.\n\n6 Yalishca jipa Alma nirca, maquimanda japishpa: Cringuichu Cristopaj ushaipi quishpiringapa?\n\n7 Pai nirca: Ari, ñuca crini tucui achil shimicunata quiquin yachachishcata.\n\n8 Alma nirca: Quiquin Cristopaj jatun causachinapi crishpaca jambishca cangui.\n\n9 Pai nirca: Ari, ñuca crini quiquinba achil shimicunamanda.\n\n10 Shina Alma mañarca Apunchijta, nishpa: Oh Apunchij ñucanchi Dios, cai runata llaquipai, paita jambipai paipaj femanda ima can Cristopi.\n\n11 Imaura Alma cai achil shimicunata nijpi, Zeezrom shayarirca paipaj chaquicunahuan, puri callarircapash; cai rurashca tucui llactapuracunata jatun manllari carca; cai villai rirca tucui Sidom alpacunaman.\n\n12 Alma Zeezromta Apunchijpi bautizarca; pai callarirca chai punllamanda llactapuracunata yachachingapa.\n\n13 Alma shuj iglesiata shayachirca Sidom alpapi, achil ajllarca sacerdotecunata, yachachijcunatapash alpapi, Apunchijpi bautizachun maijan bautizaringapa munajcunata.\n\n14 Yalishca jipa paicuna taucacuna carca; tucui muyundi Sidom uchilla llactacunamanda ataju shamurca, bautizarishca carca.\n\n15 Ashtahuangari Ammoníahpaj alpapi caj llactapuracuna, shuj shinlli shinlliyashcacuna na cazujcunapash paicuna cashpa catirca; paicunapaj juchacunamanda na arrepetirircapash, ayaman churashpa Almapaj Amulekpajpash ushaita; imashpa Nehorpaj femanda carca, paicunapaj juchacunamanda arrepentimientota na crirca.\n\n16 Yalishca jipa Alma Amulekpash, Amulek jichushca caimanda tucui paipaj curita, culquitapash, paipaj juyailla cuzascunatapash, imacuna Ammoníah alpapi carca, Diospaj shimimanda, na alicachishpa rimai tucushca caimanda paipaj shujras rijsicunamanda paipaj taitamandapash paipaj aillucunamandapash.\n\n17 Chaimanda, Alma Sidompi iglesiata shayachishca jipa, ricushpa shuj jatun cambiota, ari, ricushpa llactapuracunata cambiashca carca paicunapaj jariyashca shungucunamanda, paicunallata Diospaj ñaupapi humillari callarirca, paicunallata tandanajui callarirca paicunapaj achil pushtucunapi Diosta adorangapa altar ñaupapi, velashpa mañashpapash punllan punllan, Satanásmanda cacharirishca cangapa, huañuimandapash, tucuchinamandapash—\n\n18 Cunan imashna nircani, Alma tucui cai cuzascunata ricuimanda, chaimanda Amulekta paihuan aparca Zarahemla alpaman rirca, paipaj propio huasiman aparca, paita ricurca paipaj jatun llaquicunapi, Apunchijpi shinlliyachirca.\n\n19 Shina tucurin chunga huata ricushpa chasquichijcunapaj reinado Nefipaj llactapuracunapa jahuapi.\n\n", "alma 16": "[center][font_size=26]16 Capítulo[/font_size][/center]\n\n[i]Lamanitacuna Ammoníahpaj llactapuracunata tucuchin—Zoram Nefitacunata pushan Lamanitacunata mishangapa—Alma Amulekpash tauca shujcunapash achil shimita villan—Paicuna yachachin Cristopaj cutin causarishca jipa Nefitacunaman ricurimunga. Nara 81–77 C.Ñ.[/i]\n\n1 Yalishca jipa chunga shuj huatapi ricushpa chasquichijcunapaj reinado Nefipaj llactapuracunapa jahuapi, picha punllapi ishcai quillapi, Zarahemla alpapi ashtaca sumaj causai tiashca cajpi, macanajuicuna fiñanajuicunapash na tiashca cajpi taucalla huatacunapi, picha punllacaman ishcai quillapaj chunga shuj huatapi, uyarirca macanajuipaj caparicuna tucui alpapi.\n\n2 Riqui, Lamanitacunapaj macanajuj runacuna yaicumushca carca jichushca pamba ladota, alpa manñata, Ammoníah llactacaman, llactapuracunata huañuchi callarirca, llactata tucuchitapash.\n\n3 Cunan yalishca jipa, nara Nefitacuna taucalla macanajuj runacunahuan jatari ushajllapita alpamanda calpachingapa, llactapuracunata tucuchishca carca maijanguna Ammoníah llactapi cashcacunata, huaquingunatapash Noépaj alpa manñacunapi, cutishujcunata jichushca pambaman huatai tucushcashnaman aparca.\n\n4 Cunan yalishca jipa Nefitacuna munashca carca cutin tigrachimungapa maijanguna jichushca pambaman huatai tucushcashnaman apai tucushcacunata.\n\n5 Chaimanda, pimi ajllai tucushca Nefitacunapaj macanajuna runacunamanda yalishca mandaj capitán, (paipaj shuti carca Zoram, pai charirca ishcai churicunata, Lehi, Ahapash)—cunan Zoram paipaj ishcai churicunahuan, yachaimanda Alma cajta iglesiapaj sumo sacerdote, uyashca caimanda pai charijta achil villachinapaj espírituta, chaimanda paipaman rirca yachangapa munashpa maiman Apunchij munan paicuna richun jichushca pambapi paicunapaj huauquicunata mascangapa, picunata Lamanitacuna huatai tucushcashna apashca carca.\n\n6 Yalishca jipa Alma Apunchijta caimanda tapurca. Alma tigramurca paicunata nirca: Riqui, Lamanitacuna Sidón jatun yacu chimbanga jichushca pamba uraipi, Manti alpapaj manñacunapaj carupipacha. Riqui paicunata chaipi tupanguichi, Sidón jatun yacu indi llujshij ladopi, chaipi Apunchij cunga quiquinba huauquicunata picuna Lamanitacunahuan huatai tucushcashna apai tucushca carca.\n\n7 Yalishca jipa Zoram paipaj churicunahuan Sidón jatun yacuta chimbarca, paicunapaj macanajuj runacunahuan, Manti alpa manñacunata yalishpa rirca urai jichushca pambapi, maijan carca Sidón jatun yacu indi llujshij ladopi.\n\n8 Paicuna Lamanitacunapaj macanajuj runacunapaman shamurca, Lamanitacuna caiman chaiman chajchurirca, jichushca pambaman calpachirca; paicunapaj huauquicunata japirca picuna Lamanitacunahuan huatai tucushcashna apai tucurca, nishuj alma na chingashca carca huatai tucushcashna apashcacunamanda. Paicunapaj huauquicunahuan paicunapaj propio alpacunaman chasquichun apamurca.\n\n9 Shina ricushpa chasquichijcuna chunga shuj huata tucurirca, Lamanitacuna alpacunamanda llujchishpa cachashca cashpa, Ammoníahpaj llactapuracunapash tucuchishca carca; ari, shujllangaman Ammoniahitacunamanda causa alma tucuchishca carca, paicunapaj jatun llactapash, maijan paicuna nirca Dios na tucuchi ushan, cai jatun jatun caimanda.\n\n10 Ashtahuangari, shujlla punllapi jichushca saquirca; alcucuna jichushca pambamanda sacha animalcunapash huañushcacunata pilashca carca.\n\n11 Shina cajpipash, tauca punllacuna jipa huañushca cuerpocuna shujllapi tandachishca carca alpa jahuapi, jahualla tapachishca carca. Cunan ninan jatun ashnai carca tauca huatacunata imamanda llactapuracuna Ammoníah alpapi causangapa na rirca. Nehorcunapaj Jichushca nishpa shutichirca, Nehorpaj femanda caimanda, picuna huañurca; paicunapaj alpacuna jichushca catirca.\n\n12 Lamanitacuna cutin na shamurca Nefitacunahuan macanajungapa chunga chuscu huatacunacaman ricushpa chasquichijcunapaj reinado Nefipaj llactapuracuna jahuapi. Shina quimsa huatacunata Nefipaj llactapuracuna tucui alpacunapi catilla sumaj causaita charirca.\n\n13 Alma Amulekpash llactapuracunata arrepentimientota yachachingapa rirca paicunapaj achil huasicunapi, achil pushtucunapi, paicunapaj tandanajuna huasicunapi, caicuna huashichishca carca Judíocunapaj layata catishpa.\n\n14 Tauca maijan uyangapa munajcunaman, Diospaj shimita villarca, pi gentitapash na ajllashpa, punllan punllan.\n\n15 Shina Alma Amulekpash rirca, taucacunapash maijanguna ruranapa ajllashca cashcacuna, achil shimita yachachingapa tucui alpacunapi. Iglesiata shayachina tucui alpapi maipipash yachashcaman tigrarca, tucui muyundi llactacunapi, Nefitacunapaj tucui llactapuracunapi.\n\n16 Paicunapi tucuilla pacta carca; Apunchij paipaj Espírituta jicharca tucui alpa jahuaman runacunapaj huahuacunapaj yuyaicunata alichingapa, nacashpa paicunapaj shungucunata alichingapa achil shimita chasquichun ima paicunaman yachachishca canga paipaj shamuna punllapi—\n\n17 Paicuna ama shinllicuna cachun achil shimipaj contra, paicuna na crijcuna cachun, tucuchinaman catichun, ashtahuangari paicuna achil shimita cushijuihuan chasquichun, malqui laya ciertopacha uvas chagraman quimichishpa churashca cachun, paicuna yaicuchun Apunchijpaj paicunapaj Diospaj samanapi.\n\n18 Cunan chai sacerdotecuna picuna llactapuracunaman yachachingapa rirca tucui llullacunamanda contra, pandachinacunamanda, envidiacunamanda, fiñanajuicunamandapash, na alicuna rurachinacunamandapash, na cazunacunamandapash, shuhuanacunamandapash, shujpata japinacunamandapash, macanajuipi shuhuanamanda, huañuchinamanda, adulteriomanda, tucui laya mapata ruraimanda, villashpa cai cuzascuna na tianachu—\n\n19 Yachachishpa ñapacha yalinata cuzascuna; ari, yachachishpa Diospaj Churi shamunata, paipaj llaquiricunamanda, huañuipash, huañuimanda cutin causarinatapash.\n\n20 Tauca llactapuracunamanda tapurca maijan pushtuman Diospaj Churi shamunga; paicuna yachachishca carca pai ricurimungami paipaj cutin causarishca jipa; cai llactapuracuna ninanda cushijushpa uyarca.\n\n21 Cunan iglesia tucui alpacunapi shayachishca jipa—ayapaj jahuamanda mishaita charishca jipa, yachachishca cashpa tucui alpacunapi Diospaj shimi ciertopachapi, Apunchij paipaj achil yachinacunata jichashpa llactapuracunapa jahuapi—shina tucurin chunga chuscu huata ricushpa chasquijcunapaj reinado Nefipaj llactapuracunapa jahuapi.\n\n", "alma 17": "Mosíahpaj churicunapaj shuj tandachishpa quilcashca, paicuna reinopaj derechocunata na chasquirca Diospaj shimimanda, Nefipaj alpacunaman vichai rirca Lamanitacunaman yachachingapa; paicunapaj llaquiricuna cacharirinapash—Almapaj tandachishca quilcashcamanda.\n\n17 capítulomanda 27 capítulocaman charin.\n\n[center][font_size=26]17 Capítulo[/font_size][/center]\n\n[i]Mosíahpaj churicuna achil villachinapaj achil ricuchinapapash espírituta charin—Paicuna rin shuj shujlla shican ñangunata Lamanitacunaman achil shimita villashpa—Ammón Ismaelpaj alpaman rin, Jatun Mandaj Lamonipaj sirvij runaman tigran—Ammón jatun mandajpaj ataju llamacunata huacaichin paipaj na ricunayachishpa catijcunatapash Sebús yacu ladopi huañuchin. 1–3 versículocunapi, nara 77 C.Ñ.; 4 versículopi, nara 91–77 C.Ñ.; 5–39 versículocunapi, nara 91 C.Ñ.[/i]\n\n1 Cunan yalishca jipa imashna Alma Gedeónpaj alpa uraiman, Manti alpaman rijushpa, riqui, paipaj ninan manllaripa, Mosíahpaj churicunahuan tuparirca Zarahemla alpaman rinajujta.\n\n2 Cunan cai Mosíahpaj churicuna Almahuan carca imaura ángel paicunaman callari ricurijpi; chaimanda Alma ninandapacha cushijurca paipaj huauquicunata ricushpa; paipaj cushijuita ashtahuan imami mirachirca, paipaj huauquicuna Apunchijpaj huauquicunara carca; ari, paicuna shinllicunaman tigrashca carca ciertopachapaj yachaicunapi; ali yuyaipi chasquij runacuna carca paicuna achil quilcashcacunata utsia mascashca carca, Diospaj shimita yachai ushangapa.\n\n3 Ashtahuangari cai na tucui can; paicunamandallata curishca carca ashtaca achil mañaiman, ayunaimanbash; chaimanda paicuna achil villachinapaj espírituta charirca, achil ricuchinapaj espíritutapash, paicuna yachachishpa, Diospaj ushaihuan autoridadhuanbash yachachirca.\n\n4 Paicuna Lamanitacunaman Diospaj shimita chunga chuscu huatacunata yachachishca carca, ashtaca éxitota charishpa ciertopachapaj yachajuiman taucacunata apamushpa; ari, paicunapaj achil shimicunapaj ushaihuan Diospaj altar ñaupaman apamushca carca, paipaj shutipi mañachun paicunapaj juchacunata paipaj ñaupapi villachun.\n\n5 Cunan cashna caicunapi can imacuna paicuna puricunapi cumbarca, paicuna tauca ninan llaquicunata charirca; ashtaca llaquicunata yalirca, cuerpopi yuyaipipash, caicunashna yarjai, yacunayai shaijuipash, ashtaca shinlli atirirca espíritupipash.\n\n6 Cunan caicuna carca paicunapaj puricuna: Paicunapaj taitata, Mosíah, saquishpa rirca, ricushpa chasquichijcunapaj callari huatapi; reinota na chasquishpa imata paicunapaj taita munashca carca paicunaman cungapa, llactapuracunapaj munashcapash cai carca;\n\n7 Shina cajpipash Zarahemla alpamanda llujshishpa rirca, paicunapaj espadacunata japirca, paicunapaj lanzacunata, paicunapaj arcocunata, paicunapaj flechacunata, paicunapaj huaracacunata; caita rurarca paicuna micunata chari ushangapa jichushca pambapi cashcauras.\n\n8 Shina paicuna jichushca pambaman rirca paicunapaj ajllashca tandanajushcacunahuan, Nefipaj alpaman vichai rirca, Lamanitacunaman Diospaj shimita yachachingapa.\n\n9 Yalishca jipa paicuna tauca punllacunapi jichushca pambapi purirca, ashtacata ayunarca ashtacata achil mañarcapash Apunchij paicunaman carachun paipaj Espíritumanda ashata paicunahuan richun, paicunahuancachunbash, paicuna Diospaj maquicunapi shuj imatalla rurana cangapa, ushashpaca, paicunapaj huauquicuna, Lamanitacunata, ciertopachapaj yachajuiman apamungapa, yachajuiman napacha ali paicunapaj punda taitacunapaj yachachishcacunata, caicuna na ali carca.\n\n10 Yalishca jipa Apunchij paicunata ricuj shamurca paipaj Espírituhuan, nircapash: Alilla caichi. Paicuna alilla carca.\n\n11 Apunchij paicunata nircapash: Richi Lamanitacunapaman, quiquinba huauquicuna, ñuca achil shimita churaichi; shina cashpapash paciente canguichi jatun llaquicunapi, llaquicunapipash, paicunaman ali ricuchita ñucapi cunguichi, ñuca rurasha shuj imatalla ruranata ñuca maquicunapi tauca almacunapaj quishpirinapa.\n\n12 Yalishca jipa Mosíahpaj churicunapaj shungucuna, maijan paicunahuan cajcunapash, cushijuita japirca ringapa Lamanitacunapaman villangapa Diospaj shimita.\n\n13 Yalishca jipa imaura paicuna chayashca cashpa Lamanitacunapaj alpapaj manñacunapi, paicuna shicanyarirca caishumanda chaishumanda, Apunchijpi confiashpa paicuna cutin tuparingapa paicunapaj fucushcata tandachi tucuripi; paicuna crirca ruraita, imata paicuna rurangapa japishca cashca jatun carca.\n\n14 Ciertopacha cai jatun carca, paicuna rurangapa japishca can Diospaj shimita yachachingapa shuj sacha runacunata, shinlli, imamandapash millayaj llactapuracunata; shuj llactapuracuna pimi Nefitacunata huañuchipi cushijujcuna, paicunata shuhuashpa, macanajuipi shuhuashpapash; paicunapaj shungucuna charijyanacunapi churashca carca, nacashpaca curipi culquipipash, juyailla rumicunapi; shina cashpapash paicuna munarca charingapa cai cuzascunata huañuchishpa, macanajuipi shuhuashpapash, paicuna ama trabajangapa paicunapaj propio maquicunahuan.\n\n15 Shina paicuna shuj ninan quilla llactapuracuna carca, paicunamanda taucacuna yanga dioscunata adorarca, Diospaj llaquichina paicunapaj urmashca carca paicunapaj taitacunapaj punda yachachishcacunamanda; masqui Apunchijpaj nishcapachacuna paicunaman cushami nishca carca arrepentimientopaj minishtirishcacunapi.\n\n16 Chaimanda, cai carca imamanda Mosíahpaj churicuna rurangapa japirca ruraita, paicuna imashpapash apamuipapash paicunata arrepentimientoman; imashpapash apamuipapash paicuna yachachun jatun causachinapaj plan.\n\n17 Chaimanda paicuna shicanyarca caishumanda chaishumanda, paicunapaman rirca, shuj shujlla, Diospaj achil shimimanda ushaimandapash imami paiman cushca carca.\n\n18 Cunan Ammón paicunamanda yalishca mandaj cashpa, na cashpa pai paicunapaj minishtishcacunapi ayudarca, paicunamanda rirca, paicunata achilyachishca jipa paicunapaj shuj shuj cayashcacunapi, paicunaman Diospaj shimita yachachishca cashpa, na cashpa pai nara rishpallata paicunapaj minishtishcacunapi ayudarca; shina paicuna shuj shuj llactacunaman rirca.\n\n19 Ammón Ismaelpaj alpaman rirca, cai alpa shina shuti carca Ismaelpaj churicunamanda, paicunapash Lamanitacunaman tigrarca.\n\n20 Imashna Ammón Ismaelpaj alpaman yaicujpi, Lamanitacuna japirca huatarcapash, imashna paicunapaj rurai carca tucui Nefitacunata huatana maijan paicunapaj maquicunapi urmajpi, jatun mandajpaj ñaupaman paicunata apangapa; shina saquishca carca jatun mandajpaj munashcata rurachun huañuchichun, nacashpa huatai tucushcashnapi charichun, nacashpa cárcelman shitachun, nacashpa paipaj alpamanda calpachichun, paipaj munashcahuan munashcauraspash.\n\n21 Shina Ammón apai tucurca Ismaelpaj alpata mandajpa jatun mandaj ñaupaman; paipaj shuti Lamoni carca; pai Ismaelpaj shuj cati aillu carca.\n\n22 Jatun mandajca Ammónda tapuchirca paipaj munai Lamanitacunahuan cai alpapi causanachu can nishpa, nacashpa jatun mandajpaj llactapuracunahuan.\n\n23 Ammón nirca: Ari, ñuca munani cai llactapuracunahuan causangapa huaquin punllacunata; ari, imashpapash ñuca huañuna punllacaman.\n\n24 Yalishca jipa jatun mandaj Lamoni ashtaca cushijushca carca Ammónhuan, caimanda paipaj huatashcacunata cacharichirca; pai munarca Ammón jatun mandajpa shuj ushita paipaj huarmi cachun japichun.\n\n25 Ashtahuangari Ammón nirca: Na, ashtahuangari ñuca quiquinba sirvij runa casha. Chaimanda Ammón jatun mandaj Lamonita sirvij runaman tigrarca. Yalishca jipa pai shuj sirvij runacunahuan Lamonipaj ataju llamacunata cuidachun churashca carca, Lamanitacunapaj ruraihuan.\n\n26 Quimsa punllacunata jatun mandajpaj ruraicunapi cashca jipa, Lamanita sirvij runacunahuan rijujpi paicunapaj ataju llamacunahuan yacu ufiana pushtuman, Sebúspaj yacu shutichishca carca, tucui Lamanitacuna chaiman paicunapaj ataju llamacunata apan, yacuta ufiachun—\n\n27 Chaimanda, imashna Ammón jatun mandajpaj sirvij runacunapash paicunapaj ataju llamacunata apanajujpi yacu ufiana pushtuman, riqui, huaquin Lamanitacuna picuna paicunapaj ataju llamacunahuan yacuta ufiachingapa cashca cashpa, jatarirca caiman chaiman calpachirca Ammónpaj jatun mandajpaj sirvij runacunapaj ataju llamacunata, caicunata paicuna caiman chaiman calpachirca shina cashpaca maitapash calparca.\n\n28 Cunan jatun mandajpaj sirvij runacuna huasharimai callarirca nishpa: Cunan jatun mandaj ñucanchita huañuchinga, ñucanchi huauquicunata laya paicunapaj ataju llamacuna cai runacunapaj na ali caimanda caiman chaiman calpachishca carca. Paicuna ninanda huacai callarirca, nishpa: Riqui, ñucanchi ataju llamacuna ña calpashca can.\n\n29 Cunan paicuna huacarca huañuchishca canata manllaimanda. Cunan Ammón imaura caita ricushpa paipaj shungu cushijushca carca paipaj ucupilla cushijuihuan; pai nirca, ñuca ricuchisha ñuca ushaita cai ñucapura sirvij runacunaman, nacashpa ushaita imami ñucapi can, cutin apamushpa cai ataju llamacunata jatun mandajpaman, ñuca mishasha cai ñucapura sirvij runacunapaj shungucunata, paicunata pushai ushangapa ñuca achil shimicunapi crichun.\n\n30 Cunan, caicuna carca Ammónpaj yuyaicuna, pai imaura ricushpa ninan llaquicunata maijanguna pai shutichishca carca paipaj huauquicuna.\n\n31 Yalishca jipa paicunata shinlliyachirca paipaj achil shimicunahuan, nishpa: Ñuca huauquicuna, ali cushijushca caichi jacuchi ataju llamacunata mascangapa, ñucanchi paicunata tandachishun tigrachimushunchi yacu ufiana pushtuman; shina ñucanchi ataju llamacunata alchishpa charishunchi jatun mandajman pai ñucanchita na huañuchingachu.\n\n32 Yalishca jipa paicuna rirca ataju llamacunata mascangapa, paicuna Ammónda catirca, ñapash calpashpa carcurca jatun mandajpaj ataju llamacunata, cutin tandachirca yacu ufiana pushtupi.\n\n33 Cai runacuna paicunapaj ataju llamacunata cutin calpachingapa shayarirca; ashtahuangari Ammón paipaj huauquicunata nirca: Ataju llamacunata muyushpa shayarichi ama calpachun; ñuca rini macanajugrini cai runacunahuan picuna ñucanchi ataju llamacunata calpachijcunahuan.\n\n34 Chaimanda, paicuna rurarca Ammón mandashcata, pai rirca shayarirca macanajungapa maijan Sebúspaj yacu ladopi shayanajujcunahuan; paicuna na huaquinlla carcachu.\n\n35 Chaimanda paicuna Ammónda na manllarca, paicuna yarca paicunapamanda shujlla runa paita huañuchi ushanga paicunapaj munaimanda, paicuna na yacharca Apunchij Mosíahman nishcapacha carca paipaj churicunata paicunapaj maquicunamanda cacharichisha; nimata na yacharcapashchu Apunchijmanda; chaimanda paicuna cushijurca paicunapaj huauquicunata tucuchinapi; caimanda paicuna jatun mandajpaj ataju llamacunata calpachingapa shayarirca.\n\n36 Ashtahuangari Ammón ñaupaman rishpa paicunata rumicunahuan shitai callarirca paipaj huaracahuan; ari, paicunata ninan usharishcahuan rumicunata shitarca; shina pai huañuchirca taucallata paicunamanda shina cashpaca paicuna ninanda manllari callarirca paipaj ushaimanda; ashtahuanbash paicuna fiñashca carca paicunapaj huauquicunata huañuchishcamanda, paicuna yashcapacha carca paita urmachingapa; chaimanda, ricushpa paicuna paita na chayachi ushashpa paicunapaj rumicunahuan, paicuna ñaupaman shamurca llasha caspicunahuan paita huañuchingapa.\n\n37 Ashtahuangari riqui, Ammón huajtarca shujllangaman runacunata pimi llasha caspita vichai alsajta, pai fitirca paicunapaj rigracunata paipaj espadahuan; pai aguantarca paicunapaj huajtashcacunata paicunapaj rigracunata chugrichishpa paipaj espada filohuan, shina cashpaca paicuna ninanda manllari callarirca, paipaj ñaupamanda calpai callarirca; ari, paicuna na ashalla carcachu; paicunata calpachirca paipaj rigrapaj shinllicaihuan.\n\n38 Cunan paicunamanda sujta urmashca carca huaracahuan, ashtahuangari pai shujllata paicunapaj yali mandajtalla huañuchirca paipaj espadahuan; pai fitirca tauca rigracunata paipaj contra alsajpi, paicuna na ashalla carcachu.\n\n39 Imaura paicunata carutapacha calpachishpa, pai tigrarca paicunapaj ataju llamacunata yacuta ufiachirca, jatun mandajpaj jihualla pambaman tigrachirca, shina jatun mandajpa ñaupaman ricurigrirca, rigracuna apashpa imacunata fitishca carca Ammónpaj espadahuan, maijanguna paita huañuchingapa munashcacunapaj carca; jatun mandajpaman aparca cuzascunapaj rurashcamanda shuj testimonio cachun.\n\n", "alma 18": "[center][font_size=26]18 Capítulo[/font_size][/center]\n\n[i]Jatun mandaj Lamoni Ammón Jatun Espíritu can yarca—Ammón jatun mandajman Rurashcamanda yachachin, runacunahuan Diospaj imashna randi cajta, jatun causachinapash Cristohuan shamun—Lamoni crin huañushca laya alpaman urman. Nara 90 C.Ñ.[/i]\n\n1 Yalishca jipa jatun mandaj Lamoni mandarca paipaj sirvij runacunata ñaupaman rishpa testificachun tucui cuzascunata imata paicuna ricushcamanda.\n\n2 Imaura paicuna tucuita testificashca cajpi imata ricushca cuzascunata, pai yacharca Ammónpaj fidelidadmanda paipaj ataju llamacunata alchishpa charinapi, paipaj jatun ushaimandapash macanajuipi paita huañuchingapa munajcunahuan, pai ninandapacha manllarishca carca, nircapash: Ciertopacha, shuj runata yali can yarin. Riqui, nachu can cai Jatun Espíritu pimi cachamun cashna jatun castigocunata cai llactapuracunapa jahuaman, paicunapaj huañuchicunamanda?\n\n3 Paicuna jatun mandajman tigrachirca, nishpa: Jatun Espíritu pai cajta shuj runa cajtapash, ñucanchi na yachanchichu; ashtahuangarin caita ashtahuan yachanchi, jatun mandajpaj na ricunayachishpa catijcuna paita na huañuchi ushanllu; paicuna jatun mandajpaj ataju llamacunata caiman chaiman calpachitapash na usharca pai ñucanchihuan cajpi, paipaj imallata yachaimanda jatun shinllicaimandapash; chaimanda, ñucanchi yachanchi paica jatun mandajpaj amigo can. Cunan, Oh jatun mandaj, ñucanchi na crinchichu shuj runa cashna jatun ushaita charijta, imashpa ñucanchi yachanchita pai na huañui ushan.\n\n4 Cunan, imaura jatun mandaj cai shimicunata uyashpa, paicunaman nirca: Cunan ñuca yachani cai Jatun Espíritu can; pai urai shamushca cai punllapi ñucanchi causaicunata alchishpa charingapa, ñuca cangunata ama huañuchichun cangunapaj huauquicunatashna. Cunan cai can Jatun Espíritu pimanda ñucanchi taitacuna parlashca can.\n\n5 Cunan cai carca Lamonipaj punda rurai, imata paipaj taitamanda chasquishca carca, Jatun Espíritu tiajta. Masqui paicuna crishpa Jatun Espíritupi, paicuna yarca imata rurashpapash ali carca; shina cajpipash, Lamoni ninanda manllai callarirca, paipaj sirvij runacunata huañuchipi na alita rurashca manllaimanda.\n\n6 Pai taucacunata huañuchirca paipaj huauquicuna caiman chaiman calpachishca carca paicunapaj ataju llamacunata yacu ufiana pushtupi, shina, llamacunata caiman chaiman calpachishcamanda paicuna huañuchishca carca.\n\n7 Cunan cai Lamanitacunapaj rurai cai carca shayarina Sebúspaj yacu ladopi llactapuracunapaj ataju llamacunata caiman chaiman calpachingapa, cai laya tauca caiman chaiman calpachishcacunata paicunapaj propio alpaman apangapa, shina rurashpa paipuracuna shuhuangapa.\n\n8 Yalishca jipa jatun mandaj Lamoni paipaj sirvij runacunata tapurca, nishpa: Cashna jatun ushaita charij runa maipita can?\n\n9 Paicuna nirca: Riqui, quiquinba caballocunaman micuchijun. Cunan jatun mandaj paipaj sirvij runacunata mandashca carca, nara paicunapaj ataju llamacunata yacuta ufiachina cajllapita, paipaj caballocunata carretacunatapash ña cachun, Nefipaj alpaman paita pushangapa; chaipi shuj jatun ninan micui tiachun mandashca carca Lamonipaj taita, pimi tucui cai alpacunapaj jatun mandaj carca.\n\n10 Cunan imaura jatun mandaj Lamoni Ammón paipaj caballocunata, carretacunatapash ña cachun rurajushcata uyashpa ashtahuan ninanda manllarirca, Ammónpaj fidelidadmanda, nishpa: Ciertopacha na tiashcachu ñuca tucuilla sirvij runacunamanda cai fiel runashna; pai yarinbash tucui ñuca rurachunbacha saquishcacunata rurangapa.\n\n11 Cunan ñuca ciertopacha yachani cai can Jatun Espíritu, ñuca mañangapa munani pai ñucata ricuj shamuchun, ashtahuangari ñuca manllani.\n\n12 Yalishca jipa imaura Ammón ña cachun rurashca cashpa caballocunata carretacunatapash jatun mandajpa paipaj sirvij runacunapapash, pai yaicurca jatun mandajpaman, pai ricurca jatun mandajpa ñavi shujpacha tucushca carca; chaimanda paipaj ñaupamanda ña tigragrijurca.\n\n13 Jatun mandajpaj shuj sirvij runa nirca, Rabbánah, imami can, ima cajta nishpaca, ushaita charij nacashpaca jatun jatun mandaj, paicunapaj jatun mandajcuna ushaita charijcuna can yashpa; shina pai nirca: Rabbánah, jatun mandaj mañan quiquin caipi cachun.\n\n14 Chaimanda Ammón jatun mandajpaman tigrarirca, paita nirca: Imata quiquinmanda rurachun munangui, Oh jatun mandaj? Jatun mandaj na tigrachirca shuj horasta, paicunapaj tiempohuan, imashpa pai imata ninata na yacharca.\n\n15 Yalishca jipa Ammón cutin nirca: Imata munangui ñucamanda? Ashtahuangari jatun mandaj na tigrachirca.\n\n16 Yalishca jipa Ammón, Diospaj Espírituhuan junda cashpa, chaimanda jatun mandajpaj yuyaicunata yacharca. Pai nirca: Cai can uyaimanda ñuca quiquinba sirvij runacunata quiquinba ataju llamacunatapash huacaichishcamanda, huañuchircani paicunapaj canchis huauquicunata huaracahuan espadahuanbash, cutishujcunapaj rigracunata fitircani, quiquinba ataju llamacunata quiquinba sirvij runacunatapash huacaichingapa; riqui, caimandachu quiquin manllarijungui?\n\n17 Canman nini, imashpa quiquinba manllari jatun can? Riqui, ñuca cani shuj runa, quiquinba sirvij runa; chaimanda, imatapash can rurachun munashcata ali cajpica, ñuca rurasha.\n\n18 Cunan imaura jatun mandaj cai shimicunata uyashca cashpa, cutin manllarirca, pai ricurca Ammón paipaj yuyaicunata yachai ushajta; ashtahuangari masqui, jatun mandaj Lamoni paipaj shimita pascarca, nirca: Pita cangui? chai Jatun Espírituchu cangui, pimi tucui cuzascunata yachangui?\n\n19 Ammón tigrachirca paita: Ñuca na canichu.\n\n20 Jatun mandaj nirca: Imashnata ñuca shungupaj yuyaicunata yachangui? Na manllashpa parlai ushangui, cai cuzascunamanda villahuai; villahuaipash ima ushaihuan huañuchircangui ñuca huauquicunapaj rigracunata fitircanguipash ñuca ataju llamacunata caiman chaiman calpachijcunata.\n\n21 Cunan, cai cuzascunamanda ñucaman villajpica, ima munashcata cusha quiquinman; minishtishca cajpica, ñuca macanajuj runacunahuan huacaichisha; ashtahuangari ñuca yachani tucui paicunata yali ushaita charij cangui; shina cajpipash, ima munashcata quiquinman carasha.\n\n22 Cuna Ammón yachashca caimanda, na na alita rurangapaca, pai Lamonita nirca: ñuca shimicunata uyanguicha, ima ushaihuan cai cuzascunata rurajta villajpica? Caimi can imata quiquinmanda ñuca munani.\n\n23 Jatun mandaj tigrachirca, nishpa: Ari, tucui quiquinba shimicunata crishami. Shina ali yachaihuan ari nichirca.\n\n24 Ammón manllai illa parlai callarirca, nirca: Cringuichu Dios tiajta?\n\n25 Pai tigrachirca, nishpa: Ñuca na yachanichu ima cajta.\n\n26 Shina Ammón nircapash: Cringuichu Jatun Espíritu tiajta?\n\n27 Pai nircapash, Ari.\n\n28 Ammón nircapash: Cai can Dios. Ammón cutin nirca: Cringuichu cai Jatun Espíritu, pimi Dios can, tucui cuzascunata rurashca jahua pachapi cajta cai pachapi cajtapash?\n\n29 Pai nirca: Ari, ñuca crini pai rurashca tucui cuzascunata cai pachapi cajta; ashtahuangari jahua pachacunata ñuca na yachanichu.\n\n30 Ammón nirca paita: Jahua pachacunaca shuj pushtu can maipi Dios causan paipaj tucui achil ángelcunahuan.\n\n31 Jatun mandaj Lamoni nirca: Cai alpa jahuapichu?\n\n32 Ammón nirca: Ari, pai urai ricun tucui runacunapaj huahuacunata; pai yachan tucui yuyaicunata shungupaj imata rurasha yaicunatapash; paipaj maquimanda tucui rurashca carca callarimanda.\n\n33 Jatun mandaj Lamoni nirca: Ñuca crini tucui cai cuzascuna imata parlashcangui. Diosmanda cachamushcachu cangui?\n\n34 Ammón nirca: Ñuca cani shuj runa; callaripi runaca Diospaj rijchapi rurashca carca, ñuca cayashca cani paipaj Achil Espírituhuan cai cuzascunata cai llactapuracunaman yachachingapa, paicuna apamui tucushca cachun yachajuiman imami ali ciertopacha can;\n\n35 Chai Espíritupaj ashagu ñucapi caj, imami ñucaman yachajuita cuhuashca, ushaitapash ñuca femanda munaimandapash imami Diospi can.\n\n36 Cunan imaura Ammón cai shimicunata nishca cajpi, pai callarirca cai pacha rurashcamanda, Adánpaj rurashcamandapash, villarca tucui cuzascunata runacuna urmashcamanda, cutinbash villarca tandachishpa quilcashcacunata llactapuracunapaj achil quilcashcacunatapash, imacunata parlashca carca achil villachijcuna, urai tiempo paicunapaj taita, Lehi, Jerusalénda llujshingacaman.\n\n37 Paicunaman cutinbash villarca (cai carca jatun mandajpaj paipaj sirvij runacunamanbash) tucui paicunapaj taitacunapaj jichushca pambacunapi purishcacunata, tucui paicunapaj llaquiricunamanda yarjaihuan yacunayaihuanbash, paicunapaj llaquiyaicuna, ashtahuanbash.\n\n38 Paicunaman cutin villarcapash Lamán, Lemuelpaj na cazuicunatapash, Ismael churicunapash, ari, tucui paicunapaj na cazuicunata paicunaman villarca; tucui tandachishpa quilcashcacunata achil quilcashcacunatapash villarca imaura Lehi Jerusalénmanda llujshimushcamanda cunan punllacaman.\n\n39 Ashtahuangari cai na tucuilla can; jatun causachinapaj planmanda villarca, imami alichishca carca cai pachata rurashcamandapacha; paicunaman yachachircapash Cristopaj shamunamanda, tucui Apunchijpaj rurashcacunamanda paicunaman yachaj chayachirca.\n\n40 Yalishca jipa tucui cai cuzascunata nishca jipa, jatun mandajman villarca, paipaj tucui shimicunata crirca.\n\n41 Pai Apunchijta mañai callarirca, nishpa: Oh Apunchij, llaquihuai; quiquinba ashtaca llaquihuan imata Nefipaj llactapuracunapaj jahuapi charishcangui, ñucapapash charipai, ñuca llactapuracunapapash.\n\n42 Cunan, imaura pai caita nishpa, alpaman urmarca, huañushca laya.\n\n43 Yalishca jipa paipaj sirvij runacuna paita japishpa aparca paipaj huarmipaman, shuj camapi sirichirca; pai sirirca huañushca laya ishcai punlla ishcai tutacunata; paipaj huarmi, paipaj churicuna, paipaj ushicunapash llaquirinajurca, Lamanitacunapaj layapi, paita chingachinamanda ninandapacha llaquiyanajurca.\n\n", "alma 19": "[center][font_size=26]19 Capítulo[/font_size][/center]\n\n[i]Lamoni mana tucurina causaipaj michata chasquin ricunbash Jatun Causachijta—Paipaj huasipi causajcuna juizu chingashpa urman, taucacuna ángelcunata ricun—Ammón alchishpa charishca can juyailla ruraita ricuchimandalla—Pai bautizan taucacunata shayachinbash shuj iglesiata paicunaman. Nara 90 C.Ñ.[/i]\n\n1 Yalishca jipa ishcai punlla ishcai tutacuna paipaj cuerpota ña apagrinajurca shuj utujupi saquingapa, caita rurashca carca paicunapaj huañushcacunata pambangapa.\n\n2 Cunan jatun mandaj huarmi Ammónpaj famata uyashca cashpa, chaimanda pai cacharca mañarcapash paita ricuj shamuchun.\n\n3 Yalishca jipa Ammón rurarca pai mandashca layata, jatun mandaj huarmita ricungapa yaicurca, tapurca yachangapa imata cai huarmi munan pai rurachun.\n\n4 Pai nirca: Ñuca cusapaj sirvij runacuna yachaj chayachihuashca quiquin cajta achil Diospaj shuj achil villachij, ushaita charijtapash tauca jatun ruraicunata rurangapa paipaj shutipi;\n\n5 Chaimanda, cai shina cajpica, ñuca munani yaicuchun ricuchunbash ñuca cusata, imashpa paipaj camapi ishcai punlla ishcai tutacunatapash sirijushca; shuj nin pai na huañushca can, ashtahuangari cutishujcuna nin pai ña huañushca can, ashnajumbash, pai churashca cana utujupi; ashtahuangari ñuca yaipica, na ashnanllu.\n\n6 Cunan, cai carca Ammón imata munarca, pai yacharca jatun mandaj Lamoni Diospaj ushaihuan cajta; pai yacharca na crichij yanalla velo paipaj yuyaimanda anchurijujta, chai punchayachij maijan paipaj yuyaita punchayachin, maijan Diospaj punchapambapaj micha carca, cai carca shuj juyailla micha paipaj alicaipa—ari, cai micha ninan cushijuita paipaj almaman apamurca, yana yanapaj fuyu anchurishca cajpica, mana tucurina causaipaj micha paipaj almapi japirishca carca, ari, pai yacharca cai cuerpo naturalta yalishca cajta, Lamoni Diospi apai tucushca carca—\n\n7 Chaimanda, imata jatun mandaj huarmi mañashca carca paipaj imatallata munai. Chaimanda, pai rirca jatun mandajta ricungapa imashna jatun mandaj huarmi mañashca laya; pai ricurca jatun mandajta, pai yacharca na huañushca cajta.\n\n8 Pai jatun mandaj huarmita nirca: Pai na huañushcachu, ashtahuangari Diospi puñujun, caya punlla pai cutin jataringa; chaimanda paita ama pambaichu.\n\n9 Ammón nircapash: Caita cringuichu? Jatun mandaj huarmi nirca: Ñuca na charini testimoniota ashtahuangari quiquinba shimi nitalla, ñucanchi sirvij runacunapaj shimicunatapash; shina cajpipash ñuca crini cai cachun imashna quiquin nishca layapi.\n\n10 Ammón nirca: Achilyachishca cangui quiquinba ninan femanda; ñuca ninimi, huarmi, cashna jatun feta charij na tiashcachu tucui Nefitacunapaj llactapuracunapi.\n\n11 Yalishca jipa paipaj cusapaj camata ali cuidarca, chai punllamanda caya punllacaman imaura Ammón villarca Lamoni jatarigrijta.\n\n12 Yalishca jipa pai jatarirca, Ammónpaj shimi nishca laya; pai jatarishpaca, paipaj maqui chutarca huarmipaman, nircapash: Diospaj shutita achilyachishca cachun, quiquinbash achilyachishca cangui.\n\n13 Ciertopacha imashna quiquin causangui, riqui, ñuca Jatun Causachijta ricushcani; pai shamunga, shuj huarmimanda naciringa, pai quishpichinga tucui runacunapaj huahuacunata maijan paipaj shutipi crin. Cunan, imaura pai cai shimicunata nijpi, paipaj shungu paipaj ucupi jundarca, cushijuihuan cutin urmarca; jatun mandaj huarmipash urmarca, Espírituhuan dominai tucushca caimanda.\n\n14 Cunan Ammón ricuimanda Apunchijpaj Espíritu jicharimujta paipaj achil mañaicunamanda Lamanitacunaman, paipaj huauquicuna, picuna Nefitacunapaj cashca carca ashtaca ayai ningapa, nacashpa tucui Diospaj llactapuracunahuan paicunapaj na ali ruraicunamanda paicunapaj punda ruraicunamandapash, pai cungurishpa urmarca, paipaj almata jichai callarirca achil mañaipi Diosta paguinishpa paipaj huauquicunamanda imata rurashcamanda; pai cushijuihuanbash apai tucushca carca; shina paicuna tucuilla quimsandi alpaman urmarca.\n\n15 Cunan, imaura jatun mandajpaj sirvij runacuna ricurca paicuna urmajta, paicuna Diosta mañai callarirca, imashpa Apunchijpaj manllai paicunapamanbash shamushca carca, chaimanda paicuna carca picuna jatun mandajpa ñaupapi shayarishcacuna testificarcapash Ammónpaj jatun ushaimanda.\n\n16 Yalishca jipa usharishcata Apunchijpaj shutipi mañarca, paicuna alpaman tucuilla urmangacaman, shuj Lamanita huarmilla na urmarca, paipaj shuti carca Abish, pai Apunchijpaman tigrashca carca tauca huatacunata, paipaj taitapaj juyailla achil ricuimanda—\n\n17 Shina, Apunchijman tigrashca caimanda, caita na yachaj chayachishcarca, chaimanda, imaura pai ricurca Lamonipaj tucuilla sirvij runacuna alpaman urmashca carca, paipaj sirvij huarmicunapash, jatun mandaj huarmipash, jatun mandajpash, Ammónpash alpaman urmashca cajpi, pai yacharca cai cajta Diospaj ushai; yashpa cunan cai cajta, llactapuracunata ima tucushcata yachaj chayachina, ricuimanda cai imasha cashcataca paicuna Diospaj ushaipi crichun, chaimanda pai huasin huasin calparca, llactapuracunaman yachaj chayachishpa.\n\n18 Paicuna tandanajui callarirca jatun mandajpaj huasipi. Ashtacapacha tandanajushcacuna shamurca, paicunapaj manllaripa ricurca jatun mandajta, jatun mandaj huarmitapash, paicunapaj sirvij runacunatapash alpaman urmashcata, tucuillacuna sirinajurca huañushca laya; Ammóndapash ricurca, riqui, pai shuj Nefita carca.\n\n19 Cunan llactapura paipuracuna huasha rimai callarirca; huaquinguna ninajurca cai can shuj jatun aya paicunapaman shamushca, nacashpa jatun mandajpaman paipaj huasimanbash, pai saquishcamanda Nefitata llactapi causachun.\n\n20 Ashtahuangari cutishujcuna rimarca, nishpa: Jatun mandajca cai llaqui apaicunata paipaj huasiman apamushca, paipaj sirvij runacunata huañuchimanda picuna paicunapaj ataju llamacunata caiman chaiman calpachimanda Sebúspaj yacucunapi.\n\n21 Rimashcapash carca chai runacuna picuna Sebúspaj yacu ladopi shayanajushcacuna caiman chaiman calpachirca ataju llamacunata maijan jatun mandajpaj cajcunata, chaimanda paicuna Ammónhuan fiñashca carca paicunapaj mashnachari huauquicunata pai huañuchishcamanda Sebúspaj yacucuna ladopi, jatun mandajpaj ataju llamacunata mitsajushpa.\n\n22 Cunan, paicunamanda shuj, maijanba huauqui huañuchishca carca Ammónpaj espadahuan, ninandapacha fiñashca carca Ammónhuan, paipaj espadata llujchirca rircapash urmachingapa Ammónpaj jahuapi, paita huañuchingapa; pai espadata alsajpica paita chugrichingapa, riqui, pai huañushpa urmarca.\n\n23 Cunan ñucanchi ricunchi Ammón na huañuchishca cai ushajta, imashpa Apunchij nishca carca Mosíahta, paipaj taita: Paita ñuca huacaichishami, cai paihuan rurashca canga paipaj femanda—chaimanda, Mosíah Apunchijman paita mingarca.\n\n24 Yalishca jipa imaura ashtacapacha tandanajushcacuna ricushpa runa huañushpa urmajta, maijan espadata alsajpi Ammónda huañuchinga, tucui paicunaman manllai shamurca, paicunapaj maquicunata na chutaitapash na usharca paita tacaringapa nacashpa nimaijanda picuna urmashcacuna carca; paicuna cutin ninanda cushijui callarirca paipuracuna imata cai ushan cai jatun ushaimanda, nacashpa ima tucui cai cuzascuna ima canacajpipash.\n\n25 Yalishca jipa tauca paicunamanda tiarca picuna nirca Ammón Jatun Espíritu cajta, cutishujcuna nirca pai cachamushca cashca Jatun Espíritumanda.\n\n26 Ashtahuangari cutishujcuna tucui paicunata rimarca, nishpa pai shuj manllanayairucu cajta, pimi Nefitacunamanda cachamushca paicunata ninanda llaquichingapa.\n\n27 Tiarca huaquinguna picuna nirca Ammón Jatun Espíritumanda cachamui tucushca can paicunata llaquichinga paicunapaj na ali ruraicunamanda; cai cajtapash Jatun Espíritu pimi Nefitacunata punllan punllan cuidashca carca, pimi paicunata punllan punllan cacharichirca paicunapaj maquicunamanda; paicuna nircapash cai Jatun Espíritu carca pimi tauca paicunapaj huauquicunata, Lamanitacunata tucuchirca.\n\n28 Shina randimanda plituri paipuracunapi ninandapacha shinlli cai callarirca. Paicuna shina randimanda fiñanajujpi, sirvij huarmi pimi ashtacapacha tandanajushcacunata tandachishpa shamuchirca, imaura pai ricurca randimanda pliturita ima carca ashtacapacha tandanajushcacunapi pai ninandapacha llaquiyashca carca, viquita jichangacaman.\n\n29 Yalishca jipa pai rirca jatun mandaj huarmipaj maquita japircapash, imashpapash pai alpamanda jataripapash; ñapash paipaj maquita tacarijpica pai jatarirca paipaj chaquihuan shayarircapash, caparircapash shinlli shimihuan, nishpa: Oh achilyachishca Jesús, pimi ñucata quishpichihuashca manllanayai ucu pachamanda! Oh achilyachishca Dios, cai llactapuracunata llaquipai!\n\n30 Imaura pai caita nishca cajpi, paipaj maquicunata charirirca, cushijui jundashca caimanda, tauca shimicunata parlashpa caicuna na ima nijta yacharca; imaura pai caita rurashpa, jatun mandaj, Lamonita japirca, maquimanda, riqui pai jatarirca paipaj chaquicunahuan shayarirca.\n\n31 Pai, ñapash, paipaj llactapuracunata randimanda pliturita ricushpa, ñaupaman rishpa paicunata rimai callarirca, paicunata yachachingapapash shimicunata imacunata pai uyashca carca Ammónpaj shimimanda; mashna paipaj shimicunata uyarca crishpa, Apunchijpaman tigrarishcapash carca.\n\n32 Ashtahuangari taucacuna tiarca paicunapi picuna paipaj shimicunata na uyanayachij; chaimanda paicunapaj ñanda rirca.\n\n33 Yalishca jipa imaura Ammón jatarirca paicunapaj minishtishcacunapi ayudarca, Lamonipaj tucui sirvij runacunatapash; paicunapash tucuilla villarca chai cuzastallata llactapuracunaman—paicunapaj shungucuna cambiarishca cajta; paicuna ashtahuan na alita rurangapa ñana munajta.\n\n34 Riqui, taucacuna llactapuracunaman villarca paicuna ángelcunata ricushca cashcata paicunahuan parlashca cashcatapash; shina paicuna Diospaj cuzascunata nishca carca, paipaj ali ruraicunamandapash.\n\n35 Yalishca jipa taucacuna tiarca paicunapaj shimicunapi crijcuna; mashna crijcuna bautizarirca; ali ruraj llactapuracunaman tigrarca, shuj iglesiata paicunapurapi shayachirca.\n\n36 Shina Apunchijpaj rurai Lamanitacunahuan callarirca; shina Apunchij paipaj Espírituta paicunaman jichai callarirca; ñucanchipash ricunchi pai rigra chutashca can tucui llactapuracunaman maijan arrepentiringapa munajman paipaj shutipi crijpipash.\n\n", "alma 20": "[center][font_size=26]20 Capítulo[/font_size][/center]\n\n[i]Apunchij Ammónda cachan Middoniman paipaj cárcel huauquicunata cacharichun—Ammón Lamonipash Lamonipaj taitahuan tuparin, pimi jatun mandaj can tucui alpacunapa—Ammón rucu jatun mandajta ruraipacha nin ari ninata paipaj huauquicunapaj libre cachun. Nara 90 C.Ñ.[/i]\n\n1 Yalishca jipa imaura paicuna shuj iglesiata alpapi shayachishca cashpa, jatun mandaj Lamoni mañarca Ammón paihuan richun Nefipaj alpaman, paipaj taitaman rijsichingapa.\n\n2 Apunchijpaj shimi rimai Ammónpaman shamurca, nishpa: Nefipaj alpaman na ringuichu, riqui, jatun mandaj quiquinba causaita quichungapa munanga; ashtahuangari Middonipaj alpaman ringui; riqui, quiquinba huauqui Aarón, Mulokipash, Ammapash cárcelpi can.\n\n3 Cunan yalishca jipa imaura Ammón cai uyashca cashpa, pai nirca Lamoniman: Riqui, ñuca huauqui, cumbacunapash Middoni cárcelpi can, ñuca rini paicunata cacharichingapa.\n\n4 Cunan Lamoni Ammónda nirca: Ñuca yachani, Apunchijpaj ushaihuan tucui cuzascunata rurai ushangui. Ashtahuangari riqui, ñuca risha quiquinhuan Middonipaj alpaman; Middonipaj alpapaj jatun mandajca, pai shuti can Antiomno, ñuca ali rijsi can; chaimanda ñuca rini Middonipaj alpaman, chai alpapaj jatun mandajta alicachingapa, pai llujchingapash cárcelmanda quiquinba cumbacunata. Cunan Lamoni nirca: Pita villarca cumbacuna cárcelpi cajta?\n\n5 Ammón nirca: Pipash na villahuarcachu ashtahuangari Dioslla; pai nihuarca—Ri quiquinba huauquicuntapash cachari, paicuna cárcelpi can Middonipaj alpapi.\n\n6 Cunan imaura Lamoni caita uyashpa paipaj sirvij runacunata paipaj caballocuna paipaj carretacunapash ña cachun rurachirca.\n\n7 Pai Ammónda nirca: Shamui, ñuca urai risha quiquinhuan Middoni alpaman, chaipi ñuca jatun mandajta ninanda mañasha pai quiquinba huauquicunata cárcelmanda cacharichun.\n\n8 Yalishca jipa Ammónpash Lamonipash chaiman rinajujpi, Lamonipaj taitata tuparirca, pimi tucui alpacunapaj jatun mandaj carca.\n\n9 Riqui, Lamonipaj taita nirca: Imashpata na shamurcangui jatun ninan micuiman chai jatun punlla imaura ñuca rurarcani jatun ninan micuita ñuca churicunapa, ñuca llactapuracunamanbash?\n\n10 Pai nirca: Maimanda rijungui cai Nefitahuan, pimi shuj llullapaj huahua?\n\n11 Yalishca jipa Lamoni villachirca paiman maiman rijujta, manllashpa paita ofendenata.\n\n12 Pai villarcapash tucui imamanda alimanda saquirishcata paipaj propio reinopi, pai na rishcamanda paipaj taitapaj rurashca jatun ninan micuiman.\n\n13 Cunan imaura Lamoni tucui cuzascunata villachishca cashpa, riqui, paipaj manllaripa, paipaj taita fiñarca paihuan, nirca: Lamoni, cai Nefitacunata cacharigringui, picuna shuj llullapaj churicuna can. Riqui, pai shuhuarca ñucanchi taitacunata; cunan paipaj huahuacunapash ñucanchipaman shamun paicuna ushachun, paicunapaj yachaihuan paicunapaj llullaicunahuanbash, ñucanchita pandachingapa, paicuna cutin ñucanchita shuhuai ushangapa ñucanchipaj charishcacunata.\n\n14 Cunan Lamonipaj taita mandarca Ammónda espadahuan huañuchichun. Mandarcapash Middonipaj alpamanbash ama richun, ashtahuangari pai tigrachun paihuan Ismaelpaj alpaman.\n\n15 Ashtahuangari Lamoni nirca: Ñuca na Ammónda huañuchishachu, Ismaelpaj alpamanbash na tigrashachu, ashtahuangari ñuca rini Middonipaj alpaman Ammónpaj huauquicunata cacharichi ushangapa, imashpa ñuca yachani paicuna ali runacuna ciertopacha Diospaj achil villachijcunapash cajta.\n\n16 Cunan imaura paipaj taita cai shimicunata uyashpa, paihuan fiñarca, paipaj espadata llujchirca paita alpaman shitangapa.\n\n17 Ashtahuangari Ammón ñaupaman shayarishpa nirca: Riqui, quiquinba churita na huañuchinguichu; shina cajpipash, ashtahuan alicanman pai urmachun quiquinba randi, riqui, pai arrepentirishca can paipaj juchacunamanda; ashtahuangari cai punlla quiquin urmajpica, quiquinba fiñaipi, quiquinba alma na quishpirishca cangachu.\n\n18 Cutin, cai minishtirishca can quiquin caita rurachun; quiquinba churita huañuchijpica, shuj inocente runa cashpa, paipaj yahuar alpamanda mañanga Apunchij paipaj Diosta, venganza quiquinba umapi shamuchun; imashpapash quiquinba almata chingachinguiman.\n\n19 Cunan imaura Ammón cai shimicunata paiman nijpi, tigrachirca, nishpa: Ñuca yachani ñuca churita huañuchishpaca, nimatapash na yachajpaj yahuarta jichasha; quiquinmari tucuchingapa mascashcangui.\n\n20 Paipaj maquita chutarca Ammónta huañuchingapa. Ashtahuangari Ammón shinlli cai usharca paipaj huajtashcacunata, chugrichircapash paipaj rigrata ashtahuan ñana imatapash rurai usharca.\n\n21 Cunan imaura jatun mandaj ricushpa Ammón paita huañuchi ushajta, Ammónta ninanda mañai callarirca paipaj causaita quishpichichun.\n\n22 Ashtahuangari Ammón paipaj espadata jahuaman alsarca, nishpa: Riqui, ñuca quiquinda chugrichisha ñuca huauquicunata cárcelmanda llujchishpa cachachun saquijpilla na.\n\n23 Cunan jatun mandaj, paipaj causaita chingachinata manllashpa, nirca: Ñucata quishpichijpica quiquin ima mañashcata cusha, ñuca reino chaupitapash.\n\n24 Cunan imaura Ammón ricushpa rucu jatun mandajta paipaj imashna munashcahuan rurachijushpa, pai nirca: Ñuca huauquicunata cárcelmanda llujchishpa cachajpica, Lamonimanbash paipaj reinota charishpa catichun saquijpi, paihuan ñana fiñashpa cajpi, ashtahuangari saqui, paipaj propio munashcata rurachun ima cuzasta yuyashcata, shina ñuca quiquinda quishpichisha; na shina cajpica alpaman shitasha.\n\n25 Cunan imaura Ammón cai shimicunata nishca cajpi, jatun mandaj cushijui callarirca paipaj causaimanda.\n\n26 Imaura pai ricurca Ammón paipaj causaita na tucuchina yuyaita charijta, imaura ricushpapash jatun juyaita paipaj churi Lamoniman charijta, pai ninandapacha manllarishca carca, nirca: Cai tucui quiquinba munashca cashcamanda, quiquinba huauquicunata llujchisha, saquishapash ñuca churi Lamoni paipaj reinota charishpa catichun, riqui, saquigrini ñuca churi paipaj reinota charishpa cati ushachun cunan punllamanda mana tucurinacaman; ñuca na ashtahuan mandashachu—\n\n27 Ñuca quiquinman saquigrinipash quiquinba huauquicuna cárcelmanda llujchishpa cachachun, quiquinbash quiquinba huauquicunapash ñucapaman ricuj shamuichi, ñuca reinopi; imashpa ninandapacha quiquinda ricungapa munasha. Jatun mandaj ninandapacha manllarishca carca shimicunamanda imata Ammón parlashca carca, shimicunatapash imata paipaj churi Lamoni parlashcatapash, chaimanda yachajungapa munashcapacha carca.\n\n28 Yalishca jipa Ammón Lamonipash catirca paicunapaj purishpa rinahuan Middonipaj alpaman. Lamoni alicachi tucurca cai alpapaj jatun mandajpaj ñavicunapi; chaimanda Ammónpaj huauquicunata cárcelmanda llujchirca.\n\n29 Imaura Ammón paicunata tupashpa ninandapacha llaquirirca, riqui paicuna churajunacuna illa carca, paicunapaj aicha caracuna ninandapacha chugrishca carca shinlli cabiacunahuan huatashca caimanda. Paicuna yarjaitapash yalishca carca, yacunayaita, tucui laya llaquicunatapash; shinapash paicuna tucui paicunapaj llaquicunapi pacientecuna carca.\n\n30 Shina canacashcarca, cai paicunapaj suerte carca ashtahuan shinlliyashca na cazujcunapash llactapuracunapaj maquicunapi urmana; chaimanda paicunapaj shimicunata na uyangapa munarca, paicunata llujchishpa cacharca, macashcapash carca, paicunata huasin huasin llujchishca carca, llactan llactanpash, Middonipaj alpaman paicuna chayangacaman; chaipi paicunata japishpa cárcelman churai tucurca, shinlli cabiacunahuan huatashca, tauca punllacunata cárcelpi carca, cacharishca carca Lamonimanda Ammónmandapash.\n\n", "alma 21": "Aarónpaj, Mulokipaj, paicunapaj huauquicuna, Lamanitacunaman yachachishcacunata shuj tandachishpa quilcashca.\n\n21 capítulomanda 26 capítulocaman charin.\n\n[center][font_size=26]21 Capítulo[/font_size][/center]\n\n[i]Aarón Amalekitacunata Cristomanda, shujpa juchamanda huañushcamandapash yachachin—Aarón paipaj huauquicuna Middonipi cárcelai tucushca can—paicunapaj cacharichishca jipa, tandanajuna huasicunapi yachachin taucacuna crin—Lamoni religiónpaj libertadta saquin Ismaelpaj alpacunapi llactapuracunaman. Nara 90–77 C.Ñ.[/i]\n\n1 Cunan imaura Ammón paipaj huauquicunahuan paipuracuna shicanyarishpa Lamanitacunapaj alpapaj manñacunapi, riqui Aarón rirca shuj alpa ima Lamanitacuna shutichishca carca, Jerusalén, paicunapaj taitacunapaj nacirishca alpamanda shina shutichirca; caimi Mormónpaj manñacunamanda carulla carca.\n\n2 Cunan Lamanitacuna, Amalekitacunapash, Amulónpaj llactapuracunapash shuj jatun llactata shayachirca, maijan Jerusalénda shutichishca carca.\n\n3 Cunan Lamanitacuna paicunamandallata shinllicuna carca, ashtahuangari Amalekitacuna, Amulonitacunapash ashtahuan shinllicuna carca; chaimanda paicuna Lamanitacunapaj shungucunata shinlliyachirca, paicuna shinllicunaman tigrachun na ali ruraicunapi, paicunapaj millanayaicunapipash.\n\n4 Yalishca jipa Aarón Jerusalén llactaman shamurca, Amalekitacunaman paicunamara yachachi callarirca. Paicunaman yachachi callarirca paicunapaj tandanajuna huasicunapi, paicuna shayachishca carca tandanajuna huasicunata Nehorcunapaj layata catishpa; Amalekitacunamanda, Amulonitacunamandapash taucacuna Nehorcunamanda carca.\n\n5 Chaimanda, Aarón yaicujpi paicunapaj shuj tandanajuna huasiman llactapuracunaman yachachingapa, paicunaman parlajpi, riqui shayarirca shuj Amalekita paihuan fiñari callarirca, nishpa: Imata can cai quiquin testificashca? Ricushcanguichu shuj ángelta? Imashpata ángelcuna ñucanchiman na ricurimun? Riqui nachu cai llactapuracuna quiquinba llactapuracunashna alicuna?\n\n6 Nishcanguipash, imashpapash ñucanchi arrepentirishpalla na tucurishunllu. Imashnata yachangui yuyaicunata, ñucanchipaj shungucunapaj munaicunata? Imashnata yachangui ñucanchi imamanda arrepentirinata? Imashnata yachangui ñucanchi na alita ruraj llactapuracuna cajta? Riqui, ñucanchi shayachishca canchi achil pushtucunata, ñucanchipura tandanajungapa Diosta adorangapa. Ñucanchi crinchipacha Dios quishpichinga tucui runacunata.\n\n7 Cunan Aarón paita nirca: Cringuichu Diospaj Churi shamunga runacunata jatun causachingapa paicunapaj juchacunamanda?\n\n8 Runaca nirca: Ñucanchi na crinchichu quiquin yachajta nima cashna cuzasta. Ñucanchi na crinchichu cai juizu illa punda ruraicunapi. Ñucanchi na crinchichu quiquin yachajta shamuna cuzascunata, na crinchipashchu quiquinba taitacuna ñucanchi taitacunapash yachashcata cai cuzascunamanda imata paicuna parlashca, ima shamunacunamanda.\n\n9 Cunan Aarón paicunaman callarirca achil quilcashcacunata yachachingapa shamuna Cristomanda, huañushcamanda cutin causarinamandapash, runacunapaj jatun causachina na tiajpash imashpapash huañuimandalla Cristopaj llaquiricunamandapash, shujpa juchamanda paipaj yahuarta jichashcamandapash.\n\n10 Yalishca jipa paicunaman cai cuzascunata villai callarijpi paita fiñarca, paita asishpa ricui callarirca; paicuna na uyangapa munarca parlashca shimicunata maijan pai parlarca.\n\n11 Chaimanda, imaura pai ricushpa paipaj shimicunata na uyangapa munajta, paicunapaj tandanajuna huasicunamanda llujshirca, chayarca shuj uchilla llactaman maijan shutichishca carca Ani-Anti, chaipi Mulokita tuparca paicunaman achil shimita yachachijujta; Ammapash paipaj huauquicunapash. Paicuna taucacunahuan fiñarca achil shimicunamanda.\n\n12 Yalishca jipa paicuna ricurca llactapuracuna paicunapaj shungucunata shinlliyachijta, chaimanda paicuna llujshirca Middonipaj alpaman chayamurca. Paicuna shimicunamanda yachachirca taucacunata, huaquinguna crirca shimicunapi imata paicuna yachachirca.\n\n13 Shina cajpipash, Aarón huaquin paipaj huauquicunahuan japishpa cárcelpi churashca carca, paicunamanda puchushcacuna calparca Middonipaj alpaman muyundi ladolla llactacunaman.\n\n14 Cárcelpi churashcacuna tauca cuzascunata llaqui yalirca, paicuna cacharishca carca Lamonipaj Ammónpaj mañaihuan, micuchishca, churachishcapash carca.\n\n15 Paicuna cutin rirca achil shimita villangapa, shina paicuna cacharichishca carca cárcelmanda callaripi; shina paicuna llaquirishca carca.\n\n16 Paicuna rinajurca Apunchijpaj Espíritu maiman pushashcaman, Diospaj achil shimita yachachishpa Amalekitacunapaj tucui tandanajuna huasicunapi, nacashpa tucui Lamanitacunapaj tandanajushcacunapi maipi paicuna saquijpi.\n\n17 Yalishca jipa Apunchij paicunata achilyachi callarirca, shinashpa taucacunata ciertopachapaj yachaiman apamurca; ari, taucacunata crichirca paicuna juchashcacunata, paicunapaj punda taitacunapaj yachachishcacunata imami na alicuna cajtapash.\n\n18 Yalishca jipa Ammón, Lamonipash Middonipaj alpamanda Ismaelpaj alpaman tigrarca, maijan paicunapaj chasquina alpa carca.\n\n19 Jatun mandaj Lamoni na saquingapa munarca Ammón paita servichun, nacashpa paipaj sirvij runa cachun.\n\n20 Ashtahuangari pai rurachirca tandanajuna huasicuna shayachishca cachun Ismaelpaj alpapi; rurachircapash paipaj llactapuracuna, nacashpa paipaj reinadopi caj llactapuracunata paipuracuna tandanajuchun.\n\n21 Paicunamanda cushijurca, tauca cuzascunata yachachirca. Villarcapash paicuna cajta shuj llactapura picuna paipaj mandopi carca, paicuna libre llactapuracuna carca, paicuna librecuna llaquichicunamandapash carca jatun mandajpaj, paipaj taita; imashpa saquishca carca pai cai llactapuracunata reinachun maijanguna Ismaelpaj alpapi carca, tucui muyundi alpacunapipash.\n\n22 Paicunaman villarcapash libertadta charichun Apunchij paicunapaj Diosta adorachun paicuna munashcapi, maijan pushtupi cashpapash, jatun mandaj Lamoni reinadopaj alpapi cashpaca.\n\n23 Ammón yachachirca jatun mandaj Lamonipaj llactapuracunaman; yalishca jipa paicunaman yachachirca tucui cuzascunata ali rurai cuzascunamanda. Pai cutin yarichirca paicunata punllan punllan, tucui utsiallahuan; paicunapash paipaj shimicunata yashpapacha uyarca, paicunapash alipachacuna carca Diospaj rurachunbacha saquishcacunata alichingapa.\n\n", "alma 22": "[center][font_size=26]22 Capítulo[/font_size][/center]\n\n[i]Aarón Lamonipaj taitaman yachachin Rurashcamanda, Adánpaj urmai, jatun causachinapaj plandapash Cristomanda—Jatun mandaj tucui paipaj huasi ucupuracuna crijcunaman tigran—Nefitacuna Lamanitacunahuan alpa chaupirishcata ali villashca can. Nara 90–77 C.Ñ.[/i]\n\n1 Cunan, Ammón Lamonipaj llactapuracunaman shina catilla yachachijujpi, ñucanchi tigrashunchi Aarónpaj, paipaj huauquicunapaj tandachishpa quilcashcacunaman; Aarón Middonipaj alpamanda llujshishca jipa Espírituhuan apai tucurca Nefipaj alpaman, jatun mandajpaj huasicaman pimi carca tucui alpapaj mandaj Ismaelpaj alpatalla na mandaj; pai carca Lamonipaj taita.\n\n2 Yalishca jipa pai yaicurca chai alpaman jatun mandajpaj jatun huasiman, paipaj huauquicunahuan, jatun mandajpaj ñaupapi cungurirca, paita nirca: Riqui, Oh jatun mandaj, Ammónpaj huauquicuna canchi, picunata quiquin cárcelmanda cacharishca cangui.\n\n3 Cunan, Oh jatun mandaj, ñucanchi causaicunata quishpichijpica, quiquinba sirvij runacuna cashun. Jatun mandaj paicunata nirca: Jatarichi, cangunapaj causaicunata saquisha, ñuca na saquisha canguna ñuca sirvij runacuna cachun; ashtahuangari ñuca minishtini canguna ñucata yachachichun; imashpa imachari ñuca yuyaita llaquichishca quiquinba huauqui Ammónpaj ninan jatunbacha shimicunamanda; ñuca yachangapa munani imamandata Middonimanda pai cangunahuan na vichai shamun.\n\n4 Aarón jatun mandajta nirca: Riqui, Apunchijpaj Espíritu paita cayarca shuj pushtuman; pai rirca Ismaelpaj alpaman, Lamonipaj llactapuracunata yachachingapa.\n\n5 Cunan jatun mandaj nirca: Imata can cai Apunchijpaj Espíritu nishcanguichi? Riqui, caimi can imami ñucata llaquichin.\n\n6 Ashtahuan, imata can cai Ammón nirca—Canguna na arrepentirishpaca canguna na quishpiringuichichu, canguna na arrepentirishpaca, chai tucuri punllapi llujchishpa cachashca canguichi?\n\n7 Aarón tigrachirca nishpa: Cringuichu can shuj Dios tiajta? Jatun mandaj nirca: Ñuca yachani Amalekitacuna shuj Dios tian nin, ñuca saquishcani paicunata shayachichun achil pushtucunata, paipuracuna tandanajui ushachun adorangapa. Cunan quiquin shuj Dios tiajta nijpi, riqui ñuca crisha.\n\n8 Cunan imaura Aarón caita uyashpa, paipaj shungu cushijui callarirca, nircapash: Riqui, ciertopacha imashna quiquin causangui, Oh jatun mandaj, shuj Dios tian.\n\n9 Jatun mandaj nirca: Dioschu chai Jatun Espíritu ñucanchi taitacunata apamurca Jerusalénpaj alpamanda?\n\n10 Aarón nirca: Ari, pai can chai Jatun Espíritu, paimi rurarca tucui cuzascunata jahua pachapi cai pachapipash. Caita cringuichu?\n\n11 Pai nirca: Ari, ñuca crini chai Jatun Espírituca tucui cuzascunata rurashcata, ñuca munanipash quiquin villahuachun tucui cai cuzascunamanda, ñuca crishami quiquinba shimicunata.\n\n12 Yalishca jipa imaura Aarón ricurca jatun mandaj paipaj shimicunata crijta, pai callarirca Adánda rurashcamanda, achil quilcashcacunata liishpa jatun mandajman—imashna Dios rurashcata runata paipaj propio rijchata, Dios paiman rurachunbacha saquishcacunata cushcatapash, na ali ruraimanda, runacuna urmashcatapash.\n\n13 Aarón paiman aliguta yachachirca achil quilcashcacunata Adánda rurashcamanda, paipaj ñaupapi ali yachachirca runacunapaj urmashcamanda, paicunapaj aicha canapi, jatun causachinapaj plandapash, maijan alichishca carca cai pachata rurashcamandapacha, Cristomanda, tucui maijangunapa paipaj shutipi cringapa munajpi.\n\n14 Runacuna urmaimanda paimandallata nimata na chari ushan; ashtahuangari llaquiricuna Cristopaj huañuipash paicunapaj juchacunata anchuchin, fehuan, arrepentimientohuanbash, ashtahuanbash; huañuipaj huatashcacunata pai fitin, pambana pushtu ama mishachun, huañuipaj tujsinapash ama yalishca cachun punchapambapaj shuyaicunapi; Aarón jatun mandajta tucui cai cuzascunata ali yachachirca.\n\n15 Yalishca jipa Aarón cai cuzascunata ali yachachishca jipa, jatun mandaj nirca: Imata rurana cani ñuca cai mana tucurina causaita chari ushangapa imamanda quiquin parlashcangui? Ari, imata rurana cani Diospaj nacirishca cangapa, charishpa cai aya espírituta ñuca pechopi ñana sapiyashca, paipaj Espírituta chasquingapa, cushijui junda cai ushangapa, chai tucuri punllapi ama llujchishpa cachashca cangapa? Riqui, pai nirca, carasha tucui ñuca charishcacunata, ari, ñuca reinota saquishalla, cai jatun cushijuita chasqui ushangapa.\n\n16 Ashtahuangari Aarón nirca: Cai quiquinba munai cajpica, Diospaj ñaupapi cungurijpica, ari, tucui quiquinba juchacunata arrepentirijpica, Diospaj ñaupai cungurijpica, paipaj shutipi fehuan cayajpi, chasquisha yashpa, shina quiquin chasquingui shuyaita imata quiquin munashcangui.\n\n17 Yalishca jipa imaura Aarón cai shimicunata nijpi, jatun mandaj Apunchijpaj ñaupapi cungurirca, paipaj cunguricunahuan; ari, alpacaman cunguringacaman, ninandapacha caparircapash, nishpa:\n\n18 Oh Dios, Aarón villahuashca shuj Dios tiajta; shuj Dios tiajpica, quiquin Dios cashpaca, ñucaman ricurihuai, tucui ñuca juchacunata saquisha quiquinda rijsingapa, huañuimanda jatari ushangapa, chai tucuri punllapi quishpirishca cangapa. Cunan imaura jatun mandaj cai shimicunata nishca cajpi, Espírituhuan huajtai tucurca huañushcashna carca.\n\n19 Yalishca jipa paipaj sirvij runacuna calparca villarcapash jatun mandaj huarmiman jatun mandaj ima tucushcata. Pai jatun mandajpaman yaicumurca; imaura pai ricushpa huañushcashna sirijujta, Aarónbash paipaj huauquicunapash shayanajujta yarcami paicuna urmachishcata, paicunata fiñarca, mandarcapash paipaj sirvij runacunata, nacashpa jatun mandajpaj sirvij runacunata, paicunata japishpa huañuchichun.\n\n20 Cunan sirvij runacuna ricushca caimanda imashpa jatun mandajpaj urmaita, chaimanda Aarónpaj paipaj huauquicunapaj jahuapi paicunapaj maquicunata churangapa manllarca; paicuna jatun mandaj huarmita ninanda mañarca nishpa: Imashpata quiquin mandangui cai runacunata ñucanchi huañuchichun, paicunamanda shujlla ninan ushaihuan can tucuilla ñucanchita yali? Chaimanda ñucanchi paicunapaj ñaupapi urmashun.\n\n21 Cunan imaura jatun mandaj huarmi sirvij runacunapaj manllaita ricushpa paipash ninanda manllai callarirca, paipaj jahuaman imapash na ali shamunata. Pai mandarca paipaj sirvij runacunata paicuna richun, cayachun llactapuracunata, paicuna Aarónda paipaj huauquicunatapash huañuchichun.\n\n22 Cunan imaura Aarón ricushpa jatun mandaj huarmipaj ruranata, yachashpa llactapuracunapaj shinlli shungucunata, manllarca ashtacapacha tandanajushcacuna paipura tandanajunata, shuj jatun randimanda plituri tianata, paipuracunapi fiñajuicunata; chaimanda paipaj maquita chutarca jatun mandajta alpamanda jatarichirca, paiman nirca: Shayari. Paipaj chaquihuan shayarirca, paipaj shinllicanata chasquishpa.\n\n23 Cunan cai rurashca carca jatun mandaj huarmipaj ñaupapi tauca sirvij runacunapaj ñaupapipash. Imaura paicuna caita ricushpa ninandapacha cushijurca, manllai callarircapash. Jatun mandaj ñaupaman rirca, paicunata achil yachachi callarirca. Paicunata achil yachachirca, shinashpa paipaj tucuilla huasi ucupuracuna Apunchijpaman tigrarca.\n\n24 Cunan ashtacapacha tandanajushcacuna tandanajushca carca jatun mandaj huarmi rurachunbacha saquishca caimanda, paipuracunahuan jatun huasha rimaicuna tiai callarirca Aarónmanda paipaj huauquicunamandapash.\n\n25 Ashtahuangari jatun mandaj paicunapaj ñaupaman rishpa achil yachachirca. Paicuna casillayarca Aarónhuan maijan paihuan cajcunahuanbash.\n\n26 Yalishca jipa imaura jatun mandaj ricurca llactapuracuna casilla cajta, Aarónda paipaj huauquicunatapash ashtacapacha tandanajushcacunapaj chaupipi shayachirca, paicunaman achil shimita yachachichun.\n\n27 Yalishca jipa jatun mandaj shuj proclamaciónda cacharca tucui alpacunaman, paipaj tucui llactapuracunaman maijanguna paipaj tucui alpacunapi cajcunaman, muyundi llactacunapi cajcunaman, cai carca mujunashca jatun mama cochahuan, indi llujshij ladoman, indi huashajuj ladomanbash, cai carca chaupishca Zarahemla alpamanda shuj quichiji largo jichushca pambahuan, cai rijurca indi llujshij lado jatun mama cochamanda indi huashajuj lado jatun mama cochacaman, muyundi jatun mama cocha patapi, jichushca pamba manñatapash maijan carca Zarahemla alpa vichaipi, Manti manñacunapi, Sidón jatun yacupaj pujyu ladopi, rijurca indi llujshijmanda indi huashajuj ladoman—shina Lamanitacuna Nefitacunamanda chaupirishca carca.\n\n28 Cunan, ashtahuan quilla Lamanitacuna jichushca pambacunapi causarca, facha huasicunapi; caiman chaiman chajchurishcacuna indi huashajuj lado jichushca pambapi, Nefipaj alpapi; ari, Zarahemla alpapaj indi huashajuj ladomanbash, jatun mama cocha pata manñacunapi, Nefipaj alpa indi huashajuj ladomanbash, paicunapaj taitacunapaj callari chasquishca pushtupi, shina jatun mama cocha pata manñacunata catishpa.\n\n29 Tauca Lamanitacuna jatun mama cocha pata indi llujshij ladoman tiarca, maiman Nefitacuna calpachirca. Shina Nefitacuna Lamanitacunahuan muyundi ladolla carca; shina cajpipash Nefitacuna mishashca carca tucui vichai pushtucunapaj manña alpacunata jichushca pambapi, Sidón jatun yacupaj pujyupi, indi llujshijmanda indi huashajujcaman, jichushca pamba ladoman; vichaiman Ashtacapacha Tiaj shutichishca alpaman chayangacaman.\n\n30 Imapash Illaj shutichishca alpahuan mujun carca, maijan vichaimanbacha carca alpaman chayangacaman maipi llactapuracuna tiashcarca tucuchi tucurcapash, paicunapaj tullucunamanda parlashcanchi, maijangunata Zarahemla llactapuracuna tuparca, chai pushtu callari alpaman chayai caimanda.\n\n31 Caimanda chayarca urai jichushca pambacaman. Shina vichai alpa shutichishca carca Imapash Illaj, urai alpa shutichishca carca Ashtacapacha Tiaj, jichushca pamba caimanda tucui laya sacha animalcuna paipuralla jundashca carca, caicunamanda huaquin vichai alpaman micunamanda shamushca carca.\n\n32 Cunan, Nefitapaj shuj punlla chaupilla purishpa rina caru cai carca, Ashtacapacha Tiaj ladota, Imapash Illaj alpatapash, indi llujshij jatun mama cochamanda indi huashajuj ladocaman; shina Nefipaj alpa Zarahemla alpapash yacu muyushca carca, asha quichiji alpa tiarca vichai alpamanda urai alpacaman.\n\n33 Yalishca jipa Nefitacuna Ashtacapacha Tiaj alpapi causarca, indi llujshij lado jatun mama cochamanda indi huashajujcaman, shina Nefitacuna paicunapaj yachaipi, paicunapaj ricujcunahuan macanajuj runacunahuanbash jarcashca carca, uraiman Lamanitacunata, caimanda paicuna ashtahuan ama mishachun vichaiman, paicuna ama mishashpa vichai alpata catichun.\n\n34 Chaimanda Lamanitacuna ashtahuan na chari usharca Nefipaj alpatalla, muyundi jichushca pambata. Cunan cai carca Nefitacunapaj yachaipi—Lamanitacuna paicunata na ricunayachijcuna cajpi, ama saquingapa llaquichichun paicunapaj llaquicuna shuj shuj ladocunamanda, maiman calpana alpata charingapapash, paicunapaj munaimanda.\n\n35 Cunan ñuca, caita nishca jipa, cutin tigrani Ammónpaj, Aarón, Omner, Himni, paicunapaj huauquicunapash tandachishpa quilcashcacunaman.\n\n", "alma 23": "[center][font_size=26]23 Capítulo[/font_size][/center]\n\n[i]Libertad religiosa tucuiman villashca can—Lamanitacuna canchis alpacunapi llactacunapipash tigrarin—Paicunallata shutichirin Anti-Nefi-Lehitacuna llaquimanda librarinbash—Amalekitacuna, Amulonitacuna ciertopachata na chasquin. Nara 90–77 C.Ñ.[/i]\n\n1 Riqui, cunan yalishca jipa Lamanitacunapaj jatun mandaj tucui paipaj llactapuracunaman shuj proclamaciónda cacharca, paicunapaj maquicunata ama churachun Ammónpaj, Aarón, Omner, Himni paicunapaj huauquicunapaj jahuacunanapi maijanguna Diospaj shimita yachachishpa purijcunata, maipipash maijan pushtupi cajpipash, paicunapaj alpapi cajpipash.\n\n2 Ari, paicunaman shuj mandaita cacharca, ama japichun huatangapa cárcelman churangapapash; paicunata ama tʼucachun, ama huajtachun, tandanajuna huasicunamanda ama calpachichun, ama llaquichichun; rumicunahuan ama pigachun, ashtahuangari huasicunaman libre yaicuchun, achil huasicunamanbash, achil pushtucunamanbash.\n\n3 Shina paicuna ri ushan achil shimita yachachishpa paicunapaj munaimanda, jatun mandaj Apunchijpaman tigrashca caimanda, tucui paipaj huasi ucucunapash; chaimanda paipaj llactapuracunaman shuj proclamaciónda cacharca, Diospaj shimica na jarcaringachu, ashtahuangari ringa tucui alpacunaman, paipaj llactapuracuna paicunapaj punda taitacunapaj na ali yachachishcacunamanda crichun, crichumbash tucuilla huauquicuna cajta, na huañuchina, na shujpata japina, na shuhuana, na adulteriota rurana, tucui laya na ali ruraicunata na rurana.\n\n4 Cunan yalishca jipa imaura jatun mandaj cai proclamaciónda cachajpi, Aarón paipaj huauquicunapash rirca llactan llactan, shuj adorana huasimanda cutishujman, iglesiacunata shayachishpa, sacerdotecunata consagrashpa, yachachijcunatapash Lamanitacunapaj alpacunapi, villashpa yachachishpapash paicunaman Diospaj shimita; shina paicuna ninanda mirai callarirca.\n\n5 Huarangacunata Apunchijta rijsinaman apamushca carca, ari, huarangacuna Nefitacunapaj punda ruraicunapi crirca; paicunaman yachachishca carca tandachishpa quilcashcacunata achil villachishcacunatapash maijan cunan punllacaman yalichimushca carca.\n\n6 Ciertopacha imashna Apunchij causan, ciertopacha imashna taucacuna crirca, imashna taucacuna ciertopachapaj yachanaman apamushca carca, Ammónpaj yachachishcacunamanda, achil ricuchinapaj espírituhuan achil villachinapapash, Diospaj ushai paicunapi juyailla ruraita ricuchinacunata rurashpa—Ari, cangunaman nini, imashna Apunchij causan, imashna tauca Lamanitacuna paicunapaj yachachicunapi crishca, Apunchijman tigrarishcapash, nimaura na pandarirca.\n\n7 Paicuna ali ruraj llactapuracunaman tigrarca; paicunapaj na cazuna macanajunacunata shitarca, ashtahuan na Diosta fiñarca, paicunapaj huauquicunahuanbash na.\n\n8 Cunan, caicuna can maijanguna Apunchijpaman tigrashca:\n\n9 Lamanitacunapaj llactapuracuna Ismaelpaj alpapi cajcuna carca;\n\n10 Lamanitacunapaj llactapuracuna maijanguna Middonipaj alpapi carca;\n\n11 Lamanitacunapaj llactapuracunapash maijanguna Nefipaj llactapi carca;\n\n12 Lamanitacunapaj llactapuracunapash maijanguna Shilompaj alpapi carca, maijanguna Shemlónpaj alpapi carcapash, Lemuelpaj llactapipash, Shimnilompaj llactapipash.\n\n13 Caicuna can Lamanitacunapaj llactacunapaj shuticuna maijanguna Apunchijpaman tigrashca carca; caicuna carca paicunapaj na cazuna macanajunacunata shitashcacuna, ari, tucui paicunapaj macanajunacunata; paicuna tucuilla Lamanitacuna carca.\n\n14 Amalekitacuna na tigrarishca carca, ashtahuangari shujlla; Amulonitacunapash nimaijan; ashtahuangari paicunapaj shungucunata shinlliyachirca, Lamanitacunapaj shungucunatapash paicuna maipipash causan pushtucunapi, ari, tucui paicunapaj uchilla llactacunapi tucui paicunapaj llactacunapipash.\n\n15 Chaimanda, ñucanchi shutichishcanchi tucui Lamanitacunapaj llactacunata maipi paicuna arrepentirirca ciertopachapaj yachanaman shamurcapash, tigrarishca carcapash.\n\n16 Yalishca jipa jatun mandaj maijanguna tigrashcacunapash munarca paicuna shuj shutita charingapa, caihuan paicunapaj huauquicunamanda shican rijsi tucungapa; chaimanda jatun mandaj tapurca Aarónda tauca paicunapaj sacerdotecunatapash, ima shutita charinamanda, paicuna shican ricui tucushca cangapa.\n\n17 Yalishca jipa paicunapaj shuticuna carca Anti-Nefi-Lehitacuna; cai shutihuan rijsishca carca ñana Lamanitacuna ashtahuan rijsishca carcachu.\n\n18 Paicuna ninan trabajaj llactapuracuna cangapa callarirca; ari, Nefitacunahuan ali rijsicuna; chaimanda, paicunahuan alirijsicuna tucurca, Diospaj llaquichina paicunahuan ashtahuan ñana catirca.\n\n", "alma 24": "[center][font_size=26]24 Capítulo[/font_size][/center]\n\n[i]Lamanitacuna Diospaj llactapuracunahuan macanajungapa shamun—Anti-Nefi-Lehitacuna Cristopi cushijun ricungapa shamunbash ángelcuna—Paicuna ajllan huañuita charingapa na mitsarishpa—Ashtahuan Lamanitacuna tigran. Nara 90–77 C.Ñ.[/i]\n\n1 Yalishca jipa Amalekitacuna, Amulonitacuna, Lamanitacunapash Amulónpaj alpapi cajcuna, Helampaj alpapipash, Jerusalénpaj alpapi cajcunapash, tucuripipash, tucui muyundi alpacunapi, maijan na tigrashca Anti-Nefi-Lehipaj shutita na apajcuna, Amalekitacuna, Amulonitacunapash fiñanajuiman tangaj shina carca paicunapaj huauquicunahuan.\n\n2 Paipuracuna na ricunayachicuna ninanda mirarca, shinashpa paicunapaj jatun mandajta na cazui callarirca, shinashpa paicunapaj jatun mandaj cachun ñana munarca; chaimanda, paicuna macanajunacunata japirca Anti-Nefi-Lehipaj llactapuracunapaj contra.\n\n3 Cunan jatun mandaj reinota paipaj churima curca, shutichirca Anti-Nefi-Lehi.\n\n4 Jatun mandaj chai huatallata huañurca Lamanitacuna Diospaj llactapuracunahuan macanajungapa imata rurai callarirca.\n\n5 Cunan imaura Ammón paipaj huauquicunapash tucui maijanguna paihuan shamushcacuna ricurca imata ruranajujta Lamanitacuna paicunapaj huauquicunata tucuchingapa, Midiánpaj alpaman rirca, chaipi Ammón paipaj tucui huauquicunata tuparca; chaimanda paicuna rirca Ismaelpaj alpaman Lamonihuan tandanajuita charingapa paipaj huauqui Anti-Nefi-Lehihuambash, imata rurarijta Lamanitacunamanda mitsaringapa.\n\n6 Cunan nishuj alma na tiarca Apunchijpaman tigrarishcacunamanda maijan paicunapaj huauquicunahuan macanajunacunata japingapa munaj; na, nimata na ruranajurca macanajungapa; ari, paicunapaj jatun mandajpash mandarca ama rurachun.\n\n7 Cunan, cai carca shimicuna imata llactapuracunaman caicunamanda nirca: Ñuca Diosta pagui nini, ñuca juyashca llactapuracuna, ñucanchi jatun Dios alicaimanda cai ñucanchi huauquicunata cachashca cai ñucanchipaj huauquicunata, Nefitacunata, ñucanchita yachachichun, ñucanchita crichichun ñucanchipaj na alita ruraj taitacunapaj punda ruraicunata.\n\n8 Riqui, pagui nini ñuca jatun Diosta paipaj asha Espírituta cushca ñucanchi shungucuna amujyachun, chaimanda callarishcanchi ali rijsicuna cangapa ñucanchi huauquicunahuan, Nefitacuna.\n\n9 Riqui, pagui nini ñuca Diosta cai rijsiricuna callarishcamanda, ñucanchi crishcanchi ñucanchi juchacunamanda, tauca huañuchicunata rurashca caimandapash.\n\n10 Pagui ninipash ñuca Dios, ari, ñuca jatun Dios, pai saquishca ñucanchi cai cuzascunamanda arrepentirichun, pai perdonashcapash ñucanchipaj tauca juchacunata huañuchishcacunatapash imacunata ñucanchi rurarcanchi, ñucanchi shungucunamanda juchachita apashcapash, paipaj Churipaj ali ruraicunamanda.\n\n11 Cunan riqui, ñuca huauquicuna, shinashpa cai tucui cashcamanda ñucanchi rurai ushanchi (imashna ñucanchi ashtahuan chingachishca canchi tucui runacunamanda) arrepentiringapa tucui ñucanchi juchacunamanda tauca huañuchicunamanda imata ñucanchi rurashcanchi, Diosmanda chasquingapa ñucanchi shungucunamanda anchuchichun, imashpa cai carca tucui ñucanchi rurai ushai shinalla arrepentiringapa Diospaj ñaupapi pai ñucanchi mapata anchuchichun—\n\n12 Cunan, ñuca ashtahuan juyashca huauquicuna, Dios ñucanchi mapacunata anchuchishcamanda, ñucanchi espadacuna punchallaman tigrarca, shina ñucanchi espadacuna ama ashtahuan mapayachishun ñucanchi huauquicunapaj yahuarhuan.\n\n13 Riqui, cangunaman nini, Na, charishun ñucanchi espadacunata caicuna ama mapayachun ñucanchi huauquicunapaj yahuarhuan; imashpapash, cutin ñucanchi espadacunata mapayachishpaca ashtahuan na punchalla tajshashca cangachu ñucanchi jatun Diospaj Churipaj yahuarhuan, maijan jichashca canga ñucanchi juchacunamanda huañuchun.\n\n14 Jatun Diosca ñucanchimanda llaquishca, cai cuzascunata ñucanchiman yachachishca ama ñucanchi tucurichun; ari, ñucanchiman yachachun cushca cai cuzascunata ñaupashpa, imashpa ñucanchi almacunata juyaimanda ñucanchi huahuacunatapash pai juyan; chaimanda, paipaj llaquimanda paipaj ángelcunahuan ricuj shamushca, quishpiringapaj imata ruranata ñucanchiman yachaj chayachishca imashna cati jipa miraicunamanbash.\n\n15 Oh, imashna llaquij can ñucanchi Dios! Cunan riqui, ashtaca shinlli cashca ñucanchipaj mapacunata anchuchichun, ñucanchipaj espadacuna punchalla cachun, caicunata pacashun punchalla alichishca cachun, shuj testimonio cachun ñucanchi Diosman chai tucuri punllapi, nacashpa chai punlla ñucanchi paipaj ñaupaman apaitucushun ricushpa chasquichishca cangapa, ñucanchi na mapayashca charinchi ñucanchi espadacunata ñucanchi huauquicunapaj yahuarpi imaura paipaj achil shimita ñucanchiman carashcamanda ñucanchita maillashcamandapash.\n\n16 Cunan, ñuca huauquicuna, ñucanchi huauquicuna tucuchingapa munajpica, riqui, ñucanchipaj espadacunata pacashun, ari, alpa ucupi pambashunbash, caicuna punchalla alichishca cachun, testimonio cachun ñucanchi nimaura caicunata japishcata, chai tucuri punllapi; ñucanchi huauquicuna tucuchijpica, riqui, ñucanchi Diospaman rishun quishpirishca cashun.\n\n17 Cunan yalishca jipa imaura jatun mandaj cai parlaicunata tucuchijpi, tucui llactapuracuna tandanajushca carca, paicunapaj espadacunata japirca, tucui macanajunacunata charij carca runacunapaj yahuarta jichangapa, caicunata pambarca alpa ucupi.\n\n18 Caita paicuna rurarca, paicunapaj ricuipica Diosman shuj testimonio cajta, runacunamanbash, paicuna nimaura macanajunacunata cutin japingapa runacunapaj yahuarta jichangapa; caita rurarca, nishpapacha Dios-huan achil pactachishpa, paicunapaj huauquicunapaj yahuarta jichana randi paipaj propio causaicunata cungapa; shuj huauquita quichuna randi paicuna curinga; paicunapaj punllacunata nimata na rurashpa cana randi ninanda trabajangapa paicunapaj maquicunahuan.\n\n19 Shina ñucanchi ricunchi, imaura cai Lamanitacuna apamushca carca crichun ciertopachata yachachun, paicuna shinllicuna carca, huañuitapash yalirca juchata rurana randi; shina ñucanchi ricunchi paicunapaj sumaj causanapaj macanajunacunata pambarca, nacashpa macanajunacunata pambarca, sumaj causaipa.\n\n20 Yalishca jipa paicunapaj huauquicuna, Lamanitacuna, macanajungapa ruraicunata callarirca, Nefipaj alpaman shamurca jatun mandajta tucuchingapa munashpa, paipaj pushtupi shujta churangapa, Anti-Nefi-Lehi llactapuracunatapash tucuchingapa tucui alpacunapi.\n\n21 Cunan imaura llactapuracuna ricushpa paicunapaj contra shamunajujta paicunata tuparigrirca, paicunapaj ñaupapi cungurirca alpacaman, Apunchijpaj shutita mañai callarirca; shina caita rurajpi Lamanitacuna macanajui callarirca, paicunapaj espadahuan huañuchi callarirca.\n\n22 Shina nima shinlliyaita na tupashpa, huaranga pichacunata huañuchirca; ñucanchi yachanchi paicuna achilyachishca can, imashpa paicunapaj Dios-huan causangapa rirca.\n\n23 Cunan imaura Lamanitacuna ricurca paicunapaj huauquicuna espadamanda na calparca, ali ladoman lluqui ladomanbash na rirca, ashtahuangari paicuna chutarirca huañurcapash, Diosta adorashpa espadahuan huañunajushpapash—\n\n24 Cunan imaura Lamanitacuna ricushpa caita paicunata huañuchinata jarcarirca; taucacuna tiarca picunapaj shungucuna llaquirishca carca paicunapaj huauquicunamanda picuna espadahuan urmashca carca, imashpa paicuna arrepentirirca ima cuzascunata paicuna rurashcamanda.\n\n25 Yalishca jipa paicunapaj macanajunacunata shitarca, cutin ama japingapa, huañuchishcacuna ninanda llaquichinajurca imata paicuna rurashca carca; paicunapaj huauquicuna laya cungurirca, llaquijta confiashpa maijanguna rigracunata alsashca cajta paicunata huañuchingapa.\n\n26 Yalishca jipa Diospaj llactapuracuna tandanajurca chai punlla huañuchishcacunata yali; huañushcacuna ali runacuna carca, chaimanda na dudanchi ashtahuangari paicuna quishpirishca cajta.\n\n27 Na ali runa paicunamanda na huañushca tiarca; ashtahuangari ashtahuan tiarca huaranga ciertopacha yachachun apamushcacuna; shina ñucanchi ricunchi Apunchijca tauca layapi ruran paipaj llactapuracunata quishpichingapa.\n\n28 Cunan Lamanitacunamanda ashtacapacha carca maijanguna paicunapaj huauquicunata huañuchirca Amalekitacuna, Amulonitacunapash, yupanacuna ashtacapacha carca picunamanda Nehorcunapaj layapi catishca.\n\n29 Cunan, Apunchijpaj llactapuracunaman tandanajushcapi nishuj Amalekitacuna, Amulonitacunapash na carcachu, nacashpa Nehorpaj catijcuna, ashtahuangari paicuna Lamánpaj, Lemuelpaj cunanbi miraicuna carca.\n\n30 Shina ñucanchi punchalla yachanchi, llactapuracunata Diospaj Espírituhuan punchalla yuyaipi chasquichishca jipa, ali rurana cuzascunamanda jatun yachaita charishca cashpa, shina juchacunapi na ali rurashpa urmashpa, paicuna ashtahuan shinllicunaman tigran, shina paicuna cai ashtahuan na alicuna can nima cuzasta na yachashcashna.\n\n", "alma 25": "[center][font_size=26]25 Capítulo[/font_size][/center]\n\n[i]Lamanitacunapaj macanajungapa quimiricuna caiman chaiman miran—Noépaj sacerdotecunapaj cati aillucuna tucurin imashna Abinadí achil villachishcashna—Tauca Lamanitacuna crijcuna tigrarin Anti-Nefi-Lehipaj llactapuracunaman tandanajunbash—Paicuna Cristopi crin Moiséspaj catichunbacha saquishcacunata alichinbash. Nara 90–77 C.Ñ.[/i]\n\n1 Riqui, cunan yalishca jipa chai Lamanitacuna ashtahuan fiñashca carca paicunapaj huauquicunata huañuchishcamanda; chaimanda Nefitacunapa jahuapi jurarca vengazata; paicuna ñana mascarca huañuchingapa chai punllacunapi Anti-Nefi-Lehipaj llactapuracunata.\n\n2 Ashtahuangari paicunapaj macanajunacunata japishpa rirca Zarahemlapaj alpa manñacunaman, macanajungapa quimirirca llactapuracunaman picuna Ammoníahpaj alpapi cajcunapaman paicunata tucuchircapash.\n\n3 Chai jipa, Nefitacunahuan tauca macanajuicunata charirca, caicunapi calpachishca, huañuchishcapash carca.\n\n4 Lamanitacunamanda maijan huañuchishca carca ña tucuilla Amulónpaj cati aillucuna paipaj huauquicunapash carca, picuna Noépaj sacerdotecuna carca, paicuna Nefitacunapaj maquicunahuan huañuchishca carca;\n\n5 Puchushcacuna, jichushca pambapaj indi llujshij ladoman calpashca carca, ushaita autoridadtapash millaita quichushca carca Lamanitacunata, tauca Lamanitacunata tucuchichirca ninahuan paicunapaj crinacunamanda—\n\n6 Paicunamanda taucacuna, llaquirishca jipa ashtaca chingachishcacunamanda ashtaca ninan llaquicunamandapash, tangaj shina yari callarirca shimicunata imata Aarón paipaj huauquicunapash paicunapaj alpacunapi yachachishca carca; chaimanda paicuna ñana crij callarirca paicunapaj punda taitacunapaj yachachishcacunata, Apunchijpi crircapash, pai Nefitacunaman jatun ushaita cushcatapash; shina paicunamanda taucacuna crij tigrarijcuna tiarca jichushca pambacunapi.\n\n7 Yalishca jipa cai mandajcuna picuna Amulónpaj huahuacunapaj puchushcacuna carca huañuchishpa tucuchinata churachirca, ari, tucui maijanguna cai cuzascunapi crijcunata.\n\n8 Cunan cai ninan llaquita yalina paicunapaj tauca huauquicunata tangaj shina fiñarirca; jichushca pambacunapi randimanda plituricuna tiai callarirca; Lamanitacuna Amulónpaj cati aillucunata paipaj huauquicunatapash mascashpa cati callarirca paicunata huañuchi callarircapash; paicuna indi llujshij lado jichushca pambaman calparca.\n\n9 Riqui cai punllacaman Lamanitacunahuan mascashpa cati tucurca. Shina Abinadípaj shimicuna yalichun apamushca carca, imata pai nirca sacerdotecunapaj cati aillucunamanda, pimi ninahuan huañuita llaquichirca.\n\n10 Imashpa paicunaman nirca: Imata ñucata ruranguichi shinallata ricuchishca cuzascuna shamunga.\n\n11 Cunan Abinadí callari carca ninahuan huañui llaquita charishpa Diospi pai crimanda; cunan cai can ima can, taucacuna ninahuan huañui llaquita charirca, imashna pai llaquirirca laya.\n\n12 Noépaj sacerdotecunaman nirca paicunapaj cati aillucuna taucacuna huañuchishca canga, pai huañushca layapillata, paicuna caiman chaiman calpachishcapash canga huañuchishcapash, llamacuna michijta na charishpa apai tucushca can huañuchishcapash sacha animalcunahuan; cunan riqui, cai shimicuna cierto carca, paicuna Lamanitacunahuan calpachishca carca, mascashpa catishca carca, chugrichishcapash carca.\n\n13 Yalishca jipa imaura Lamanitacuna ricurca paicuna Nefitacunata na mishai ushajta cutin tigrarca paicunapaj propio alpaman; tauca paicunamanda Ismaelpaj alpapi causaj shamurca Nefipaj alpapipash, Diospaj llactapuracunaman paicunallata tandanajurca, picuna carca Anti-Nefi-Lehipaj llactapuracuna.\n\n14 Paicunapash macanajunacunata pambarca, paicunapaj huauquicuna rurashca laya, paicuna ali ruraj llactapuracuna cai callarirca; Apunchijpaj ñangunapi purirca, paipaj rurachunbacha saquishcacunata pactachingapa atirirca paipaj ricuchunbacha saquishcacunatapash.\n\n15 Ari, paicuna Moiséspaj catichunbacha saquishcacunata alichirca; cai minishtirishcara carca paicuna alichichun Moiséspaj catichunbacha saquishcacunata, cai nara tucuilla pactashca carca. Ashtahuangari masqui Moiséspaj catichunbacha saquishcacunata, paicuna shuyarca Cristopaj shamunata, yarishpa Moiséspaj catichunbacha saquishcacuna paipaj shamuita ricuchij cashpa, crishpa paicuna alichinapacha cajta canlla ruranacunata imaura paicunaman achil villashca cangacaman.\n\n16 Cunan paicuna na crirca quishpirinaca Moiséspaj catichunbacha saquishcacunamanda shamunata; ashtahuangariMoiséspaj catichunbacha saquishcacuna carca shinlliyachingapa Cristopi paicunapaj feta; shina paicuna shuyaita charirca femanda, mana tucurina quishpirinata, achil villachinapaj espíritupi confiashpa, imami parlashca carca shamuna cuzascunamanda.\n\n17 Cunan riqui, Ammón, Aarón, Omner, Himni, paicunapaj huauquicunapash ninandapacha cushijurca, Lamanitacunapi éxitota charishca caimanda, yachashpa Apunchijca paicunaman cushcamanda paicunapaj achil mañaicunamanda, paipaj shimita pactachishcapash caimanda tucuicunapi.\n\n", "alma 26": "[center][font_size=26]26 Capítulo[/font_size][/center]\n\n[i]Ammón Apunchijpi cushijun—Apunchij fielcunata shinlliyachin yachajuicunatapash cushca can—Runacunapaj femanda huaranga almacuna arrepentimientoman apamui ushan—Dios tucui ushaita charin tucui cuzascunatapash yachan. Nara 90–77 C.Ñ.[/i]\n\n1 Cunan, caicuna can Ammónpaj shimicuna paipaj huauquicunaman, maijan shina nin: Ñuca huauquicuna, ñuca cumbacunapash, riqui cangunaman nini, imashna jatun imamanda ñucanchi cushijunata charinchi; ñucanchi yuyai ushanchichu imaura ñucanchi callarircanchi Zarahemlapaj alpamanda Dios ñucanchiman shina jatun achil yachishcacuna cunata?\n\n2 Cunan, ñuca tapuni, ima jatun achil yachishcacunata pai ñucanchiman carashca? Villai ushanguichichu?\n\n3 Riqui, ñuca tigrachini cangunamanda; imashpa ñucanchi huauquicuna, Lamanitacunaca, yanallapi carca, ari, yana manllanayai ucupi, ashtahuangari, imashna tauca paicunamanda apashca can ricungapa Diospaj juyailla michata! Cai can achil yachi imami ñucanchiman cushca cashca, ñucanchi imatapash rurana Diospaj maquicunapi cashcanchi cai jatun ruraita rurangapa.\n\n4 Riqui, huaranga paicunamanda cushijun, Diospaj corralman apamushcapash can.\n\n5 Riqui, tarpuj pamba fucushca carca, canguna achilyachishca canguichi, hocesta satimanda fucushca tandachimandapash, cangunapaj fuerzahuan, ari, tucui punlla trabajarcanguichi; riqui yupanapa cangunapaj gavillacuna! Caicuna tandachishca canga muru alichij ucupi, ama yanga shitachun.\n\n6 Ari, caicuna huajtashpa shitashca na cangachu ninan tamiahuan chai tucuri punllapi; ari, na jarcashcapash cangachu huaira acapanacunahuan; ashtahuangari imaura ninan tamia shamujpi paicuna tandachishca canga paicunapaj pushtupi, chaica ninan tamiaca paicunapaman na yaicui ushanga; ari, na apai tucushcapash cangachu ninan huairacunahuan maimanbash na ricunayachij paicunata apangapa munaiman.\n\n7 Ashtahuangari riqui, paicuna Apunchijpaj fucushcacunata tandachishcapaj maquicunapimi can, paicuna paipaj can; pai jatarichinga paicunata chai tucuri punllapi.\n\n8 Ñucanchi Diospaj shuti achilyachishca canga; cantashunchi paita alabangapa, ari, pagui nishunchi paipaj achil shutita, imashpa pai alita ruran mana tucurinacaman.\n\n9 Ñucanchi na vichai shamunchiman carca Zarahemlapaj alpamanda, cai ñucanchi ninan juyashca huauquicuna, picuna ñucanchita ninanda juyashca can, ñucanchita na ricunayachishca llaquipi canmara carca, ari, paicuna canmambash carca Diospaj na rijsishcacunara.\n\n10 Yalishca jipa imaura Ammón cai shimicunata nishcajpi, paipaj huauqui Aarón jarcashpa rimarca, nishpa: Ammón, ñuca manllani quiquinba cushijui ninan jariyaiman apanman.\n\n11 Ashtahuangari Ammón nirca: Ñuca na ñuca propio ushaipi ninanda jariyani, ñuca propio yachaipipash; ashtahuangari riqui, ñuca cushijui tucuilla can, ari, ñuca shungu cushijuihuan junda can, ñuca Diospi cushijushapash.\n\n12 Ari, ñuca yachani ñuca imapash na canita; ñuca fuerzapaca ñana shinlli cani; chaimanda ñucamandallata na ninanda jariyashachu, ashtahuangari ñuca ninanda jariyasha ñuca Diospi, paipaj fuerzapi ñuca tucui cuzascunata rurai ushani; ari, riqui, tauca jatun juyailla ruraita ricuchinacunata rurashcanchi cai alpapi, caicunamanda paipaj shutita alabashun mana tucurinacaman.\n\n13 Riqui, mashna tauca huaranga ñucanchi huauquicunata pai cacharichishca ucu pacha llaquicunamanda; paicuna apamui tucushca can cantangapa juyai jatun causachi, cai can paipaj shimipaj ushaimanda imami ñucanchipi can, chaimanda ñucanchi imamanda cushijunata nachu charinchi?\n\n14 Ari, ñucanchi paita imamanda alabanata charinchi mana tucurinacaman, pai can Ninan Jahua Jahua Pacha Dios, ñucanchi huauquicunata cacharichishcapash can ucu pachapaj huatashcacunamanda.\n\n15 Ari, paicuna muyushca carca mana tucurina yanallahuan tucurinahuanbash; ashtahuangari riqui, paicunata apamushca paipaj mana tucurina michaman, ari, mana tucurina quishpirinaman; paicuna muyushca can na pajtaita carashcapacha juyaihuan; ari, ñucanchi cashcanchi imatapash rurangapa paipaj maquicunapi cai jatun juyailla ruranapi.\n\n16 Chaimanda, cushijushunchi, ari, ñucanchi Apunchijpi cushijushunchi; ari, ñucanchi cushijushun, ñucanchipaj cushijui tucuilla can; ari, ñucanchipaj Diosta alabashun mana tucurinacaman. Riqui, pita ashtacatapacha cushijuita ushan Apunchijpi? Ari, pita ni ushan ashtacatapacha paipaj jatun ushaimanda, paipaj llaquimanda, longanimidadmanda runacunapaj huahuacunaman? Riqui, cangunaman nini, ñuca ni ashagutallapash na ni ushani imashna ñuca sentini.\n\n17 Pita yuyai ushanman carca ñucanchi Dios shina llaquij cajta ñucanchita anchuchingapa manllanayai juchayu, na ali canamanda?\n\n18 Riqui, ñucanchi llujshishpa rircanchi fiñaihuan, paipaj iglesiata usharishcata tucuchisha yuyaicunahuan.\n\n19 Oh shina, imashpashi ñucanchita na saquirca shuj manllanayai tucuchita, ari, imashpashi na saquirca paipaj alicaipaj espada ñucanchipi urmachun, condenaitapash mana tucurina desesperaciónman?\n\n20 Oh, ñuca alma, ñalla shina rirca, ñaja nishcata yuyashpa. Ashtahuangari, paipaj alicaita ñucanchipi na churarca, ashtahuangari, paipaj jatun alicaipi ñucanchiman apamushca mana tucurina huañuipaj huaicu llaquinayaimandapash, ñucanchipaj almacunata quishpichingacaman.\n\n21 Cunan riqui, ñuca huauquicuna, ima natural runata tian cai cuzascunata yachaj? Cangunaman nini, pipash na tian cai cuzascunata yachaj, ashtahuangari arrepentiringapa munanajujcuna.\n\n22 Ari, pi arrepentirijta feta churajpash, ali ruraicunata apamujtapash, catilla achil mañajtapash na shaijushpa—shinaman cushca can Diospaj na villashcacunata yachachun; ari, shinaman cushca canga cuzascunata achil rijsichichun imacunata nimaura na achil rijsichishcata; ari, shinaman cai cushca canga apamuchun huaranga almacunata arrepentirichun, imashna ñucanchiman cushca ñucanchi apamuchun cai ñucanchipaj huauquicunata arrepentirichun.\n\n23 Cunan nachu yaringuichi, ñuca huauquicuna, ñucanchi huauquicunaman Zarahemlapaj alpapi nircanchita, ñucanchi vichai rijujta Nefipaj alpaman, ñucanchi huauqui Lamanitacunaman yachachingapa, paicuna ñucanchita asishpa ricurca?\n\n24 Ñucanchita nirca: Yuyanguichichu Lamanitacunata apamui ushajta ciertopachata yachanaman? Yuyanguichichu Lamanitacunata crichi ushajta pandata paicunapaj punda taitacunapaj yachachishcacunata, imashna na cazuj llactapuracuna paicuna can; paicunapaj shungucuna cushijun yahuarta jichaipi; paicunapaj punllacunata yalishca napacha ali ruraicunapi; paicunapaj ñanguna cashca shuj na ali rurajpaj ñanguna callarimanda? Cunan ñuca huauquicuna, yarichi cai carca paicunapaj shimi rimaicuna.\n\n25 Ashtahuanbash paicuna nirca: Japishunchi macanajunacunata paicunapaj contra, ñucanchi tucuchingapa paicunapaj na ali ruraicunatapash alpamanda, ñucanchipaman shamuipapash tucuchipapash.\n\n26 Ashtahuangari riqui, ñuca juyashca huauquicuna, ñucanchi shamushcanchi jichushca pambaman na ñucanchi huauquicunata tucuchingapa munashpa, ashtahuangari munashpa imashpapash ñucanchi quishpichi ushaipapash canchi huaquin paicunapaj almacunata.\n\n27 Cunan imaura ñucanchi shungucuna llaqui cashcajpi, huashaman tigragrinajujpi, riqui, Apunchijca cushichirca, nircapash: Ri quiquinba Lamanitacuna huauquicunapaman, pacienciahuan yalichi llaquicunata, ñuca cushami éxitota.\n\n28 Cunan riqui, ñucanchi shamushcanchi, paicunapaman rishcanchi; ñucanchi paciente cashcanchi ñucanchi llaquiricunapi, tucui laya minishtishcacunata na chasquishcanchi; ari, huasin huasin purishcanchi, cai pachapaj alicaita shuyashpa—na cai pachapaj alicaitalla ashtahuangari Diospaj alicaita.\n\n29 Huasicunaman yaicushcanchi yachachishcanchipash, paicunapaj ñangunapipash yachachishcanchi; ari, uchilla urcucunapipash yachachishcanchi; paicunapaj achil huasicunamanbash yaicushcanchi, tandanajuna huasicunamanbash, yachachishcanchipash, shitai tucushcanchi, asishpa ricui tucushcanchi, tʼucai tucushcanchi, ñavicunapi huajtai tucushcanchi; rumihuan pigai tucushcanchi, japishpa cabiacunahuan huatashpa, cárcelman shitashcapash; Diospaj ushaihuan yachaihuanbash cutin cacharishca canchi.\n\n30 Ñucanchi tucui laya llaquicunata yalishcanchi, cai tucui, imashpapash cai ushanchiman imashna huaquin almata quishpichingapa; ñucanchi yuyanchi ñucanchipaj cushijui tucuilla canga imashpapash taucacunata quishpichi ushashpa.\n\n31 Cunan riqui, ñucanchi ricui ushanchi ricunchipash ñucanchi rurashcacunapaj catijcunata; paicuna ashallachu can? Cangunaman nini, Na, paicuna taucacuna can; ari, paicunapaj ciertopachapaj testigocuna canchi, paicunapaj juyaimanda paicunapaj huauquicunata ñucanchitapash.\n\n32 Riqui, paicunapaj na ricunayachijcunapaj causaita quichuna randi paicunapaj causaicunata sacrifican; paicunapaj macanajunacunata alpa ucu ucupi pambashca, paicunapaj huauquicunata juyaimanda.\n\n33 Cunan riqui cangunaman nini, tiashcachu ashtahuan jatun juyai tucui alpapi? Riqui, cangunaman nini, Na, na tiashca, Nefitacunapipash na tiashca.\n\n34 Riqui, paicuna japinman macanajunacunata paicunapaj huauquicunapaj contra; paicunata ama huañuchichun saquingapa. Ashtahuangari riqui caicunamanda mashnata paicunapaj causaicunata saquishca; ñucanchi yachanchi paicuna rishca paicunapaj Diospaman, paicunapaj juyaimanda juchata na ricunayachimanda.\n\n35 Cunan imamanda cushijunata nachu charinchi? Ari, cangunaman nini, imaura runacuna na charishcachu shina jatun imamanda cushijunata ñucanchishna, cai pacha callarishcamanda; ari, ñuca cushijui apashca, ñuca Diospi cushijuicaman; pai charin tucui ushaita, tucui yachaita, tucui yachajuita, pai yachan tucui cuzascunata, pai llaquij Causaj can, quishpichingacaman, maijangunaman picuna arrepentirijpi paipaj shutipi crijpi.\n\n36 Cunan cai jariyai cajpica, jariyashapashmi; cai can ñuca causai ñuca micha, ñuca cushijui ñuca quishpirina, mana tucurina llaquimanda ñuca jatun causachina. Ari, achilyachishca cachun ñuca Diospaj shuti, pimi ricushca cai llactapuracunata, pimi Israelpaj yuramanda shuj malqui can, troncomanda chingashca na rijsi alpapi; ari, ñuca nini, achilyachishca cachun ñuca Diospaj shuti, pimi ñucanchita ricushca, na rijsi alpapi yanga puricuna.\n\n37 Cunan ñuca huauquicuna, ñucanchi ricunchi Dios tucui llactapuracunata yuyarij can, maijan pambacunapi cajpipash; ari, paipaj llactapuracunata pai yupashpa charin, paipaj ali shungu tucui alpacunapi can. Cunan cai can ñuca cushijui, pagui nisha ñuca Diosta mana tucurinacaman. Shinacapashcachun.\n\n", "alma 27": "[center][font_size=26]27 Capítulo[/font_size][/center]\n\n[i]Apunchij Ammónda mandan Anti-Nefi-Lehipaj llactapuracunata pushachun ali pushtuman—Almahuan tuparishpa Ammón ninanda cushijun paipaj shinllicai tucurin—Nefitacuna Anti-Nefi-Lehicunaman Jersón alpata cun—Paicuna shutichishca can Ammónpaj llactapuracuna. Nara 90–77 C.Ñ.[/i]\n\n1 Cunan yalishca jipa imaura cai Lamanitacuna Nefitacunahuan macanajungapa rishcacuna yachashpa, paicunata tucuchingapa paicunapaj tauca fiñanajuicuna jipa, cai munai tucuchingapa yanga carca, Nefipaj alpaman cutin tigrarca.\n\n2 Yalishca jipa Amalekitacuna, ninandapacha fiñashcacuna carca, paicunapaj chingachishcacunamanda. Imaura caita ricushpa paicunapash shinallata rurangapa munarca Nefitacunahuan, llactapuracunata tangaj shina fiñachi callarirca paicunapaj huauquicunapaj, Anti-Nefi-Lehipaj llactapuracunata contra; chaimanda cutin paicunata tucuchi callarirca.\n\n3 Cunan cai llactapuracuna paicunapaj macanajunacunata cutin japingapa na munarca, saquirirca huañuchishca cangapa imashna paicunapaj na ricunayachijcunapaj munaihuan.\n\n4 Cunan imaura Ammón paipaj huauquicunapash ricushpa cai tucuchinapaj ruraita maijanguna ninanda juyashcacunahuan, maijangunata ninanda juyashca cashcacunahuan—imashpa paicuna ricushca carca ángelcuna cajpishna Diosmanda cachamushca paicunata quishpichingapa mana tucurina tucuchinamanda—chaimanda, imaura Ammón paipaj huauquicunapash ricushpa cai jatun tucuchinapaj ruraita, ninanda llaquirirca, jatun mandajta nircapash:\n\n5 Tandachishunchi cai Apunchijpaj llactapuracunata, urai rishunchi Zarahemlapaj alpaman ñucanchi Nefitacuna huauquicunapaman, ñucanchita na ricunayachijpaj maquicunamanda calpashunchi, ama tucuchi tucushca cangapa.\n\n6 Ashtahuangari jatun mandaj paicunaman nirca: Riqui, Nefitacuna ñucanchita tucuchinga, tauca huañuchishcacunamanda juchacunamandapash paicunapaj contra ñucanchi rurashcamanda.\n\n7 Ammón nirca: Ñuca risha Apunchijta tapusha, pai ñucanchita nijpica, urai ri ñucanchipaj huauquicunapaman, ringuichicha?\n\n8 Jatun mandaj nirca: Ari Apunchij ñucanchita ri nijpica, urai rishunchi ñucanchi huauquicunapaman, ñucanchi esclavocuna cashunchi imaura aliman tigrachingacaman ñucanchi tauca huañuchicunata juchacunatapash paicunapaj contra rurashcata.\n\n9 Ashtahuangari Ammón paita nirca: Cai ñucanchi huauquicunapaj catichunbacha saquishcacunapaj contra can, imami ñuca taita rurashca carca, paicunapi esclavocuna na tiana cajta; chaimanda urai rishunchi ñucanchi huauquicunapaj llaquijpi confiashpa.\n\n10 Ashtahuangari jatun mandaj paita nirca: Apunchijta tapui, pai ñucanchita richi nijpica, rishunchi; nacajpica ñucanchi huañushunchi alpapi.\n\n11 Yalishca jipa Ammón rirca Apunchijta tapurca, Apunchijca paita nirca:\n\n12 Cai llactapuracunata cai alpamanda llujchichi, paicuna ama huañuchun; Satanás Amalekitacunapaj shungucunata ninandapacha mishashca can, pimi tangaj shina Lamanitacunata fiñachijun paicunapaj huauquicunata huañuchichun; chaimanda cai alpamanda llujshi; achilyachishca can cai llactapuracuna cai miraicunapi, paicunata ñuca alchishpa charisha.\n\n13 Yalishca jipa Ammón rirca nircapash jatun mandajman tucui shimicunata imami Apunchij paiman nishcata.\n\n14 Tucui paicunapaj llactapuracunata tandachirca, ari, tucui Apunchijpaj llactapuracunata, tandachirca tucui ataju llamacunata jihua micuj shuj animalcunatapash, llujshishpa rirca pambamanda, chayarcapash jichushca pambaman maipi chaupishca Nefipaj alpa Zarahemla alpamanda, alpa manña ladoman chayarcami.\n\n15 Yalishca jipa Ammón paicunaman nirca: Riqui, ñuca, ñucapaj huauquicunapash Zarahemla alpaman yaicugrinchi, canguna caipi canguichi ñucanchi imaura tigramungacaman; ñucanchi huauquicunapaj shungucunata ricugrinchi, paicuna saquij na saquij paicunapaj alpaman yaicuchun.\n\n16 Yalishca jipa Ammón pambaman rijujpi, pai paipaj huauquicunahuanbash Almahuan tuparirca, chai pushtupi imamanda parlashca can; riqui, cai carca shuj cushijuipacha tupari.\n\n17 Cunan Ammónpaj cushijui shina jatun carca ninanbacha; ari, pai mishai tucushca carca paipaj Diospaj cushijuipi, paipaj shinllicai tucuringacaman; pai cutinbash alpaman urmarca.\n\n18 Cunan nachu cai ninandapacha cushijui carca? Riqui, cai can cushijui imami pipash na chasquinllu ashtahuangari ciertopacha arrepentiringapa munanajujcunalla humildadhuan cushijuitapash mascaj.\n\n19 Cunan Almapaj cushijui paipaj huauquicunahuan tupari ciertopacha jatun carca, Aarónpaj cushijuipash, Omnerpaj, Himnipaj; ashtahuangari riqui paicunapaj cushijui na carcachu paicunapaj shinllicaita yali.\n\n20 Cunan yalishca jipa Alma paipaj huauquicunata Zarahemla alpaman tigrai pusharca; paipaj propio huasiman. Paicuna rirca villarcapash ricushpa chasquichijcunapaj yalishca mandajman tucui cuzascuna paicunahuan imalla cashcata Nefipaj alpapi, paicunapaj Lamanita huauquicunahuan.\n\n21 Yalishca jipa ricushpa chasquichijcunapaj yalishca mandaj cacharca shuj proclamaciónda tucui alpacunaman, munashpa llactapuracunapaj shimi rimaita paicunapaj huauquicunata chasquinamanda, picuna Anti-Nefi-Lehipaj llactapuracuna carca.\n\n22 Yalishca jipa llactapuracunapaj shimi rimai shamurca, nishpa: Riqui, Jersónpaj pambata carashun, maijan indi llujshij jatun mama cocha ladoman can, caimi uraiman can Ashtacapacha Tiaj pambahuan; cai Jersón pamba can imata ñucanchi huauquicunaman carashun shuj chasquichinata.\n\n23 Riqui, ñucanchi macanajuj runacunata cachashun Jersón alpa Nefi alpa chaupiman, ñucanchi cuidashun huauquicunata Jersón alpapi; caita ñucanchi huauquicunamanda rurashunchi, macanajunacunata japina manllaimanda paicunapaj huauquicunapaj contra, paicuna juchata ruraipapash; cai jatun manllai shamun paicuna nanaihuan arrepentirimanda imami paicuna charirca, paicunapaj tauca huañuchicunamanda, manllanayai na ali ruraicunamandapash.\n\n24 Cunan riqui, caita ñucanchi rurashunchi ñucanchi huauquicunamanda, Jersón alpata chasqui ushachun; ñucanchi paicunata cuidashun paicunata na ricunayachijcunamanda ñucanchi macanajuj runacunahuan, paicunapaj asha minishtirishcapachata cujpi ñucanchi macanajuj runacunata minishtishcapi ayudangapa.\n\n25 Cunan, yalishca jipa imaura Ammón cai uyashpa, pai tigrarca Anti-Nefi-Lehipaj llactapuracunapaman, Almapash paihuan, jichushca pambapi, maipi paicunapaj facha huasicunata shayachishca carca, tucui cai cuzascunata paicunaman yachaj chayachingapa. Almapash paicunaman paipaj crijman tigrashcata villarca, Ammónhuan, Aarónhuan paipaj huauquicunahuanbash.\n\n26 Yalishca jipa cai jatunda cushichirca paipuracunapi. Urai rirca Jersón alpaman, cai alpata causangapa chasquirca; Nefitacuna Ammónpaj llactapuracunata shutichirca; chaimanda cati cai shutihuan ali rijsi tucushca carca.\n\n27 Paicuna Nefipaj llactapuracunahuan causarca, yupai tucushcapash llactapuracunahuan picuna Diospaj iglesiapaj carca. Paicuna ali rijsi tucushcacunapash carca paicunapaj Diosta jatun munaimanda, runacunatapash; paicuna ali honestocunapacha carca tucui cuzascunapi; Cristopaj fepi shinllicuna carca, tucurinacaman.\n\n28 Paicuna ricurca jatun millanayaihuan paicunapaj huauquicunapaj yahuarta jichanata; nimaurapash paicunata cutin macanajunacunata japichun tangashca carcachu paicunapaj huauquicunapaj contra; paicuna nimaura na ricurca huañuita nima manllaihuan, imashpa paicunapaj shuyaimanda, Cristopaj yachaicunamandapash, cutin causarinamandapash; chaimanda paicunapaj huañuica yalishca carca Cristo caita mishaimanda.\n\n29 Chaimanda, paicuna huañuita llaqui yalirca, imami paicunapaj huauquicuna manllanayaihuan nanaihuanbash tucuchingapa ushaipi, paicunapaj espadata nacashpa cimitarrata huañuchingapa japina randi.\n\n30 Shina paicuna shuj jatun munajcuna carca juyashca llactapuracunapash, Apunchijpaj ninanda ayudashca llactapuracuna.\n\n", "alma 28": "[center][font_size=26]28 Capítulo[/font_size][/center]\n\n[i]Lamanitacuna mishai tucushca can jatunbacha macanajuipi—Huaranga huarangacuna huañun—Na alita rurajcuna cachashca can na tucurina manllanayai canaman; alita rurajcuna nimaurapash na tucurina cushijuita tarin. Nara 77–76 C.Ñ.[/i]\n\n1 Cunan yalishca jipa Ammónpaj llactapuracuna Jersón alpapi causai callarirca, shuj iglesiatapash shayachirca Jersón alpapi, Nefitacunapaj macanajuj runacuna Jersón alpa muyundipi carca, ari, Zarahemla alpa tucui muyushca manñacunapi; riqui Lamanitacunapaj macanajuj runacuna catishca carca paicunapaj huauquicunata jichushca pambapi.\n\n2 Shina shuj jatunbacha macanajui tiarca; ari, shinapacha nimaurapash na yachashca tucui llactapuracunapi cai alpapi imaura Lehi Jerusalénmanda llujshimushcamanda; ari, huaranga huaranga Lamanitacuna huañuchishca carca caiman chaiman chajchui tucushpapash.\n\n3 Ari, tiarcapash jatunbacha huañuchi Nefipaj llactapuracunapi; shina cajpipash, Lamanitacuna calpachishca carca caiman chaiman chajchui tucushcapash, Nefipaj llactapuracuna cutin paicunapaj alpaman tigramurca.\n\n4 Cunan cai punllacunapi tiarca jatun quijaricuna huacaicunapash cai uyarirca tucui alpacunapi, Nefipaj tucui llactapuracunapi—\n\n5 Ari, cusa huañushca huarmicunapaj huacaicuna paicunapaj cusacunamanda quijaricuna, taitacunapaj quijaricunapash paicunapaj churicunamanda, ushi turimanda, ari, huauqui taitamanda; shina quijarishpa huacaicuna uyashca carca tucuicunapi, quijarishpa paicunapaj aillucunamanda picuna huañuchishca carca.\n\n6 Cunan ciertopacha cai carca llaquinayai punlla; ari, solemnidad punlla, ashtaca ayunana punlla achil mañanapash.\n\n7 Shina tucurirca chunga picha huata ricushpa chasquichijcunapaj reinado Nefipaj llactapuracunata.\n\n8 Cai can Ammónpaj paipaj huauquicunapaj tandachishpa quilcashca, Nefipaj alpacunapi purishcacunata, alpapi llaquiricuna, paicunapaj llaquiricuna, llaquicunapash, paicunapaj na yachai ushai cushijui, paicunapaj huauquicunata chasquina ali ricuriana Jersón alpapi. Cunan Apunchij, tucui runacunapaj Jatun Causachij, paicunapaj almacunata achilyachichun mana tucurinacaman.\n\n9 Cai can macanajuicunamanda tandachishpa quilcashca Nefitacunapaj plituricuna, Nefitacunahuan Lamanitacunahuan macanajuicunapash; chunga picha huata ricushpa chasquichijcunapaj reinado tucurishcapash can.\n\n10 Callari huatamanda chunga picha huatacaman yalichun apamushca can tauca huaranga causaicunata tucuchinata; ari, yalichun apamushca can manllanayai yahuar jichanapaj ricuicunata.\n\n11 Tauca huarangacunapaj cuerpocuna alpa ucupi pambashcacuna can, tauca huarangacunapaj cuerpocuna alpa jahuapi ashnayanajun; ari, tauca huarangacuna paicunapaj aillucuna chingarishcamanda quijarinajun, imamanda manllaita charimanda, Apunchij nishcapachashna, condenai tucushca caimanda mana tucurina llaqui canaman.\n\n12 Tauca cutishuj huarangacuna ciertopacha quijarinajun paicunapaj aillucuna chingarishcamanda, shina cashpapash paicuna cushijun ninanda cushijunbash shuyaipi, yachashpapash, Apunchij nishcapachashna, paicuna jatarishca can causangapa Diospaj ali ladoman, nimaura na tucurina cushijui canapi.\n\n13 Shina ñucanchi ricunchi jatun imashna runacunapaj na igualcanata juchamanda na ali ruraimandapash, ayapaj ushai, imami shamun yachashca umachinacunahuan imata ruranacunamanda pai charin runacunapaj shungucunata tujllangapa.\n\n14 Shina ñucanchi ricunchi jatun utsiallapaj runacunapaj cayaita Apunchijpaj uvas chagrapi trabajana; shina ñucanchi ricunchi jatun imamanda llaquirina, cushijunamandapash—llaqui huañuimanda tucuchinamandapash runacunapi, cushijui Cristopaj michamanda causaipa.\n\n", "alma 29": "[center][font_size=26]29 Capítulo[/font_size][/center]\n\n[i]Alma munan caparishpa yachachingapa arrepentimientota ángel laya munaihuan—Apunchij saquin yachachijcunata tucui jatun llactacunaman—Alma Apunchijpaj ruraicunapi cushijun, Ammónpaj paipaj huauquicunapaj éxitopipash. Nara 76 C.Ñ.[/i]\n\n1 Oh ñuca shuj ángel cashpaca, ñuca shungupaj shuj munaita carajpica, ñaupaman rishpa Diospaj trompetahuan parlachun, alpata chujchuchij shimihuan, caparishpa yachachisha arrepentimientota tucui llactapuracunaman!\n\n2 Ari, villaiman tucui almacunaman, culun nina shimihuanshna, arrepentimientota jatun causachinapaj plandapash, paicuna arrepentirina cajta ñucanchi Diospaman shamuchunbash, ashtahuan llaquiri ñana tiachun tucui alpa jahuapi.\n\n3 Ashtahuangari riqui, ñuca shuj runa cani, juchata rurani ñuca munaipi; cushijushca cana cani cuzascunahuan imata Apunchij carahuashca.\n\n4 Na jarcana cani ñuca munaicunapi shina cana shuj ali Diospaj mandashcata, imashpa ñuca yachani pai caran runacunaman paicunapaj munaita, huañuipa cajpi nacashpa causaipa cajpipash; ari, ñuca yachani pai caran runacunaman, ari, paicunaman mandan mandashcacunata maijan na shujman tigranallacuna can, paicunapaj munaicunamanda, paicunapaj quishpirinapa cachun nacashpa paicunapaj tucuchinapa cachun.\n\n5 Ari, yachani alipash na alipash tucui runacunapaj ñaupaman chayamushca can; maijan alita na alimanda na yachai ushajca inocente can; ashtahuangari maijan alita na alitapash yachai ushajca paiman cushca canga paipaj munashcata, alita munajpipash nacashpa na alita munajpipash, causaita nacashpa huañuita, cushijuita nacashpa yuyaipaj llaquiyaicunahuan.\n\n6 Cunan, ricuimanda ñuca yachanita cai cuzascunata, imashpata ñuca munani ashtahuan ruraita trabajota imapa ñuca cayai tucushca cani?\n\n7 Imashpata ñuca munani shuj ángel cangapa, ñuca parlai ushangapa tucui alpa tucurinacunacaman?\n\n8 Riqui, Apunchij saquin tucui jatun llactacunaman, paicunapaj propio jatun llactamanda, shimi rimaimandapash, yachachichun cai achil shimita, ari, yachaihuan, tucui alita cajta ricushpa chasquichun, paicuna chari ushachun; chaimanda ñucanchi ricunchi Apunchijca yachaipi consejan, ima ali, ciertopacha cajtapash.\n\n9 Ñuca yachani Apunchij ñucaman imata mandashcata, caipi cushijunipash. Ñucamandalla na cushijunichu, ashtahuangari cushijuni imata Apunchij ñucaman mandashcamanda; ari, cai ñuca cushijui can, imashpapash Diospaj maquicunapi shuj imatalla rurangapa caipapash cani huaquin almacunata arrepentimientoman apamungapa; caimi ñuca cushijui can.\n\n10 Riqui, imaura ñuca ricushpa ñuca tauca huauquicuna ciertopacha arrepentiringapa munanajujta, paicunapaj Dios Apunchijpaman shamujta shina ñuca alma cushijui jundashca can; shina yarini imata Apunchij ñucamanda rurashcata, ari, pai ñuca achil mañashcata uyashcatapash; ari, shina yarini paipaj llaquij rigrata imata ñucapaman chutashca carca.\n\n11 Ari, yarinipash ñuca taitacunapaj huatai tucushcashnata; imashpa ñuca ciertopacha yachani Apunchij paicunata huatai tucushcashnamanda cacharichirca, shina paipaj iglesiatapash shayachirca; ari, Apunchij Dios, Abrahampaj Dios, Isaacpaj Dios, Jacobpaj Diospash, paicunata huatai tucushcashnamanda cacharichirca.\n\n12 Ari, ñuca punllan punllan yarishcani ñuca taitacunapaj huatai tucushcashnata; chai Diosllata pimi paicunata cacharichirca Egipciocunapaj maquicunamanda, cacharichirca huatai tucushcashnamanda.\n\n13 Ari, chai Diosllata paipaj iglesiata paicunaman shayachirca; ari, chai Diosllata ñucata cayahuarca achil cayaihuan, achil shimita cai llactapuracunaman yachachichun, cuhuashca ashtaca éxitotapash, imapi ñuca tucuillapacha cushijui.\n\n14 Ashtahuangari, ñuca propio éxitopilla na cushijunichu, ashtahuangari ñuca cushijui ashtahuan junda can ñuca huauquicunapaj éxitomanda, picuna Nefipaj alpaman vitsiamushca.\n\n15 Riqui, paicuna ninandapacha trabajashca, ashtaca fucuchishcapash; mashna jatun canga paicunapaj randi chasquina!\n\n16 Cunan, imaura ñuca yuyaipi charini ñuca huauquicunapaj éxitomanda ñuca alma caruman apaitucun, ñuca cuerpomanda anchurinshnalla, shina jatun ñuca cushijui can.\n\n17 Cunan Dios saquishcanman cai, ñuca huauquicuna, Diospaj reinopi tiarichun; ari, tucui paicunapaj trabajashca fucushcacunatapash paicuna ama llujshichun, ashtahuangari paita alabachun mana tucurinacaman. Dios saquishcanman cai rurashca cachun ñuca shimicunamanda, imashna parlashcani. Shinacapashcachun.\n\n", "alma 30": "[center][font_size=26]30 Capítulo[/font_size][/center]\n\n[i]Korihor, anti-Cristo, Cristota asishpa ricun, Shujpa Juchamanda Huañuita, achil villachinapaj espíritutapash—Pai yachachin Dios na tiajta, runacunapaj urmanapash na tiajta, juchacunamanda castigopash na tiajta, Cristopash na tiajta—Alma testifican Cristo shamunata tucui cuzascuna ricuchin shuj Dios tiajta—Korihor shuj señalta mañan, upaman tigranbash—Aya Korihorman ricurishca carca shuj ángel laya, yachachishcapash carca imata ninata—Korihor sarui tucun huañunbash. Nara 76–74 C.Ñ.[/i]\n\n1 Riqui, cunan yalishca jipa Ammónpaj llactapuracuna Jersón alpapi tiarishca jipa, ari, Lamanitacunapash chai alpamanda llujchishca jipapash, paicunapaj huañushcacuna pambashca carca chai alpamanda llactapuracunahuan—\n\n2 Cunan paicunapaj huañushcacuna na yupashca carca taucapacha caimanda; Nefitacunapaj huañushcacunapash na yupashca carca—ashtahuangari yalishca jipa paicunapaj huañushcacunata pambashca carca, ayuno, quijari, achil mañai punllacuna jipapash (cai carca chunga sujta ricushpa chasquichijcunapaj reinado huatapi Nefipaj llactapuracunapa jahuapi), catilla sumaj causai tiai callarirca tucui alpacunapi.\n\n3 Ari, llactapuracuna pactachingapa atirirca Apunchijpaj rurachunbacha saquishcacunata; paicuna rurajpachacuna carca Diospaj ordenanzacunata, Moiséspaj catichunbacha saquishcacunahuan; yachachitucushca carca Moiséspaj catichunbacha saquishcacunata alichichun imaura cai pactashca cangacaman.\n\n4 Shina llactapuracuna fiñanajuicunata na charirca tucui chunga sujta ricushpa chasquichijcunapaj reinadopaj huatapi Nefipaj llactapuracunapa jahuapi.\n\n5 Yalishca jipa chunga canchis ricushpa chasquichijcunapaj reinadopaj huata callaripi, catilla sumaj causai tiarca.\n\n6 Ashtahuangari yalishca jipa chunga canchis huata tucurinapi, shuj runa Zarahemla alpaman shamurca pai carca Anti-Cristo, imashpa llactapuracunaman pai yachachi callarirca achil villachishcacunapaj contra imata achil villachijcuna parlashca carca, Cristo shamunamanda.\n\n7 Cunan, na tiarca catichunbacha saquishcacuna, shuj runapaj crina contra; imashpa cai carca Diospaj rurachunbacha saquishcacunapaj contrapacha tianata shuj catichunbacha saquishcacuna imata runacunata na pactallapi shayachina.\n\n8 Imashpa shina nin achil quilcashcacuna: Cai punlla ajllai pita sirvinata.\n\n9 Cunan shuj runa Diosta sirvingapa munajpi, paipa ali can; nacashpa, Diospi pai crishpaca paita sirvina ali can; ashtahuangari Diospi na crijpica paita castigangapa catichunbacha saquishcacuna na tiarca.\n\n10 Ashtahuangari pai huañuchijpica huañuihuan castigashca carca; shuhuajpipash castigashca carca; shujpata japijpipash castigashca carca; adulteriota rurajpipash castigashca carca; ari, tucui cai na ali ruraicunamanda castigashca carca.\n\n11 Tiarca shuj catichunbacha saquishcacuna runacuna paicunapaj na ali ruraicunamanda ricushpa chasquichishca cachun. Shina cajpipash, na tiarca catichunbacha saquishcacuna shuj runa crinapaj contra; chaimanda, shuj runa castigashca carca na ali ruraita pai rurashcamandalla; chaimanda tucui runacuna pactallapi shayachishca carca.\n\n12 Cai Anti-Cristo, paipaj shuti carca Korihor, (catichunbacha saquishcacuna na paita controlaita usharca) llactapuracunata yachachi callarirca nima Cristo na tiagrijta. Cashna laya pai yachachirca, nishpa:\n\n13 Oh canguna ali charirishca canguichi juizu illa yanga shuyaipi, imashpata cangunallata ali chariringuichi shina juizu illa cuzascunapi? Imashpata Cristota shuyanguichi? Nimaijan runa na yachai ushanllu ima shamunamanda.\n\n14 Riqui, cai cuzascuna imata canguna shutichinguichi achil villachicuna, imata canguna ninguichi achil villachijcunamanda cumushcacuna caj, riqui, cangunapaj taitacunapaj juizu illa punda ruraicuna can.\n\n15 Imashnata yachanguichi ciertopacha cajta? Riqui, canguna na yachai ushanguichi cuzascunamanda imacunata canguna na ricushcata; chaimanda canguna na yachai ushanguichi Cristo tianata.\n\n16 Canguna jipa punllata ricushpa ninguichi cangunapaj juchacunata anchuchina tian. Ashtahuangari riqui, cai can maitapash yuyaimandalla shamuj; cangunapaj caita chaita yuyaicunamanda shamun cangunapaj taitacunapaj punda ruraicunamanda, picunami cangunata manapash tiana cuzascunapi crinaman aparca.\n\n17 Tauca ashtahuan shina cuzascuna paicunaman nirca, villashpa shujpa juchamanda huañui nimata na rurai ushana runacunapaj juchacunamanda, ashtahuangari tucui runacuna cai causaipi alita na alita cashpapash charinga pai imata rurai ushashcamanda; chaimanda tucui runacuna ali miran paicunapaj yachaimanda, tucui runacunapash mishan paipaj shinlli caimanda; imatapash shuj runa rurashpa nima na ali ruraipash na carcachu.\n\n18 Shina pai yachachirca, taucacunapaj shungucunata pandachishpa, paicunapaj umacunata na ali ruraicunapi vichai alsachichishpa, ari, pandachishpa tauca huarmicunata, jaricunatapash, fornicacióncunata rurachun—nishpa imaura shuj runa huañujpi, chaipi tucurin.\n\n19 Cunan cai runa Jersón alpamanbash rirca, cai cuzascunata Ammónpaj llactapuracunaman yachachingapa, maijanguna shuj viaje Lamanitacunapaj llactapuracuna carca.\n\n20 Ashtahuangari riqui paicuna ashtahuan yachajcuna carca tauca Nefitacunata yali; paita japirca, huatarca, Ammónpaj ñaupaman aparca, pimi carca chai llactapuracunapaj sumo sacerdote.\n\n21 Yalishca jipa chai alpamanda calpachi tucurca. Gedeón alpaman chayarca, paicunamanbash yachachi callarirca; caipi na charirca ashtaca éxitota, imashpa japi tucurca, huatai tucurca, sumo sacerdotepaj ñaupaman apai tucurcapash, chai alpata ricushpa chasquichijcunata yalishpa mandajpamanbash.\n\n22 Yalishca jipa sumo sacerdote paita nirca: Imashpata rijungui cai llactapuracunata Apunchijpaj ñangunata huaglichishpa? Imashpata cai llactapuracunaman yachachingui Cristo na tianata, paicunapaj cushijuicunata jarcangapa? Imashpata tucui achil villachijcuna achil villashcacunapaj contra parlangui?\n\n23 Cunan sumo sacerdotepaj shuti carca Giddona. Korihor paita nirca: Imashpa ñuca na yachachimanda cangunapaj taitacunapaj yanga punda ruraicunata, imashpa ñuca na yachachimanda cai llactapuracunaman ali charirishca cachun juizu illa ordenanzacunapi, ruraicunapipash imapi punda punda sacerdotecuna shayachishcacuna can, paicunapaj jahuapi ushaita, autoridadtapash millaita quichungapa, paicunata na yachaipi charingapa, paicunapaj umacunata ama vichai alsai ushachun, ashtahuangari humillarichun quiquingunapaj shimicunamanda.\n\n24 Ninguichi cai llactapuracuna libre can. Riqui, ñuca nini paicuna huatai tucushcashnapi can. Ninguichi chai punda punda achil villachijcuna ciertopachacuna can. Riqui, ñuca nini canguna na yachanguichichu ciertopacha cajta.\n\n25 Ninguichi cai llactapuracuna culpable can, urmashca llactapuracunapash, taitacunapaj na ali ruraimanda. Riqui, ñuca nini shuj huahua na culpable can paipaj taitacunamanda.\n\n26 Ninguichipash Cristo shamunga. Ashtahuangari riqui, ñuca nini canguna na yachanguichi Cristo tianata. Ninguichipash pai huañuchishca canga cai pachapaj juchacunamanda—\n\n27 Shina canguna pushanguichi cai llactapuracunata cangunapaj taitacunapaj punda yanga ruraicunaman, cangunapaj propio munaicunahuan; paicunata huatai tucushcashnapi charinguichi, paicunapaj maquicuna trabajashcacunahuan ninan charijyashca causangapa, chaimanda paicuna manllan ñavi ñavi ricungapa manllai illa, manllanbash cushijungapa paicunapaj derechocunata, privilegiocunatapash.\n\n28 Ari, paicuna manllan paicunapaj cajcunata japingapa ama paicunapaj sacerdotecunata ofendengapa, picuna paicunata ali charin paicunapaj munashcapi, crichishcapipash, paicunapaj punda ruraicunamanda, muscuicunapash, paicunapaj yanga munaicuna achil ricuicunapash, paicunapaj manapash tiaj na villashcacunapash, paicunapaj shimi nishcataca na rurashpaca, ofendenga na yachashca causajta, pitami paicuna Dios can nin—shuj causajta pitami nimaurapash na ricushca nacashpaca na rijsishca, pimi nimaurapash carca nimaurapash na canga.\n\n29 Cunan imaura sumo sacerdote ricushpa chasquichijcunapaj yali mandaj ricurca paipaj shungu shinlliyashcata, ari, imaura ricurca pai Diostapash plitujta, paipaj shimicunata na tigrachingapa munarca; ashtahuangari pai saquirca huatachun; paita oficialcunapaj maquicunapi saquirca, Zarahemla alpaman cacharca, Almapaj ñaupaman apai tucuchun, ricushpa chasquichijcunata yalishpa mandajpamanbash pimi carca tucui alpacunapaj mandaj.\n\n30 Yalishca jipa imaura pai Almapaj, ricushpa chasquichijcunapaj yalishca mandajpaj ñaupaman apai tucushca carca, pai shinallata catirca Gedeón alpapishnallata; ari, na alicachishpa rimashpa catirca.\n\n31 Pai jatun shinlli shimicunahuan caparirca Almapaj ñaupapi, sacerdotecunata, yachachijcunatapash pliturca, paicunata juchachishpa llactapuracunata pandachijta, paicunapaj punda taitacunapaj juizu illa yachachishcacunata catishpa, shina ninanda charijyangapa llactapuracunapaj trabajashcacunahuan.\n\n32 Cunan Alma paita nirca: Quiquin yachangui ñucanchi na ninanda charijyanchichu cai llactapuracunapaj trabajashcacunahuan; riqui ñuca trabajashcani ricushpa chasquichijcunapaj reinado callarishcamanda cunangaman, ñuca propio maquicunahuan ñuca causangapa minishtishcacunapaj, masqui ñuca ashtaca purishpapash muyundi alpacunapi ñuca llactapuracunaman Diospaj achil shimita villachingapa.\n\n33 Masqui ashtaca trabajota iglesiapi ruranata charishpapash, ñuca nimaurapash na chasquircani ni shuj seninetallapash ñuca trabajomanda; nimaijan ñuca huauquicunapash, ricushpa chasquichina jatun tiarinapi cashpalla; shina ñucanchi chasquishcanchi catichunbacha saquishcamanda ñucanchi tiempomanda.\n\n34 Cunan, ñucanchi nimata na chasquishpa ñucanchi iglesiapi trabajashcamanda, imata ñucanchipaj ali can iglesiapi trabajai, ciertopachata villachinalla, ñucanchi cushijuita charingapa ñucanchi huauquicunapaj cushijuipi?\n\n35 Shina imashpata ningui ñucanchi yachachinchi cai llactapuracunaman charijyangapalla, cunan quiquin, quiquinmandallata yachangui ñucanchi na culquita chasquijta? Cunan cringuichu, cai llactapuracunata ñucanchi umachinajujta, chaimanda shina cushijun paicunapaj shungucunapi?\n\n36 Korihor tigrachirca, Ari.\n\n37 Shina Alma nirca: Cringuichu shuj Dios tiajta?\n\n38 Pai tigrachirca, Na.\n\n39 Cunan Alma nirca: Cutin neganguichu Dios tiajta, Cristotapash neganguichu? Riqui, canman nini, ñuca yachani shuj Dios tian, Cristopash shamunga.\n\n40 Cunan imatapash charinguichu Dios na tianamanda, nacashpa Cristo na shamunamanda? Ñuca nini imapash na tian, canbaj shimilla tian.\n\n41 Ashtahuangari, riqui, ñuca tucui cuzascunata charini shuj testimonio cachun cai cuzascuna ciertopacha can; canbash charingui tucui cuzascunata testimonio cachun caicuna ciertopacha can; caicunata neganguichu? Cringuichu cai cuzascuna ciertopacha cajta?\n\n42 Riqui, ñuca yachani cringuimi, ashtahuangari quiquinda charishca cangui aya espírituta, llujchishcangui Diospaj Espírituta chaimanda canbi shuj pushtuta na chari ushan; ashtahuangari aya ushaita canbi charin, canda caiman chaiman apanbash, na alita rurachishpa pai tucuchingapa Diospaj huahuacunata.\n\n43 Cunan Korihor Almaman nirca: Ñucaman shuj señal ricuchijpica, ñuca cri ushasha Dios tiajta, ari, ricuchihuai pai ushaita charijta, shina crishami quiquinba shimicuna ciertopacha cajta.\n\n44 Ashtahuangari Alma nirca: Mashnapash señalcunata charingui; quiquinba Diosta tentangapa munanguichu? Nigringuichu, shuj señalta ricuchihuai, tucui cai quiquinba huauquicunapaj testimoniota charishpata, tucui achil villachijcunapapash? Achil quilcashcacunapash quiquinba ñaupapi can, ari, tucui cuzascuna ricuchin shuj Dios tiajta; ari, cai alpallata tucui cuzascuna cai alpa jahuapi tiajcuna, ari, caipaj muyujuicuna, ari, tucui planetacuna paicunapaj rijsishca ordenpi muyuicuna testifican Supremo Ruraj tiajta.\n\n45 Caicuna tiajpipashchu, cai llactapuracunapaj shungucunata pandachijungui, paicunaman testificashpa Dios na tiajta? Neganguichu tucui cai testigocunapaj contra? Pai nirca: Ari, ñuca negani, imashpapash shuj señalta ricuchijpilla.\n\n46 Cunan yalishca jipa Alma nirca: Riqui, ñuca llaquirini canbaj shungu shinlliyashcamanda, ari, ciertopachapaj espírituta jarcanguira, quiquinba alma tucuchishca cangapa.\n\n47 Ashtahuangari riqui, ashtahuan ali can quiquinba alma chingajpi ama cangui pimi apangui tauca almacunata tucuchingapa, quiquinba llullahuan, quiquinba uyanayai shimicunahuan; chaimanda cutin negajpica, riqui Dios quiquinda chugrichinga, upaman tigrangui, nimaura quiquinba shimita ashtahuan na pascangui, cai llactapuracunata ashtahuan ñana pandachingui.\n\n48 Cunan Korihor nirca: Ñuca na neganichu shuj Dios tiajta, ashtahuangari ñuca na crini shuj Dios tiajta; ninipash, canguna na yachanguichichu shuj Dios tiajta; shuj señalta na ricuchijpica, ñuca na crishachu.\n\n49 Cunan Alma nirca: Caita cusha señalcachun, upaman saquiringui ñuca shimi nishcamanda; ñuca nini, Diospaj shutipi, upaman tigrangui, ashtahuan na parlai ushangui.\n\n50 Cunan imaura Alma cai shimicunata nijpica, Korihor upaman tigrarca, pai ashtahuan na parlai usharca, Almapaj shimicuna nishcashna.\n\n51 Cunan imaura ricushpa chasquichijcunata yali mandaj cai ricurca, paipaj maquita chutashpa Korihorman quilcarca, nishpa: Diospaj ushaimanda cringuichu? maijanbi Alma shuj señalta ricuchichun munarcangui? Cutishujcunata llaquichichun munarcangui shuj señalta quiquinman ricuchichun? Riqui, pai canman shuj señalta ricuchishca; cunan ashtahuan tapunguirachu?\n\n52 Korihor paipaj maquita chutashpa quilcarcapash, nishpa: Ñuca yachani upami cani, chai na parlai ushani; ñuca yachanipash nimapash ashtahuangari Diospaj ushaillami cai ñuca jahuaman apamui ushan; ari, ñuca punllan punllan yacharcani shuj Dios tiajta.\n\n53 Ashtahuangari riqui, aya umachihuarca; pai ricurihuarca shuj ángel layapi, nihuarcapash: Ri, tigrachimuipash cai llactapuracunata, imashpa tucuillacuna chingashcacuna rinajun shuj na rijsishca Diosta catishpa. Pai nihuarca: Dios na tianllu; ari, pai yachachihuarca imata ñuca ninatapash. Ñuca yachachishcani paipaj shimicunata; paicunaman yachachircani caicuna alicachishcacuna carca aicha yuyaipa; paicunaman yachachircani, imaura ashtaca éxitota charingacaman, shinashpa ñuca ciertopacha crircani caicuna ciertopacha can yarcani; caimanda ciertopachata yarcani, imaura cai jatun llaquita ñuca jahuaman apamungacaman.\n\n54 Cunan imaura pai caita nijpi, pai ninanda mañarca Alma Diosta achil mañachun, llaqui anchuchishca cachun paipamanda.\n\n55 Ashtahuangari Alma nirca: Cai llaqui anchuchishca cajpica cutinbash pandachinguiman llactapuracunapaj shungucunata; chaimanda, quiquinhuan imatapash rurashca cachun Apunchijpaj munashcahuan.\n\n56 Yalishca jipa Korihorpaj llaqui na anchuchishca carca; ashtahuangari pai shitashca carca, purircapash huasin huasin micunata mañashpa.\n\n57 Cunan Korihor ima tucushcata yachaicuna ñapash villashca carca tucui alpacunaman; ari, proclamaciónda cacharca ricushpa chasquichijcunapaj yali mandajmanda tucui cai alpacunapi llactapuracunaman, villashpa caicunata maijangunaman Korihorpaj shimicunata crishcacunaman paicuna utsialla arrepentirina cajta, ama paicunamanbash shinallata castigocuna shamuchun.\n\n58 Yalishca jipa paicuna tucuilla crirca Korihorpaj na ali ruraicunamanda; chaimanda paicuna tucuilla cutin Apunchijpaj crijman tigrarca; caimi tucuchi curca na alicunata imami Korihor layapi carca. Korihor rirca huasin huasin, pai causai ushangapa micunata mañashpa.\n\n59 Yalishca jipa llactapuracunapaman rijujpi, ari, shuj llactapura picuna paipuracuna Nefitacunamanda chaupirishca carca paicunamanda shutichirirca Zoramitacuna, pushai tucushca caimanda shuj runahuan pipaj shutica Zoram carca—paicunahuan rijujpi, riqui, pai llapi tucushca carca sarui tucushcapash, pai huañungacaman.\n\n60 Shina ñucanchi ricunchi paipaj tucurita pimi Apunchijpaj ñangunata huaglichin; shina ñucanchi ricunchi ayaca na ricuriangachu paipaj huahuacunata chai tucuri punllapi, ashtahuangari, ñapash urai aisan ucu pachaman.\n\n", "alma 31": "[center][font_size=26]31 Capítulo[/font_size][/center]\n\n[i]Alma shuj misiónda ñaupaman apan apóstata Zoramitacunata tigrachimungapa—Zoramitacuna Cristota negan, ajllangapaj yanga yuyaipi crin, adoranbash na cambianalla achil mañaicunahuan—Misionerocuna Espíritu Santohuan jundashcacuna—Paicunapaj llaquicuna mishai tucushca carca Cristopaj cushijuipi. Nara 74 C.Ñ.[/i]\n\n1 Cunan yalishca jipa Korihor huañushca jipa, Alma yachanacunata chasquishpa Zoramitacuna Apunchijpaj ñangunata pandachinajujta, Zorampash, pimi paicunapaj pushaj carca, llactapuracunapaj shungucunata pushajurca cungurishpa adorachun upa yanga dioscunata, paipaj shungu cutin llaquiri callarirca llactapuracunapaj na ali ruraicunamanda.\n\n2 Cai carca imamanda Almapaj jatun llaquiri paipaj llactapuracunapaj na ali ruraicunata yachaimanda; chaimanda paipaj shungu ninandapacha llaquirirca Zoramitacuna Nefitacunamanda chaupirijpi.\n\n3 Cunan Zoramitacuna paipuracuna tandanajushca carca alpapi imata paicuna shutichirca Antiónum, Zarahemla alpapaj indi llujshij ladoman carca, cai carca jatun mama cocha pata manñaman, cai carca Jersón alpa uraiman, urai jichushca pambahuanbash mujunashca carcapash, cai jichushca pamba Lamanitacuna junda carca.\n\n4 Cunan Nefitacuna ninanda manllarca Zoramitacuna Lamanitacunahuan ali rijsicunaman tigrachun, cai Nefitacunapaj jatun chingachi cagrijpi.\n\n5 Cunan, achil shimipaj yachachijcuna shuj jatun quimirita llactapuracunata apangapa cashpa ima ali cajta rurachun—ari, cai ashtahuan ushaita charirca llactapuracunapaj yuyaicunapi espadapa randi, nacashpa cutishuj cuzas, paicunata imapash tucushca cajpishna—chaimanda Alma yuyarca ali chari canman paicuna Diospaj achil shimipaj ushaita ali caj na ali caj ricuchun.\n\n6 Chaimanda pusharca Ammónda, Aarón, Omnertapash, Himnita saquirca Zarahemla iglesiapi; ashtahuangari quimsa callaricunata paihuan pusharca, Amulektapash, Zeezromtapash, picuna Melekpi carca; paipaj ishcai churicunatapash pusharca.\n\n7 Cunan paipaj rucu churita na pusharca paihuan, paipaj shuti carca Helamán; ashtahuangari shuticuna picunata pai pushashca carcami Shiblón, Coriantónpash; cai shuticuna carca picuna paihuan rirca Zoramitacunapaman, achil shimita paicunaman yachachingapa.\n\n8 Cunan Zoramitacuna Nefitacunamanda chaupirishcacuna carca; chaimanda paicunaman Diospaj achil shimita yachachishca cashca carca.\n\n9 Ashtahuangari paicuna jatun pandaicunapi urmashca carca, imashpa Diospaj rurachunbacha saquishcacunata na pactachingapa atirirca, paicunapaj catichunbacha saquishcacunata, Moiséspaj catichunbacha saquishcacunamanda shina.\n\n10 Na pactachinajurcapash iglesiapaj ruranacunata, achil mañashpa catinata, Diosta punllan punllan ninanda mañashpapash, ama tentacióngunaman yaicungapa.\n\n11 Ari, tucuripi, Apunchijpaj ñangunata pandachirca tauca viajecunapi; chaimanda, cai cashcamanda, Alma paipaj huauquicunapash llactaman achil shimita yachachingapa rirca.\n\n12 Cunan, imaura paicunapaj alpaman chayajpi, riqui, paicunapaj manllarihuan tuparca Zoramitacuna tandanajuna huasicunata shayachishcata, semanapi shuj punlla paipuracuna tandanajuj carca, cai punlla shutichishca carca Apunchijpaj punlla; paicuna adorarca Alma paipaj huauquicunapash nimaura na ricushca layapi;\n\n13 Paicunapaj tandanajuna huasi chaupipi shayachishca carca shuj pushtuta, shayarina pushtuta, imami umata yali jatun carca; jahuaman shuj personalla yaicuna.\n\n14 Chaimanda, pipash adorangapa munashpa chaipi shayaringapa rina carca, paipaj maquicunata jahua pachaman chutashpa, mañana shinlli shimihuan, nishpa:\n\n15 Achil, Dios achil; ñucanchi crinchi Dios cajta, crinchipash achil cajta, shuj espíritu carcangui, shuj espíritu cangui, shuj espíritu cagringui mana tucurinacaman.\n\n16 Achil Dios, ñucanchi crinchi quiquin chaupishcangui ñucanchipa huauquicunamanda; ñucanchi na crinchi ñucanchipaj huauquicunapaj punda ruraicunapi, imami maquin maquin cumushca paicunapaj taitacunapaj mana yachaimanda; ashtahuangari ñucanchi crinchi quiquin ajllashcangui ñucanchita quiquinba achil huahuacuna cachun; yachachishcanguipash ñucanchiman Cristo na tianata.\n\n17 Ashtahuangari quiquin paillata cangui, caina, cunan, imaurapash na tucurinacaman; ñucanchita ajllashcangui quishpirishca cachun, ñucanchita muyushcacunaca ajllashca can quiquinba fiñaihuan ucu pachaman shitashca cachun; cai achilyachishcamanda, Oh Dios, pagui ninchi; paguininchipash ñucanchita ajllashcamanda, ñucanchi huauquicunapaj juizu illa punda ruraicunata na catichishcamanda, cai ali charichin Cristopi crichun, paicunapaj shungucunata apan quiquinmanda caruyachun, ñucanchi Dios.\n\n18 Cutin quiquinda pagui ninchimi, Oh Dios, ñucanchi ajllashca shuj achil llactapuracuna canchi. Shinacapashcachun.\n\n19 Cunan yalishca jipa Alma, paipaj huauquicunapash, paipaj churicunapash cai achil mañaicunata uyashca jipa, paicuna ninandapacha manllarishca carca.\n\n20 Riqui, tucui runacuna rishpa chai achil mañaicunatallata curca.\n\n21 Cunan chai pushtuta paicuna shutichirca Rameúmptom, cai, shuj shimirimaiman tigrachishpa, achil púlpito can.\n\n22 Cunan, cai púlpitomanda curca, tucui runacuna, Diosman cai achil mañaitallata, paicunapaj Diosta pagui nishpa paicunata ajllaimanda, na saquishcamanda paicunapaj huauquicunapaj punda ruraicunata catichun, paicunapaj shungucuna na saquishcamanda shamuna cuzascunapi ama crichun, caicunamanda nimata na yacharca.\n\n23 Cunan, tucui llactapuracuna cashna laya pagui nishpa, paicunapaj huasicunaman tigrarca, nimaurapash paicunapaj Diosmanda cutinga na parlashpa imaura cutin tandanajungacaman achil púlpitopi, pagui ningapa paicunapaj laya.\n\n24 Cunan imaura Alma caita ricushpa paipaj shungu llaquiyarca; imashpa ricurca paicuna shuj na ali rurajcuna cajta, shuj huaglichij llactapuracuna; ari, ricurca paicunapaj shungucuna churashca cajta curipi, culquipi, tucui laya fino charinacunapi.\n\n25 Ari, pai ricurcapash paicunapaj shungucuna jariyaimanda ninanda jariyashpa alsarishcacuna carca.\n\n26 Paipaj shimita jahua pachaman vichai alsashpa, mañarca, nishpa: Oh, imauracaman, Oh Apunchij, saquigringui quiquinba sirvij runacuna cai pachapi aichapi causachun, ricungapa shinapacha na ali ruraicunata runacunapaj huahuacunapi?\n\n27 Riqui, Oh Dios, paicuna quiquinda mañan, ashtahuangari paicunapaj shungucuna langai tucun paicunapaj jariyaihuan. Riqui, Oh Dios, paicuna shimicunahuan mañan, jariyashca cashpapash, jatunbacha caniyashpapash, cai pachapaj yanga cuzascunahuan.\n\n28 Riqui, Oh ñuca Dios, paicunapaj valishca churajunacuna, paicunapaj sortijascuna, paicunapaj huatarinacuna, paicunapaj curi juyaillayachinacuna, tucui paicunapaj valishca cuzascuna imacuna paicuna juyaillayachin; riqui, paicunapaj shungucuna caicuna churashcacuna, shinapash quiquinda mañan, nin—Ñucanchi pagui ninchi, Oh Dios, shuj ajllashca llactapuracuna canchi, cutishujcunaca tucuchi tucushca cagrijpi.\n\n29 Ari, paicuna nin quiquin yachaj chayachishcangui paicunaman Cristo na tianata.\n\n30 Oh Apunchij Dios, imauracaman saquigringui shina na ali ruraita, na crinata cai llactapuracunapi tiachun? Oh Apunchij, shinlli caita carahuai, ñuca irquiyaicunata apangapa. Ñuca irqui cani, shina na ali ruraicuna cai llactapuracunapi ñuca almata nanachin.\n\n31 Oh Apunchij, ñuca shungu ninanbacha llaquirishca can; quiquin cushichipai Cristopi ñuca almata. Oh Apunchij, quiquin saquihuai ñuca shinlli cai ushachun, pacienciahuan ñuca llaquiri ushangapa cai llaquicunata imacuna ñucapaman shamujpi, cai llactapuracunapaj na ali ruraicunamanda.\n\n32 Oh Apunchij, ñuca almata cushichipai, éxitota cuhuai, ñuca consiervocunatapash picuna ñucahuan can—ari, Ammón, Aarón, Omner, Amulekpash, Zeezrom, ñuca ishcai churicunatapash—Ari, tucui caicunata quiquin cushichipai, Oh Apunchij. Ari, quiquin paipaj almacunata Cristopi cushichipai.\n\n33 Paicunata saquipai shinllicuna cai ushachun, paicunapaj llaquicunata apai ushachun imacuna paicunapaman shamunga cai llactapuracunapaj na ali ruraicunamanda.\n\n34 Oh Apunchij, ñucanchita saquihuai éxitota charingapa paicunata ñacutin quiquinbaman Cristopi apamungapa.\n\n35 Riqui, Oh Apunchij, paicunapaj almacuna juyaillacuna can, paicunamanda taucacuna ñucanchi huauquicuna can; chaimanda ñucanchiman cui, Oh Apunchij, ushaita, yachaitapash ñucanchi apamui ushangapa ñucanchi huauquicunata, cutin quiquinbaman.\n\n36 Cunan yalishca jipa imaura Alma cai shimicunata nishca carca, pai tucui picuna paihuan cajcunapaj jahuapi paipaj maquicunata churarca. Riqui, imashna pai churarca paicunapaj jahuapi paipaj maquicunata, paicuna jundashca carca Achil Espírituhuan.\n\n37 Caita rurashca jipa paipuramanda caishumanda chaishumanda chaupirirca, paicunamanda na musparishpa yarishpa imata micunamanda, na cashpa imata ufianamanda, na cashpa imata churajunamandapash.\n\n38 Apunchijca paicunaman cararca ama yarjai cachun, ama yacunayachishcacachunbash; ari, paicuna shinllicachunbash, ima laya llaquicunatapash ama charichun, Cristopaj cushijuipi yalishca cachunlla. Cunan cai carca Almapaj achil mañaimanda; cai imashpa pai fehuan achil mañaimanda.\n\n", "alma 32": "[center][font_size=26]32 Capítulo[/font_size][/center]\n\n[i]Alma huajchacunaman yachachin, paicunapaj llaquicuna humildeyachirca—Fe shuj shuyai can imapash na ricushcapi imami ciertopacha can—Alma testifican ángelcunaca achil yachachin runacunata, huarmicunata, huahuacunatapash—Alma achil shimita shuj muyuhuan parijashpa ricuchin—Cai tarpushca cana micuchishcapash cana—Shina cai viñan shuj yura tucungacaman maimanda mana tucurinapaj fucushcata tandachishca can. Nara 74 C.Ñ.[/i]\n\n1 Yalishca jipa llujshishpa, yachachi callarirca Diospaj achil shimita llactapuracunaman, paicunapaj tandanajuna huasicunaman yaicushpa, paicunapaj huasicunamanbash; ari, yachachircapash achil shimita paicunapaj ñangunapi.\n\n2 Yalishca jipa paicunahuan ashtacata trabajashca jipa, paicuna éxitota chari callarirca llactapuracunapaj huajchacunahuan; riqui, paicuna shitashca carca tandanajuna huasicunamanda paicunapaj mana valishca churajunacunamanda—\n\n3 Chaimanda paicunata na yaicuchun saquirca tandanajuna huasicunaman Diosta adorangapa, mapacunatashna ricui tucushca caimanda; chaimanda paicuna huajchacuna carca; ari, imapapash na valijcunatashna ricui tucushca carca paicunapaj huauquicunahuan; chaimanda paicuna huajchacuna carca cai pachapaj cuzascunapi; shungucunapi huajchacunapash carca.\n\n4 Cunan, imashna Alma yachachijujpi, parlajujpipash llactapuracunaman Onida uchilla urcupi, chaiman shamurca shuj jatun ashtacapacha tandanajushcacuna, pimanda ñucanchi parlanajushcanchi, paicuna shungucunapi huajchacuna carca, huajcha caimanda cai pachapaj cuzascunapi.\n\n5 Paicuna Almapaman shamurca; paicunamanda tucuita yalishca runa nirca: Riqui, cai ñuca huauquicuna imatashi ruranga, tucui runacunata millanayachin huajchacuna caimanda, ari, ashtahuanbacha ñucanchi sacerdotecuna; paicuna ñucanchi tandanajuna huasicunamanda calpachirca imata ñucanchi ashtacatapacha trabajarcanchi ñucanchi propio maquicunahuan shayachingapa; paicuna ñucanchita calpachishca ñucanchipaj ninan huajchacunamanda; ñucanchi na charinchi shuj pushtuta ñucanchi Diosta adorangapa; riqui, ñucanchi imatata rurashun?\n\n6 Cunan imaura Alma caita uyashpa, paipaman muyushpa tigrarirca, paipaman ñapash ñavita tigrachirca, pai ricurca jatun cushijuihuan; imashpa pai ricurca paicunapaj llaquicuna ciertopacha paicunata humillachishcata, paicuna prepararishca cajtapash achil shimita uyangapa.\n\n7 Chaimanda pai ashtahuan na nirca chaishu ashtacapacha tandanajushcacunata; ashtahuangari paipaj maquita chutarca, caparircapash maijangunata ricui usharca, picuna ciertopacha arrepentiringapa munanajujcuna carca, paicunaman nirca:\n\n8 Ñuca ricuni canguna shungupi mansocuna canguichi; shina cashpaca, achilyachishca canguichi.\n\n9 Riqui quiquinba huauqui nishca, Ñucanchi imatashi rurashun?—ñucanchi llujchishpa cachashca canchi ñucanchi tandanajuna huasicunamanda, ñucanchi Diosta na adorai ushanchi.\n\n10 Riqui, cangunaman nini, canguna yuyanguichichu Diosta adoraita na ushanguichita quiquingunapaj tandanajuna huasicunallapi?\n\n11 Ashtahuanbash, ñuca tapungapa munani, yuyanguichichu Diosta adoranaca semanapi shuj viajella can?\n\n12 Cangunaman nini, cai ali can cangunapaj tandanajuna huasicunamanda shitashca cai, caimanda humilde cai ushanguichi, yachajui ushanguichi jatun yachaita; cai can minishtirishca jatun yachaita yachajuna; caimanda shitashca canguichi, millanayai tucushca cangunapaj huauquicunahuan canguna ninan huajchacuna caimanda, apai tucushca canguichi shungumanda humilde canaman; humilde cachun apashcapacha minishtirishca can.\n\n13 Cunan, humilde cachun munai namunai churashca caimanda canguna achilyachishca canguichi; shuj runa huaquinbi, humilde cachun munai na munai churashca cashpaca, arrepentimientota mascan; cunan ciertopacha, pipash arrepentirijpica alicaita taringa; pai alicaita tarishpa tucurinacaman catiriashpaca quishpirishca canga.\n\n14 Cunan, ñuca cangunaman nishcashna, canguna munai na munai churashca caimanda humilde cachun, achilyachishcacuna canguichi, nachu yuyanguichi paicuna ashtahuan achilyachishca can picuna ciertopacha humillarin paicunamandallata achil shimimanda?\n\n15 Ari, pi ciertopacha paimandallata humillarin, paipaj juchacunamanda arrepentirin, tucurinacaman catiriashpa, achilyachishca canga—ari, ashtahuan achilyachishca pipash munai na munai churashca can humilde cachun paicunapaj ninan huajcha caimanda.\n\n16 Chaimanda, achilyachishca can pimi humilde can paimandallata na humilde cachun munai na munai churashca cashpa; shinapacha, shuj shimicunapi, achilyachishca can pimi Diospaj achil shimipi crin, bautizarin shungupaj na shinlliyaihuan, ari, achil shimita yachachun na apashca cashpa, nacashpa munai na munai yachachun, nara crishpallata.\n\n17 Ari, taucacuna tian picuna nin: Shuj señalta jahua pachamanda ricuchijpi, shina ñucanchi ciertopacha yachashun; shina ñucanchi crishun.\n\n18 Cunan ñuca tapuni, caichu fe? Riqui, cangunaman nini, Na; shuj runa imatapash yachajpi, na minishtinllu crinata, pai caita yachaimanda.\n\n19 Cunan, mashna ashtahuanbacha yali llaquichishca can pimi Diospaj munaita yachashpata na rurajpi, maijan critalla crin, nacashpa imatapash critalla charin, na ali ruraipi urman?\n\n20 Cunan caimanda canguna ricushpa chasquichina canguichi. Riqui, ñuca cangunaman nini, shuj partemanda cashna can shinallata chaishu partepash can; cai canga tucui runacunata paipaj rurashcamanda.\n\n21 Cunan imashna nishcani femanda—fe na canllu cuzascunamanda shuj alipacha yachaita charina; chaimanda quiquin feta charishpa, shuyaitapash charingui na ricushca cuzascunapi, imacuna ciertopacha can.\n\n22 Cunan, riqui, cangunaman nini, ñuca munaiman canguna yarichun, Dios alicashcata tucui picuna paipaj shutipi crijcunahuan; chaimanda pai munan, callaripi, canguna crichun, ari, paipaj shimipipash.\n\n23 Cunan, paipaj shimita runacunaman yachaj chayachin ángelcunahuan, ari, na runacunamanlla ashtahuangari huarmicunamanbash. Cunan cai na tucuillachu; viñaj huahuacunamanbash shimicunata cushca paicunaman tauca viaje, caicuna pandachin yachajta, yachashca cajcunatapash.\n\n24 Cunan, ñuca juyashca huauquicuna, ñucamanda yachangapa munashcanguichi imata ruranata imashpa canguna llaquichishca canguichi shitashcapash—cunan ñuca na munanichu canguna yachun ñuca munai cajta cangunata ricushpa chasquichingapa ashtahuangari ima ciertopachahuanlla—\n\n25 Ñuca na ningapa munanichu cangunamanda tucuilla munai na munai humilde cachun; ñuca ciertopacha crini tian tauca cangunamanda maijan paicunamandallata humillaringa, imacunapi cashpapash.\n\n26 Cunan, femanda imashna nishcani—cai na carca shuj alipacha yachai—shinami ñuca shimicunahuambash. Callaripillata na alipacha yachai ushanguichichu ciertopacha cajta, imashna fepash shuj na alipacha yachai can.\n\n27 Ashtahuangari riqui, canguna rijcharinguichi, canguna tucui cashcacunata rijchachipash, ñuca shimicunata ali na ali ricungacaman, ashalla feta churaichi, ari, na cashpapash ashalla cringapa munaitalla, saqui cai munai trabajachun quiquinbi, canguna cringacaman shuj pushtuta asha ñuca shimicunaman cungacaman.\n\n28 Cunan, ñucanchi achil shimita shuj muyuhuan parijashpa ricuchishun. Cunan, canguna pushtuta cushpaca, shuj muyuta tarpushca cachun canba shungupi, riqui, ciertopacha muyu cashpaca, nacashpa shuj ali muyu cashpa, caita ama llujchichichu cangunapaj na crimanda, Apunchijpaj Espírituta ama jarcaichichu, riqui, cai viñai callaringa cangunapaj pechopi; imaura cai viñajujta sentishpa, ni callaringuichi cangunapillata—Cai ciertopacha yarin, cai ali muyu can, nacashpa achil shimi ali can, imashpa cai callarin ñuca almata mirachishpa; ari, cai callarin punchalla yuyaipi chasquichita ñuca yuyaita, ari, cai ñucapi mishqui cai callarin.\n\n29 Cunan riqui, nacha cai cangunapaj feta mirachinga? Cangunaman nini, Ari; shinapash cai na shuj alipacha yachaiman chayashcachu.\n\n30 Ashtahuangari riqui, imashna muyu punguin, llujshinbash, viñai callarimbash, shina ciertopacha yarin ningui, ali muyu can; riqui cai punguin, llujshinbash, viñai callarimbash. Cunan, riqui, cangunapaj feta nachu shinlliyachinga? Ari, riqui cai cangunapaj feta shinlliyachinga: cangunaman nini ñuca yachani cai shuj ali muyu can; riqui cai llujshin, viñai callarinbash.\n\n31 Cunan, riqui, segurochu canguichi cai shuj ali muyu cajta? Cangunaman nini, Ari; tucui muyucuna fucuchin paipuralla.\n\n32 Chaimanda, shuj muyu viñashpaca cai ali can, ashtahuangari cai na viñashpaca, riqui cai na ali can, chaimanda cai shitashca can.\n\n33 Cunan, riqui, canguna ali na ali cajta yachangapa munashpaca, muyuta tarpuichi, cai punguin, llujshin, viñai callarijpi, yachanguichipacha cai muyu ali cajta.\n\n34 Cunan, riqui, cangunapaj alipachachu yachaica? Ari, cangunapaj yachai alipacha cajpica chai cuzaspi, cangunapaj fe na cuyurijuj can; cai canguna yachaimanda, canguna yachashpa shimita cangunapa almata punguichirca, canguna yachanguichipash cai vichai llujshirca, cangunapaj yachai punchalla yuyaipi chasquichi callarirca, cangunapaj yuyaicunapash mirai callarin.\n\n35 Shina, nachu cai real can? Cangunaman nini, ari, cai micha caimanda; ima michapash, ali can, cai yachanalla caimanda, chaimanda yachana cangui cai ali cajta; cunan riqui, malishca jipa cai micha ali cajta canguna yachai alipachachu?\n\n36 Riqui ñuca cangunaman nini, Na; cangunapaj fetapash na ladoman jichuna canguichi, cangunapaj feta churashcalla canguichi muyuta tarpungapa, canguna ali na ali cajta ricushpa yachanguichi muyu ali cashcata.\n\n37 Riqui, imashna yura viñai callarin, canguna ninguichi: Micuchishunchi jatun cuidadohuan, cai sapita charichun, cai viñai ushachun, ñucanchiman fucushcata carachun. Cunan riqui, ashtacata cuidashpa micuchijpica cai sapiyanga, vichai viñanga, fucushcatapash caranga.\n\n38 Ashtahuangari yurata na ricuriajpica, na yarishpa caiman na micuchijpica, riqui cai na sapiyangachu; imaura indi rupai shamujpi caita anguyachingapash, cai sapi illa caimanda chaquinga, caita pilanguichi, canllaman shitanguichipash.\n\n39 Cunan, cai na canllu muyu na ali caimanda, napash cai canllu fucushca na munanayai caimanda; ashtahuangari cangunapaj tarpuj alpa nimata na fucuchij caimandami, canguna yurata na micuchinguichi, chaimanda fucushcata na chari ushanguichi.\n\n40 Shina, achil shimita na tarpushpaca, ñaupaman ricushpa fepaj ñavihuan chai fucushcata, canguna nimaura na japinguichichu causana quirumanda fucushcata.\n\n41 Ashtahuangari achil shimita tarpushcapa, ari, yurata micuchishpa imashna viñai callarijpi, cangunapaj fehuan jatun utsialla ricuihuan, pacienciahuan, fucushcaman ñaupaman ricushpa, cai sapiyanga; riqui cai shuj yura canga viñanga mana tucurina causaiman.\n\n42 Cangunapaj utsialla ricuimanda cangunapaj femandapash, canguna pacienciamanda achil shimihuan caita micuchimanda, cangunapi sapiyanga, riqui, ashatacashpa cai fucushcata japinguichi, caica ninan juyaillapacha can, caica tucui mishquicunamanda yali mishqui can, tucui yurajllamanda yali yurapacha can, ari, tucui puromanda yali puro can; cai fucushcata ninan munanayai jahuapi chasquichi jundashca cangacaman, na yarjachinguichichu, na yacunayachinguichipashchu.\n\n43 Shina, ñuca huauquicuna, chasquinguichi cangunapaj femanda randi chasquinacunata, cangunapaj utsialla ricushcacunatapash, pacienciatapash, longanimidadtapash, shuyashpa yura fucushcata cangunaman cunata.\n\n", "alma 33": "[center][font_size=26]33 Capítulo[/font_size][/center]\n\n[i]Zenós yachachirca runacuna achil mañana cajta, adoranapash cajta tucui pushtucunapi, shina ricushpa chasquinacuna anchurishca canga Churimanda—Zenoc yachachirca llaquina cushca can Churimanda—Moisés vichai alsarca jichushca pambapi Diospaj Churipaj shuj ricuchita. Nara 74 C.Ñ.[/i]\n\n1 Cunan Alma cai shimicunata parlashca jipa, cacharca yachangapa munashpa shuj Diospi crinachu nachu crina canchi nishpa, paicuna cai fucushcata chasquingapa imamanda pai parlashca can, nacashpa imashna paicuna tarpuna muyuta, nacashpa achil shimita imamanda pai parlashca can, imami pai nirca tarpunapacha canguichi cangunapaj shungucunapi; nacashpa ima layapi paicunapaj feta churai callarina can.\n\n2 Alma paicunaman nirca: Riqui, canguna nishcanguichi cangunapaj Diosta na adorai ushanguichita cangunapaj tandanajuna huasicunamanda shitashca caimanda. Ashtahuangari riqui, ñuca cangunaman nini, cangunapaj Diosta na adorai ushanchichu yashpaca, jatunbacha pandaipi canguichi, mascana canguichi achil quilcashcacunata; caitami cangunaman yachachishcata yajpica, na yachajushcanguichichu.\n\n3 Nachu yaringuichi liishcata imata Zenós, punda achil villachij, nishca can achil mañaimanda nacashpa adoranamanda?\n\n4 Pai nirca: Quiquin llaquij cangui, Oh Dios, ñuca achil mañaita uyashcangui, imaura ñuca jichushca pambapi cajpipash; ari, llaquij cashcangui imaura ñuca achil mañarcani maijan ñucapaj na ricunayachijcunamanda, ñucapaman tigrachimurcangui.\n\n5 Ari, Oh Dios, ñucata llaquij carcangui imaura quiquinda ninanda mañajpi ñuca pambapi; imaura ninanda mañajpi ñuca achil mañaipi, ñucata uyahuarcaguimi.\n\n6 Cutin, Oh Dios, imaura ñuca huasiman tigrajpi uyahuarcangui ñuca achil mañaipi.\n\n7 Imaura ñuca huasi ucuman tigrajpi, Oh Apunchij, quiquinda achil mañarcani, quiquin uyahuarcangui.\n\n8 Ari, llaquij cangui quiquinba huahuacunahuan imaura paicuna quiquinda mañajpi, quiquinmanda uyashca cachun na runacunamanda, paicunata uyapangui.\n\n9 Ari, Oh Dios, ñucahuanbash llaquij cashcangui, ñuca ninanda mañaicunata uyashcangui quiquinba tandanajushcacunapaj chaupipi.\n\n10 Ari, ñucata uyahuashcangui imaura ñucata na ricunayachijcuna shitajpi, millanayachishca cajpipash; ari, ñuca ninanda mañaicunata uyahuarcangui, fiñarcangui ñucata na ricunayachijcunata, paicunata ricuj shamurcangui fiñaipi ñapash tucuchinahuan.\n\n11 Uyahuarcangui ñucapaj llaquicunamanda, ñuca sinceridadpash; cai can quiquinba Churimanda shina llaquij ñucahuan cashcangui, chaimanda ñuca mañasha tucui ñuca llaquicunapi, quiquinbimi ñuca cushijui can; quiquinba ricushpa chasquichinacunata anchuchishcangui, quiquinba Churimanda.\n\n12 Cunan Alma paicunaman nirca: Cringuichichu cai achil quilcashcacunata imacunata pundacuna quilcashcata?\n\n13 Riqui, crishpaca, crinapacha canguichi imata Zenós nirca; riqui pai nirca: Quiquinba ricushpa chasquichinacunata anchuchishcangui quiquinba Churimanda.\n\n14 Cunan riqui, ñuca huauquicuna, ñuca tapungapa munani liishcanguichichu achil quilcashcacunata? Liishca cashpaca, imashpata na cringuichi Diospaj Churipi?\n\n15 Na quilcashca canllu Zenóslla parlashcata cai cuzascunamanda, ashtahuangari Zenocpash cai cuzascunamanda parlarca—\n\n16 Riqui, pai nirca: Fiñashca cangui, cai llactapuracunahuan, Oh Apunchij, paicuna na yuyaipi chasquingapa munajpi quiquinba shungumanda llaquinacunata imata paicunaman cushcangui quiquinba Churimanda.\n\n17 Cunan, ñuca huauquicuna, canguna ricuichi cati punda achil villachij testificarca Diospaj Churimanda, llactapuracuna paipaj shimicunata na yuyaipi chasquimanda rumicunahuan pigarca huañungacaman.\n\n18 Ashtahuangari riqui, cai na tucuilla canllu; na paicunalla canllu picuna parlashca can Diospaj Churimanda.\n\n19 Riqui, Moiséspash paimanda parlarca; ari, riqui shuj ricuchita shayachishca carca jichushca pambapi, pipash paita ricushpaca causai ushachun. Taucacuna ricurca, causarcapash.\n\n20 Ashtahuangari huaquinlla cai cuzascuna ima cajta yuyaipi chasquirca, caica paicunapaj shungucuna shinllicuna caimanda. Ashtahuangari taucacuna tiarca picuna cashna shinllicuna paicuna na ricui usharca, chaimanda paicuna huañurca. Cunan imamanda paicuna na ricui usharca paicuna na crimanda paicunata cai jambi ushajta.\n\n21 Oh ñuca huauquicuna, canguna jambishca cajpi cangunapaj ñavicunahuan ricuimandalla jambirishpa cangapa, nacha ñapash ricunguichiman? Nacashpa cangunapaj shungucunata na crishpa shinlliyachinguichimanlla, quillacuna canguichipash, cangunapaj ñavicunahuan na ricushpa, huañungapa?\n\n22 Shina cajpica, ay cangunapaj jahuaman shamunga; ashtahuangari na shina cajpica, cangunapaj ñavicunahuan ricuichi Diospaj Churipi cri callarichi, pai shamunga paipaj llactapuracunata jatun causachingapa, pai llaquiringa huañungapash paicunapaj juchacunamanda; pai cutin jataringapash huañuimanda, cai yalichun apamunga cutin causarinata, tucui runacuna paipaj ñaupapi shayaringa, ricushpa chasquichi tucungapa tucuri ricushpa chasquichina punllapi, paicunapaj rurashcacunamanda.\n\n23 Cunan, ñuca huauquicuna, ñuca munani tarpuchun cai achil shimita cangunapaj shungucunapi, imashna pungui callarijpi micuchichi caita cangunapaj fehuan. Riqui, shuj yuraman tigranga, vichai llujshimunga cangunapi mana tucurina causaicaman. Shina Dios cangunaman saqui ushanga cangunapaj llashaicuna fangalla cachun, paipaj Churipaj cushijuihuan. Munashpaca tucui caicunata rurai ushanguichi. Shinacapashcachun.\n\n", "alma 34": "[center][font_size=26]34 Capítulo[/font_size][/center]\n\n[i]Amulek testifican achil shimica Cristopi cajta quishpichingapa—Imashpapash shujpa juchamanda huañuita na rurashca cajpi, tucui runacuna chingaringapacha—Tucui Moiséspaj catichunbacha saquishcacuna Diospaj Churipaj sacrificioman ricuchin—Mana tucurina jatun causachinapaj planda fepi, arrepentimientopipash shayachishca can—Achil mañana temporalpa, espiritualpash achilyachinacunamanda—Cai causaipimi runacuna Diospaman yaicungapa prepararina—Cangunapaj quishpirinata ruraichi Diosta manllashpa. Nara 74 C.Ñ.[/i]\n\n1 Cunan yalishca jipa Alma paicunaman cai shimicunata parlashca jipa alpapi tiarirca, Amulek jatarirca paicunaman yachachi callarirca, nishpa:\n\n2 Ñuca huauquicuna, ñuca yuyani cai na ushanapacha can canguna cuzascunamanda na yachashca cana, imacunata parlashcacuna can Cristopaj shamunamanda, pimanda ñucanchi yachachinchi Diospaj Churi cajta; ari, ñuca yachani cai cuzascuna ñucanchiman ninandapacha yachachishca carca nara cangunapaj ninanda fiñarishpa rimarinacunata ñucanchipuramanda.\n\n3 Imashna canguna munashcanguichi ñuca juyashca huauquicunamanda cangunaman yachaj chayachichun imata canguna rurana canguichi, cangunapaj llaquicunamanda; pai parlashca can imata canguna ruranata cangunapaj yuyaicunata; ari, cangunata cutin yarichishca femanda, pacienciamandapash—\n\n4 Ari, shina ashtaca feta charichun cangunapaj shungucunapi achil shimita tarpungapa, caicuna alicaita ricui ushanguichi.\n\n5 Ñucanchi ricushcanchi jatun tapuita ima can cangunapaj yuyaicunapi achil shimi Diospaj Churipi can, nacashpa Cristo tiana na tiana.\n\n6 Canguna ricushcanguichipash ñuca huauqui cangunaman ricuchishca, tauca viajecunapi, achil shimica Cristopi can quishpirinapa.\n\n7 Ñuca huauqui Zenóspaj shimicunaman rishca, jatun causachinaca shamunmi Diospaj Churimanda, Zenocpaj shimicunamanbash; Moiséstapash villashca, cai cuzascuna ciertopacha cajta ricuchingapa.\n\n8 Cunan, riqui, ñuca testificasha cangunaman ñucamandallata yachani Cristo shamunga runacunapaj huahuacunapaman, paipi japingapa paipaj llactapuracunapaj na ali ruraicunata, pai cai pachapaj juchacunamanda huañunga; Apunchij Dios caita parlashca can.\n\n9 Cai minishtirishca can shujpa juchamanda huañui rurashca cana; Mana Tucurina Diospaj jatun planmanda tianapacha shujpa juchamanda huañuna, nacashpa tucui runacuna nimata na rurai ushajpillata chinganga; ari, tucuilla shinllicuna can; ari, tucuilla urmashca, chingashcacunapash can, chingangapacha imashpapash cai can shujpa juchamanda huañuimanda imami minishtirishca can rurashca cana.\n\n10 Cai minishtirishca can tiana shuj jatun tucuri sacrificio; ari, na shuj runapaj sacrificio, na sacha animalpash, nima laya angashpa rij animalcunamanda; na shuj sacrificio humano cangachu; ashtahuangari cai cangapacha shuj mana tucurita charij, mana tucurina sacrificio.\n\n11 Cunan na tianllu maijan runapash sacrificari ushaj paipaj propio yahuarta imahuan shujpa juchacunamanda huañuna. Cunan, shuj runa huañuchijpica, riqui ñucanchipaj catichunbacha saquishcacunata japingacha, imami ali can, paipaj huauquipaj causaita quichungapa? Ñuca cangunaman nini, Na.\n\n12 Ashtahuangari catichunbacha saquishcacuna paipaj causaita minishtin maijan huañuchishcapata; chaimanda nipipash na tian shuj na tucurita charij shujpa juchacunamanda huañui imami shinallapacha canga cai pachapaj juchacunamanda.\n\n13 Chaimanda, cai minishtirishca can tiachun shuj jatun, tucuri sacrificio, shina canga, nacashpa cai minishtirishca tiana, tucurichun yahuarta jichaita; shina Moiséspaj catichunbacha saquishcacuna pactachishca canga; ari, tucui pactashca canga, jotapash, tildepash, nima na chingangachu.\n\n14 Riqui, cai can catichunbacha saquishcacunapaj tucuilla ima nij, tucui uchilla puntopash ricuchin jatun, tucuri sacrificioman, chai jatun, tucuri sacrificio canga Diospaj Churi, ari, na tucurita charij, mana tucurinapash.\n\n15 Shina pai apamunga quishpirinata tucui maijanguna paipaj shutipi crijcunaman; cai tucuri sacrificiopaj munai canmi, ali shunguta pactachingapa, imami alicaita yalin, runacunaman cunbash imashna paicuna chari ushachun feta arrepentimientopa.\n\n16 Shina shungumanda llaquinata pactachi ushan alicai mañajta, paicunata muyuchishca can alipacha cana rigracunapi, maijan na feta arrepentimientopa churajca na ali japinalla can tucui catichunbacha saquishcacuna alicanapaj mañaicunaman; chaimanda maijan feta arrepentimientopa charijmanlla ruraringa jatun, mana tucurina jatun causachinapaj planda.\n\n17 Chaimanda Dios cangunaman saquichun, ñuca huauquicuna, cangunapaj feta arrepentimientopa churai callaringuichi, paipaj achil shutipi mañai callarijpica, pai cangunaman shungumanda llaquinata charipachun;\n\n18 Ari, paita mañaichi shungumanda llaquinata; pai quishpichingapa ushaita charij can.\n\n19 Ari, cangunamandallata humillarichi, paita achil mañashca catichipash.\n\n20 Paita mañaichi cangunapaj tarpuj pambacunapi cashpa, ari, cangunapaj tucui ataju llamacunamanda.\n\n21 Paita mañaichi cangunapaj huasicunapi, ari, tucui cangunapaj huasi ucupuracunamanda, tutamanda, chaupi punlla, tutayajpipash.\n\n22 Ari, paita mañaichi cangunapaj na ricunayachijcunapaj ushaipaj contra.\n\n23 Ari, paita mañaichi ayapaj contra, pimi shuj na ricunayachij can tucui ali ruranacunapa.\n\n24 Paita mañai cangunapaj fucuj pambacunapaj tarpushcacunamanda, caicunapi mirai ushanguichi.\n\n25 Mañai canguna tarpuj pambacunapaj ataju llamacunamanda, paicuna mirarichun.\n\n26 Ashtahuangari cai na tucuilla can; cangunapaj almacuna jichaichi cangunapaj huasi ucupi, cangunapaj pacalla pushtucunapi, cangunapaj jichushca pambacunapipash.\n\n27 Ari, imaura canguna Apunchijta na mañanajushpa, saquichi cangunapaj shungucunata junda cachun, paita achil mañashpa catichi punllan punllan cangunapaj alicanamanda, cangunapaj muyundi cajcunapaj alicanamandapash.\n\n28 Cunan riqui, ñuca juyashca huauquicuna, cangunaman nini, na yanachu canguichi cai tucui can; tucui cai cuzascunata rurashca jipa, minishtishcacunata, churajuna illacunata na ayudashpaca, ungushcacunata, llaquicunahuanda na ricungapa rishpaca, cangunapaj minishtirishcapachacunata na carashpa, charishpa, minishtinajujcunata—cangunata nini, nima cai cuzascunata na rurashpaca, riqui, cangunapaj achil mañaicuna yanga can, nimapash na valin, canguna hipócritacuna laya canguichi picuna feta negan.\n\n29 Chaimanda, caridad charinata na yarishpaca, ari, mapacuna laya canguichi, imata refinajcuna shitan, (na valorta charijmanda) runacunapaj chaquicunahuan sarushcapash can.\n\n30 Cunan, ñuca huauquicuna, ñuca munani, shina tauca testimoniocunata chasquishca jipa, ricuimanda achil quilcashcacuna testifican cai cuzascunamanda, shamuichi, cuichipash fucushcacunata arrepentimientopa.\n\n31 Ari, ñuca munani shamuichi cangunapaj shungucunata ashtahuan ama shinlliyachichichu; riqui, cunan punlla can tiempo cangunapaj quishpirina; chaimanda, canguna arrepentirishpaca shungucunata na shinlliyachishpaca, cangunapi ñapash ruraringa cai jatun causachinapaj plan.\n\n32 Riqui, cai causai can runacunapaj punlla Diospaman yaicungapa prepararina; ari, riqui cai causai punllami runacunapaj punlla can paicunapaj trabajocunata rurana.\n\n33 Cunan, imashna punda nircani, shina tauca testimoniocunata charishpa, chaimanda, cangunata mañani, ama huashaman saquichi cangunapaj arrepentirina punllata tucuringacaman; imashpa cai causai punlla jipa, imata ñucanchiman cushca can prepararichun mana tucurinapa, riqui, cai punllacunata na ashtahuan ali cachun ruranchi cai causaipi cashpa, shina shamun yanalla tuta maipi nima trabajota na rurai ushana.\n\n34 Na ni ushanguichichu, imaura apai tucushca cashpa chai manllanayai canaman, arrepentirisha, ñuca Diospaman tigrasha. Na, caita na ni ushanguichichu; chai espíritullata ima cai cuerpocunapi charinguichi chai punlla cai causaimanda ringuichi, chai espíritullata charinga ushaita cangunapaj cuerpocunata charingapa mana tucurina pachapi.\n\n35 Riqui, canguna huashaman saquijpica cangunapaj arrepentirina punllata huañungacaman, riqui, ayapaj espírituhuan tangai tucushcashna tigranguichi, paiman cangunata sellanga; chaimanda, Apunchijpaj Espíritu cangunamanda anchurin, cangunapi na pushtuta charin, cangunapi aya tucui ushaita charin; cai can tucuri cana na alita rurajcunapa.\n\n36 Caita yachani, Apunchij nishcamanda pai na causanllu na achil huasicunapi, ashtahuangari alita rurajcunapaj shungucunapi pai causan; ari, pai nishcapash alita rurajcunaca paipaj reinopi tiaringa, ashtahuan ñana ringa; ashtahuangari paicunapaj churajunacuna yurajyachishca canga Llamagupaj yahuarmanda.\n\n37 Cunan, ñuca juyashca huauquicuna, ñuca munani canguna yarichun cai cuzascunata, cangunapaj quishpirinapa trabajaichi manllaihuan Diospaj ñaupapi, canguna ashtahuan ama negaichi Cristopaj shamunata;\n\n38 Ashtahuan ama fiñaichichu Espíritu Santopaj contra, ashtahuangari chasquichi, cangunapaj jahuapi Cristopaj shutita; cangunamandallata humillarichi alpacaman, Diosta adoraichi, maijan pushtupi cashpapash espíritupi, ciertopachapipash; punllan punllan pagui nishpa causaichi, tauca shungumanda llaquishcacunamanda, achil yachishcacunamanda imacuna pai cangunaman carashca.\n\n39 Ari, cangunaman cutinbash yarichini, ñuca huauquicuna, utsialla caichi achil mañaipi catingapa, canguna ama pushai tucunguichi ayapaj tentacióncunahuan, cangunata pai ama mishachun, paipaj munaiman ama tigranguichi chai tucuri punllapi; riqui, pai na randi caranllu ali cuzasta.\n\n40 Cunan ñuca juyashca huauquicuna, cangunata cutinbash yarichini charichun pacienciata, tucui laya llaquicunata apanguichi; canguna ama plitunguichi maijanguna cangunata calpachirca cangunapaj ninan huajchacuna caimanda, paicunashna juchayucunaman tigranguichiman.\n\n41 Ashtahuangari charichi pacienciata, llaquicunata apai ushanguichi, shuj shinlli shuyaihuan shuj punlla samanguichi tucui cangunapaj llaquicunamanda.\n\n", "alma 35": "[center][font_size=26]35 Capítulo[/font_size][/center]\n\n[i]Achil shimita yachachishcacuna Zoramitacunapaj supercheríacunata tucuchin—Paicuna crijman tigrashcacunata excomulgan, pimi shina Ammónpaj llactapuracunahuan Jersónpi tandanajun—Alma llactapuracunapaj na ali ruraicunamanda llaquirin. Nara 74 C.Ñ.[/i]\n\n1 Yalishca jipa Amulek cai shimicunata tucuchishca jipa, paicunallata ashtacapacha tandanajushcacunamanda chaupirishpa rirca Jersón alpacunaman.\n\n2 Ari, huauquicunamanda puchushcacuna, Zoramitacunaman achil shimita yachachishca jipa, Jersón alpacunaman chayamurca.\n\n3 Yalishca jipa Zoramitacunapaj ali rijsishcanuna paicunaman yachachishca shimicunamanda paicunapura tapurishca jipa, paicuna fiñashca carca achil shimicunamanda, cai paicunapaj supercheríata tucuchirca; chaimanda shimicunata na uyangapa munarca.\n\n4 Paicuna cacharca tucui llactapuracunata tucui alpacunamanda, paicunahuan tapuringapa parlashca shimicunamanda.\n\n5 Cunan paicunapaj mandajcuna, paicunapaj sacerdotecunapash, paicunapaj yachachijcunapash llactapuracunaman paicunapaj munaicunata yachachun na saquirca; chaimanda paicuna pacalla na saquirca tucui llactapuracunapaj yuyaicunata.\n\n6 Yalishca jipa paicuna tucui llactapuracunapaj yuyaicunata yachashca jipa, maijanguna alicachirca imata Alma, paipaj huauquicunahuan yachachishca shimicunata alpamanda shitashca carca; paicuna taucacuna carca; paicunapash Jersón alpaman shamurca.\n\n7 Yalishca jipa Alma, paipaj huauquicunahuan paicunata achil yachachirca.\n\n8 Cunan Zoramitacunapaj llactapuracuna Ammónpaj llactapuracunata ninanda fiñashca carca picuna Jersónpi carca, Zoramitacunapaj mandajcunapaj yali mandaj, ninan na ali ruraj runa caimanda, Ammónpaj llactapuracunaman cacharca paicunapaj mañaita paicunata shitachun paicunapaj alpacunamanda tucui picuna chai alpaman shamujcunata.\n\n9 Tauca ricungui nishpa manllachirca paicunata. Cunan Ammónpaj llactapuracuna paicunapaj shimicunata na manllarca; chaimanda na calpachirca, ashtahuangari tucui Zoramitacunapaj huajchacunata chasquirca paicunapaman shamujpi; paicunaman micuchirca, paicunata churachirca, curcapash alpacunata paicuna chasquichun; paicuna minishtishcacunata ricuchun paicuna munaicunamanda.\n\n10 Cunan cai Zoramitacunata tangaj shina fiñachirca Ammónpaj llactapuracunapaj contra, paicuna Lamanitacunahuan chapuri callarirca paicunatapash tangaj shina fiñachingapa paicunapaj contra.\n\n11 Shina Zoramitacuna, Lamanitacunapash imatapash rurai callarirca Ammónpaj llactapuracunahuan macanajungapa, Nefitacunahuanbash.\n\n12 Shina tucurirca chunga canchis huata ricushpa chasquichijcunapaj reinado Nefipaj llactapuracunapaj jahuapi.\n\n13 Ammónpaj llactapuracuna Jersón alpacunamanda llujshishpa, Melek alpaman shamurca, Nefitacunapaj macanajuj runacunaman Jersón alpapi shuj pushtuta curca, paicuna macanajuchun Lamanitacunapaj macanajuj runacunahuan, Zoramitacunapaj macanajuj runacunahuanbash; shina macanajui callarirca Lamanitacuna Nefitacunahuan, chunga pusaj huata ricushpa chasquichijcunapaj reinadopi; paicunapaj macanajuicunamanda tandachishpa quilcashcacuna jipaman cushca canga.\n\n14 Alma, Ammónpash, Almapaj ishcai churicunapash Zarahemla alpacunaman tigrarca, Diospaj maquicunapi imatapash rurachun cashca jipa tauca Zoramitacuna arrepentimientoman apamungapa; imashna tauca arrepentimientoman apamushca carca paicunapaj alpamanda llujchi tucurca; paicuna charin alpacunata chasquinata Jersón alpapi; paicuna macanajunacunata japircapash huacaichingapa, paicunapaj huarmicunata, huahuacunata, paicunapaj alpacunatapash.\n\n15 Cunan Alma, paipaj llactapuracunapaj na ali ruraicunamanda llaquirishca cashpa, ari macanajuicunamanda, yahuarta jichaimanda, plituricunapash paipuracunapi tiajpi; achil shimita villashca cashpa, nacashpa achil shimita villachun cachashcapash, tucui llactapuracunaman tucui llactacunapi; ricuimanda llactapuracunapaj shungucuna shinlliyai callarijta, paicuna ofenderi callarirca achil shimipaj ruranapacha caimanda, paipaj shungu ninanda llaquirishca carca.\n\n16 Chaimanda, paipaj churicunata tandanajuchirca, paicunaman cungapa shujllangaman paipaj ruranata, shican shican, ali rurana cuzascunamanda. Ñucanchi charinchi shuj tandachishpa quilcashcata paipaj rurachunbacha saquishcacunata, imata pai curca paipaj propio quilcashcamanda.\n\n", "alma 36": "Almapaj rurachunbacha saquishcacuna paipaj churi Helamánman.\n\n36 capítulomanda 37 capítulocaman charin.\n\n[center][font_size=26]36 Capítulo[/font_size][/center]\n\n[i]Alma Helamánman testifican paipaj crijman tigrashcamanda shuj ángelta ricushca jipa—Llaquichi tucushca almapaj llaquiricunata charirca; pai mañarca Jesúspaj shutipi shina Diospaj nacirirca—Paipaj almata mishqui cushijui jundarca—tandanajushca ángelcuna Diosta adoranajujta ricurca—Taucacuna crijman tigrarca malishca, ricushcapash imashna pai malishca, ricushcapash. Nara 74 C.Ñ.[/i]\n\n1 Ñuca churi, uyai ñuca shimicunata; canman jurani, imashna can Diospaj rurachunbacha saquishcacunata alichinguichi cai pambapi ali miranguichi.\n\n2 Ñuca munaiman canguna rurachun imashna ñuca rurashcani, ñucanchi taitacunapaj huatai tucushcashnata yarishpa; paicuna esclavitudpi carca, paicunata pipash na cacharichi usharca, caita usharca Abrahampaj Dios, Isaacpaj Dios, Jacobpaj Dioslla; pai ciertopacha cacharichirca paicunapaj llaquicunata.\n\n3 Cunan, Oh ñuca churi Helamán, riqui, quiquin viñaj huambra canapi cangui, quiquinda mañani ñuca shimicunata uyai ñucamanda yachajui; imashpa ñuca yachani maijanbash Diospi confianzata churajpi shinllichi tucushca canga paicunapaj shinlli llaquicunapi, jatun llaquicunapipash, paicunapaj shinlli llaquicunapipash, vichai alsashca canga chai tucuri punllapi.\n\n4 Ñuca na munanichu canguna, ñucamandallata yachashca yachun—na temporal ashtahuangari espiritualmanda, na aichapaj yuyaihuan ashtahuangari Diospaj yuyaihuan.\n\n5 Cunan, riqui, cangunaman nini, Diospaj ñuca na nacirishca cashpaca cai cuzascunata na yachaimanllu; ashtahuangari paipaj achil ángelpaj shimimanda, cai cuzascunata Dios yachachihuarca, na ñucamanda nima dignidadmanda;\n\n6 Ñuca rircani Mosíahpaj churicunahuan, mascashpa Diospaj iglesiata tucuchingapa; ashtahuangari riqui, Dios cachamurca paipaj achil ángelta ñanbi jarcangapa.\n\n7 Riqui, pai ñucanchiman parlarca, imashna culun nin shimishna, chaqui ucuman tucui alpacuna chujchurca; ñucanchipash tucuilla alpaman urmarcanchi, Apunchijpaj manllaica ñucanchipaman shamurca.\n\n8 Ashtahuangari riqui, shimi ñucaman nirca: Jatari. Ñuca jatarircani shayarircanipash, ángelta ricurcani.\n\n9 Pai nihuarca: Imashpapash quiquinmandallata tucuchiringapa munashpalla, Diospaj iglesiata ama ashtahuan tucuchingapa mascaichu.\n\n10 Yalishca jipa ñuca alpaman urmarcani; quimsa punllacuna quimsa tutacuna carca ñuca shimita na pascai usharcani, nima ñuca cuerpota na cuyuchi usharcanipash.\n\n11 Ángelca ashtahuan cuzascunata parlahuarca, imata ñuca huauquicuna uyashca carca, ashtahuangari ñuca chaicunata na uyarcani; imaura ñuca uyarcani shimicunata—Quiquinmandallata tucuchiringapa munashpalla, Diospaj iglesiata ama ashtahuan tucuchingapa mascaichu—chugrishcashna carcani shina jatun manllaihuan, manllarihuan tucuchishcapash casha yashpa, alpaman urmarcani ashtahuan ñana uyarcani.\n\n12 Ashtahuangari ñuca ashtaca llaquichishca carcani mana tucurina llaquihuan, ñuca alma llaqui apashca carca jatunbacha ashtaca llaquichishca tucui ñuca juchacunahuan.\n\n13 Ari, ñuca yarircani tucui ñuca juchacunata na ali ruraicunatapash, chaicunamanda ñuca llaquichishca carcani ucu pachapaj llaquiricunahuan; ari, ñuca ricurcani na cazushca carcani ñuca Diosta, paipaj achil rurachunbacha saquishcacunatapash na alichircani.\n\n14 Ari, tauca paipaj huahuacunata huañuchishcarcani, nacashpa ashtahuanbacha paicunata tucuchinaman pushashpa; ari, tucuripipash cashna jatun carca ñuca na ali ruraicuna, tucuri yuyai ñuca Diospaj ñaupaman yaicuna ñuca almata ashtaca llaquichirca imashna na nita ushai manllaihuan.\n\n15 Oh, yuyarcani ñuca, caruman calpachishca cashcaiman, ñana causashcaiman almapi, cuerpopipash, ama apamui tucungapa ñuca Diospaj ñaupapi shayaringapa, ñuca rurashcacunamanda ricushpa chasquichishca cangapa.\n\n16 Cunan, quimsa punllacunata quimsa tutacunata ashtaca llaquichishca carcani, shuj llaquichi tucushca almapaj llaquiricunahuanbash.\n\n17 Yalishca jipa imashna ñuca shina ashtaca llaquichishca carcani llaquicunahuan, imaura ñuca llaqui apashca carcani ñucapaj tauca juchacunata yuyaihuan, riqui, ñuca yarircanipash uyashcata ñuca taitapaj achil villachishcata llactapuracunaman shuj Jesucristopaj shamunamanda, Diospaj Churi, cai pachapaj juchacunamanda huañungapa.\n\n18 Cunan, imashna ñuca yuyaipi cai yuyaita charijushpa, ñuca shungu ucupilla mañarcani: Oh Jesús, Diospaj Churi, shungumanda llaquihuai, ninan llaquipaj jayapi cani, pillushca cani huañuipaj huatanacunahuan.\n\n19 Cunan, riqui, imaura caita yarijujpi, ñuca ñana usharcani yarita ashtahuan llaquicunata; ari, ñucata saquihuarca llaqui apachita ñuca juchacunapaj ashtahuan yarinata.\n\n20 Oh, imashna cushijui, imashna juyailla micha ñuca ricurcani; ari, ñuca alma cushijuihuan jundashca carca imashna ninan llaquiri carca shinallata!\n\n21 Ari, canman nini, ñuca churi, nimapash na tiangachu cashna ninan cashna jayapash imashna ñuca llaquiricuna carca. Ari, cutin canman nini, ñuca churi, shuj ladoman, nimapash na tiangachu cashna ninan mishqui imashna carca ñuca cushijui.\n\n22 Ari, ricushcashna yuyarcani, imashna ñucanchi taita Lehi ricushcashna, Dios paipaj jatun tiarinapi tiajujta, muyushca na yupanalla tandanajushca ángelcunahuan, paicunapaj Diosman cantanajuj adoranajuj layapi; ari, ñuca alma chaipi cangapa munarca.\n\n23 Ashtahuangari riqui, ñuca cuerpo paipaj shinlli caita cutin chasquirca, shayarircani ñuca chaquicunahuan, shina llactapuracunaman ricuchircani ñuca Diospaj nacirishca cajta.\n\n24 Ari, chai punllamanda cunangaman, na shaijushpa trabajashcani, almacunata arrepentimientoman apamushpa; paicunata apamushpa malichun ninan cushijuita imata ñuca malircani; paicunapash Diospaj nacirichun, Espíritu Santohuan jundashca cachun.\n\n25 Ari, cunan riqui, Oh ñuca churi, Apunchijca cuhuarca ninanbacha jatun cushijuita ñuca trabajashcacunamanda fucushcapi.\n\n26 Achil shimimanda imata pai ñucaman carahuarca, riqui, taucacuna Diospaj nacirirca, malirca imashna ñuca malircani, ñavi ñavi ricurcapash imashna ñuca ricurcani; chaimanda paicuna yacharca cai cuzascunata imamanda ñuca parlashcani, imashna ñuca yachani; yachajuita imata ñuca charini Diospaj can.\n\n27 Shinllichi tucushca cani shinlli llaquicunapi, tucui laya jatun llaquicunapipash, ari, tucui laya llaquicunapipash; ari, Dios cárcelmandapash cacharichihuashca, huatashcacunamandapash, huañuimandapash; ari, paipi ñuca confianzata churashcani, pai ñucata cacharichingarami.\n\n28 Ñuca yachani pai cutin causachihuanga chai tucuri punllapi, paihuan punchapambapi causangapa; ari, paita adorasha mana tucurinacaman, pai apamushca ñucanchi taitacunata Egiptomanda, pai Egipciocunata Puca Jatun Mama Cochahuan langachirca; paipaj ushaihuan cushapacha nishca alpaman apamurca; ari, paicunata cacharichirca esclavitudmanda, huatai tucushcashnamandapash huaquinbi huaquinbi.\n\n29 Ari, pai apamushcapash ñucanchi taitacunata Jerusalénpaj alpamanda; paipaj mana tucurina ushaihuanbash, paicunata cacharichishca esclavitudmanda, huatai tucushcashnamandapash, huaquinbi huaquinbi cunan punllacamanbash; ñuca punllan punllan ñuca yuyaipi charishcani paicunapaj huatai tucushcashnata; ari, canbash charina cangui yuyaipi, imashna ñuca rurashcani, paicunapaj huatai tucushcashnata.\n\n30 Ashtahuangari riqui, ñuca churi, cai na tucuillachu; yachanapash cangui imashna ñuca yachani, can shinapacha alichijpi Diospaj rurachunbacha saquishcacunata can pambapi ali mirangui; yachanapash cangui, can shinapacha na alichijpi Diospaj rurachunbacha saquishcacunata paipaj ñaupamanda anchuchi tucungui. Cunan cai can paipaj shimimanda.\n\n", "alma 37": "[center][font_size=26]37 Capítulo[/font_size][/center]\n\n[i]Bronce jirru fangacuna, cutishuj achil quilcashcacunapash alchishpa charishca carca almacunata quishpirinaman apamungapa—Jareditacuna tucuchi tucushca carca paicunapaj na ali ruraicunamanda—Paicunapaj pacalla juramentocuna, pactachinacunapash llactapuracunamanda pacajushca cana—Cangunapaj tucui ruranacunapi Apunchijta tapui—Imashna Nefitacunata Liahona pusharca, shina Cristopaj achil shimi runacunata mana tucurina causaiman pushan. Nara 74 C.Ñ.[/i]\n\n1 Cunan, ñuca churi Helamán, ñuca mandani tandachishca quilcashcacunata japi imata ñucaman confiaguashca;\n\n2 Ñuca mandanipashmi cai llactapuracunapaj tandachishca quilcashcacunata apangui, imashna ñuca rurashcani, Nefipaj jirru fangacunapi, tucui cai cuzascunata achil cachun alichi imata alichishcani, imashna chaicunata ñuca alichishcani; imashpa cai can shuj yachashca ruranapa caicuna alichishca can.\n\n3 Cai bronce jirru fangacuna, imacuna cai quilcashcacunata charin, imami charin chaicunapaj jahuapi tandachishca quilcashcacunata achil quilcashcacunapaj, imami ñucanchi punda taitacunapaj genealogíata charin, callarimandapacha—\n\n4 Riqui, cai ñucanchi taitacuna achil villachishca carca, caicuna alichishca cachun maquin maquin shuj miraimanda cutishujman yalishca cachun, alichishca, alchishpa charishcapash Apunchijpaj maquihuan imaura caicuna villashca cangacaman tucui jatun llactaman, reinoman, shimi rimaiman, llactapuracunamanbash, yachaj chayachun na villashcacunata caicuna imacunata charin.\n\n5 Cunan riqui, alichishca cajpica caicunapaj punchapamba caita charinga; ari, tucui jirru fangacunapash imata charin imacuna can achil quilcashca.\n\n6 Cunan quiquin yanguiman caica ñucapi juizu illa can; ashtahuangari riqui, ñuca ninimi, cai uchilla yangalla cuzascunamanda jatun cuzascuna yalichun apamushca canga; uchilla imashapash canacuna tauca viajecunapi yachajta pandachin.\n\n7 Apunchij Dios cai imashapash canacunahuan paipaj jatun mana tucurina munaicunata ruran; ali uchilla imashapash canacunahuan Apunchijca yachajta pandachin, tucui almacunapaj quishpirinatapash apamun.\n\n8 Cunan, Diospi jatun yachaipi cai cuzascunata cunangaman alchishpa charishca cana cashca; riqui, paipaj llactapuracunapaj yuyaicuna mirachishca can, ari, crichishcapash paicunapaj tauca pandashcacuna ñangunata, paicunata apamushcapash paicunapaj Diosta yachaiman paicunapaj almacuna quishpirinaman.\n\n9 Ari, canman nini, na cai cuzascuna canman carca, maijan cai tandachishca quilcashcacunata charin, ima jirru fangacunapi can, Ammón paipaj huauquicunapash na crichinman carca tauca huaranga Lamanitacunata paicunapaj punda taitacunapaj panda yachachishcata; ari, cai tandachishca quilcashcacuna paicunapaj shimicunapash arrepentimientoman apamurca; nishpaca, Apunchij paicunapaj Diospaj yachaiman apamurca, cushijuchunbash Jesucristopi paicunapaj Jatun Causachij.\n\n10 Pita yachan imashapash canata tauca paicunamanda huarangacunata apamungapa, ari, ñucanchi na cazuj huauquicunapaj tauca huarangacunatapash, Nefitacuna, picuna cunan paicunapaj shungucuna shinlliyashcacuna juchacunapi can, na ali ruraicunapipash, paicunapaj Jatun Causachijta yuyaipi chasquichun?\n\n11 Cunan cai na villashcacuna nara tucuilla yachaj chayachihuashcachu; chaimanda jarcarisha.\n\n12 Yalishca jipa chailla ali canga ñuca nijpi caicuna alchishpa charishca can shuj yachaj munaipa, maijan munai Diospaj yachashca can; paipaj yachaipi consejan tucui paipaj rurashcacunapi, paipaj chaquiñanguna derechocuna can, paipaj ñanga muyujunlla mana tucurin.\n\n13 Oh yari, yari, ñuca churi Helamán, imashna ruranapacha can Diospaj rurachunbacha saquishcacuna. Pai nirca: Ñuca rurachunbacha saquishcacunata alichishpaca cai pambapi ali miranguichi—ashtahuangari paipaj rurachunbacha saquishcacunata na alichishpaca paipaj ñaupamanda anchuchi tucushca canguichi.\n\n14 Cunan yari, ñuca churi, Dios canman cai cuzascunata confiashca, maijan achilyachishcacuna can, imata pai achilyachishpa alichishca, pai alichingapash, alchishpa charingapash paipaj yachai munaipa, pai ricuchingapa paipaj ushaita cati aillucunaman.\n\n15 Cunan riqui, canman villani achil villachinapaj espírituhuan, Diospaj rurachunbacha saquishcacunata na ali rurashpaca, riqui, cai cuzascuna imami achilyachishca can canmanda quichushca canga Diospaj ushaihuan, Satanásman cushca cangui, pai ujshatashna shushunga huaira ñaupapi.\n\n16 Ashtahuangari Diospaj rurachunbacha saquishcacunata alichijpica, rurai cai cuzascunata imami achilyachishca can imashna Apunchij canda mandashca, (Apunchijta mañanapacha cangui tucui cuzascunamanda caicunahuan imatapash rurana cashpa) riqui, cai pachapaj ushaipash nacashpa ucu pachapaj ushaipash na quichui ushangachu, imashpa Dios ninan ushaihuan can tucui paipaj shimicunata pactachingapa.\n\n17 Imashpa paipaj tucui nishcapachacunata pactachinga imata pai canman ruranga, paipaj nishcapachacunata pactachishca imata pai rurashca ñucanchi taitacunaman.\n\n18 Paicunaman nishcarcapacha pai cai cuzascunata alchishpa charingapa paipi yachaj munaipa, ricuchij ushangapa paipaj ushaita cati aillucunaman.\n\n19 Cunan riqui, shuj munaita pai pactachirca, tauca huaranga Lamanitacuna ciertopachata yachajuiman cutin apamuna; caicunapi paipaj ushaita ricushishca carca, pai ricuchingapash paipaj ushaita cati aillucunaman; chaimanda paicuna alchishpa charishcacuna canga.\n\n20 Chaimanda canda mandani, ñuca churi Helamán, utsialla cai pactachingapa tucui ñuca shimicunata, utsialla cai Diospaj rurachunbacha saquishcacunata alichingapa imashna quilcashcacuna can.\n\n21 Cunan, ñuca canman parlasha cai ishcai chunga chuscu jirru fangacunamanda, caicunata alichi, pipash na yachai ushashcacuna, yanallapaj ruranacunapash, paicunapaj pacalla ruranacunapash, nacashpa cai llactapuracunapaj pacalla ruranacuna imacuna tucuchishca carca, cai llactapuracunaman ricuchishcapash cachun; ari, tucui paicunapaj huañuchicuna, shuhuaicuna, shujpata japinacuna, tucui paicunapaj na ali ruraicunapash, millanayaicunapash, cai llactapuracunaman ricuchishca cachun; ari, cai yalichinacunatapash alchishpa charingui.\n\n22 Riqui, Apunchij ricurca cai llactapuracuna yanallapi ruraita callarirca, ari, pacalla rurai, huañuchicuna, millanayaicunapash; chaimanda Apunchij nirca, paicuna na arrepentirijpica paicuna tucuchishca canga cai alpa jahuallamanda.\n\n23 Apunchij nirca: Ñuca sirvij runa Gazelemman preparasha, shuj rumi, yanallapaj ruranacuna punchallayachinga micha tucungacaman, ñuca ricuchi ushasha ñuca llactapuracunaman maijan ñucata sirvijman, ñuca ricuchi ushasha paicunapaj huauquicunapaj rurashcacunata, ari, paicunapaj pacalla rurashcacuna, paicunapaj yanallapaj ruranacuna, paicuna na ali ruraicuna, millanayaicunapash.\n\n24 Cunan, ñuca churi, cai yalichinacuna preparashca carca Diospaj shimicuna pactashca cachun, imata pai parlarca, nishpa:\n\n25 Yanallamanda michaman llujchisha tucui paicunapaj pacalla rurashcacuna, paicunapaj millanayaicuna; arrepentirijllapi na, ñuca tucuchisha paicunata cai alpa jahuallamanda; ñuca ricuchishapash tucui paicunapaj pacalla, millanayaicunatapash, tucui llactacunaman jipaman alpata chasquijcunaman.\n\n26 Cunan, ñuca churi, ñucanchi ricunchi paicuna na arrepentirirca; chaimanda paicuna tucuchi tucushca, shina cunangaman Diospaj shimi pactashca cashca; ari, paicunapaj pacalla millanayaicuna yanallamanda llujchishca cashca, ñucanchiman yachaj chayachishca cashca.\n\n27 Cunan, ñuca churi, canda mandani jarcai tucui paicunapaj juramentocunata, paicunapaj pactachinacunata, paicuna ari nishcacunata, paicunapaj pacalla millanayaicunapi; ari, tucui paicunapaj señalcuna, paicunapaj juyailla ricurinacunapash cai llactapuracunamanda, jarcangui paicuna ama yachachun, imashpapash paicuna urmanman yanallamanbash, tucuchishcapash canman.\n\n28 Riqui, tian shuj llaquichina tucui cai alpapi, tucuchinaca shamunga tucui maijan yanallapi rurashcacunaman, Diospaj ushaimanda, imaura paicuna yapata mirashca cajpi; chaimanda ñuca munani cai llactapuracuna ama tucuchishca cachun.\n\n29 Chaimanda pacangui cai pacalla rurangapa paicunapaj juramentocunata, paicunapaj pactachinacunata llactapuracunamanda, paicunapaj na ali ruraicunatalla, paicunapaj huañuchicuna, paicunapaj millanayaicunapash paicunata yachaj chayachingui; paicunaman yachachinguipash ama ricunayachichun shina na ali ruraicunata, millanayaicunatapash, huañuchicunatapash; paicunaman yachachinguipash cai llactapuracuna tucuchishca carca paicunapaj na ali ruraicunamanda, millanayaicunamandapash, paicunapaj huañuchicunamandapash.\n\n30 Riqui, paicuna huañuchirca tucui Apunchijpaj achil villachijcunata paicunapaman shamujcunata villangapa paicunapaj na ali ruraicunamanda; yahuar maijangunapaj paicunata huañuchirca Apunchijta paicunapaj Dios venganzamanda mañan maijangunamanda paicunapaj huañuchijcuna carca; shina Diospaj ricushpa chasquichinacuna shamurca cai yanallapi rurajcunapaman pacalla tandanajunacunamanbash.\n\n31 Ari, llaquichishca canga cai alpa imaurapash na tucurina na tucurinacaman, punllan punllan chai yanallapi rurajcunapa, pacalla tandanajunacunapash, tucuringacaman, imashpapash paicuna arrepentirijpi paicunapaj juchacunapi nara fuchushcapapacha cajpita.\n\n32 Cunan, ñuca churi, yari shimicunata imata ñuca canman parlashcani; ama confiai chai pacalla ruranacunata cai llactapuraman, ashtahuangari paicunaman yachachi mana tucurina juchata, na ali ruraicunata napacha ricunayachinata.\n\n33 Paicunaman yachachi arrepentimietota, feta Apunchij Jesucristopi; yachachi paicunamanda humillarichun manso cachun, shungupi humilde cachun; yachachi jarcarichun tucui ayapaj tentacióncunata, paicunapaj fehuan Apunchij Jesucristopi.\n\n34 Yachachi nimaurapash ali ruraicunata ama shaijuchun, ashtahuangari manso cachun, shungupi humilde cachun; imashpa paicuna taringa paicunapaj almacunapaj samanata.\n\n35 Oh, yari, ñuca churi, yachajuipash quiquinba viñaj huambra canapi jatun yachaita; ari, yachajui quiquinba viñaj huambra canapi Diospaj rurachunbacha saquishcacunata alichinata.\n\n36 Ari, Diosta mañai tucui quiquinba causangapa minishtishcamanda; ari, saqui tucui quiquinba ruraicuna Apunchijpi cachun, maiman rishpapash saqui Apunchijpi cachun; ari, saqui tucui yuyaicuna Apunchijpaman richun; ari, saqui quiquinba shungumanda juyaicuna churashca cachun Apunchijpi mana tucurinacaman.\n\n37 Tucui ruranacunapi Apunchijta tapui, pai apanga aliman; ari, imaura tuta siririshpa Apunchijpi siriri, pai ricuriachun canba muscuita; imaura tutamanda jatarishpa quiquinba shungu Diosta pagui ninahuan junda cachun; cai cuzascunata rurashpaca, chai tucuri punllapi vichai alsashca cangui.\n\n38 Cunan, ñuca churi, ñuca imatachari ninata charini ñucanchi taitacuna shutichin esferamanda, nacashpa director—nacashpa ñucanchi taitacuna shutichirca Liahona, ima can, shuj shimirimaiman tigrachishpa, shuj compás; caita Apunchij preparashca carca.\n\n39 Riqui, maijan runapash na rurai ushanllu ricuriashpa maquihuan rurashcata. Riqui, cai preparashca carca ñucanchi taitacunaman ñanda ricuchingapa maita paicuna jichushca pambapi purichun.\n\n40 Cai rurarca paicunapaj femanda Diospi; chaimanda, paicuna cringapa feta charijpica Dios rurai ushajta chai aujacuna ñanda ricuchichun maita paicuna richun, riqui, cai rurashca carca; chaimanda paicuna cai juyailla ruraita ricuchita charirca, cutishuj juyailla ruraita ricuchinacunatapash rurarca Diospaj ushaihuan, punllan punllan.\n\n41 Shina cajpipash, cai juyailla ruraita ricuchinacuna rurashca caimanda uchilla imashapash canacunamanda cai ricuchirca paicunaman juyailla rurashcacunata. Paicuna quillacuna carca, cungarcapash paicuna feta charinata, utsialla canatapash shina chai juyailla rurashcacuna tucurirca, paicunapaj puricunapipash na mirarca.\n\n42 Chaimanda, jichushca pambacunapi jipayarca, nacashpa ñanda na catishpa rirca, yarjaihuan, yacunayaihuanbash llaquichishca carca, paicunapaj na ali ruraicunamanda.\n\n43 Cunan, ñuca churi, ñuca munani canguna yuyaipi chasquichun cai cuzascunaca na canllu ima canata ricuchina illa; imashna ñucanchi taitacuna quillacuna carca yuyaipi uyangapa cai compásta (cunan cai cuzascuna temporal carca) paicuna na ali mirarca; shinallatami can cai cuzascunahuan imami espiritual can.\n\n44 Riqui, cai na shinlli canllu Cristopaj achil shimita yuyaipi uyana, imami canman ricuchinga ñanda mana tucuri jatun cushijuiman, imashna cai carca ñucanchi taitacunapa yuyaipi uyanata cuna cai compásta, imami ricuchin paicunaman derecho ñanda cushapacha nishca alpaman.\n\n45 Cunan ñuca nini, nachu tian shuj ricuchi cai cuzaspi? Imashna ciertopacha cai brújula ñucanchi taitacunata apamurca, caipaj ñanda catishpa, cushapacha nishca alpaman, shinami Cristopaj achil shimicuna, ñucanchi paipaj ñanda catijpica, ñucanchita apanga cai llaquirinapaj pugru pambata yalishpa cushapacha nishca alpata yali ashtahuan aliman.\n\n46 Oh ñuca churi, ama quillacuna cashunchichu na shinlli ñanguna caimanda; shina carca ñucanchi taitacunahuan; shina paicunaman preparashca carca, paicuna ricushpaca causai ushachun; shinallata ñucanchihuanbash can. Ñanga preparashca can, ñucanchi ricujpica causashunmi mana tucurinacaman.\n\n47 Cunan, ñuca churi, cai achil cuzascunata aliguta ricui, ari, Diospaman aliguta quimiri, causaipash. Cai llactapuracunaman ri achil shimita villaipash, serio cai. Ñuca churi, cayacaman.\n\n", "alma 38": "Almapaj rurachunbacha saquishcacuna paipa churi Shiblónman.\n\n38 capítulopi.\n\n[center][font_size=26]38 Capítulo[/font_size][/center]\n\n[i]Shiblón ali rurajcaimanda na ricunayachishca carca—Cristopi quishpirina can, pimi causai can, cai pachapaj micha—Canbaj tucui jatun munaicunata jarcai. Nara 74 C.Ñ.[/i]\n\n1 Ñuca churi, uyai ñuca shimicunata, canman nini, imashna Helamánman nircani, shinapacha imashna can alichingui Diospaj rurachunbacha saquishcacunata cai pambapi ali mirangui; shinapachapash imashna can na alichingui Diospaj rurachunbacha saquishcacunata paipaj ñaupamanda anchuchi tucushca cangui.\n\n2 Cunan, ñuca churi, ñuca confiani jatun cushijuita canbi charisha, Dios-huan shinlli caimanda, fiel caimandapash; imashna callarishcangui canba viñaj huambra canapi Apunchij canba Diosta confiashpa, shina ñuca shuyani can catichun paipaj rurachunbacha saquishcacunata alichishpa; imashpa achilyachishca can pimi tucurinacaman catirian.\n\n3 Ñuca nini, ñuca churi, ña quiquinbi charishcani jatun cushijuita, quiquin fiel caimanda, utsialla caimandapash, quiquinba pacienciamandapash, quiquinba longanimidadmandapash Zoramitacunapaj llactapuracunahuan.\n\n4 Ñuca yachani huatashca carcangui; ari, ñuca yachanipashmi achil shimimanda rumihuan pigai tucushca carcangui; tucui cai cuzascunata aparcangui pacienciahuan Apunchij quiquinhuan carca; cunan quiquin yachangui Apunchij quiquinda cacharichirca.\n\n5 Cunan ñuca churi, Shiblón, ñuca munani yarichun, imashna ashtacata confianzata churangui Diospi shina ashtacata cacharichinga canba shinlli llaquicunapi, canba jatun llaquicunapi, canba llaquicunapipash, chai tucuri punllapi vichai alsashcapash cangui.\n\n6 Cunan, ñuca churi, na munanichu can yachun cai cuzascunata ñucamandallata yachanita, ashtahuangari cai can Diospaj Espíritu imami ñucapi can imami cai cuzascunata ñucaman yachaj chayachihuashca; Diospaj na nacirishca cajpica ñuca na yachaiman carcani cai cuzascunata.\n\n7 Ashtahuangari riqui, Apunchijca paipaj jatun shungumanda llaquinapi paipaj ángelta villahuachun cachamurca, ñuca tucuchingapaj ruraicunata saquichun paipaj llactapuracunapi; ari, ñuca shuj ángelta ricurcanipash ñavi ñavi, pai ñucahuan parlarca, paipaj shimi culun nij laya carca, tucui cai pachata chujchuchirca.\n\n8 Yalishca jipa ñuca quimsa punllacuna quimsa tutacuna ninan jaya nanaipi carcani, almapaj llaquipipash; na carca, imaura Apunchij Jesucristota mañangacaman shungumanda llaquinata, ñuca juchacunata anchuchihuarca. Ashtahuangari riqui, ñuca paita mañarcani sumaj causaitapash tarircani ñuca almapa.\n\n9 Cunan, ñuca churi, canman caita parlashcani jatun yachaita yachajuchun, ñucapamanda yachajuchun na tiajta cutishuj ñan nacashpa imashapash cana imamanda runacuna quishpirishca cana, Cristopi, paimandalla. Riqui, pai can causai, cai pachapaj michapash. Riqui, pai can ciertopachapaj shimi, ali ruraipapash.\n\n10 Cunan, imashna achil shimita yachachi callarircangui shina ñuca munani yachachishpa catichun; ñuca munani utsialla, moderadopash cangui tucui cuzascunapi.\n\n11 Ricui ama jariyaiman vichai alsarishca cangui; ari, ricui ama ninanda jariyangui canba propio yachaipi, nacashpa canba ashtaca shinllicaipi.\n\n12 Manllai illa cai, ashtahuangari ama atirishca caichu; ricuipash tucui canba jatun munaicunata jarcari, juyaihuan junda cangui; ricui ama quilla cangui.\n\n13 Ama achil mañai Zoramitacuna ruran laya, ricushcangui paicunaca achil mañan runacunahuan uyashca cangapa alabai tucushca cangapa paicunapaj yachaimanda.\n\n14 Ama nichu: Oh Dios, pagui ñucanchipaj huauquicunata yali alicuna caimanda; ashtahuangari ni: Oh Apunchij, perdonai ñuca na ali caita, yaripai ñuca huauquicunata shungumanda llaquinapi—ari, canba na ali caita rijsi Diospaj ñaupapi punllan punllan.\n\n15 Canba almata Apunchij achilyachichun, chai tucuri punllapi paipaj reinopipash chasquichun, sumaj causaipi tiaringui. Cunan ri, ñuca churi, cai llactapurata achil shimita yachachi. Serio cai. Ñuca churi, cayacaman.\n\n", "alma 39": "Almapaj rurachunbacha saquishcacuna paipaj churi Coriantónman.\n\n39 capítulomanda 42 capítulocaman charin.\n\n[center][font_size=26]39 Capítulo[/font_size][/center]\n\n[i]Sexual jucha can shuj millanayai—Coriantónba juchacuna Zoramitacunata na saquirca achil shimita chasquichun—Cristopaj jatun causachina punda fielcunapa can, quishpichingapa picuna paita ñauparca. Nara 74 C.Ñ.[/i]\n\n1 Cunan, ñuca churi, ashtahuan imatachari ninata charini canman imata ñuca nircani canba huauquiman; riqui, nachu ricushcangui canba huauquipaj shinllicaita, paipaj fidelidadta, paipaj utsialla caita Diospaj rurachunbacha saquishcacunata alichingapa? Riqui, nachu pai alita ricuchishca canman?\n\n2 Ñuca shimicunata na ashta uyashcangui imashna canba huauquicunashna, Zoramitacunapaj llactapuracunapi. Cunan cai can imata charini canba contra; jariyashpa catircangui quiquinba shinlli caipi, canba yachaipi.\n\n3 Cai na tucui canllu, ñuca churi. Quiquin rurarcangui imami ñucapa llaquinayai carca; imashpa achil yachachinata saquircangui, Sirón alpaman ringapa Lamanitacunapaj manñaman, ramera Isabelta catishpa.\n\n4 Ari, paica taucacunapaj shungucunata misharca; ashtahuangari cai na cana carca juchachingapa, ñuca churi. Ricuna carcangui achil yachachinata canman confiashcata.\n\n5 Nachu yachangui, ñuca churi, cai cuzascuna can shuj millanayai Apunchijpaj ñavipi; ari, tucui juchacunamanda yali ashtahuan millanayai, imashpapash na yachajpaj yahuarta jichana na cashpaca Espíritu Santota na nina?\n\n6 Riqui, Espíritu Santota negashpa imaura canbi shuj viaje causajujpi, yachashpa caita negashpaca, riqui, na perdonana jucha cai can; ari, pipash na alita ruran Diospaj michapa, yachaipapash contra, cai na ushanalla can perdónda chasquina; ari, canman nini, ñuca churi, cai paipa na ushanalla can perdónda chasquina.\n\n7 Cunan, ñuca churi, ñuca munani Dios ama shina jatun juchapaj culpable cashcanguiman. Ñuca na parlashpa catimanllu canba na ali ruraicunamanda, canba almata llaquichingapa, canba na ali cana cajpica.\n\n8 Ashtahuangari riqui, na ushanguichu pacaita canba na ali ruraicunata Diospaj ñaupapi; imashpapash arrepentirishpalla chaicuna canga shuj testimonio laya canba contra chai tucuri punllapi.\n\n9 Cunan ñuca churi, ñuca munani can arrepentirichun canba juchacunata saquipash, ama ashtahuan catichun canbaj ñavi munashcata, ashtahuangari canmandallata tucui cai cuzascunamanda jarcari; caita na rurashpaca nimamanda Diospaj reinota na chasqui ushangui. Oh, yari, canba jahuapi caita japi, canmandallata cai cuzascunamanda jarcari.\n\n10 Ñuca mandani canba jahuapi caita chari canba rucu huauquicunata canbaj ruranacunapi tapui; riqui, can viñaj huambra canapi cangui, minishtiguipashmi canba huauquicunahuan shinllichishca cangapa. Uyaipash paicunapaj nishcacunata.\n\n11 Ama saquichu canmandallata apai tucushca canata nimaijan yanga nacashpa juizu illa cuzascunahuan; ama saquichu canba shunguta aya pandachichun na ali rameracunata cutin mascachun. Riqui, Oh ñuca churi, imashna jatun na ali ruraicunata Zoramitacunapaj jahuaman apamurcangui; paicuna imaura can imashna cajta ricuimanda ñuca shimita na cringapa munarca.\n\n12 Cunan Apunchijpaj Espíritu ñucata nihuarca: Mandai canba huahuacuanata alita rurachun, tauca llactapuracunapaj shungucunata pandachinman tucuchingapa; chaimanda ñuca canda mandani, ñuca churi Diosta manllaimanda, canba na ali ruraicunamanda jarcari;\n\n13 Apunchijpaman tigrai tucui canba yuyaihuan, ushaihuan, shinlli caihuanbash; ashtahuan maijanbapash shungucunata ama pandachichu na alita rurachun; ashtahuangari paicunaman tigrai, yachanimi ni canba pandashcacunata imata na alita rurashcangui.\n\n14 Ama mascaichu charijyanacunata nacashpa cai pachapaj yanga cuzascunata; riqui, caicunata canhuan na apai ushangui.\n\n15 Cunan, ñuca churi, ñuca imatachari ningapa munani Cristopaj shamunamanda. Riqui, ñuca nini, paimi can pi ciertopacha shamunga cai pachapaj juchacunata anchuchingapa; ari, pai shamunga villangapa paipaj llactapuracunaman quishpiringapaj mushuj cushijunacunata.\n\n16 Cunan, ñuca churi, cai carca achil yachachina imapa can cayashca carcangui, villachun cai mushuj cushijunacunata cai llactapuracunaman, paicunapaj yuyaicunata preparachun; nacashpa quishpirina paicunaman cushca cachun, paicuna preparachun paicunapaj huahuacunapaj yuyaicunata achil shimita uyachun pai shamuna punllapi.\n\n17 Cunan canba yuyaita ashata tranquilizasha caimanda. Riqui, can manllaringui cai cuzascunamanda imashpata ñaupashpa rurashca cana. Riqui, ñuca nini, nachu shuj alma Diospaca cai punlla shuj juyailla can shinallata shuj alma canga paipaj shamuna punllapi?\n\n18 Nachu minishtirishca can jatun causachinapaj planda yachaj chayachishca cana cai llactapuracunaman shinallata paicunapaj huahuacunamanbash?\n\n19 Nachu ushanalla can Apunchijpaj cai punlla paipaj ángelta ñucanchiman cachamuna cai mushuj cushijunacunata villachun shinallata ñucanchi huahuacunamanbash, nacashpa paipaj shamushca punlla jipapash?\n\n", "alma 40": "[center][font_size=26]40 Capítulo[/font_size][/center]\n\n[i]Cristo tucui runacunapaj cutin causarinata yalichun apamun—Ali rurajcuna huañushca paraísoman rin, na alita rurajcuna canlla yana yana pushtuman paicunapaj cutin causarina punllata shuyangapa—Tucui cuzascuna cutinlla apamushca canga paicunapaj propio alipacha formamanbash Cutin Causaripi. Nara 74 C.Ñ.[/i]\n\n1 Cunan ñuca churi, caipi can ashtahuan imatachari ñuca canman ningapa munani; ñuca yashpa ricuipica canba yuyaipi preocuparishca cangui huañuipaj cutin causarinamanda.\n\n2 Riqui, ñuca nini, cutin causarina na tianllu—nacashpa ñuca munani ningapa, shuj laya shimicunapi, cai huañuna na churashca canllu na huañunapi, cai ismuna na churashca canllu na ismunapi—imaura Cristopaj shamushca jipacaman.\n\n3 Riqui, pai apamunga yalichun huañushcapaj cutin causarinata. Ashtahuangari riqui, ñuca churi, cutin causarinaca narami. Cunan, canman na villashcata yachaj chayachini; shina cashpapash, tian tauca na villashcacunata imacuna pacashcacuna can, pipash na yachan shinapash Dioslla. Ashtahuangari canman ricuchini shuj cuzasta imata ñuca tapushcani Diosta ñuca yachangapa—cai can cutin causarinamanda.\n\n4 Riqui, tian shuj punlla ricuchishca, tucui huañuimanda shamunga. Cunan imaura cai punlla shamunata pipash na yachanllu; ashtahuangari Dios yachan punllata imami ricuchishca can.\n\n5 Cunan, shuj viaje tiana, nacashpa cati viaje, cati cati viajepash, tucui runacuna huañuimanda jataringa, na importanllu; Diosca yachan tucui cai cuzascunata; caita yachaillata alimi ñucapa cai shina can—shuj ricuchishca punlla tian tucuicuna huañuimanda cutin causaringa.\n\n6 Cunan tianapacha can shuj chusha tiempo huañui punllamanda cutin causarina punllacaman.\n\n7 Cunan ñuca tapuni ima tucunda runacunapaj almacuna cunan huañui punllamanda cutin causarina ricuchishca punllacaman?\n\n8 Cunan ashtahuan tiajpi na tiajpi ricuchishca punlla runacunaman cutin jatarichun cai na importanllu; tucuilla na huañunllu shujlla punllapi, cai na importanllu; tucui can shuj punllashna Diospaca, punllaca runapallami tupushca can.\n\n9 Chaimanda, shuj punlla tian ricuchishca runacunapaj paicuna huañuimanda cutin causarichun; shuj chusha tiempo tian huañuipaj punllamanda cutin causarina punllacaman. Cunan, cai chusha tiempomanda, ima tucunda runacunapaj almacuna cai cuzasta ñuca yachangapa Apunchijta utsialla tapushcani; cai cuzas can imamanda ñuca yachani.\n\n10 Imaura punlla shamujpi imaura tucuilla cutin causaringa, shina paicuna yachanga Dios tucui punllacunata yachajta imacuna runacunaman ricuchishca can.\n\n11 Cunan, almapaj imacanamanda huañui, cutin causarina chaupipi—Riqui, caita yachachihuashca shuj ángel, tucui runacunapaj espíritucuna, ñapash imashna paicuna cai mortal cuerpomanda shicanyarin, ari, tucui runacunapaj espíritucuna, ali cashpapash, na ali cashpapash, tigrai apai tucushca can Diospaman pimi paicunaman causaita curca.\n\n12 Yalishca jipa yalingami, maijan alita rurashcacunapaj espíritucuna chasqui tucushca canga cushijui canapi, imami shutichishca can paraíso, shuj samana cai, shuj sumaj causana cai, maipi paicuna samanga tucui paicunapaj llaquicunamanda, tucui yuyaipi llaquicunamanda, llaquiricunamandapash.\n\n13 Yalishca jipa yalingami, na alita rurajcunapaj espíritucunaca, ari, picuna na alicuna carca—riqui, paicuna ashatallapash na charingachu Apunchijpaj Espírituta; riqui, paicuna na ali ruraicunata ajllarca alita randi; chaimanda ayapaj espírituca paicunapaman yaicurca, paicunapaj huasita misharca—caicuna canlla yana yana pushtuman shitashca canga; tianga huacaicuna, quijaricunapash, quiru caniricunapash, paicunapaj propio na ali ruraicunamanda, ayapaj munaihuan huatashcashna apai tucushpa.\n\n14 Cunan cai can na alita rurajcunapaj almacunapaj cana, ari, yanallapi, manllanayai canapash, manllanayai shuyai ninan na alicachishca Diospaj fiñaita paicunapaj jahuapi; shina cai canapi canga, imashna alita rurajcuna paraísopi, imaura paicunapaj cutin causarina punllacaman.\n\n15 Cunan, huaquinguna tian yuyaipi chasquishcacuna cai cushijunapaj canata, llaquinayai almapaj canatapash, cutin causarinapa ñaupaj, callari cutin causarij cajta. Ari, ari nini cutin causarina shutichishca ushan, jatarina espíritupaj nacashpa almapaj paicuna cachashca cushijuiman nacashpa llaquinayaiman, shimicunamanda imata parlashcani.\n\n16 Riqui, cutin caita parlashcani, tian shuj callari cutin causarina, shuj cutin causarina tucui tiashcacunapa, nacashpa tiajcunapa, nacashpa tianacunapapash, huañuimanda Cristopaj cutin causarinacaman.\n\n17 Cunan, ñucanchi na yanchichu cai callari cutin causarina, imata cai layapi parlashcani, almacunapaj cutin causarina can paicunapaj cachashca cushijuiman nacashpa llaquinayaiman. Na yai ushanguichu caimi imata ningapa munan.\n\n18 Riqui, ñuca nini, Na; ashtahuangari cai ningapa munan almapaj cuerpohuan cutin tandanajui, picunapaj causarca Adánpaj punllacunamanda Cristopaj cutin causarinacaman.\n\n19 Cunan, almacuna, cuerpocunapash maijangunamanda parlashcani tucui cutin tandanajushca cajpica shuj viajella, na alita rurajcuna alita rurajcunapash, ñuca na ninichu; chaillami, ñuca nini paicuna tucui jatarin; nacashpa shuj layapi nishpa, paicunapaj cutin causarina yalij shamun cutin causarinata ñaupa picunapaj huañun Cristopaj cutin causarinapa jipa.\n\n20 Cunan, ñuca churi, ñuca na ninichu paicunapaj cutin causarina shamun Cristopaj cutin causarinahuan; ashtahuangari riqui, ñuca cuni ñuca yuyaitashna, almacuna, cuerpocunapash cutin tandanajushca can, alita rurajcunapaj, Cristopaj cutin causarinahuan, jahua pachaman paipaj vitsiaihuanbash.\n\n21 Ashtahuangari paipaj cutin causarinapaj punllapi canga nacashpa jipaman, ñuca na nini; ashtahuangari ashtahuan caita nini, shuj chusha tiempo tian huañuimanda, cuerpopaj cutin causarinacaman, almapaj cushijunapi cana nacashpa llaquinayaipi imaura Diospaj ricuchishca punlla huañushcacuna jataringacaman, cutin tandanajushca canga, ishcandi almapash cuerpopash, Diospaj ñaupapi shayarichun apashca canga, paicunapaj rurashcacunamanda ricushpa chasquichishca cangapa.\n\n22 Ari, cai pactachin cutinlla apamunata cuzascunamanda imamanda parlashca can achil villachijcunapaj shimicunahuan.\n\n23 Almami cutin tandanajushca canga cuerpoman, cuerpopash almaman; ari, tucui miembrocuna, coyunturacunapash cutin tandanajushca canga paipaj cuerpoman; ari, nima shuj umamanda ajchapash na chingashca cangachu; ashtahuangari tucui cuzascuna cutin tandanajushca canga paicunapaj propio alipacha formaman.\n\n24 Cunan, ñuca churi, cai can cutinlla apamuna imamanda parlashca can achil villachijcunapaj shimicunahuan—\n\n25 Shina alita rurajcuna punchapamba canga Diospaj reinopi.\n\n26 Ashtahuangari riqui, shuj manllanayai huañui shamun na alita rurajcunapaman; imashpa paicuna huañun imashna alita rurana cuzascunamanda; paicuna mapallacuna can, mapalla cuzas Diospaj reinota na chasqui ushanllu; ashtahuangari paicuna shitashca canga, cachashcapash paicuna rurashcacunapaj fucushcacunata japichun, imacunami na ali carca; paicuna ufiangapash mapacunata jaya copamanda.\n\n", "alma 41": "[center][font_size=26]41 Capítulo[/font_size][/center]\n\n[i]Cutin Causarinapi runacuna jatarin na tucurinata charij cushijuipa nacashpa na tucurina charij llaquinayaiman—Na alita ruraica nimaurapash na cushijui carca—Aichal runacuna Dios illacuna can cai pachapi—Cutinlla apamunapi cai causaipi imashna cashcacunata imashnapacha cashcacunata tucui runacuna cutin chasquin. Nara 74 C.Ñ.[/i]\n\n1 Cunan, ñuca churi, ñuca imatachari ninata charini cutinlla apamunamanda imamanda parlashcani; riqui, huaquinguna achil quilcashcacunata pandachishca, cai cuzasmanda caruman pandashpa rishca. Ñuca yashpa ricuipica quiquinba yuyaipash preocuparishca cashca cai cuzasmanda. Ashtahuangari riqui, ñuca aliguta villagrini.\n\n2 Ñuca nini, ñuca churi, cutinlla apamuna minishtirishca can Diospaj alicaihuan; cai minishtirishca can tucui cuzascuna cutinlla apamushca cana paicunapaj propio ordenman. Riqui, cai minishtirishca can, alipash can, ushaimanda, Cristopaj cutin causarinamandapash, runapaj almaca paipaj cuerpoman cutinlla apamushca cachun, cuerpomanda shujllangaman partecuna paimanllata cutinlla apamushca cachun.\n\n3 Cai minishtirishca can Diospaj alicaihuan runacuna ricushpa chasquichishca cachun paicunapaj rurashcacunamanda; paicunapaj ruraicuna cai causaipi alicuna cajpica, paicunapaj shungucunapaj munaicuna alicuna cajpica, paicunapash, chai tucuri punllapi, cutinlla apamushca cachun ima ali cajman.\n\n4 Paicunapaj ruraicuna na ali cajpica paicuna cutinlla apamushca canga na alipa. Chaimanda, tucui cuzascuna cutinlla apamushca canga paicunapaj propio ordenman, tucui cuzascuna paicunapaj natural formaman—cai huañuna jatarishca canga na huañunaman, ismuna na ismunaman—jatarishca na tucurinata charij cushijuiman Diospaj reinota chasquingapa, nacashpa na tucurita charij llaquinayaiman ayapaj reinota chasquingapa, shuj shuj ladoman, cutishuj cutishuj ladoman—\n\n5 Shuj jatarishca cushijuiman paipaj cushijui munaimanda, nacashpa ali paipaj ali munaimanda; cutishuj na alipa paipaj na ali munaimanda; imashna pai munashcashna na alita ruranata tucui punlla shina ayapaj caranata chasquinga imaura tuta shamujpi.\n\n6 Shina cai can cutishuj ladoman. Paipaj juchacunamanda arrepentirishca cashpaca, ali ruraita munashpa paipaj punllacuna tucurinacaman, shina pai caranata chasquishca canga ali ruraipa.\n\n7 Caicuna can Apunchijpaj jatun causachishcacuna; ari, anchuchishcacuna, cacharichishcacuna na tucurinata charij yanalla tutamanda; shina paicuna shayaringa nacashpa urmanga; riqui, paicunapaj propio ricushpa chasquichijcuna can, alita rurangapa nacashpa na alita rurangapa.\n\n8 Cunan, Diospaj mandashcacuna na shujman tigrarinllu; chaimanda, ñanga preparashca can maijan munaj caita purichun, quishpirishcapash cachun.\n\n9 Cunan riqui, ñuca churi, ama ashtahuan cutishuj juchaman yangata quimiri canba Diospaj contra chai yachachishcapaj puntocunapi, imapimi cunangaman juchata rurangapa yangata quimirishcangui.\n\n10 Ama yanguichu, cutinlla apamunamanda parlashca caimanda, can juchamanda cushijuiman cutinlla apamushca cangui. Riqui, canman nini, na ali rurai nimaurapash na cushijui carca.\n\n11 Cunan, ñuca churi, tucui runacuna, natural canapi cajcunaca, nacashpa nimanmi, shuj aicha canapi, ninan llaquipaj jayapi can, na ali ruraicuna huatashcacunapi; paicuna cai pachapi Dios illacuna can, paicuna rishcacuna Diospaj naturalezapaj contra; chaimanda, paicuna shuj canapi cushijuipaj naturalezaman contra can.\n\n12 Cunan riqui, canllu cai cutinlla apamuna ningapa munashca shuj cuzasta japina natural canamanda caita na natural canapi churangapa, nacashpa caita churana shuj canapi paipaj naturalezapaj contrapi?\n\n13 Oh, ñuca churi, cai na shina canllu; ashtahuangari cutinlla apamuna ningapa munashca can cutin tigrachimuna na ali, na alipa, nacashpa aicha, aichaman, nacashpa aya tigrashca, aya tigranaman—alita rurai, imami ali ruraiman; ali, imami ali canman; shungumanda llaquij, imami shungumanda llaquij cajman.\n\n14 Chaimanda, ñuca churi, aliguta ricui shungumanda llaquij canata canba huauquicunahuan; alita tratai, alita ricushpa chasquichi, catilla alita rurai; tucui cai cuzascunata shina rurashpaca can, canman caranata chasquingui; ari, shungumanda llaquinata cutinlla apamushca canbaman can charingui; alicai cutinlla apamushca canbaman can charingui; shuj ali ricushpa chasquichinata cutinlla apamushca canbaman can charingui; can charinguipash ali caranata cutin chasquishca canba.\n\n15 Imami canmanda llujshin canmanllata cutin tigramunga, cutinlla apamushcapash canga; chaimanda, cutinlla apamuna juchata rurajta tucuillapacha ricushpa chasquichin, paita nimapipash na alimi ningachu.\n\n", "alma 42": "[center][font_size=26]42 Capítulo[/font_size][/center]\n\n[i]Cai pacha causaica can shuj rurajta na rurajta ricuna punlla, runacunata saquin arrepentirichun Diosta sirvichunbash—Urmaica apamurca temporal, espiritual huañuita tucui runacunaman—Jatun Causachina shamun arrepentimientomanda—Dios paillata cai pachapaj juchacunamanda huañun—Shungumanda llaquina maijan arrepentirijcunapa can—Tucuicuna Diospaj alicaipa munaiman curishcacuna can—Shungumanda llaquina shamun shujpa juchamanda huañuimanda—Ciertopacha arrepentiringapa munanajujcunalla quishpichishca can. Nara 74 C.Ñ.[/i]\n\n1 Cunan, ñuca churi, ñuca yashpa ricuipi ashtahuan imachari tian canbaj yuyaita preocupachijun, can na yuyaipi chasqui ushangui—imami can Diospaj alicaimanda juchata rurajta castigopi; imashpa yuyangapa munangui cai na alicai can yashpa juchata ruraj shuj llaquinayai canapi churashca cachun.\n\n2 Cunan riqui, ñuca churi, ñuca aliguta villagrini cai cuzasta quiquinman. Riqui, Apunchij Dios ñucanchi callari taitacunata Edén jardínmanda calpachishca jipa, alpata tarpuchun, maimanda paicunata japishca carca—ari, pai runata llujchirca, pai indi llujshij lado Edén jardín tucurinaman churarca, querubin, shuj rupajuj espadata tucui ladoman muyujuchun, causana yurata huacaichichun—\n\n3 Cunan, ñucanchi ricunchi runaca Dios layaman tigrarca ali, na alitapash yachashpa; paipaj maquita chutashpa, japipapash causana yuramanda, micuipapash mana tucurinacaman causaipapash, Apunchij Dios querubin, rupajuj espadatapash churarca, pai ama fucushcamanda micuchun—\n\n4 Shina ñucanchi ricunchi, shuj punlla runacunaman cushca tian arrepentirichun, ari, ruraj na ruraj ricungapa punlla, shuj punlla arrepentiringapa, Diosta sirvingapapash.\n\n5 Riqui, Adán paipaj maquita ñapash chutanman carca, causana yuramanda micunmanbash carca, pai causanman carca mana tucurinacaman, imashna Diospaj shimi nishcashna, arrepentirina punllata na charishpa; ari, Diospaj shimipash na pactashca canman carca, jatun quishpirinapaj ima ruranapash chaipi saquirinman carca.\n\n6 Ashtahuangari riqui, cai ricuchishca carca runaman huañuchun—chaimanda, imashna paicuna jarcai tucushca carca causana yuramanda cai alpa jahuallamandapash shinallata huañuchishca cana carca—runacuna mana tucurinacaman chingashcaman tigrarca, ari, paicuna urmashca runacunaman tigrarca.\n\n7 Cunan, ricungui caimanda ñucanchi callari taitacuna Apunchijpaj ñaupamanda llaquichishca carca ishcandi temporalmente, espiritualmentepash; shina ñucanchi ricunchi paicuna tigrarca paicunapaj propio munaita catijcunaman.\n\n8 Cunan riqui, na ali carca runacuna quishpichishca cana cai temporal huañuimanda, imashpa cai tucuchinman carca cai jatun cushijuipaj planda.\n\n9 Chaimanda, shina almaca nimaurapash huañui ushan, urmanaca apamushca tucui runacunapaj jahuaman shuj espiritual huañuita shinallata shuj temporaltapash, cashna nishpa, Apunchijpaj ñaupamanda anchuchi tucushcacuna carca, minishtirishca carca tucui runacuna cai espiritual huañuimanda quishpichishca cana.\n\n10 Chaimanda, paicuna aichcacuna, sensualcuna, ayacunaman tigrashca carca, canacaimandallata, cai ruraj na ruraj ricungapa canaca tigrarca paicuna prepararingapa; caica preparatorio canaman tigrarca.\n\n11 Cunan yari, ñuca churi, cai na canman carca jatun causachinapaj planmanda na cajpica (shuj ladoman saquishpa) imashna ñapash paicuna huañunman carca paicunapaj almacuna llaquinayaicuna canga, Apunchijpaj ñaupamanda anchuchi tucushcacuna.\n\n12 Cunan, imalaya na tian runacunata quishpichina cai urmashca canamanda, imata runallata paipaj jahuaman apamurca paipaj propio mandashcata na ruraimanda;\n\n13 Chaimanda, alicaimanda, jatun causachinapaj plan na rurashca cana carca, runacunapaj arrepentimientopaj minishtirishcacunapilla cai ruraj na ruraj ricuna caipi, ari, cai prepararina cana; cai minishtirishcacuna caimandalla, shungumanda llaquina na pactai ushanman, alipaj rurashcacunata tucuchishpalla shina canman carca. Cunan alipaj rurashcacuna na tucuchishca cangachu; shina cashpaca, Diosca saquinman Dios canata.\n\n14 Shina ricunchi tucui runacuna urmashcacuna carca, alicaipaj charirishcacunapash carca; ari, Diospaj alicaica, imatami paicunaman churashca mana tucurinacaman paipaj ñaupamanda llaquichishca cachun.\n\n15 Cunan, shungumanda llaquinapaj plan na pactanman carca, shujpa juchacunamanda huañui rurashca caimandalla; chaimanda Dios paillata cai pachapaj juchacunamanda huañurca, shungumanda llaquinapaj planda pactachingapa, alicaipaj mañashcacunata munaillayachingapa, Dios alipacha cachun, ali Dios, shungumanda llaquij Diospash.\n\n16 Cunan, arrepentimiento runacunapaman na shamui ushan imashpapash shuj castigo tiajpi, imami mana tucurinaman carca almapaj causana layallata, shuj layapi cushijuipaj planmanda contra ricuchishca, imami carca mana tucurina imashna almapaj causana shinallata.\n\n17 Cunan, imashnata shuj runa arrepentiri ushan pai juchata rurashpalla? Imashnata pai juchata rurai ushan catichunbacha saquishcacuna na tiajpica? Imashnata catichunbacha saquishcacuna tiai ushan imashpapash shuj castigo tiajpilla?\n\n18 Cunan, shuj castigo ricuchishca tian, ali catichunbacha saquishcacunata cushca, imami runacunaman concienciapaj llaquiyaicunata cun.\n\n19 Cunan, catichunbacha saquishcacuna cushca na tiajpica—shuj runa huañuchishpaca pai huañunman—manllanmanlla pai huañunata huañuchishpaca?\n\n20 Shinapash, catichunbacha saquishcacuna juchapaj contra na tiajpica runacunaca jucha ruranata na manllanmanllu.\n\n21 Nima catichunbacha saquishcacuna na cushca cajpica, runacuna juchata rurajpica imatashi alicaica ruranman, nacashpa shungumanda llaquinapash, imashpa na imatapash rurai ushanmanllu runacunata?\n\n22 Ashtahuangari catichunbacha saquishcacuna cushca tian, shuj castigopash ricuchishca, arrepentimientopash cushca, cai arrepentimiento, shungumanda llaquinata mañan; shuj layapi, alicai mañan causajcunata ruranbash catichunbacha saquishcacunata, catichunbacha saquishcacuna churan castigota; na shina cajpica, alicaipaj rurashcacuna tucuchishca canman, Diospash saquinman Dios canata.\n\n23 Ashtahuangari Diosca na saquinllu Dios canata, shungumanda llaquinapash mañan arrepentiringapa munajta, shungumanda llaquinapash shamun shujpa juchacunamanda huañuimanda; shujpa juchacunamanda huañui yalichun apamun huañushcacunapaj cutin causarinata; huañushcacunapaj cutin causarinapash runacunata cutin tigrachimun Diospaj ñaupaman; shina paicuna paipaj ñaupaman cutinlla apamushca can, paicunapaj rurashcacunamanda ricushpa chasquichi tucungapa, catichunbacha saquishcacunahuan, alicaihuanbash.\n\n24 Riqui, alicai ruran tucui paipaj mañashcacunata, shungumanda llaquinapash mañan tucui ima paipaj cajcunata; shina, nipipash ashtahuangari ciertopacha arrepentiringapa munanajujcuna quishpirishca canga.\n\n25 Imata, yanguichi shungumanda llaquina alicaita shuhuai ushanllu? Ñuca nini, Na; ni shuj jotatapash. Shina cashpaca, Dios saquinman Dios canata.\n\n26 Shinami Dios shinan paipaj jatun na tucurina munaita, imami cai pacha rurashcamanda alichishca can. Shinami shamun runacunaman quishpichina jatun causachinapash, shinapash paicunapaj tucurina llaquicaipash.\n\n27 Chaimanda, Oh ñuca churi, pipash shamungapa munaj shamui ushan libremente ufiangapa causaipaj yacucunata; pipash na shamungapa munajpash shinallata shamuchun na munai na munai churashcachu; ashtahuangari tucuri punllapi cai cutinlla apamushca canga paipaman imashna rurashcacunamanda.\n\n28 Pai na alita ruranata munashca cajpica, paipaj punllacunapi na arrepentirishca cashpaca, riqui, na ali paipaman tigrachishca canga, imashna Diospaj cutinlla apamunamanda.\n\n29 Cunan, ñuca churi, ñuca munani cai cuzascuna ashtahuan ama llaquichichun, saqui canba juchacunalla canda llaquichichun, cai llaqui canda arrepentimientoman apachun.\n\n30 Oh ñuca churi, ñuca munani can ashtahuan ama negaichu Diospaj alicaita. Ama ashallatapash juchachiringapa munaichu canba juchacunamanda, Diospaj alicaita na nishpa; ashtahuangari saqui Diospaj alicai, paipaj shungumanda llaquinatapash, paipaj longanimidadtapash canba tucui shunguta dominachun; saquinguipash cai alpacaman humillachun.\n\n31 Cunan, Oh ñuca churi, can Diospaj cayashca cangui cai llactapuracunaman achil shimita yachachichun. Cunan, ñuca churi, ri quiquinba ñanda, ciertopacha shungumanda achil shimita villai, almacunata arrepentimientoman apamungui, jatun shungumanda llaquinapaj plan paicunata mañachun. Diospash canman carachun ñuca shimicuna nishca shina. Shinacapashcachun.\n\n", "alma 43": "[center][font_size=26]43 Capítulo[/font_size][/center]\n\n[i]Alma paipaj churicunapash achil shimita yachachin—Zoramitacuna cutishuj chaupirishca Nefitacunapash Lamanitacunaman tigran—Lamanitacuna Nefitacunahuan macanajuiman shamun—Moroni Nefitacunata macanajunacunahuan huacaichirichun churachin—Apunchij Almaman villan Lamanitacuna imata ruranajujta—Nefitacuna huacaichin paicunapaj huasicunata, libertad, aillucuna, religióndapash—Moronipaj Lehipapash macanajuj runacuna, Lamanitacunata muyun. Nara 74 C.Ñ.[/i]\n\n1 Cunan yalishca jipa Almapaj churicuna llactapuracunaman rirca, paicunaman achil shimita villangapa. Almapash, paillapash na samai usharca, paipash rirca.\n\n2 Cunan ñucanchi ashtahuan paicunapaj yachachishcacunata na nishunllu, achil shimita paicuna villachirca chaitalla nini, ciertopachata, achil villachinapaj espírituhuan, achil ricuchinahuanbash; paicuna yachachirca Diospaj achil ordenda catishpa imahuan paicuna cayashca carca.\n\n3 Cunan ñuca tigrani macanajuicunapaj tandachishpa quilcashcaman Nefitacunahuan Lamanitacunahuan, chunga pusaj ricushpa chasquichijcunapaj reinado huatapi.\n\n4 Riqui, yalishca jipa Zoramitacuna Lamanitacunaman tigrarca; chaimanda, chunga pusaj huata callaripi Nefitacunapaj llactapuracuna ricurca Lamanitacuna shamunajurca paicunapaman; chaimanda paicuna macanajungapa preparacióncunata rurarca; ari, paicunapaj macanajuj runacunata tandachirca Jersón alpapi.\n\n5 Yalishca jipa Lamanitacuna shamurca huarangacunahuan; paicuna shamurca Antiónum alpaman, cai can Zoramitacunapaj alpa; Zerahemna nishca runa paicuna pushaj carca.\n\n6 Cunan, imashna Amalekitacuna ashtahuan na alicuna, huañuchijcuna carca paicunapi shinacuna caimandallata, Lamanitacuna cajta yali, chaimanda, Zerahemna capitángunapa yalishca mandajcunata Lamanitacunapaj jahuapi ajllarca, paicuna tucuilla carca Amalekitacuna, Zoramitacunapash.\n\n7 Cunan caita rurarca Nefitacunata paicuna napacha ricunayachinata alchishpa charingapa, paicunata apamungapa paipaj munaicunaman curichun rurangapa yuyashcacunaman.\n\n8 Riqui, paipaj rurangapa yuyashcacuna carca Lamanitacunata tangaj shina fiñachingapa Nefitacunapaj contra; caita rurarca pai ushaita charingapa Nefitacunapa jahuapi paicunata huatai tucushcashnaman apamungapa.\n\n9 Cunan Nefitacunapaj rurangapa yuyashca carca paicunapaj alpacunata jarcangapa, paicunapaj huasicunata, paicunapaj huarmicunatapash, paicunapaj huahuacunatapash, paicunapaj napacha ricunayachijcunapa maquicunamanda alchishpacharingapa; paicunapaj derechocuna, paicunapaj privilegiocunatapash alchishpa charingapa, ari, paicuna libertadtapash, paicuna Diosta adorangapa imashna paicunapaj munaihuan.\n\n10 Paicuna yacharca Lamanitacunapaj maquicunapi urmashpaca, pipash Diosta adorajpi espíritupi, ciertopachapi, ciertopacha, causaj Diosta, Lamanitacuna tucuchinga.\n\n11 Ari, paicuna yacharcapash Lamanitacunapaj ninanda napacha ricunayachijta paicunapaj huauquicunapaj contra, picuna carca Anti-Nefi-Lehi, picuna shutichishca carca Ammónpaj llactapuracuna—paicuna macanajunacunata na japi usharca, ari, paicuna shuj convenioman yaicushca carca, caita na faquingapa munarca—chaimanda, Lamanitacunapaj maquicunapi urmashpaca paicuna tucuchi tucuna carca.\n\n12 Nefitacuna na saquina carca paicunata tucuchichun; chaimanda curca alpacunata paicuna chasquichun.\n\n13 Ammónpaj llactapuracuna Nefitacunaman curca ashtacata paicunapaj causangapa minishtirishcapachacunamanda macanajuj runacuna causai ushachun; shina Nefitacuna paicunalla ruranapacha carca, Lamanitacunata jarcangapa, picuna carca Lamán, Lemuelpaj churicuna, Ismaelpaj churicuna, tucui picuna Nefitacunamanda chaupirirca, pimi carca Amalekitacuna, Zoramitacuna, Noépaj sacerdotecunapaj cati aillucunapash.\n\n14 Cunan cai cati aillucuna ashtacapacha carca, Nefitacuna caj shinallata ñalla carca; shina Nefitacuna paicunapaj huauquicunahuan macanajunapacha carca, yahuarta jichangacaman.\n\n15 Yalishca jipa imashna Lamanitacunapaj macanajuj runacuna tandanajurca Antiónum alpapi, riqui, Nefitacunapaj macanajuj runacuna paicunahuan tuparingapa prepararishca carca Jersón alpapi.\n\n16 Cunan, Nefitacunapaj pushaj, nacashpa chai runa pimi capitángunapaj yalishpa mandaj cangapa ajllai tucushca carca Nefitacunapaj jahuapi—cunan cai capitán yali mandaj mandota japirca Nefitacunapaj tucui macanajuj runacunapa—paipaj shuti carca Moroni;\n\n17 Moroni tucui mandota japirca, macanajuicunapaj pushaitapash. Pai chaira ishcai chunga picha huatalla carca imaura pai Nefitacunapaj macanajuj runacunapaj capitán yali mandaj cachun ajllai tucuj horas.\n\n18 Yalishca jipa paica Lamanitacunata tuparca Jersónpaj manñacunapi, paipaj llactapuracunaca macanajungapa espadacunahuan carca, cimitarracunahuan, tucui laya macanajunacunahuan.\n\n19 Imaura Lamanitacunapaj macanajuj runacuna Nefipaj llactapuracunata ricushpa, nacashpa Moroni, paipaj llactapuracunata preparashcata pechopaj jirrucunahuan, maqui escudocunahuan, ari, escudocunahuanbash paicunapaj umacunata jarcangapa, paicuna churajushcapash carca racu churajunahuan—\n\n20 Cunan Zerahemnapaj macanajuj runacuna shinapacha na preparishca carca; paicuna charirca espadacunalla, cimitarracuna, arcocuna, flechacuna, rumicuna, huaracacunapash; paicuna churajuna illacuna carca, paicunapaj lomocunatalla carahuan pillurishcacuna carca; ari, tucuilla churajuna illacuna carca, Zoramitacuna, Amalekitacunalla na shina carca;\n\n21 Ashtahuangari paicuna na macanajungapa churajushcacuna carca pechopaj jirrucunata, nacashpa escudocuna—chaimanda, paicuna ninanda manllarca Nefitacunapaj macanajuj runacunata paicunapaj macanajungapa churajushcacunamanda, masqui paicuna Nefitacunata ashtahuan yali cashpapash.\n\n22 Riqui, yalishca jipa paicuna manllarca ringapa Nefitacunapaj Jersónpaj manñacunaman; chaimanda Antiónum alpamanda llujshirca jichushca pambaman, paicuna muyushpa rirca jichushca pambapi, caru Sidón jatun yacu pujyucunata, Manti alpaman chayangapa chai alpata mishangapa; paicuna yuyaipi na yarcachu Moronipaj macanajuj runacuna maiman rishcata yachajta.\n\n23 Ashtahuangari yalishca jipa, paicuna jichushca pambaman rijllapi Moroni cacharca ricuj runacunata jichushca pambaman paicunapaj causanajuj pambata ricuchun; Moronipash, yachaimanda Almapaj achil villashcacunata, huaquin runacunata cacharca, munashpa pai Apunchijta tapuchun Nefitacunapaj macanajuj runacuna maiman rinata Lamanitacunamanda huacaichiringapa.\n\n24 Yalishca jipa Apunchijpaj shimi Almapaman shamurca, Alma villarca Moronipaj villanata apajcunaman, Lamanitacunapaj macanajuj runacunaca jichushca pambacunapi muyunajujta, Manti alpaman chayamungapa, macanajui callaringapa napacha shinlli llactapuracunahuan. Cai villanata apajcuna rirca Moroniman villagrirca caita.\n\n25 Cunan Moroni, saquirca paipaj huaquin macanajuj runacunata Jersón alpapi, imashpapash Lamanitacuna cai alpata llactata mishangapa yaicumuipapash, paipaj macanajuj runacuna puchushcacunata apashpa rirca Manti alpaman.\n\n26 Tucui llactapuracunata cai pushtu alpapi paipuracuna tandachirca Lamanitacunahuan macanajungapa, huacaichingapa paicunapaj alpacunata, paicunapaj llactata, paicunapaj derechocunata, paicunapaj libertadta; chaimanda paicuna prepararishca carca imaura Lamanitacuna shamujpi.\n\n27 Yalishca jipa Moroni paipaj macanajuj runacunata pacajuchirca pugru pambapi maijan carca Sidón jatun yacu pata manñallapi, cai carca Sidón jatun yacu indi huashajuj ladoman jichushca pambapi.\n\n28 Moroni ricuj runacunata muyundi churarca, imaura Lamanitacunapaj macanajuj runacuna shamujta yachai ushangapa.\n\n29 Cunan, imashna Moroni yacharca Lamanitacunapaj munaicunata, cai carca paicunapaj huauquicunata tucuchina, nacashpa paicunata dominangapa huatai tucushcashnaman apangapa shuj reinota paicunapalla churangapa tucui alpacunapi;\n\n30 Pai yacharcapash Nefitacunapaj shujlla munaica carca alchishpa charina paicunapaj alpacunata, paicunapaj libertad, paicunapaj iglesia, chaimanda pai na juchachu yarca pai huacaichina umachishpa; chaimanda, pai yacharca ricuj runacunamanda Lamanitacuna maijan ñanda japishpa rinata.\n\n31 Chaimanda, paipaj macanajuj runacunata chaupirca huaquinda pugru pambaman aparca, paicunata pacarca indi llujshij ladoman, Ripla uchilla urcu uraipi;\n\n32 Puchushcacunata pacarca indi huashajuj lado pugru pambapi, Sidón jatun yacu indi huashajuj ladoman, shina Manti alpapaj manñacaman.\n\n33 Shina paipaj macanajuj runacunata paipaj munashcapi saquishpa, paicunahuan tuparingapa prepararishca carca.\n\n34 Yalishca jipa Lamanitacuna uchilla urcupaj vichaita shamurca, maipi huaquin Moronipaj macanajuj runacuna pacashca carca.\n\n35 Imashna Lamanitacuna Ripla uchilla urcuta yalishpa pugru alpaman shamurca, Sidón jatun yacuta chimbai callarircapash, macanajuj runacuna picuna pacashca carca uchilla urcu uraipi, Lehi shuti runa pushajurca, pai paipaj macanajuj runacunata pusharca indi llujshij ladota Lamanitacunata muyurcapash paicunapaj huashata.\n\n36 Yalishca jipa Lamanitacuna, Nefitacunata paicunapaj huashata shamunajujta ricushpa, chimbapura tigrarishpa macanajui callarirca Lehipaj macanajuj runacunahuan.\n\n37 Ishcandi ladocunapaj huañuichina callarirca, ashtahuangari Lamanitacunapaj lado ninan manllanayai carca, paicuna churajuna illacuna caimanda Nefitacunapaj shinlli macashcacunata chayachirca paicunapaj espadacunahuan, paicunapaj cimitarracunahuan, ñalla huañuchirca shujllangaman chugrichinahuan.\n\n38 Shuj ladoman, huaquinbi huaquinbilla shuj runa Nefitacunamanda urmarca, paicunapaj espadamanda yahuar jicharimandapash, protegeshca carca cuerpopaj ashtahuan vital partecunata, nacashpa ashtahuan cuerpopaj vital partecuna protegeshca carca Lamanitacunapaj chugrichinamanda, pechopaj jirrucunahuan, uchilla espadacunahuan, umapa jirrucunahuan; shina Nefitacuna huañuchinata aparca Lamanitacunapi.\n\n39 Yalishca jipa Lamanitacuna manllai callarirca, jatun tucuchimanda paicunapi, Sidón jatun yacuman calpai callarirca.\n\n40 Paicuna cati tucurca Lehi, paipaj runacunahuanbash; calpachi tucurca Sidón yacucunaman, Sidón yacucunata chimbarca. Lehi paipaj macanajuj runacunata Sidón jatun yacu patapi jarcarca ama paicuna chimbachun.\n\n41 Yalishca jipa Moroni paipaj macanajuj runacunapash Lamanitacunata pugru pambapi tuparca, Sidón jatun yacu chaishu ladoman, paicunapaj jahuaman shamushpa huañuchi callarirca.\n\n42 Lamanitacuna cutin calparca paicunapaj ñaupamanda, Manti alpaman; cutin Moronipaj macanajuj runacunahuan tuparirca.\n\n43 Cunan cai viaje Lamanitacuna ninandapacha macanajurca; ari, nimaura Lamanitacuna yachashca carca macanajunata shina ninanbacha jatun shinlli, na manllaihuanbash, na, callarimandapash.\n\n44 Paicuna shina ruraipacha nitucushca carca Zoramitacunahuan, Amalekitacunahuanbash, picuna carca paicunapaj capitáncunapaj yali mandajcuna, pushajcuna, Zerahemnahuanbash, pimi carca capitán yali mandaj, nacashpa paicunapaj pushaj yali mandaj; ari, paicuna macanajurca dragóncuna laya, tauca Nefitacunamanda huañurca paicunapaj maquicunahuan, ari, paicunapaj umapa jirrucunata ishcaipi chaupimanda, tujsishpa yalirca paicunapaj pechocunapaj jirrucunata, cuchurcapash taucacunapaj rigracunata; shina Lamanitacuna macanajurca paicunapaj ninan fiñaipi.\n\n45 Shina cajpipash, Nefitacuna ruraipacha nitucushca carca ashtahuan alipa, paicuna na macanajurcachu monarquiamanda nacashpa ushai ashtahuangari paicuna macanajunajurca paicunapaj huasicunamanda, paicunapaj libertad, paicunapaj huarmicuna, paicunapaj huahuacuna, tucui paicunapaj charishcamanda, ari, adorangapaj ritocunamanda, paicunapaj iglesiamanda.\n\n46 Paicuna ruranajurca imata ruranata sentishcata paicunapa Dios-huan; Apunchijca nishca carca, paicunapa taitacunamanbash: Imashpapash canguna na culpayu cashpa callari macanajuipa, catipapash, canguna na saquinguichichu huañuchichun cangunata nimamanda na ricunayachijcunapaj maquicunahuan.\n\n47 Cutinbash, Apunchijca nishca carca: Canguna cangunapaj aillucunata huacaichinguichi yahuarta jichangacamanbash. Chaimanda caicunamanda Nefitacuna Lamanitacunahuan macanajurca, paicunallata huacaichiringapa, paicunapaj aillucunata, paicunapaj alpacunata, paicunapaj llactata, paicunapaj derechocunata, paicunapaj religiónda.\n\n48 Yalishca jipa imaura Moronipaj runacuna Lamanitacunapaj ninanbacha fiñaita, ñalla huashanchirirca calpangapa. Moroni, yashpa ricushpa paicunapaj munaita, llujchirca paicunapaj shungupi cai yuyaicunahuan ruraipacha nircapash—ari, yuyaicuna paicunapaj alpacuna, paicunapaj libertad, ari, paicunapaj huatai tucushcashnamanda libre cana.\n\n49 Yalishca jipa Lamanitacunapaman tigrarca, paicuna mañarca shujlla shimihuan Apunchij paicunapaj Diosta, paicunapaj libertadmanda, paicunapaj huatai tucushcashnamanda libre canamanda.\n\n50 Jarcai callarirca Lamanitacunata ushaihuan; chai horasllata paicuna Apunchijta mañajpillata paicunapaj libertadmanda, Lamanitacuna paicunapaj ñaupamanda calpai callarirca; Sidón yacucunacaman calparca.\n\n51 Cunan, Lamanitacuna ashtahuan carca, ari, Nefitacunata ashtahuan chaupi yali; shina cajpipash, paicuna calpachi tucurca shujllapi tandachishca cangacaman pugru pambapi, Sidón jatun yacu manñapi.\n\n52 Chaimanda Moronipaj macanajuj runacuna paicunata muyurca, ari, jatun yacumanda cai lado chai lado, riqui, Lehipaj runacuna indi llujshij ladopi carca.\n\n53 Chaimanda Zerahemna Lehipaj runacunata Sidón jatun yacupaj indi llujshij ladoman ricushpa, Moronipaj macanajuj runacunata Sidón jatun yacupaj indi huashajuj ladoman, Nefitacuna muyushpa charinajujpi, ninan manllai paicunata japirca.\n\n54 Cunan Moroni, paicunapaj ninan manllaita ricushpa, paipaj runacunata mandarca paicunapaj yahuarta jichaita saquichun.\n\n", "alma 44": "[center][font_size=26]44 Capítulo[/font_size][/center]\n\n[i]Moroni Lamanitacunata sumaj causaipaj shuj pactachinata rurachun mandan nacashpa tucuchishca canga—Zerahemna cai nishcata na nin, macanajui callarin—Moronipaj macanajuj runacuna Lamanitacunata mishan. Nara 74–73 C.Ñ.[/i]\n\n1 Yalishca jipa saquirca paicunamanda shuj chaqui purita huashanchirirca. Moroni Zerahemnata nirca: Riqui, Zerahemna, ñucanchi na munanchichu huañuchij runacuna cangapa. Can yachangui canguna ñucanchi maquicunapi canguichi, shina cashpapash ñucanchi na huañuchingapa munanchichu.\n\n2 Riqui, ñucanchi cangunapaj contra macanajungapa na shamushcanchichu, cangunapaj yahuarta jichangapa ushaita mascashpa; na munanchipashchu pitapash huatai tucushcashnapaj yugoman apamungapa. Ashtahuangari caipacha can imamanda canguna ñucanchipaj contra shamushcanguichi; ari, ñucanchita fiñashcanguichi ñucanchi religiónmanda.\n\n3 Ashtahuangari cunan, canguna ricuichi Apunchijca ñucanchihuan can; canguna ricuichi pai cushca cangunata ñucanchi maquicunapi. Cunan ñuca munani canguna yuyaipi chasquichun ñucanchita caita rurashca can ñucanchipaj religiónmanda ñucanchipaj Cristopi femanda. Cunan canguna ricuichi canguna na tucuchita ushanguichichu cai ñucanchi feta.\n\n4 Cunan canguna ricuichi caica can ciertopacha Diospaj fe; ari, canguna ricuichi Dios shinllichinga, alichinga, alchishpa charinga ñucanchita, shina paipi ñucanchi fielcuna cangacaman, ñucanchi fepa, ñucanchi religiónba; nimaura Apunchij na saquingachu ñucanchita tucuchichun imashpapash ñucanchi urmajpilla na ali ruraipi ñucanchi feta negashpapash.\n\n5 Cunan, Zerahemna, canda mandani, tucui ushaihuan Diospaj shutipi, pimi ñucanchi macanajuj runacunata shinllichishca ñucanchi cangunapaj jahuapi ushaita mishashcanchi, ñucanchi femanda, ñucanchi religiónmanda, ñucanchi adorangapaj ritocunamanda, ñucanchi iglesiamanda, achilyachishca shinllichimanda imata cunacanchi ñucanchi huarmicunaman, ñucanchi huahuacunaman, chai libertadmanda imami ñucanchita quimichin ñucanchipaj alpacunaman ñucanchipaj llactaman; ari, Diospaj achilyachishca shimita alichimanda, imamanda charinchi tucui ñucanchi cushijuita; tucui imata ashtahuan juyanchi—\n\n6 Ari, cai na tucuilla can; ñuca mandani causangapa munaimanda imata tucuimanda munanguichi, cangunapaj macanajunacunata ñucanchiman cuichi, ñucanchi na mascashunllu cangunapaj yahuarta, ashtahuangari canguna causaicunata quishpichishun, canguna cangunapaj ñangunata rijpilla cutin ñucanchihuan macanajungapa ñana shamujpi.\n\n7 Cunan, canguna caita na rurajpica, ñucanchi maquicunapi canguichi, ñucapaj runacunata mandasha cangunapaj jahuaman shamuchun, cangunapaj cuerpocunapi huañuipaj chugrichicunata churachun, shina canguna tucuchi tucunguichi; shina ñucanchi ricushun pimi cai llactapuracunapaj jahuapi ushaita charijta; ari, ñucanchi ricushunchi pimi huatai tucushcashnaman apaitucun.\n\n8 Cunan yalishca jipa Zerahemna cai nishcacunata uyashpa ñauparca curca paipaj espada, paipaj cimitarra, paipaj arco Moronipaj maquicunapi, nircapash: Riqui, caipi can ñucanchipa macanajunacuna; ñucanchi cujrinchi, ashtahuangari na saquishunllu cangunaman ñucanchimandallata shuj juramentota, imata ñucanchi yachanchi faquishunmi, ñucanchi huahuacunapash; ashtahuangari japichi ñucanchi macanajunacunata, saquichi ñucanchi richun jichushca pambaman; na shina cajpica ñucanchi espadacunata tigrai japishun, huañungapa nacashpa mishangapa.\n\n9 Riqui, ñucanchi cangunapaj femanda na canchichu; na crinchichu Dios ñucanchita cangunapaj maquicunapi cushcata; ashtahuangari ñucanchi crinchi cai can cangunapaj yachai ñucanchipaj espadacunamanda alchishpa charishcata. Riqui, cangunapaj pechopaj jirrucuna, cangunapaj escudocuna cangunata alchishpa charishca.\n\n10 Cunan Zerahemna cai shimicunata parlaita tucuchijpi, Moroni Zerahemnaman tigrachirca espadata, macanajunacunatapash, imacuna pai japirca, nishpa: Riqui, ñucanchi tucuchigrinchi macanajuita.\n\n11 Cunan ñuca na nita na ushanichu shimicunata imata ñuca parlashcata, chaimanda imashna Apunchij causan, canguna na ringichichu imashpapash shuj juramento rurashpalla ringuichi canguna cutinga na tigramungapa ñucanchihuan macanajungapa. Cunan imashna canguna ñucanchi maquicunapi canguichi jichashunmi cangunapaj yahuarta alpaman, nacashpa canguna quimiringuichi imata nishcacunaman imata ñuca shina canata nishcani.\n\n12 Cunan imaura Moroni cai shimicunata nijpi, Zerahemna paipaj espadata tigrai japirca, paica Moronihuan fiñashca carca, ñaupaman rirca Moronita huañuchingapa; ashtahuangari imashna paipaj espadata vichai churarca, riqui, Moronipaj shuj macanajuj runa huajtarca alpaman urmachirca, cai maquijapinapi faquirirca; Zerahemnatapash huajtarca paipaj umacarata fitirca cai alpaman urmarca. Zerahemna paicunapamanda anchurirca paipaj macanajun runacunapaj chaupipi.\n\n13 Yalishca jipa macanajuj runa pimi carca ladolla, pimi Zerahemnapaj umacarata fitirca, umacarata alpamanda japirca ajchamanda, paipaj espada filopi churarca, paicunapaman chutarca, nishpa paicunaman shinlli shimihuan:\n\n14 Imashna cai umacara alpaman urmarca, imami can cangunapaj mandajpaj umacara, shina canguna alpaman urmanguichi imashpapash canguna cushpalla canguna macanajunacunata sumaj causaipa shuj pactanahuan rishpalla.\n\n15 Cunan taucacuna tiarca, cai shimicunata uyashca, ricushpa umacarata imami espada jahuapi carca, ninanda manllarishca carca; taucacuna ñaupashpa shamurca shitarca paicunapaj macanajunacunata Moronipaj chaquicunapi, sumaj causanapaj shuj convenioman yaicurcapash. Imashna taucacuna shuj convenioman yaicushpa paicunata saquirca jichushca pambaman richun.\n\n16 Cunan yalishca jipa Zerahemna ninandapacha fiñashca carca, paipaj puchushca macanajuj runacunata fiñachun tangarca, ashtahuan ushaihuan Nefitacunapaj contra macanajuchun.\n\n17 Cunan Moroni fiñashca carca, Lamanitacunapaj shungucunapaj shinlliyaimanda; chaimanda pai mandarca paipaj llactapuracunata paicunapaj jahuaman richun huañuchichun. Yalishca jipa paicuna huañuchi callarirca; ari, Lamanitacuna macanajurca paicunapaj espadacunahuan paicunapaj ushaihuanbash.\n\n18 Ashtahuangari riqui, paicunapaj churajuna illa caracuna, paicunapaj lluchu umacuna na jarcashca carca Nefitacunapaj filo espadacunamanda; ari, riqui paicuna utujushca carca, chugrichishcapash, ari, ñapash ninanda urmarca Nefitacunapaj espadacuna ñaupapi; paicuna tucuchi tucui callarirca, imashna Moronipaj macanajuj runa achil villachishca shina.\n\n19 Cunan Zerahemna, pai tucuilla tucuchi tucugrijujta ricushpa, ninandapacha mañarca Moronita, nishpapacha pai pactachinata paipaj llactapuracunapash paicunahuan, puchushcacunapaj causaicunata quishpichijpica, paicunapaj contra nimaurapash cutin na macanajungapa.\n\n20 Yalishca jipa Moroni cai llactapuracunata huañuchinata saquichirca. Pai japirca macanajunacunata Lamanitacunapamanda; sumaj causanapaj shuj convenioman yaicushca jipa saquirca jichushca pambaman richun.\n\n21 Cunan paicunapaj huañushcacuna na yupashca carca taucapacha caimanda; ari, paicunapaj huañushcacuna ninan jatunbacha carca, ishcandi Nefitacunapi, Lamanitacunapipash.\n\n22 Yalishca jipa paicunapaj huañushcacunata Sidón yacucunaman shitarca, paicuna richun jatun mama cocha ucu ucupi pambarishca cachun.\n\n23 Nefitacunapaj macanajuj runacuna, nacashpa Moronipaj, tigrarca, shamurcapash paicunapaj huasicunaman, paicunapaj alpacunamanbash.\n\n24 Shina tucurirca chunga pusaj huata ricushpa chasquichijcunapaj reinado Nefipaj llactapuracunapaj jahuapi. Shina tucurirca Almapaj tandachishca quilcashca, imami Nefipaj jirru fangacunapi quilcashca carca.\n\n", "alma 45": "Nefipaj llactapuracunapaj tandachishpa quilcashca, paicunapaj macanajuicuna, ninanda fiñarishpa rimarinacunapash, Helamánpaj punllacunapi, Helamánpaj tandachishca quilcashcacunamanda shina, imata pai alichirca paipaj punllacunapi.\n\n45 capítulomanda 62 capítulocaman charin.\n\n[center][font_size=26]45 Capítulo[/font_size][/center]\n\n[i]Helamán Almapaj shimicunata crin—Alma achil villan Nefitacunapaj tucuchinata—Pai achilyachin, llaquichinbash alpata—Alma Espírituhuan apai tucunbash, Moiséstashna—Ninanda fiñarishpa rimarinacuna miran Iglesiapi. Nara 73 C.Ñ.[/i]\n\n1 Riqui, cunan yalishca jipa Nefipaj llactapuracuna ninandapacha cushijushca carca, Apunchij cutin paicunata napacha ricunayachijcunapaj maquicunamanda cacharichishcamanda; chaimanda paicuna pagui nirca Apunchij paicunapaj Diosta; ari, paicuna ashtacata ayunarca, ashtacata achil mañarca, Diosta adorarca jatun ninanbacha cushijuihuan.\n\n2 Yalishca jipa ricushpa chasquichijcunapaj reinadopaj chunga iscun huatapi Nefipaj llactapuracunapaj jahuapi, Alma paipaj churi Helamánpaman shamurca nircapash: Cringuichu shimicunata imata ñuca quiquinman parlashcani cai tandachishca quilcashcacunamanda imata alichishcani?\n\n3 Helamán nirca: Ari, ñuca crini.\n\n4 Alma cutin nirca: Cringuichu Jesucristopi, pimi shamunga?\n\n5 Pai nirca: Ari, ñuca crini tucui shimicunata imata parlashcangui.\n\n6 Alma paita cutin nirca: Alichinguicha ñuca rurachunbacha saquishcacunata?\n\n7 Pai nirca: Ari, ñuca alichisha quiquin rurachunbacha saquishcacunata tucui ñuca shunguhuan.\n\n8 Shina Alma paiman nirca: Achilyachishca cangui; Apunchij ali mirachichun quiquinda cai alpapi.\n\n9 Ashtahuangari riqui, ñuca charini imatachari quiquinman achil villanata; ashtahuangari imata ñuca achil villani na yachaj chayashca cangachu; ari, imaura achil villachishca pactashca cangacaman; chaimanda quilcai shimicunata imata ñuca nisha.\n\n10 Caicuna can shimicuna: Riqui, ñuca yashpa ricuipi cai llactapurallata, Nefitacuna, achil ricuchinapaj espíritumanda imami ñucapi can, chuscu patsaj huatacunapi imaura Jesucristo paicunaman ricuchirishca punllamanda, na crishpa asha asha chingaringa.\n\n11 Ari, shina paicuna ricunga macanajuicunata, unguicunata, ari, ninan yarjaicunata, yahuar jichaicunatapash, imaura Nefipaj llactapuracuna tucuchi tucungacaman—\n\n12 Ari, caica paicuna na crishpa asha asha chingarimanda urmangapash yanallapaj ruranacunapi, lasciviapash, tucui laya na ali ruraicuna; ari, ñuca canman nini, paicuna jucha ruraimanda shina jatun michapaj yachajushcapapash contra, ari, canman nini, chai punllamanda, na tucuilla chuscu miraicuna na huañungachu cai jatun na ali rurai shamungacaman.\n\n13 Imaura cai jatun punlla shamujpica, riqui, punllaca ña shamun maijanguna cunan cajcuna, nacashpa cati aillucuna picuna cunan yupai tucushcacuna can Nefipaj llactapuracunahuan, ñana ashtahuan yupai tucushca canga Nefipaj llactapuracunahuan.\n\n14 Ashtahuangari maijanbash puchushpa, na tucuchishca cajpi chai jatun manllanayai punllapi, yupai tucushca canga Lamanitacunahuan, paicunashnalla tigranga, tucui, ashtahuangari ashalla canga Apunchijpaj discípulo shutichishcacuna; paicunata Lamanitacuna na ricunayachishpa catinga paicunata tucuchingacaman. Cunan, na ali ruraicunamanda, cai achil villashca pactashca canga.\n\n15 Cunan yalishca jipa Alma Helamánman cai cuzascunata nishca jipa, paita achilyachirca, paipaj cutishuj churicunatapash; pai alpatapash achilyachirca alicunapa ali cachun.\n\n16 Pai nirca: Apunchij Diosca shina nin—Llaquichishca alpa canga, ari, cai alpa, tucui jatun llactaman, reinoman, shimi rimaiman, llactapuracunamanbash, tucuchinaman, pimi na alita rurajpi, imaura paicuna na alita ruraipi yapata mirashca cajpi; imashna ñuca nishcani shina cai canga; cai can Diospaj llaquichina, achil yachitapash cai alpa jahuapi, imashpa Apunchijca na ricunayachinllu juchata ashallatapash rurailla nishpaca.\n\n17 Cunan, imaura Alma cai shimicunata nishpa pai achilyachirca iglesiata, ari, tucui maijanguna fepi shinlli cajcuna chai punllamanda ñaupaman.\n\n18 Imaura Alma caita rurashpa pai Zarahemla alpamanda llujshirca, Melek alpaman imashna rijunshna. Yalishca jipa ashtahuangari paimanda nimata na uyashca carca; paipaj huañuimanda nacashpa paipaj pambaimanda ñucanchi na yachanchichu.\n\n19 Riqui, caita ñucanchi yachanchi, pai shuj ali runa carca; nishca tucuiman iglesiapi paica Espírituhuan apai tucushca carca, nacashpa pambashca Apunchijpaj maquihuan, Moiséstashna. Ashtahuangari riqui, achil quilcashcacuna nin Apunchijca paipaman Moisésta chasquirca; ñucanchipash yanchimi pai chasquircapash Almata paipaman, espíritupi; chaimanda, caimanda ñucanchi nimata na yachanchi paipaj huañuimanda, pambaimandapash.\n\n20 Cunan yalishca jipa ricushpa chasquichijcunapaj reinadopaj chunga iscun huata callaripi Nefipaj llactapuracunapaj jahuapi, Helamán llactapuracunapaman rirca paicunaman achil shimita villangapa.\n\n21 Riqui, paicunapaj macanajuicunamanda Lamanitacunahuan tauca uchilla ninanda fiñarishpa rimarinacumanda, plituricunapash imacuna llactapuracunahuan cashca, cai minishtirishca tigrarca paicunaman Diospaj achil shimita villana, ari, shuj regulacióndapash rurana carca tucui iglesiapi.\n\n22 Chaimanda, Helamán, paipaj huauquicunapash llujshirca cutin shayachingapa tucui alpacunapi, ari, tucui llactapi tucui alpapi maipi Nefipaj llactapuracuna causanajujpi. Yalishca jipa paicuna ajllarca sacerdotecunata, yachachijcunata tucui alpacunapi, tucui iglesiacunapi.\n\n23 Cunan yalishca jipa Helamán paipaj huauquicunapash ajllashca cajpi sacerdotecunata, yachachijcunatapash iglesiacunapi, ninanda fiñarishpa rimarinacuna mirarca, paicuna na uyangapa munarca Helamánpaj shimicunata, pai huauquicunapapash;\n\n24 Ashtahuangari jariyai mirarca, paicunapaj shungucunapi vichai alsarishca cai, paicunapaj ninan jatun charijyaicunamanda; chaimanda paicuna charijyarca paicunapaj propio ñavicunapi, na uyangapa munarca paicunapaj shimicunata, derecho puringapa Diospaj ñaupapi.\n\n", "alma 46": "[center][font_size=26]46 Capítulo[/font_size][/center]\n\n[i]Amalickíah jatun mandaj cangapa pacalla mascan—Moroni libertadpaj estandarteta vichai jatarichin—Pai llactapuracunata tangachin huacaichichun paicunapaj religiónda—Ciertopacha crijcuna shutichishca can Cristianocuna—Puchu Josépaj miraicuna alchishpa charishca canga—Amalickíah, chaupirishcacunapash Nefipaj alpaman pacajushpa rin—Maijanguna libertadta na shinllichijcuna huañuchishcacuna can. Nara 73–72 C.Ñ.[/i]\n\n1 Yalishca jipa mashna Helamánpaj, paipaj huauquicunapaj shimicunata na uyanayachijcuna tandanajurca paicunapaj huauquicunapaj contra.\n\n2 Cunan riqui, paicuna ninandapacha fiñashca carca, shinashpa huañuchingapa munashca carca.\n\n3 Cunan maijanguna paicunapaj huauquicunata fiñashcacunapaj pushaj carca jatun, shinlli runa; paipaj shuti carca Amalickíah.\n\n4 Amalickíah jatun mandaj cangapa munashca carca; chai llactapuracuna picuna fiñashcacunapash munashca carca pai paicunapaj jatun mandaj cachun; paicuna carca taucapacha llactapaj na yapa ushaita charij ricushpa chasquichijcuna, paicuna ushaita mascanajurca.\n\n5 Paicuna Amalickíahpaj uyanayai llullacunahuan apai tucushca carca, paita shinllichishpaca paicunapaj pai jatun mandaj cachun churashpaca, paicunata llactapuracunapa jahuapi mandajcuna cachun churanga.\n\n6 Shina paicuna panda apai tucushca carca Amalickíahhuan ninanda fiñarishpa rimarinacunaman, masqui Helamánpaj paipaj huauquicunapaj yachachishcacunapash, ari, masqui paicunapaj iglesiamandacunata ninandapacha ali cuidashcapash, paicuna iglesiapaj sumo sacerdotecuna carca.\n\n7 Iglesiapi taucacuna tiarca picuna crirca Amalickíahpaj uyanayai llulla shimicunata, chaimanda iglesiamandapash chaupirirca; shina Nefipaj llactapuracunapaj ruranacuna napacha shinlli, llaquipipash carca, masqui paicunapaj jatun mishaita imata paicuna Lamanitacunapaj jahuapi charirca, paicuna jatun cushijuicuna imata paicuna charirca paicunata cacharichishcamanda Apunchijpaj maquihuan.\n\n8 Shina ñucanchi ricunchi imashna ñapash runacunapaj huahuacuna Apunchij paicunapaj Diosta cungan, ari, imashna ñapash na ali ruraicunata ruran, ayahuan panda apai tucunbash.\n\n9 Ari, ñucanchi ricushcanchipash shuj ninan na ali runapaj jatun na alita ruraicuna runacunapaj huahuacunapi shina rurachin.\n\n10 Ari, ñucanchi ricunchi Amalickíah, pai carca na alita rurangapa yachashca runa, uyanayai llulla shimicunapaj runa, pai pandachirca tauca llactapuracunapaj shungucunata na ali ruraicunata rurachun; ari, Diospaj iglesiata tucuchingapa mascajpash, tucuchingapa libertadpaj imapi shayachinata imata Dios paicunaman cushca, nacashpa imata Dios achil yachita alpa jahuallaman cachashca carca alicunapaj alicachun.\n\n11 Cunan yalishca jipa imaura Moroni, pimi carca comandante yali mandaj Nefitacunapaj macanajuj runacunapaj, cai ninanda fiñarishpa rimarinacunata uyashca cashpa, pai Amalickíahhuan fiñashca carca.\n\n12 Yalishca jipa paipaj túnicata liquirca; caipaj shuj trozota japirca, caipi quilcarca—Yaringapa ñucanchi Diospajta, ñucanchi religiónda, libertadpash, ñucanchi sumaj causai, ñucanchi huarmicuna, ñucanchi huahuacuna—caita shuj lanza filopi huatarca.\n\n13 Pai huatarirca paipaj uma jirrucuta, paipaj pechopaj jirrucuna, paipaj escudocuna, paipaj macanajunacunahuan paipaj lomocunata chumbilirca; japircapash lanzata, imami charirca filopi paipaj liquishca túnicata, (pai shutichirca caita libertadpaj estandarte) paillata alpacaman cumurirca, ninandapacha paipaj Diosta achil mañarca libertadpaj achilyachishcacuna paipaj huauquicunapaj jahuapi cachun, imaura Cristianocuna alpata chasquingapa tiangacaman—\n\n14 Shina tucui Cristopi ciertopacha crijcuna carca, maijan Diospaj iglesiata catijcuna, shina shutichirca maijan na iglesiata catijcuna.\n\n15 Maijanguna iglesiata catijcuna fielcuna carca; ari, tucui maijan Cristopi ciertopacha crijcuna, cushijushpa Cristopaj shutita paicuna jahuapi japirca, nacashpa Cristianocuna imashna shutichishca carca, Cristo crimanda pimi shamuna carca.\n\n16 Chaimanda, chai punlla, Moroni achil mañarca yanapachun Cristianocunata, alpapaj libertadadtapash.\n\n17 Yalishca jipa imaura paipaj almata Diosman jicharca, tucui alpacunata shutichirca Desolación alpamanda uraiman cajcunata, ari, tucuripipash, tucui alpacunata, ishcandi vichaiman, uraimanbash—Ajllashca alpa, libertadpaj alpa.\n\n18 Pai nirca: Ciertopacha Dios na saquingachu ñucanchi, picuna millanayachi tucushca canchi Cristopaj shutita ñucanchi jahuapi japimanda, sarui tucushca, tucuchi tucushca cachun, imaura ñucanchillata mascajpi ñucanchi propio na ali rurangacaman.\n\n19 Imaura Moroni cai shimicunata nishca cashpa, pai rirca llactapuracunahuan, paipaj churajunapaj liquishca pedazota huairapi cuyuchishpa, tucuicuna ricui ushachun quilcashcata imata pai liquishca pedazopi quilcashca carca, ninanda caparishpa shinlli shimihuan, nishpa:\n\n20 Riqui, maijangunapash cai estandarteta cai alpapi charishpa catingapa, shamuichi Apunchijpaj shinllihuan, shuj convenioman yaicuichi paipaj derechocunata charishpa catingapa, paipaj religióndapash, Apunchij Dios achilyachipachun.\n\n21 Yalishca jipa imaura Moroni cai shimicunata villashca carca, riqui, llactapuracuna calpashpa shamurca paicunapaj lomocunapi macanajunacunata chumbilishpa, paicunapaj churajunacunata liquishpa señalpi, nacashpa shuj pactachina layapi, Apunchij paicunapaj Diosta na saquingapa; nacashpa, shuj shimicunapi, paicuna Diospaj rurachunbacha saquishcacunata na alita rurashpaca, nacashpa na ali ruraipi urmashpaca, Cristopaj shutita paicunapaj jahuapi apangapa pinganayachijpica, Apunchijca paicunatapash tucuchinga imashna paicunapaj churajunacunata liquishca laya.\n\n22 Cunan cai carca pactachina imata paicuna rurarca, paicunapaj churajunacunata Moronipaj chaquicunapi shitarca, nishpa: Ñucanchi Dios-huan pactachinata ruranchi, tucuchi tucushca cashun, ñucanchi huauquicunashna vichai alpapi, ñucanchi na alita rurainaman urmajpica; ari, ñucanchita shitanga ñucanchita napacha ricunayachijcunapa, chaquicunapi, imashna ñucanchipaj churajunacunata quiquinba chaquipi shitashcashna chaquicunahuan sarushca cachun, ñucanchi na alita ruraiman urmajpica.\n\n23 Moroni paicunaman nirca: Riqui, Jacobpaj cati aillucunapaj puchucuna canchi; ari, Josépaj cati aillucunapaj puchucuna canchi, pipaj túnica liquishca carca tauca pedazocunapi paipaj huauquicunamanda; ari, cunan riqui, yarichi Diospaj rurachunbacha saquishcacunata alichinata, nacashpa ñucanchi churajunacuna liquishca canga ñucanchi huauquicunamanda, cárcelman shitai tucushun, nacashpa jatushca, nacashpa huañuchishca.\n\n24 Ari, alchishpa charishunchi ñucanchi libertadta Josépaj puchucunatashna; ari, yarishun Jacobpaj shimicunata, pai nara huañushpa, riqui, pai ricurca Josépaj túnicapaj puchushca shuj pedazo alchishpa charishca carca na ismurcachu. Pai nirca—Ñuca churipaj churajuna cai puchu alchishpa charishca laya, shina Diospaj maqui alchishpacharinga ñuca churipaj cati aillu puchuta, paipaman japishca canga, ashtahuangari Josépaj puchu cati aillucuna tucuringa, paipaj churajuna puchu laya.\n\n25 Cunan riqui, cai llaquichin ñuca almata; shina cajpipash, ñuca alma cushijun ñuca churipi, imashpa paipaj asha cati aillucuna Diospaman japishca canga.\n\n26 Cunan riqui, cai carca Jacobpaj shimirimai.\n\n27 Cunan pita yachan ashtahuangari Josépaj cati aillupaj puchucunaca, paipaj churajuna laya tucurinaca, picuna can ñucanchimanda chaupirishcacuna? Ari, ñucachillatapash cashun Cristopaj fepi mana shinllicuna cashpaca.\n\n28 Cunan yalishca jipa imaura Moroni cai shimicunata nishpa rirca, cacharcapash tucui pushtu alpacunaman maiman chaupirishpa rishcaman, tandachirca tucui llactapuracunata maijanguna paicunapaj libertadta charishpa catingapa munajcunata, Amalickíahpaj contra shayarichun maijanguna chaupirishcacuna, picuna Amalickíahcuna shutichishca carca.\n\n29 Yalishca jipa imaura Amalickíah ricushpa Moronipaj llactapuracuna Amalickíahcunata yali ashtacapacha cajta—pai ricurcapash paipaj llactapuracuna alicaimanda shinachu nachu shina yuyanajujta imamanda paicuna callarishca carca—chaimanda, manllashpa pai munashca na pactachinata, paipaj llactapuracuna maijan munajcunata japishpa Nefipaj alpaman rirca.\n\n30 Cunan Moronipaj yaipi cai na alicarca Lamanitacuna ashtahuan shinlliyarichun; chaimanda pai yuyarca Amalickíahpaj llactapuracunata jarcangapa, nacashpa paicuna japishpa tigrachimungapa, Amalickíahta huañuchingapa; ari, yacharca cai Lamanitacuna tanganga fiñachun paicunapaj contra, caimanda paicunahuan macanajungapa shamugrijta; yacharcapash Amalickíah caita ruranman paipaj munashcata pactachingapa.\n\n31 Chaimanda Moroni yarca cai alicana carca paipaj macanajuj runacunata japishpa, paipuracuna tandanajushca, macanajunacunata churajushcacuna, shuj convenioman yaicurca sumaj causaita huacaichingapa—yalishca jipa paipaj macanajuj runacunata japirca puricallarircapash paipaj facha huasicunahuan jichushca pambaman, Amalickíahpaj ñanda jarcangapa jichushca pambapi.\n\n32 Yalishca jipa paipaj munashcata rurarca, jichushca pambamanbash purirca, Amalickíahpaj macanajuj runacunata jarcarcapash.\n\n33 Yalishca jipa Amalickíah paipaj ashalla runacunahuan calparca, puchucuna Moronipaj maquicunaman cushca carca Zarahemla alpaman tigrachishcapash carca.\n\n34 Cunan, Moroni shuj ajllashca runa caimanda ricushpa chasquichijcunapaj yali mandajcunamanda llactapuracunapaj shimihuanbash, chaimanda pai ushaita charirca paicunapaj munashcahuan Nefitacunapaj macanajuj runacunahuan, shayachingapa paicunapaj jahuapi autoridadta churangapapash.\n\n35 Yalishca jipa tucui Amalickíahcunamanda shuj convenioman na yaicushcacuna shinllichingapa libertadmanda munajcunata, libre mandajta charirishpa catingapa, huañuipi churachirca; ashtahuangari huaquinlla tiarca libertadpaj conveniota negajcuna.\n\n36 Yalishca jipapash, libertadpaj estandarteta churachirca tucui alpacunapaj tucui torrecunapi, Nefitacuna causanajujcunapi; shina Moroni Nefitacunapapi libertadpaj estandarteta tarpurca.\n\n37 Paicuna cutin sumaj causaita alpapi chari callarirca; shina sumaj causaita alpapi charishpa catirca ricushpa chasquichijcunapaj reinado ña tucurinalla chunga iscun huatacaman.\n\n38 Helamán, sumo sacerdotecunapash iglesiapi ordenda charishpa catirca; ari, chuscu huatacunata paicuna ashtaca sumaj causaita charirca iglesiapi cushijuitapash.\n\n39 Yalishca jipa taucacuna tiarca picuna huañurca, crishpapacha paicunapaj alma jatun causachishca cajta Apunchij Jesucristomanda; shina paicuna alpamanda llujshirca cuchijuihuan.\n\n40 Huaquinguna calenturahuan huañurca, huatapi huaquin estacioncunapi shinallata carca alpapi—ashtahuangari na tauca huañurcachu calenturamanda, tauca yuracuna, sapicunapash alipachacuna carca imacuna Dios preparashca carca unguicunata anchuchingapa, imaman runacuna curishca carca clima shina canamanda—\n\n41 Ashtahuangari taucacuna huañurca rucuyaimanda; maijan Cristopaj fepi huañushcacuna paihuan cushijushca can, imashnami ñucachi yuyana canchi.\n\n", "alma 47": "[center][font_size=26]47 Capítulo[/font_size][/center]\n\n[i]Amalickíah traiciónhuan, huañuchijhuan, pacalla ruraicunahuan Lamanitacunapaj jatun mandaj tucun—Chaupirishca Nefitacunamanda Lamanitacunata yali ashtahuan na alita rurajcuna, sacha runa layacuna can. Nara 72 C.Ñ.[/i]\n\n1 Cunan ñucanchi tigrashun ñucanchi tandachishca quilcashcacunapi Amalickíahpaman maijanguna jichushca pambaman calpashcacunapaman; riqui, pai japishca carca maijan paihuan rijcunata, Nefipaj alpaman vichai rircapash Lamanitacunahuan, tangarcapash fiñachun Lamanitacuna Nefipaj llactapuracunata, shinashpa Lamanitacunapaj jatun mandaj shuj proclamaciónda tucui paipaj alpacunaman cacharca, tucui paipaj llactapuracunaman, paipuracuna cutin tandanajuchun Nefitacunapaj contra macanajungapa ringapa.\n\n2 Yalishca jipa imaura proclamación paicunapaman rijpi ninandapacha manllarishca carca; ari, paicuna manllarca jatun mandajta fiñachinata, manllarcapash Nefitacunahuan macanajungapa ringapa paicunapaj causaicunata chingachishun yashpa. Yalishca jipa paicuna na munarca, nacashpa tucuimanda yalishca paicunamanda na munarca, jatun mandajpaj rurachunbacha saquishcacunata cazungapa.\n\n3 Yalishca jipa jatun mandaj fiñashca carca paicunapaj na cazuimanda; chaimanda Amalickíahman curca mandota paipaj huaquin macanajuj runacunata picuna paipaj mandashcacunata cazujcunata, paita mandarca richun, macanajunacunata japichunbacha.\n\n4 Cunan riqui, cai carca Amalickíahpaj munai; caimanda shuj na alipa yachashca runa paipaj shungupi planda rurarca Lamanitacunapaj jatun mandajta jatun tiarinamanda anchuchingapa.\n\n5 Cunan mandai ushashca carca chai Lamanitacunata maijanguna jatun mandajta shinlliyachinajurca; pai yuyaita misharca chai shinlliyachinajujcunapaj picuna na cazujcuna carca; chaimanda Onida shutichishca pushtuman rirca, chaiman tucui Lamanitacuna calparca; macanajuj runacuna shamunajujta yacharca, paicuna tucuchinga yashpa, chaimanda Onidaman calparca, macanajuna pushtuman.\n\n6 Paicuna shuj runata ajllashca carca jatun mandaj apajpash paicunapaj jahuapi cachun, paicunapaj yuyaicunapi churarca shinlli ruranata paicuna na tangai tucushca cangapa Nefitacunapaj contra.\n\n7 Yalishca jipa paipuracuna tandanajurca urcu jahuapi imami Antipas shutichishca carca, macanajungapa prepararingapa.\n\n8 Cunan cai na carca Amalickíahpaj munai macanajuiman yaicungapa jatun mandajpaj rurachunbacha saquishcacunamanda; ashtahuangari riqui, cai carca paipaj munai Lamanitacunapaj macanajuj runacunapaj shinllichinata mishangapa, paimandallata paicunapaj umapi churaringapa jatun mandajta jatun tiarinamanda anchuchingapa reinota chasquingapa.\n\n9 Riqui, yalishca jipa paipaj macanajuj runacunata paicunapaj facha huasicunata shayachichun mandarca pugru pambapi imami cai Antipas urcu ladollapi carca.\n\n10 Yalishca jipa tuta cajpi cacharca shuj pacalla villajcunata Antipas urcuman, munashpa, pushajca pimi urcu jahuapi carca, paipaj shuti carca Lehonti, urcu chaquiman shamuchun, paihuan parlangapa munashpa.\n\n11 Yalishca jipa Lehonti cai villaita chasquishpaca manllarca urcu chaquiman urai shamungapa. Yalishca jipa Amalickíah cutin cacharca cati viaje, urai shamuchun munashpa. Yalishca jipa Lehonti na munarca; cutinbash cacharca quimsa viaje.\n\n12 Yalishca jipa imaura Amalickíah yachashpa Lehontita urcumanda na urai shamuchita ushashpa, pai urcuman vichai rirca, Lehontipaj causanajuj pamba ladoman; cutin cacharca chuscu viaje paipaj villanata Lehontiman, mañashpa pai urai shamuchun, paipaj ricuj runacunata paihuan apamuchun.\n\n13 Yalishca jipa imaura Lehonti paipaj ricuj runacunahuan urai shamushpa Amalickíahpaman chayamurca, Amalickíah paita mañarca paipaj macanajuj runacunahuan tuta urai shamuchun, muyuchun chai runacunata paicunapaj causanajuj pambapi picunapaj jahuapi jatun mandaj paiman mandota cushcarca, paicunata Lehontipaj maquicunapi cungapa, paita (Amalickíah) cai gulpi macanajuj runacunapaj jahuapi cati pushajta cachun churajpica.\n\n14 Yalishca jipa Lehonti urai shamurca paipaj runacunahuan Amalickíahpaj runacunata muyurca, shina nara rijcharijpi, punllayajpi paicuna muyushca carca Lehontipaj macanajuj runacunahuan.\n\n15 Yalishca jipa paicuna ricurca muyushcacuna cajta, paicuna ninanda mañarca Amalickíahuan pai saquichun paicunapaj huauquicunahuan tandanajuchun, ama tucuchi tucushca cangapa. Cunan caitapacha Amalickíah munashca carca.\n\n16 Yalishca jipa paipaj runacunata curca, jatun mandajpaj mandashca contra. Cunan cai carca imata Amalickíah munashca, pai rurangapa yuyashcacunata pactachingapa jatun mandajta jatun tiarinamanda anchuchingapa.\n\n17 Cunan cai carca Lamanitacunapaj punda ruraicuna, paicunapaj yali pushaj huañujpica, cati pushajta ajllana paicunapaj yali pushaj cachun.\n\n18 Yalishca jipa Amalickíah paipaj sirvij runamanda shujta venenota carachirca Lehontiman asha asha, huañungacaman.\n\n19 Cunan, Lehonti huañujpica, Lamanitacuna Amalickíahta ajllarca paicunapaj pushaj cachun paicunapaj yali mandaj.\n\n20 Yalishca jipa Amalickíah rirca paipaj macanajuj runacunahuan (imashpa paipaj munashcata charirca) Nefipaj alpaman, Nefipaj llactaman, cai carca yali llacta.\n\n21 Jatun mandaj llujshimurca paipaj ricuj runacunahuan chasquingapa, paica yarca Amalickíah paipaj mandashcata pactachishca cajta, Amalickíah tandachishcarca shina jatun macanajuj runacunata Nefitacunahuan macanajungapa ringapa.\n\n22 Ashtahuangari riqui, jatun mandaj chasquingapa llujshijpi Amalickíah paipaj sirvij runacunata cacharca jatun mandajta tuparichun. Paicuna rirca jatun mandajpa ñaupapi cungurircapash, imashna paita adoragrijuj laya jatunbacha caimanda.\n\n23 Yalishca jipa jatun mandaj paipaj maquita chutarca paicunata jatarichingapa, imashna Lamanitacuna punda ruraicuna carca, sumaj causaipa señal laya, Nefitacunamanda cai punda ruraicunata japishca carca.\n\n24 Yalishca jipa imaura pai callari runata alpamanda jatarichishca carca, riqui pai jatun mandajta shungupi puñalarca; pai alpaman urmarca.\n\n25 Cunan jatun mandajpaj sirvij runacuna calparca; Amalickíahpaj sirvij runacunaca shuj caparita rurarca, nishpa:\n\n26 Riqui, jatun mandajpaj sirvij runacuna paita shungupi puñalarca, urmajpi paicuna calparca; riqui, shamuichi ricuichipash.\n\n27 Yalishca jipa Amalickíah mandarca paipaj macanajuj runacunata ñaupaman purichun ricuchunbash jatun mandaj ima tucushcata; paicuna shamushpa pushtuman, jatun mandajta tuparca paipaj yahuarpi sirijujta, Amalickíah fiñashca laya shinaj tucurca, nircapash: Maijanbash jatun mandajta juyashcacuna, richi, catichi paipaj sirvij runacunata huañuchingapa.\n\n28 Yalishca jipa tucui maijan jatun mandajta juyashcacuna, cai shimicunata uyashpa, rirca catircapash jatun mandajpaj sirvij runacunata.\n\n29 Cunan imaura jatun mandajpaj sirvij runacuna macanajuj runacuna catinajujta ricushpa, cutin manllarirca, jichushca pambaman calparca, Zarahemla alpaman chayarca Ammónpaj llactapuracunahuan tandanajurca.\n\n30 Macanajuj runacuna picuna catishpa rinajurca tigramurca, yanga paicunata catishpa rinajushpa; shina Amalickíah, paipaj umachihuan, llactapuracunapaj shungucunata misharca.\n\n31 Yalishca jipa caya punlla pai yaicurca Nefi llactaman paipaj macanajuj runacunahuan, llactata japirca causangapa.\n\n32 Cunan yalishca jipa jatun mandaj huarmi, jatun mandajta huañushcata uyashpa—imashpa Amalickíah villajcunata cachaimanda jatun mandaj huarmiman villachun jatun mandaj huañuchishca cajta paipaj sirvij runacunamanda, paicunata paipaj macanajuj runacunahuan catishpa rishcata, ashtahuangari cai yanga cashcata, imashpa paicuna pacajurca calpashpa—\n\n33 Chaimanda, imaura jatun mandaj huarmi cai villaita chasquishpa Amalickíahman cacharca, paita mañashpa llactapi causajcunata quishpichichun; mañashpapash paita ricuj shamuchun; mañarcapash ricushcacunata paihuan apamuchun testificachun jatun mandajpaj huañuimanda.\n\n34 Yalishca jipa Amalickíah japirca chai jatun mandajta huañuchishca sirvij runatallata, tucuicuna paihuan cashcacunata, jatun mandaj huarmipaman rirca, pushtuman maipi pai tiajurca; tucuilla testificarca paiman jatun mandajca huañuchishca cashcata paipaj propio sirvij runacunamanda; paicuna nircapash: Paicuna calparca; nachu cai testifican paicunapaj contra? Shina jatun mandaj huarmita crichirca jatun mandajpaj huañuimanda.\n\n35 Yalishca jipa Amalickíah munarca jatun mandaj huarmipaj alicachichun, paita japirca paipaj huarmipa; shina paipaj umachihuan, paipaj na alipa yachashcacuna ayudajpi, reinota chasquirca; ari, pai carca rijsishca jatun mandaj tucui alpacunapi, tucui Lamanitacunapaj llactapuracunahuan, picuna carca Lamanitacuna, Lemuelitacuna, Ismaelitacuna, tucui Nefitacunapamanda chaupirishcacuna, Nefipaj reinadomanda cunan punllacaman.\n\n36 Cunan cai chaupirishcacuna, charishpa chai yachajushcatallata Nefitacunapaj chai villashcacunatallata, ari, charishpa yachachishca cashpa chai Apunchijpaj yuyaipi chasquinacunata, shina cashpapash, cai can extraño parlana, jipamanlla paicuna chaupirishcamanda paicuna tigrarca ashtahuan shinllicuna, na arrepentirijcuna, ashtahuan sacha runacuna, na alita rurajcuna, Lamanitacunatapash yali millaicuna—Lamanitacunapaj punda ruraicunapi ashtahuan causajcuna, na trabajajcuna, tucui laya mapata ruraiman curijcuna; ari, Apunchij paicunapaj Diosta cungaitapacha cungarca.\n\n", "alma 48": "[center][font_size=26]48 Capítulo[/font_size][/center]\n\n[i]Amalickíah Lamanitacunata tangachin Nefitacunapaj contra—Moroni paipaj llactapuracunata preparachin Cristianocuna canata huacaichichun—Pai cushijun libertadpi, libre canapipapash Diospaj shinllipash runa can. Nara 72 C.Ñ.[/i]\n\n1 Cunan yalishca jipa, ñapash imashna Amalickíah reinota chasquishca carca callarirca Lamanitacunapaj shungucunata ruraipacha nishpa Nefipaj llactapuracunapaj contra; ari, runacunata ajllarca Lamanitacunaman parlachun paicunapaj torrecunamanda, Nefitacunapaj contra.\n\n2 Shina pai ruraipacha nirca paicunapaj shungucunata Nefitacunapaj contra, shinashpa chunga iscun ricushpa chasquichijcunapaj reinado tucurigriju huatapi, paipaj rurangapa yuyashcacunata pactachishca carca cunangaman, ari, Lamanitacunapaj jahuapi jatun mandaj tucushca carca, mascarcapash mandangapa tucui alpacunata, ari, tucui llactapuracunata picuna alpapi cajta, Nefitacunata shinallata Lamanitacunatapash.\n\n3 Chaimanda pai rurangapa munaicunata pactachishca carca, imashpa shinlliyachirca Lamanitacunapaj shungucunata paicunapaj yuyaicunatapash ñausayachirca, paicunata fiñachunbash tangachirca, shinashpa tandachishca carca shuj taucapacha macanajuj runacunata ringapa Nefitacunapaj contra macanajuchun.\n\n4 Shina rurangapa carca, paipaj llactapuracuna ashtacapacha caimanda, Nefitacunata yalingapa huatai tucushcashnaman paicunata apangapa.\n\n5 Shina Zoramitacunamanda capitán yali mandajcuna cachun ajllarca, paicuna ashtahuan rijsicuna caimanda Nefitapaj runacunata, pacajuna pushtucunahuan, llactapaj na yapa shinlli pushtucunahuanbash; chaimanda paicunata ajllarca paipaj macanajuj runacunapa jahuapi capitán yali mandajcuna cachun.\n\n6 Yalishca jipa paicunapaj causana pambata aparca, ñaupashpa rirca Zarahemla pambaman jichushca pambata.\n\n7 Cunan yalishca jipa Amalickíah shina ushaita chasquijushcarca pacalla umachishpa, Moroni, cutishuj ladoman, llactapuracunapaj yuyaicunata preparajushcarca Apunchijpaj paicunapaj Diospi fielcuna cachun.\n\n8 Ari, pai Nefitacunapaj macanajuj runacunata shinlliyachijushcarca, uchilla jarcanacunata shayachirca, nacashpa pacajuna pushtucunata; alpa pircacunatapash muyundi shayachirca paipaj macanajuj runacunata chaupipi churangapa, shayachircapash rumi pircacunata paicunata chaupipi churangapa, chaupipi churangapa paicunapaj llactacunata paicunapaj alpa manñacunatapash; ari, tucui alpacunata muyundi.\n\n9 Paicunapaj na yapa shinlli shayachishcacunapi taucapacha runacunata churarca; shina pai shayachirca shinllichircapash Nefitacuna chasquishca alpata.\n\n10 Shina pai preparajushca carca shinllichingapa paicunapaj libertad, paicunapaj alpacuna, paicunapaj huarmicuna, paicunapaj huahuacuna, paicunapaj sumaj causai, Apunchij paicunapaj Diospa causangapapash, charishpa catingapa imami shutichishca carca paicunata napacha ricunayachijcunamanda Cristianocuna canamanda.\n\n11 Moroni shuj racu, shinllipash runa carca; pai carca shuj alipacha yuyaipi chasquij runa; ari, yahuarta jichaipi na cushijuj runa; shuj runa paipaj alma cushijuj carca libertadpi paipaj llacta libre canapi, paipaj huauquicuna huatai tucushcashnamanda esclavitudmanda cacharirichunbash;\n\n12 Ari, shuj runa paipaj shungu jundaj paipaj Diosta pagui nihuan, imashpa tauca privilegiocunamanda achil yachishcacunamanda imami paipaj llactapuracunaman curca; shuj runa pimi ninandapacha trabajarca paipaj llactapuracuna alicachun, huacaichishcapash cachun.\n\n13 Ari, pai carca shuj runa pimi Cristopaj fepi shinlli carca, pai jurashca carca juramentohuan paipaj llactapuracunata huacaichingapa, paipaj derechocunata, paipaj llactapash, paipaj religiónbash, paipaj yahuarta jichangacamanbash.\n\n14 Cunan Nefitacuna yachachishca carca paipuracuna huacaichirichun paicunata napacha ricunayachijcunamanda, yahuarta jichangacaman cai minishtirijpica; ari, yachachishcapash carca nimaura na fiñachina, ari, nimaura espadata alsana napacha ricunayachijpaj contra cajpilla, paicunapaj causaicunata alchishpa charina cajpilla.\n\n15 Cai carca paicunapaj fe, shina rurajpica Dios cai alpapi paicunata ali mirachinga, nacashpa shuj shimicunapi nishpa, paicuna fielcuna cajpi Diospaj rurachunbacha saquishcacunata alichijpi, cai alpapi ali mirachinga; ari, paicunaman villashpa calpachun, nacashpa prepararichun macanajungapa, ima peligromandapash.\n\n16 Shinapash, Dios yachaj chayachichunbash maiman rinata paicunapaj napacha ricunayachijcunamanda huacaichichun, shina rurashpaca, Apunchij paicunata quishpichinga; cai carca Moronipaj fe, paipaj shungupash caipi cushijurca; na yahuar jichaipi ashtahuangari ali ruraipi, paipaj llactapuracunata alchishpa charishpa, ari, Diospaj rurachunbacha saquishcacunata alichishpa, ari, na ali ruraicunata jarcarishpa.\n\n17 Ari, ciertopacha, ciertopacha cangunaman nini, tucui runacuna cashcajpi, cashpa, imaurapash na tucurinacaman cai ushanmanbash, Moroni laya, riqui, ucu pachapaj ushaicunallata chaspirinman carca mana tucurinacaman; ari, aya nimaura ushaita na charinman runacunapaj huahuacunapaj shungucunapi.\n\n18 Riqui, pai carca shuj runa Ammón laya, Mosíahpaj churi, ari, Mosíahpaj cutishuj churicunapash, ari, Alma paipaj churicunapapash laya, imashpa paicuna tucuilla Diospaj runacuna carca.\n\n19 Cunan riqui, Helamán paipaj huauquicuna llactapuracunata na yali sirviciota cuj carca Moronishna; paicuna Diospaj achil shimita yachachirca, paicuna bautizarca arrepentimientopa tucui runacunata maijan paicunapaj shimicunata uyajcunata.\n\n20 Shina paicuna llujshishpa rirca, llactapuracuna humillarircapash paicunapaj shimicunamanda, shinashpa paicuna jatundapacha ali cachishca carca Apunchijmanda, shina librecuna carca macanajuicunamanda paipura fiñanajuicunamandapash, ari, chuscu huatacunata.\n\n21 Ashtahuangari, imashna nircani, jipalla chunga iscun huata tucurijujpi, ari, masqui paipurapi sumaj causaita tiajpipash, paicuna na munashpapash munai na munai churai tucurca macanajungapa paicunapaj Lamanita huauquicunahuan.\n\n22 Ari, tucuripipash, paicunapaj macanajuicuna imaura na tucurirca tauca huatacunapi Lamanitacunahuan, masqui paicuna ashtaca na munashpapash.\n\n23 Cunan, paicuna llaquirirca macanajunacunata japingapa Lamanitacunapaj contra, paicuna na cushijurca yahuarta jichanapi; ari, cai na tucuilla carca—paicuna llaquirirca imashapash canacuna tauca paicunapaj huauquicunamanda cai pachamanda cachashca cana carca mana tucurina pachaman, paicuna Diospaman yaicungapa na prepararishca cashpata.\n\n24 Shina cajpipash, na saqui usharcachu paicuna causaicunata cuita, paicunapaj huarmicuna, paicunapaj huahuacuna llaquinayaita huañuchishca cachun manllanayai napacha llaquishpa picunamanda shuj punlla paicunapaj huauquicuna carca, ari, paicunapaj iglesiamanda chaupirishca carca, paicunapamanda saquishpa rishca carca paicunata tucuchingapa Lamanitacunahuan tandanajushpa.\n\n25 Ari, paicuna na usharca paicunapaj huauquicuna cushijuchun Nefitacunapaj yahuar jahuapi, imaura pipash tiangacaman Diospaj rurachunbacha saquishcacunata alichijcuna, Apunchijpaj nishcapacha carca, paicuna paipaj rurachunbacha saquishcacunata alichijpica paicuna cai pambapi ali miranga.\n\n", "alma 49": "[center][font_size=26]49 Capítulo[/font_size][/center]\n\n[i]Mishashpa purij Lamanitacuna na ushan japita Ammoníah, Noépash shinllichishca llactacunata—Amalickíah Diosta llaquichin juranbash Moronipaj yahuarta ufiangapa—Helamán, paipaj huauquicunapash iglesiata shinllichishpa catin. Nara 72 C.Ñ.[/i]\n\n1 Cunan yalishca jipa chunga shuj quilla chunga iscun huatapi, quillapaj chunga punllapi, ricushca carca Lamanitacunapaj macanajuj runacuna Ammoníah alpaman chayamunajujta.\n\n2 Riqui, llactaca cutinbash shayachishca carca, Moroni churashca carca macanajuj runacunata llactapaj manñacunapi, paicuna shayachirca muyundi alpahuan jarcanacunata Lamanitacunapaj flechacuna, rumicunamandapash huacaichiringapa; imashpa riqui, paicuna macanajurca rumicunahuan, flechacunahuanbash.\n\n3 Riqui, nircani Ammoníah llacta cutin shayachishca carca. Nini cangunaman, ari, cai carca asha pushtu cutin shayachishca; shuj viaje Lamanitacuna tucuchishca carca llactapuracunapaj na ali ruraicunamanda, cutinbash mishanalla canga yarca.\n\n4 Ashtahuangari riqui, jatunbacha paicunapaj umachi tucui carca; riqui, Nefitacuna muyundi alpahuan jarcanacunata shayachishca carca, imacuna jatunbacha carca Lamanitacunapa paicunapaj rumicunahuan, flechacunahuanbash paicunata pigaita na usharca chayachingapa, paicunapaj jahuaman shamuitapash na usharca ashtahuangari yaicuna pushtutalla.\n\n5 Cunan cai punllapi Lamanitacunapaj capitán yali mandajca ninandapacha manllarishca carca, Nefitacunapaj yachaimanda paicuna ali seguro cangapa pushtucunata ruranapi.\n\n6 Cunan Lamanitacunapaj pushaj yashca carca ashtacapacha paicuna caimanda, ari, paicuna yashca carca privilegiado canata paicunapaman shamungapa imashna punda rurashca laya; ari, prepararishcapash carca escudocunahuan, pecho jirrucunahuan; preparashcapash carca cara churajunacunahuan, ari, ali tapa churajunacunahuan paicunapaj churajuna illa caita taparingapa.\n\n7 Shina prepararishca caimanda paicuna yarca fangalla yalinata paicunapaj huauquicunata huatai tucushcashnapaj yugoman apangapa, nacashpa huañuchingapa, llaquinayaita huañuchingapa paicunapaj munashcashna.\n\n8 Ashtahuangari riqui, paicunapaj manllarihuan ricurca, prepararishca carca paicunata chasquingapa, Lehipaj huahuacunapi imaurapash na ricushca layapi. Cunan prepararishca carca Lamanitacunahuan macanajungapa, Moronipaj imashna ricuchisha layata catishpa.\n\n9 Yalishca jipa Lamanitacuna, nacashpa Amalickíahcuna, ninandapacha manllarishca carca imashna paicuna macanajungapa prepararishcata.\n\n10 Cunan, Amalickíah jatun mandaj Nefi alpaman urai chayamushca cashpaca, paipaj macanajuj runacunapaj umapi, Lamanitacunata macanajuchinman carca Nefitacunahuan Ammoníah llactapi; riqui, paipaj llactapuracunapaj yahuar imapash cachun yarca.\n\n11 Ashtahuangari riqui, Amalickíah paillata na macanajungapa shamurca. Riqui, paipaj capitán yali mandajcuna Nefitacunahuan Ammoníah llactapi macanajungapa manllarca, imashpa Moroni Nefitacunahuan ruranacunata shuj layaman tigrachishca carca, shinashpa Lamanitacuna manllarishca carca paicunapaj pacajuna pushtucunamanda paicunapaj jahuamanbash na shamui usharca.\n\n12 Chaimanda jarcarishpa jichushca pambaman rirca, paicuna causana pambata japishpa Noépaj alpaman purishpa rirca, chai ashtahuan ali pushtu canga yashpa Nefitacunapaj contra shamungapa.\n\n13 Paicuna na yacharca Moroni shinllichishca cashcata, nacashpa ali seguro canacunata shayachishca carca, tucui llactacunapi muyundi alpacunapi; chaimanda, paicuna purishpa rirca Noépaj alpaman shinlli rurashunbacha yaihuan; ari, paicunapaj capitán yali mandajcuna ñaupashpa shamurca jurarcapash llactapaj llactapuracunata tucuchingapa.\n\n14 Ashtahuangari riqui, paicunapaj manllaripa, Noépaj llacta punda na shinlli cashca pushtu, cunan, Moronimanda, shinlli tigrashca carca, ari, Ammoníah alpata yali shinlli.\n\n15 Cunan, riqui, cai carca Moronipi jatun yachai; pai yashca carca Ammoníah llactamanda manllarishca canata; punda Noépaj llacta na shinlli pushtu alpa carca, chaimanda caiman purishpa ringa macanajungapa; shina carca paipaj yuyashca laya.\n\n16 Riqui, Moroni Lehita ajllarca capitán yali mandaj cachun chai llacta runacunapaj jahuapi; chai Lehillata carca pimi Lamanitacunahuan macanajurca pugru pambapi Sidón jatun yacu indi llujshij ladopi.\n\n17 Cunan riqui yalishca jipa, imaura Lamanitacuna tupashpa Lehi llactata mandajta paicuna cutin manllarishca carca; paicuna ninandapacha manllarca Lehita; ashtahuangari paicunapaj capitán yali mandajcuna jurashca carca llactata macanajui callaringapa; chaimanda, paicunapaj macanajuj runacunata aparca.\n\n18 Cunan riqui, Lamanitacuna na yaicui usharca paicunapaj ali seguro jarcanacunaman nimaijan ñanda ashtahuangari yaicunatalla, jatunbacha jarcanacunata shayachishcamanda, ucu ucu utujuta muyundi allashca carca, yaicunatalla na allashca carca.\n\n19 Shina Nefitacuna preparashca carca tucuchingapa tucui munajcunata jarcashcata vitsiashpa shuj ñanda yaicungapa munajpica, rumicuna, flechacuna pigashpa.\n\n20 Shina paicuna preparashca carca, ari, paicunapaj racu runacunahuan, paicunapaj espadacunahuan, paicunapaj huaracacunahuan, paicunapaj ali seguro canacunaman tucui yaicungapa munajcunata huañuchingapa; shina paicuna preparashca carca paipuracuna Lamanitacunamanda huacaichiringapa.\n\n21 Yalishca jipa Lamanitacunapaj capitánguna paicunapaj macanajuj runacunata aparca yaicuna pushtu ñaupaman, Nefitacunahuan macanajui callarirca, paicunapaj seguro cana pushtuman yaicungapa; ashtahuangari riqui, huaquinbi huaquinbi calpachi tucurca, shinashpa huañuchi tucurca manllanai huañuchihuan.\n\n22 Cunan imaura paicuna yachashpa yaicunata Nefitacunapaj jahuapi ushaita na charinacashpa, paicuna allai callarirca alpa pircacunata shuj yalinata chari ushangapa paicunapaj macanajuj runacunapa, pacta caita charishpa macanajungapa; ashtahuangari riqui, cai munaicunapi apai tucurca rumicunahuan, flechacunahuan imacunata pigarca paicunapaman; paicunapaj utujucunata jundachina randi alpahuan jarcashcacunata allashpa, caicuna jundachishca carca huañushcacunahuan, chugrishca cuerpocunahuanbash.\n\n23 Shina Nefitacuna tucui ushaita charirca paicunata napacha ricunayachijcunapaj jahuapi; shina Lamanitacuna Nefitacunata tucuchingapa munarca imaura paicunapaj capitán yali mandajcuna tucuilla huañungacaman; ari, huaranga Lamanitacuna yali huañurca; caishu ladomangari, na tiarca Nefitacunapaj shujlla almallapash huañushca.\n\n24 Tiarca picha chunga chugrishcacuna, Lamanitacunapaj flechacuna chayachinalla cashcamanda yaicuna pungupi, ashtahuangari paicunata huacaichirca paicunapaj escudocuna, paicunapaj pecho jirrucuna, paicunapaj uma jirrucuna, shinashpa paicuna chugrichishca carca paicuna changacunata, tauca ali chugrichishca carca.\n\n25 Yalishca jipa, Lamanitacuna ricushca cashpa paicunapaj capitán yali mandajcuna tucuilla huañushca cashcata paicuna calparca jichushca pambaman. Yalishca jipa Nefipaj alpaman tigrarca, paicunapaj jatun mandaj, Amalickíahman villangapa, pimi carca shuj Nefita nacirishcamanda, paicuna jatun chingachishcacunamanda.\n\n26 Yalishca jipa pai ninandapacha fiñashca carca paipaj llactapuracunahuan, Nefitacunapaj jahuapi paipaj munashcata na charishcamanda; paicunata huatai tucushcashnapaj yugoman na curishcamanda.\n\n27 Ari, pai ninandapacha fiñashca carca, Diosta llaquichirca, Moronitapash, juramentota rurarca paipaj yahuarta ufiangapa; caita Moroni Diospaj rurachunbacha saquishcacunata alichishcamanda paipaj llactapuracuna ali seguro cachun preparashcamanda.\n\n28 Yalishca jipa, cutishuj ladoman, Nefipaj llactapuracuna Apunchij paicunapaj Diosta pagui nirca, pipash na charin ushaihuan paicunapaj napacha ricunayachijcunapaj maquicunamanda cacharichishcamanda.\n\n29 Shina chunga iscun huata ricushpa chasquichijcunapaj reinado tucurirca Nefipaj llactapuracunapaj jahuapi.\n\n30 Ari, catilla sumaj causai tiarca paicunapurapi, ninandapacha ali mirarca iglesiapi paicuna uyaimanda, utsia ruraimanda imacuna Diospaj achil shimiman curca, imata villashca carca Helamán, Shiblón, Coriantón, Ammón paipaj huauquicunapash, ari, tucui maijanguna ajllai tucushca carca Diospaj achil ordenhuan, bautizarishca cashcapash arrepentimientopa, llactapuracunaman yachachichun cachashcapash.\n\n", "alma 50": "[center][font_size=26]50 Capítulo[/font_size][/center]\n\n[i]Moroni Nefitacunapaj alpacunata shinllichin—Tauca mushuj llactacunata huasichin—Nefitacuna macanajuicunata, tucuchicunatapash yalirca paicunapaj na ali rurai punllacunapi, millanayaicunapipash—Moriantón paipaj chaupirishcacunapash mishai tucurca Teáncumhuan—Nefíah huañun, paipaj churi Pahorán ricushpa chasquichina jatun tiarinata japin. Nara 72–67 C.Ñ.[/i]\n\n1 Cunan yalishca jipa Moroni macanajungapa ruraicunata na saquirca, nacashpa paipaj llactapuracunata Lamanitacunamanda huacaichingapa; imashpa pai rurarca ishcai chunga huata callari ricushpa chasquichijcunapaj reinadopi, paipaj macanajuj runacunata allashpa callarichun alpahuan jarcanacunata muyundi tucui llactacunapi, tucui alpacunapi maipi Nefitacuna causanajurca.\n\n2 Alpahuan rurashca jarcashca jahuapi vigascunata churachirca, ari, caspihuan rurashcacuna runapaj altota shayachina, muyundi llactacunapi.\n\n3 Caspihuan rurashca jahuacunapi shayachichun estacacunata muyundi; shinllicuna, jatunguna carca.\n\n4 Rurachirca torrecunata estacacunata yalicunata, rurachirca ali seguro pushtucunata torre jahuacunapi, Lamanitacunapaj rumicuna, flechacuna paicunata ama chugrichichun.\n\n5 Paicuna prepararishca carca rumicunata jahuamanda pigangapa, paicunapaj munai, paicunapaj shinllicaihuanbash, llactapaj pircacunaman quimiringapa munajcunata huañuchingapa.\n\n6 Shina Moroni shinlli jarcashcacunata rurarca paicunapaj napacha ricunayachijcunapaj shamuna contra, muyundi tucui llactapi tucui alpapi.\n\n7 Yalishca jipa Moroni paipaj macanajuj runacunata ñaupachirca indi llujshij lado jichushca pambaman; ari, paicuna rirca tucui Lamanitacunata calpachirca picuna indi llujshij lado jichushca pambapi cajta paicunapaj propio alpacunacaman, caicuna Zarahemla alpacunapaj uraiman carca.\n\n8 Nefipaj alpa derecho rijurca indi llujshij lado jatun mama cochamanda indi huashajuj ladocaman.\n\n9 Yalishca jipa imaura Moroni tucui Lamanitacunata calpachirca indi llujshij lado jichushca pambamanda, cai carca paicunapaj propio charishcacunapa vichai alpaman, Zarahemla alpapi causanajujcunata muyundi alpacunapi causajcunatapash richun indi llujshij lado jichushca pambaman, jatun mama cocha pata manñacunacaman, alpata causangapa japichun.\n\n10 Macanajuj runacunata uraimanbash churarca, paicunapaj charishcacunapaj manñacunapi, jarcanacunata shayachichirca paicunapaj macanajuj runacuna huacaichingapa paicunapaj llactapuracunatapash paicunapaj napacha ricunayachijcunapaj maquicunamanda.\n\n11 Shina pai Lamanitacunapaj tucui shinlli jarcashcacunata shitarca indi llujshij lado jichushca pambapi, ari, indi huashajuj ladopipash, jarcashpa shuj mujunda Nefitacuna, Lamanitacunapa chaupipi, Zarahemla alpa, Nefipaj alpa chaupipi, indi huashajuj lado jatun mama cochamanda, catishpa Sidón jatun yacu pujyuta—Nefitacuna japishpa tucui vichai alpacunata, ari, tucui alpacunata imacuna Ashtacapacha Tiaj alpacunapaj vichaiman cajcunata, paicunapaj munashcashna.\n\n12 Shina Moroni, paipaj macanajuj runacunahuan, picuna punllan punllan miranajurca ali seguro cashpa huacaichinamanda imata paipaj ruraicuna carca, munarca jarcangapa shinllicaita, Lamanitacunapaj ushaitapash paicunapaj charishca alpacunamanda, paicuna ama ushaita charichun paicunapaj charishca alpacunapi.\n\n13 Yalishca jipa Nefitacuna shayachi callarirca shuj llactata, paicuna shutichirca Moroni; cai carca jatun mama cocha indi llujshij ladoman; cai carca Lamanitacuna charishcacuna urai ladoman.\n\n14 Paicuna shayachi callarircapash shuj llactata Moronipaj llacta, Aarón llactapaj chaupipi, Aarón, Moronipaj manñacunata tandachishpa; paicuna llactata shutichirca, nacashpa alpata, Nefíah.\n\n15 Chai huatallata shayachi callarircapash tauca llactacunata vichaipi, shujtaca shuj layatapacha maijan paicuna shutichirca Lehi, cai carca vichaipi jatun mama cocha manña ladopi.\n\n16 Shina ishcai chunga huata tucurirca.\n\n17 Cai ali mirai canapi carca Nefipaj llactapuracuna ishcai chunga shuj ricushpa chasquichijcunapaj reinadopaj callari huatapi Nefipaj llactapuracunapaj jahuapi.\n\n18 Paicuna ninandapacha ali mirarca, ninan charijcunaman tigrarca; ari, paicuna mirarircapash shinllicunaman tigrarcapash alpapi.\n\n19 Shina ñucanchi ricunchi imashna shungumanda llaquij cashca, ali can tucui Apunchijpaj ruraicuna, pactachingapa tucui paipaj shimicunata runacunapaj huahuacunaman; ari, ñucanchi ricui ushanchi paipaj shimicuna ciertopacha can, cunan punllacaman, imata Lehiman parlarca, nishpa:\n\n20 Achilyachishca cangui, quiquinba huahuacunapash; paicunapash achilyachishca canga, shinashpa imashna paicuna ñuca rurachunbacha saquishcacunata alichishpaca paicuna cai pambapi ali miranga. Ashtahuangari yari, shinashpa imashna paicuna ñuca rurachunbacha saquishcacunata na alichishpaca paicuna Apunchijpaj ñaupamanda anchuchi tucunga.\n\n21 Ñucanchi ricunchi cai nishcapachacuna cierto cashca can Nefipaj llactapuracunapa; imashpa cai cashca paicunapaj plituricuna, paicunapaj fiñanajuicuna, ari, paicunapaj huañuchicuna, paicunapaj shuhuaicuna, paicunapaj yanga dioscunata cunguri, paicunapaj fornicacióncuna, paicunapaj millanayaicuna, imacuna paipuracunapi tiarca, imami paicunapaman macanajuicunata, tucuchicunatapash apamurca.\n\n22 Maijanguna fielcuna carca Apunchijpaj rurachunbacha saquishcacunata alichinapi huacaichishca carca tucui punllacuna, chai horasllata huaranga paicunapaj na alita ruraj huauquicuna huatai tucushcashnaman churashca cashca, nacashpa tucuchina espadahuan, nacashpa na crishpa asha asha chingarina, Lamanitacunahuan chapurishpa.\n\n23 Ashtahuangari riqui nimaura na tiarca cushijui punlla Nefipaj llactapuracunapi, Nefipaj punllacunamanda, Moronipaj punllacunapi, ari, cai punlla, ricushpa chasquichijcunapaj reinado ishcai chunga shuj huatapi.\n\n24 Yalishca jipa ricushpa chasquichijcunapaj reinado ishcai chunga ishcaipash sumaj causaipi tucurirca; ari, ishcai chunga quimsa huatapash.\n\n25 Yalishca jipa ricushpa chasquichijchijcunapaj reinado ishcai chunga chuscu callari huatapi, tiarcapash sumaj causai Nefipaj llactapuracunapi randimanda plituri na cashca cajpica imami carca Lehipaj alpamanda, Moriantónpaj alpamandapash, imami Lehipaj manñacunapi tandanajurca; ishcandi jatun mama cocha pata manñapi carca.\n\n26 Riqui, Moriantónpaj alpata chasquishca llactapuracuna Lehipaj alpata asha pushtuta mañarca; chaimanda randimanda plituri millayashpa callarirca paipuracunapi, shinashpa Moriantónpaj llactapuracuna macanajunacunata japirca paicunapaj huauquicunapaj contra, paicunata huañuchingapa munashcapacha carca espadahuan.\n\n27 Ashtahuangari riqui, Lehipaj alpata charij llactapuracuna Moronipaj causana pambaman calparca, ayudata mañangapa; riqui paicuna na pandapi carca.\n\n28 Yalishca jipa imaura Moriantónpaj llactapuracuna, shuj runahuan pushai tucushca carca paipaj shuti carca Moriantón, tuparca Lehipaj llactapuracuna Moronipaj causana pambaman calpashcata, paicuna ninan manllaihuan carca Moronipaj macanajuj runacuna paicunapaj jahuaman shamushpa tucuchinata.\n\n29 Chaimanda, Moriantón paicunapaj shungucunapi caita churarca vichai alpaman calpachun, maipi ashtaca yacucuna junda carca, vichai alpata japichun.\n\n30 Riqui, cai rurai shina canman carca, (imami shina rurashca cashpa llaquichishca canman carca) ashtahuangari riqui, Moriantón ninan millai runa caimanda, chaimanda pai fiñashca carca paipaj sirvij huarmihuan, japishpa ninanda macarca.\n\n31 Yalishca jipa pai calparca, Moronipaj causaj pambaman chayarca, Moroniman ima cashcata tucui cuzascunata villarca, paicunapaj munaicunamandapash vichai alpaman rinata.\n\n32 Cunan riqui, Ashtacapacha Tiaj alpapi causaj llactapuracuna, nacashpa Moroni, manllarca Moriantónpaj shimicunata uyanata paipaj llactapuracunahuan tandanajunata, shina chai alpa pushtucunata chasquishpa japingapa, imami shayachinman carca llaqui catimunacunata Nefipaj llactapuracunaman, ari, cai catimuicuna apanman carca paicunapaj libertad chingachinaman.\n\n33 Chaimanda Moroni macanajuj runacunata cacharca, paicunapaj causana pambacunahuan, Moriantónpaj llactapuracunata jarcachun, vichai alpaman paicunapaj calpaicunata saquichun.\n\n34 Yalishca jipa paicunata na jarcarca imaura Imapash Illaj alpa manñacunaman chayamungacaman; paicunata jarcarca, quichiji yalinahuan imami pushan jatun mama cocha ladoman vichai alpapi, ari, jatun mama cocha ladoman, indi huashajuj ladoman, indi llujshij ladomanbash.\n\n35 Yalishca jipa macanajuj runacunata Moroni cacharca, apai tucushca carca shuj runahuan paipaj shuti carca Teáncum, Moriantónpaj llactapuracunata tuparca; shina na cazuj carca Moriantónpaj llactapuracuna, (ruraipacha nishca caimanda paipaj na ali ruraicunahuan paipaj llulla shimicunahuan) shina paicunahuan shuj macanajui callarirca, maipi Teáncum Moriantónda huañuchirca paipaj macanajuj runacunata misharca, paicunata prezu japirca, Moronipaj causana pambaman tigrarca. Shina ricushpa chasquichijcunapaj reinado ishcai chunga chuscu huata tucurirca Nefipaj llactapuracunapaj jahuapi.\n\n36 Shina tigrachishca carca Moriantónpaj llactapuracuna. Paicuna pactachinata rurashpa sumaj causaita charingapa paicuna cutin apai tucurca Moriantónpaj alpaman, paicunahuan Lehipaj llactapuracunahuan shuj tandanajuita rurarca; paicunapash cutin apai tucurca paicunapaj alpacunaman.\n\n37 Yalishca jipa chai huatallata Nefipaj llactapuracuna sumaj causaita paicunapaman cutin apamushca cajpi, Nefíah, cati ricushpa chasquichijcunapaj yali mandaj, huañurca, ricushpa chasquichina jatun tiarinata ali jari tarishca cashpa tucui alipacha rectitudhuan Diospaj ñaupapi.\n\n38 Shina cajpipash, Almata na nishca carca chai tandachishpa quilcashcacunata japishpa chasquingapa chai cuzascuna imata charirca Alma paipaj taitacunapash achilyachishcapacha cachun; chaimanda Alma caicunata cushca carca paipaj churi, Helamánman.\n\n39 Riqui, yalishca jipa Nefíahpaj churi ajllai tucushca carca ricushpa chasquichina jatun tiarinapi tiarichun, paipaj taitapaj pushtupi; ari, pai ajllai tucushca carca ricushpa chasquichijcunapaj yali mandaj, llactapuracunapaj mandajpash, juramentohuan, achil ordenanzahuan rectitudhuan ricushpa chasquichingapa, sumaj causaita huacaichingapa, llactapuracunapaj libertad, paicunaman cungapa paicunapaj achil privilegiota Apunchij paicunapaj Diosta adorachun, ari, shinllichina, charishpa catinapash Diospaj caita tucui paipaj punllacuna, na ali rurajcunata alicaihuan apangapapash paicunapaj juchacunamanda.\n\n40 Cunan riqui, paipaj shuti carca Pahorán. Pahorán paipaj taitapaj tiarinapi carca, paipaj reinado callarirca ishcai chunga chuscu huata tucuripi, Nefipaj llactapuracunapaj jahuapi.\n\n", "alma 51": "[center][font_size=26]51 Capítulo[/font_size][/center]\n\n[i]Jatun mandajta charingapa munaj runacuna catichunbacha saquishcacunata cambiangapa mascan, shuj jatun mandajta churan—Pahorán, libre runacunapash shinllichishca can llactapuracunapaj shimirimaihuan—Moroni ruraipacha nin jatun mandajta charingapa munaj runacunata paicunapaj llactata huacaichichun nacashpaca huañuiman churachun—Amalickíah, Lamanitacunapash mishan tauca shinllichishca llactacunata—Teáncum huashaman tigrachin Lamanitacunapaj mishaita huañuchinbash Amalickíahta paipaj facha huasipi. Nara 67–66 C.Ñ.[/i]\n\n1 Cunan yalishca jipa ricushpa chasquichijcunapaj reinado ishcai chunga picha huata callaripi Nefipaj llactapuracunapaj jahuapi, sumaj causaita churashca cashpa Lehipaj llactapuracunapa, Moriantónpaj llactapuracunapaj chaupipi paicunapaj alpacunamanda, callarishca cashpa ishcai chunga picha huatata sumaj causaihuan;\n\n2 Shina cashpapash, na yapa charirca shuj tucui sumaj causaita alpapi, tiai callarirca randimanda plituri llactapuracunapi, Pahorán ricushpa chasquichijcunapaj yali mandajmanda; riqui, llactapuracunamanda huaquin tiarca picuna munarca catichunbacha saquishcacunapaj huaquin pushtucunata shuj layata rurashca cachun.\n\n3 Ashtahuangari riqui, Pahorán na cambiangapa munarca, na saquircapash catichunbacha saquishcacuna shuj laya cachun; chaimanda, pai na uyarca maijanguna, picuna cacharca paicunapaj shimirimaicunata paicunapaj mañaicunahuan catichunbacha saquishcacunata shuj layata ruranamanda.\n\n4 Chaimanda, maijangunapa munashca carca catichunbacha saquishcacunata shuj layata rurashca cachun paihuan fiñashca carca, munarcapash pai ashtahuan ama cachun alpapi ricushpa chasquichijcunapaj yali mandaj; chaimanda ninan plituri jatarirca, ashtahuangari na yahuar jichaicaman.\n\n5 Yalishca jipa maijangunapa munai carca Pahorán jatun tiarinamanda anchuchishca cachun shutichishca carca jatun mandajta charingapa munaj runacuna, paicunapaj munai carca catichunbacha saquishcacuna shuj laya rurashca cachun libre mandai tucurina layapi, shuj jatun mandajta alpapi churangapa.\n\n6 Maijangunapa munai carca Pahorán ricushpa chasquichijcunapaj yali mandaj alpapi cashpa catichun, paicunapaj jahuapi libre runacuna shutita japirca; shina tiarca paipuracunapi chaupiricuna, libre runacuna jurashca carca nacashpa pactachinata rurashca charishpa catingapa paicunapaj derechocunata, privilegiocunatapash paicunapaj religiónmanda shuj libre mandajhuan.\n\n7 Yalishca jipa cai carca paicunapaj randimanda plituricuna churashca carca llactapuracunapaj shimirimaihuan. Yalishca jipa llactapuracunapaj shimirimaicuna shamurca libre runacunata shinllichishpa, Pahorán ricushpa chasquichina jatun tiarinapi catirca, ashtacata cushichirca Pahoránpaj huauquicunapi libertadpaj tauca llactapuracunatapash, picuna jatun mandajta charingapa munaj runacunatapash upallayachirca, shina na usharca chimbapuraita ashtahuangari ruranapacha carca libertad canata charishpa catina.\n\n8 Cunan maijanguna jatun mandajcunata munajcuna carca ilustre nacishcacuna, paicuna jatun mandajcuna cangapa munarca; paicuna shinllichishca carca maijanguna ushaita, autoridadta munajcunahuan llactapuracunapaj jahuapi.\n\n9 Ashtahuangari riqui, cai carca shinlli punlla shinapacha fiñanajuicuna tiangapa Nefipaj llactapuracunapi; riqui, Amalickíah cutin Lamanita llactapuracunapaj shungucunata tangachishca carca Nefita llactapuracunapaj contra, pai tandachishca carca soldadocunata paipaj tucui alpacunamanda, paicunata macanajunacunata churachishpa, macanajungapa na shaijushpa prepararirca; pai jurashca carca Moronipaj yahuarta ufiangapa.\n\n10 Ashtahuangari riqui, ñucanchi ricushun paipaj nishcapacha imata pai rurasha yarca yanga carca; shina cajpipash, paillata prepararca, paipaj macanajuj runacunatapash Nefitacunapaj contra macanajungapa shamurca.\n\n11 Cunan paipaj macanajuj runacuna na ashta carca imashna punda cashcashna, tauca huarangacuna huañushca caimanda Nefitacunapaj maquicunamanda; ashtahuangari masqui paicunapaj jatun chingarishca, Amalickíah tandachishca carca jatun manllanayai macanajuj runacunata, shinashpa pai na manllarca Zarahemla alpaman urai shamungapa.\n\n12 Ari, Amalickíah paillata urai shamurca, Lamanitacunapaj ñaupaman. Cai carca ricushpa chasquichijcunapaj reinado ishcai chunga picha huatapi; cai carca chai tiempollata imaura paicuna callarishca carca paicunapaj fiñanajuicunata tucuchinajurca Pahorán, ricushpa chasquichijcunapaj yali mandajmanda.\n\n13 Yalishca jipa imaura runacuna maijanguna shutichishca carca jatun mandajta charingapa munajcuna uyashca carca Lamanitacuna urai shamunajujta paicunahuan macanajungapa, cushijushca carca paicunapaj shungucunapi; paicuna na nishca carca macanajunacunata japingapa, paicuna shina fiñashcacuna carca ricushpa chasquichijcunapaj yali mandajhuan, libertadpaj llactapuracunahuanbash, paicuna na japi usharca macanajunacunata paicunapaj llactata huacaichingapa.\n\n14 Yalishca jipa imaura Moroni caita ricushpa, ricushpapash Lamanitacuna alpa manñacunata shamunajujta, pai ninandapacha fiñashca carca llactapuracunapaj na cazuimanda picuna trabajashca carca shina ashtaca utsialla alchishpa charingapa; ari, pai ninanda fiñashca carca; paipaj alma junda carca fiñaihuan paicunapaj contra.\n\n15 Yalishca jipa pai shuj mañaita cacharca, llactapuracunapaj shimirimaihuan, alpapaj mandajpaman, mañashpa caita pai liichun, paiman (Moroni) ushaita cuchun munai na munai chaupirishcacunata paicunapaj llactata huacaichichun nacashpa paicunata huañuiman churachun.\n\n16 Cai carca paipaj callari rurai tucuchingapa shinapacha fiñanajuicunata, ninanda fiñarishpa rimarinacunatapash llactapuracunapi; riqui, cunangaman cai cashca carca imamanda tucui paicunapaj tucuchina. Yalishca jipa caita cushca carca llactapuracunapaj shimirimaimanda.\n\n17 Yalishca jipa Moroni mandarca paipaj macanajuj runacunata maijan jatun mandajta charingapa munaj runacunapaj contra richun, paicunapaj jariyaita jarcangapa, paicunapaj jatun cani yuyaicunatapash, alpacaman humillarichun, nacashpa paicuna macanajunacunata japichun, shinllichichunbash libertad canamanda.\n\n18 Yalishca jipa macanajuj runacuna rirca paicunapaj contra; paicunapaj jariyaicunata jarcarca, paicunapaj jatun cani yuyaicunatapash, shinashpa imashna paicunapaj macanajunacunata alsajpi Moronipaj runacunahuan macanajungapa paicuna cuchushca carca alpaman shitashcapash.\n\n19 Yalishca jipa tiarca chuscu huaranga maijanguna chaupirirca picuna cuchushca carca espadahuan; pushajcuna picuna macanajuipi na huañushcacuna japi tucurca cárcelman shitashcapash carca, na tiempo tiarcachu cai punllacunapi tandanajungapa paicunata imata ruranata ricungapa.\n\n20 Chaupirishcacunapaj puchucuna, espadahuan alpaman shitaitucuna randi, libertadpaj estandarteman curirca, munai na munai carca libertadpaj estandarteta paicunapaj torre jahuacunapi churachun, paicunapaj llactacunapi, macanajunacunatapash japichun paicunapaj llactata huacaichichun.\n\n21 Shina Moroni jatun mandajta charingapa munaj runacunata tucuchirca, pipash na tiarca shutichishca jatun mandajta munaj runacuna; shina pai tucuchirca na cazuicunata, jariyaicunata chai llactapuracuna picuna noblecunapaj yahuarta charinchi nirca; ashtahuangari munai na munai churashca carca humilde cachun paicunapaj huauquicuna laya, na manllashpa macanajuchun paicunapaj libertadta huatai tucushcashnamanda.\n\n22 Riqui, yalishca jipa imaura Moroni shina tucuchijurca macanajuicunata, fiñanajuicunatapash paipaj propio llactapuracunapi, paicunata sumaj causai, civilizacióndapash churajurca, rurashpapash regulacióngunata prepararingapa Lamanitacunahuan macanajungapa, riqui, Lamanitacuna Moronipaj alpacunaman shamushca carca, chai carca jatun mama cocha pata manñacunapi.\n\n23 Yalishca jipa Nefitacuna Moronipaj llactapi na ali shinllicuna carca; chaimanda Amalickíah paicunata calpachirca, taucacunata huañuchishpa. Yalishca jipa Amalickíah llactata japirca, ari, tucui paicunapaj shinllichishcacunata japirca.\n\n24 Moronipaj llactamanda llujshishpa calpashcacuna Nefíahpaj llactaman shamurca; Lehipaj llactapuracunapash paipura tandanajurca, ña prepararirca listopash carca lamanitacunata chasquingapa macanajungapa.\n\n25 Ashtahuangari yalishca jipa Amalickíah na saquirca Lamanitacuna richun Nefíahpaj llactahuan macanajungapa, ashtahuangari jatun mama cocha ladoman charirca, saquishpa runacunata tucui llactacunapi caita charingapa, huacaichingapapash.\n\n26 Shina pai catirca, tauca llactacunata japishpa, Nefíahpaj llacta, Lehipaj llacta, Moriantónpaj llacta, Omnerpaj llacta, Gidpaj llacta, Mulekpaj llacta, tucui maijanguna indi llujshij lado manñaman carca jatun mama cocha pataman.\n\n27 Shina Lamanitacuna mishashca carca, Amalickíahpaj na alipa yachaihuan, shina tauca llactacuna, paicunapaj na yupai ushai runacunahuan, tucui maijanguna ali shinllichishcacuna carca Moronipaj shinlliyachishcacuna layata catishpa; Lamanitacunapa tucuicuna shinlli jarcashcacuna cushca carca.\n\n28 Yalishca jipa paicuna rirca Ashtacapacha Tiaj alpa manñacunaman, Nefitacunata calpachishpa paicunapaj ñaupamanda, taucacunata huañuchishpa.\n\n29 Ashtahuangari yalishca jipa Teáncumhuan tuparingapa llujshimurca, pimi Moriantónda huañuchirca paipaj llactapuracunata jarcashca carca paicunapaj calpaicunapi.\n\n30 Yalishca jipa pai Amalickíahtapash jarcarca, imashna pai rijushca carca paipaj na yupanalla macanajuj runacunahuan Ashtacapacha Tiaj alpata japi ushangapa, vichai alpatapash.\n\n31 Ashtahuangari riqui pai na alicachirca huashaman tigrachi tucushpa Teáncummanda, paipaj runacunamandapash, paicuna jatun macanajungapa yachashcacuna carca; imashpa tucui Teáncumpaj runacuna Lamanitacunata yalirca paicunapaj shinllipi, macanajungapa ruraicunapi, shinashpa paicuna ñaupashpa misharca Lamanitacunata.\n\n32 Yalishca jipa paicunata llaquichirca, shinashpa huañuchirca tutayangacaman. Yalishca jipa Teáncum paipaj runacunapash facha huasicunata shayachirca Ashtacapacha Tiaj alpapaj manñacunapi; Amalickíahpash paipaj facha huasicunata shayachirca jatun mama cocha pata ladolla manñacunapi, cashna laya paicuna calpachi tucushca carca.\n\n33 Yalishca jipa tutayajpi, Teáncum, paipaj sirvij runapash upalla rishpa, tutapi yaicurca Amalickíahpaj causana pambaman; riqui, puñui mishashcacuna carca paicuna ashtaca shaijuimanda, punlla rupaipi trabashca caimanda.\n\n34 Yalishca jipa Teáncum pipash na yachajta jatun mandajpaj facha huasiman yaicurca, paipaj shungupi javalinata churarca; jatun mandajta ñapash huañuchirca, chaimanda paipaj sirvij runacunata na rijchachirca.\n\n35 Pai pacalla cutin tigrarca paipaj propio causana pambaman, riqui, paipaj runacuna puñunajurca, paicunata rijchachirca tucui cuzascunata imata rurashcata paicunaman villarca.\n\n36 Paipaj macanajuj runacunata listolla cachun mandarca, imashpapash Lamanitacuna rijcharishpa paicunapa jahuapi shamuipapash.\n\n37 Shina tucurin ricushpa chasquichijcunapaj reinado ishcai chunga picha huata Nefipaj llactapuracunapaj jahuapi; shina tucurin Amalickíahpaj punllacuna.\n\n", "alma 52": "[center][font_size=26]52 Capítulo[/font_size][/center]\n\n[i]Ammorón catin Amalickíahta Lamanitacunapaj jatun mandaj laya—Moroni, Teáncum, Lehi pushan Nefitacunata ali mishai macanajuipi Lamanitacunapaj contra—Mulekpaj llacta cutin japishca can, Jacob Zoramita runa huañun. Nara 66–64 C.Ñ.[/i]\n\n1 Cunan, yalishca jipa ricushpa chasquichijcunapaj reinado ishcai chunga sujta huatapi Nefipaj llactapuracunapaj jahuapi, riqui, imaura Lamanitacuna rijcharirca ninan tutamanda callari quilla, riqui, paicuna tuparca Amalickíah paipaj propio facha huasipi huañushca cajta; ricurcapash Teáncum ña listo cajta paicunahuan macanajungapa chai punlla.\n\n2 Cunan, imaura Lamanitacuna caita ricushpa manllarca; paicunapaj munaita saquirca vichai alpaman rinata; huashaman tigrarca tucui paicunapaj macanajuj runacunahuan Mulekpaj llactaman, paicunapaj shinlliyachishcacunapi huacaichirinata mascarca.\n\n3 Yalishca jipa Amalickíahpaj huauqui cai llactapuracunapaj jatun mandaj cachun ajllai tucurca; paipaj shuti carca Ammorón; shina Ammorón jatun mandaj, Amalickíah jatun mandajpaj huauqui, paipaj pushtupi mandachun ajllashca carca.\n\n4 Yalishca jipa pai mandarca paipaj llactapuracunata chai llactacunata charishpa catichun, maijangunata japirca yahuarta jichashpa; paicuna maijan llactatapash na japishca carca ashtahuangari ashtaca yahuarta jichashpalla.\n\n5 Cunan, Teáncum ricurca Lamanitacuna llactacunata charishpa catingapapacha cajta imata paicuna japishca carca, chai alpa pushtucunatapash imata quichushpa charinajurca; paicunapaj yupangapa jatunbachata ricuimandapash, Teáncum yuyarca cai na minishtirishca cajta paicunapaj shinlliyachishcacunapi macanajungapa mascangapa.\n\n6 Ashtahuangari paipaj runacunata muyundi shuyachirca, imashna macanajungapa prepararinajun laya; ari, ciertopacha prepararinajurca paicunallata huacaichiringapa paicunapamanda, muyundi pircacunata shayachishpa jarcana pushtucunatapash.\n\n7 Yalishca jipa shina pai prepararishpa catirca imaura Moroni cachamushca carca taucapacha runacunata paipaj macanajuj runacunata shinllichingapa.\n\n8 Moroni cacharcapash mandashcacunata japishpa charichun prezucunata paipaj maquicunapi urmajcunata; imashna Lamanitacuna tauca prezucunata japishca carca, pai japishpa charichun Lamanitacunapaj tucui prezucunata tigrai apamui layapi Lamanitacuna japishcacunamanda.\n\n9 Cacharcapash mandashcacunata Ashtacapacha Tiaj alpata shinlliyachichun, quichiji ñan yalinata alichichun imami vichai alpaman apan, na cashpa Lamanitacuna cai pushtuta japishpaca ushaita charinga tucui ladocunamanda paicunata llaquichinmungapa.\n\n10 Moroni cacharcapash, paipaj munaita yachaj chayachirca pai fiel cachun chai alpa pushtuta charishpa catichun, tucui oportunidadta mascachun llaquichingapa Lamanitacunata chai pushtupi, pai usharishcacaman, imashpapash cutin japinman umachishpa nacashpa shuj laya huaquin cai llactacuna paicunapaj maquicunamanda quichushcacuna carca; paipash jarcarca shinlliyachircapash muyundi llactacunata, imacuna Lamanitacunapaj maquicunapi na urmashca carca.\n\n11 Pai nircapash, ñuca cangunahuan tandanajuiman, ashtahuangari riqui, Lamanitacuna ñucanchi jahuapi alpapaj manñacunapi jatun mama cocha indi huashajuj ladoman; riqui, paicunapaj contra rini, chaimanda na shamui ushani.\n\n12 Cunan, jatun mandaj (Ammorón) Zarahemla alpamanda llujshishca carca, jatun mandaj huarmiman yachaj chayachishca carca paipaj huauqui huañushcamanda, taucapacha runacuna tandanajushca carca, rishca carca Nefitacunapaj contra jatun mama cocha indi huashajuj lado manñacunata.\n\n13 Shina pai munashca carca Nefitacunata llaquichingapa, huaquin Nefitacunapaj macanajujcunata catichishpa apangapa chai alpacunaman, mandashca carca chai llactacunata ñana charishcacunata, Nefitacunata paicunapash llaquichichun jatun mama cocha indi llujshij lado manñacunapi, paicunapaj alpacunata japishpa cachun maicaman usharishcaman, paicunapaj macanajuj runacunapaj ushaihuan.\n\n14 Shina Nefitacuna llaquipi carca ricushpa chasquichijcunapaj reinado ishcai chunga sujta huata tucuripi Nefipaj llactapuracunapaj jahuapi.\n\n15 Ashtahuangari riqui, yalishca jipa ricushpa chasquichijcunapaj reinado ishcai chunga canchis huatapi. Teáncum, Moroni mandajpi—pimi shayachishca carca macanajuj runacunata urai, indi huashajuj lado alpa manñacunata huacaichichun, Ashtacapacha Tiaj alpaman ri callarirca, Teáncum ayudachun paipaj runacunahuan cutin llactacunata japichun imacunata chingachishca carca—\n\n16 Yalishca jipa Teáncum mandashcacunata chasquishca carca Mulekpaj llactata macanajungapa mascachun, ushashpaca cutin japichun.\n\n17 Yalishca jipa Teáncum prepararirca Mulekpaj llactata macanajungapa mascangapa, paipaj macanajuj runacunahuan rirca Lamanitacunapaj contra; ashtahuangari ricurca paicunata na mishai ushana carca paicunapaj shinlliyachinacunapi cajpica; chaimanda pai jichurca pai rurangapa munaicunata cutin tigrarcapash Ashtacapacha Tiaj alpaman, Moronipaj shamunata shuyangapa, paica macanajuj runacunapaj shinllichita chasquingapa.\n\n18 Yalishca jipa Moroni paipaj macanajuj runacunahuan chayamurca Ashtacapacha Tiaj alpaman, ricushpa chasquichijcunapaj reinado ishcai chunga canchis huata tucurinapi Nefipaj llactapuracunapaj jahuapi.\n\n19 Ishcai chunga pusaj huata callaripi, Moroni, Teáncum, tauca capitángunapaj yali mandajcunahuan charirca shuj macanajuna consejota—imata rurajpi Lamanitacuna llujshimunga paicunahuan macanajungapa; nacashpa imashnapash paicunata llujchimungapa paicunapaj shinlli jarcashcacunamanda, paicunapaj jahuapi mishai ushangapa Mulekpaj llactata cutin japingapa.\n\n20 Yalishca jipa paicuna villajcunata Lamanitacunapaj macanajuj runacunapaman cacharca, maijanguna Mulekpaj llactata huacaichirca, paicunapaj pushajpaman, paipaj shuti carca Jacob, paita mañashpa paipaj macanajuj runacunahuan llujshimuchun ishcandi llactacunapaj chaupi pugru pambacunapi tuparingapa. Ashtahuangari, riqui, Jacob, pimi carca shuj Zoramita, paipaj macanajuj runacunahuan paicunahuan pugru pambacunapi tuparingapa na shamurca.\n\n21 Yalishca jipa Moroni, nima shuyaitapash na charimanda paicunahuan chimbapurangapa pacta macanajungapa, chaimanda, shuj planda rurarca Lamanitacunata umachingapa paicunapaj shinlli jarcashcacunamanda llujshimuchun.\n\n22 Chaimanda Teáncumda japichirca huaquin runacunata, jatun mama cocha pata manñacunaman urai richun; Moroni, paipaj macanajuj runacunapash, tuta, jichushca pambaman rirca, Mulek llactapaj indi huashajuj ladoman; shina, caya punlla, imaura Lamanitacunapaj ricuj runacuna Teáncumda tupajpi, paicuna calparca Jacobpaman, paicunapaj pushaj.\n\n23 Yalishca jipa Lamanitacunapaj macanajuj runacuna Teáncumpaj contra rirca, Teáncumda mishachun yashpa huaquinlla caimanda. Shina Teáncum ricushpa Lamanitacunapaj macanajuj runacunata paipaj contra, vichai alpaman tigrai callarirca jatun mama cocha pata manñata.\n\n24 Yalishca jipa imaura Lamanitacuna ricushpa pai calpajta, paicuna na manllarca millaihuan cati callarirca. Imaura Teáncum shina Lamanitacunata caruyachijujpi, yanga catishca cajpi, riqui, Moroni mandarca paipaj asha macanajuj runacunata maijanguna paihuan carca llacta ucuman richun, caita japishpa tiarichun.\n\n25 Paicuna shina rurarca, tucui maijanguna llactata huacaichingapa quidashcacunata huañuchirca, ari, tucui maijanguna macanajunacunata na cungapa munajcunata.\n\n26 Shina Moroni Mulekpaj llactata japishpa tiarishca carca paipaj huaquin macanajuj runacunahuan, imaura pai rirca puchushcacunahuan Lamanitacunahuan tuparingapa imaura paicuna tigramujpi Teáncumda catishpa.\n\n27 Yalishca jipa Lamanitacuna Teáncumda catirca Ashtacapacha Tiaj llacta ladocaman, shina Lehi, huaquin macanajuj runacunahuan tuparirca, maijanguna quidashca carca Ashtacapacha Tiaj llactata huacaichingapa.\n\n28 Cunan riqui, imaura Lamanitacunapaj capitángunapaj yali mandajcuna Lehi paipaj macanajuj runacunahuan paicunapaj contra shamujta ricushpa, maitapash calparca, Mulekpaj llactacaman na chayai ushashun yashpa Lehi nara japimujllapita; shaijushcacuna carca paicunapaj purimanda, Lehipaj runacuna samashcacuna carca.\n\n29 Cunan Lamanitacuna na yacharca Moroni paipaj macanajuj runacunahuan ñaupashca cajta; Lehita, paipaj runacunatalla manllarca.\n\n30 Cunan Lehi na munarca japigringapa imaura Moroni, paipaj macanajuj runacunahuan tuparingacaman.\n\n31 Yalishca jipa nara Lamanitacuna ashtacata huashaman tigrashpa Nefitacunahuan muyushca carca, Moronipaj runacunahuan shuj ladoman, Lehipaj runacuna cutishuj ladoman, tucui paicuna samashcacuna, shinllicuna; ashtahuangari Lamanitacuna shaijushcacuna carca caruta purishca caimanda.\n\n32 Moroni mandarca paipaj runacuna macanajuchun imaura paicuna macanajunacunata cungacaman.\n\n33 Yalishca jipa Jacob, paicunapaj pushaj carca, shuj Zoramita carca, millaipacha espírituta charishpa, pai Lamanitacunata macanajunapi ñauparca Moronipaj contra ninan fiñaihuan.\n\n34 Moroni paicunapaj rina ñanbi carca, chaimanda Jacob paicunata huañuchinapacha carca paipaj ñanda pascangapa Mulek llactacaman. Ashtahuangari riqui, Moroni, paipaj runacunapash ashtahuan ninan ushaihuan carca; chaimanda Lamanitacunaman ñanda na curca.\n\n35 Yalishca jipa ishcandi lado ninan fiñaihuan macanajurca; ishcandi ladopi tauca huañushca carca; ari, Moroni ninan chugrishca carca, Jacob huañurca.\n\n36 Lehi huashamanda macanajurca shina fiñaihuan paipaj shinlli runacunahuan, shinamanda Lamanitacuna paicunapaj macanajunacunata curca; paicunapamanda puchucuna, ashtacata pandarca, na yacharca maiman rinata nacashpa macanajunata.\n\n37 Cunan Moroni ricushpa paicunapaj pandaicunata, nirca: Cangunapaj macanajunacunata apamujpica caicunata cujpica, riqui cangunapaj yahuarta jichaita saquishun.\n\n38 Yalishca jipa imaura Lamanitacuna cai shimicunata uyashpa, paicunapaj capitángunapaj yali mandajcuna, tucui maijanguna na huañushcacuna, shamushpa paicunapaj macanajunacunata Moronipaj chaquicunaman shitarca, mandarcapash paicunapaj runacunata shinallata rurachun.\n\n39 Ashtahuangari riqui, taucacuna tiarca na munajcuna; paicunapaj espadacunata na cungapa munajcuna paicunata japishpa, huatashcapash, paicunapaj macanajunacunata quichurca, munai na munai richunbash paipaj huauquicunahuan Ashtacapacha Tiaj alpaman.\n\n40 Cunan prezucuna huañushcacunata ashtahuan yali carca, ari, ishcandi ladomanda huañushcacunamanda yali.\n\n", "alma 53": "[center][font_size=26]53 Capítulo[/font_size][/center]\n\n[i]Lamanitacunapaj prezucuna Ashtacapacha Tiaj llactata shinlliyachingapa can—Nefitacunapamanda ninanda fiñarishpa rimarinacuna Lamanitacunata mishachin—Helamán mandaita japin ishcai huaranga viñaj huambracunata Ammónpaj llactapuracunapaj churicuna. Nara 64–63 C.Ñ.[/i]\n\n1 Yalishca jipa ricuj runacunata churarca Lamanitacunapaj prezucunapaj jahuapi, munai na munai richun paicunapaj huañushcacunata pambachun, ari, Nefitacunapaj huañushcacunatapash; Moroni ricuj runacunata churarca ricuchun paicunapaj trabajocunata ruranajujpi.\n\n2 Moroni Lehihuan Mulek llactaman rirca, llactapaj mandaita japirca Lehiman curca. Cunan riqui, Lehi carca shuj runa pimi Moronihuan carca paipaj tucuimanda yalishca macanajuicunapi; pai carca Moroni laya, paicuna cushijurca ishcandi ladopi seguro canamanda; ari, ishcandimanda juyarirca, tucui Nefipaj llactapuracunatapash juyarca.\n\n3 Yalishca jipa Lamanitacuna paicunapaj huañushcacunata pambaita tucuchishca jipa Nefitacunapaj huañushcacunatapash, tigrashpa rirca Ashtacapacha Tiaj alpaman; Teáncum, Moronipaj mandaipi, trabajachi callarirca allaipi muyundi alpata utujuta, nacashpa Ashtacapacha Tiaj llactata.\n\n4 Paicunata caspi pecho ñaupacunata rurachirca utuju ucu manñacunapi; utuju alpata vigas pecho ñaupacunapi jicharca; shina Lamanitacunata trabajachirca imaura Ashtacapacha Tiaj llacta muyungacaman shinlli vigas, alpa pircahuan, ninan jatunbacha.\n\n5 Chaimanda jipa cai llacta ninan shinlli jarcashcacunaman tigrarca; cai llactapi Lamanita prezucunata alichirca; ari, pirca ucupi paicunapaj propio maquicunahuanllata rurashcapi. Cunan Moroni munai na munai Lamanitacunata trabajachirca, ricunalla carca paicunata trabajanajujpi; pai munarcapash tucui paipaj macanajujcunata imaura Lamanitacuna macanajungapa mascamujpi.\n\n6 Yalishca jipa Moroni shina macanajuita misharca Lamanitacunapaj ashtacapacha macanajuj runacunapaj jahuapi, Mulek llactata mishashpa chasquishca carca, cai Lamanitacunapaj ali seguro pushtu carca Nefipaj alpapi; shina shayachishcapash carca shinlli jarcashcacunata paipaj prezucunata jarcangapa.\n\n7 Yalishca jipa ñana ashtahuan munarca Lamanitacunahuan macanajungapa chai huatapi, ashtahuangari paipaj runacunata macanajungapa ruraicunata rurachirca; ari, shinlliyachinacunata rurachishpa Lamanitacuna contra huacaichiringapa, ari, cacharichishpapash paicunapaj huarmicunata, paicunapaj huahuacunata ninan yarjaimanda, llaquimandapash, micunata carashpa paicunapaj macanajuj runacunaman.\n\n8 Cunan yalishca jipa Lamanitacunapaj macanajuj runacuna, jatun mama cocha indi huashajuj ladoman, uraiman, Moroni illaimanda Nefitacunapi huaquin upalla ruraicuna tiarca, caicuna paicunamanda ninanda fiñarishpa rimachirca, mishashca carca huaquin pambacunata Nefitacunapaj jahuapi, ari, shinashpa paicuna mishashpa chasquishca carca tauca llactacunata chai alpa pushtupi.\n\n9 Shina paipuracunapi na ali ruraicunamanda, ari, ninanda fiñarishpa rimarinacunamanda, paipuracunapi upalla ruraicunamanda churarishca carca jatun llaquicunapi.\n\n10 Cunan riqui, ñuca imatachari ninata charini Ammónpaj llactapuracunamanda, picuna, callaripi, Lamanitacuna carca; ashtahuangari Ammónhuan, paipaj huauquicunahuan, nacashpa ushaihuan, Diospaj achil shimihuan, paicuna Apunchijta crijman tigrarirca; urai pushamui tucushca carca Zarahemla alpaman, chaimandapacha Nefitacunahuan huacaichi tucushca carca.\n\n11 Paicunapaj juramentomanda jarcai tucushca carca macanajunacunata japinamanda paicunapaj huauquicunapaj contra; shuj juramentota rurashca carca nimaura ashtahuan yahuarta ama jichangapa; paicunapaj juramentomanda huañuna carca; ari, paicunallata saquinman carca paicunapaj huauquicunapaj maquicunapi urmangapa, cai shina canman carca paicunata Ammón, paipaj huauquicunapash mana llaquijpiman, ninanda na juyajpimanbash.\n\n12 Caimanda paicuna urai pushamushca carca Zarahemla alpaman; chaimandapacha Nefitacuna huacaichishca carca.\n\n13 Yalishca jipa imaura paicuna llaquita ricushpa, tauca llaquirinacunata, ninan llaqui yalinacunata Nefitacuna paicunamanda yalinajurca, paicuna llaquinayachirca, munarcapash macanajunacunata japishpa paicunapaj llactata huacaichinapi.\n\n14 Ashtahuangari riqui, paicuna macanajunacunata ña japigrinajujpi, paicuna convenci tucurca Helamánpaj, paipaj huauquicunapajpash ama ruraichu nishcacunahuan, ña faquigrinajurca juramentota imata paicuna rurashca carca.\n\n15 Helamán manllarca shina rurashpa paicunapaj almacunata chingachinata; chaimanda tucui maijanguna cai pactachinapi yaicushcacuna munai na munai ricuna carca paicunapaj huauquicuna llaquicunapi purijta, llaquipi yaicunacunapi cai punllacunapi.\n\n16 Ashtahuangari riqui, yalishca jipa paicuna tauca churicunata charirca, picuna shuj convenioman na yaicushcacuna carca macanajunacunata na japingapa paicunapaj napacha ricunayachijcunapamanda huacaichiringapa; chaimanda paipura tandanajurca cai punllacunapi, macanajunacunata japi ushajcuna, paicuna shutichirirca Nefitacuna.\n\n17 Paicuna shuj convenioman yaicurca macanajungapa Nefitacunapaj libertadmanda, ari, huacaichingapa alpata paicunapaj causaicunata cungacaman; ari, paicuna conveniota rurarca nimaurapash na saquingapa paicunapaj libertadta, ashtahuangari macanajungapa tucui canacunapi Nefitacunata huacaichingapa, paicunamandallata huatai tucushcashnamanda.\n\n18 Cunan riqui, ishcai huaranga chai viñaj huambracuna tiarca, picuna cai pactachinata rurarca japingapa macanajunacunata paicunapaj llactata huacaichingapa.\n\n19 Cunan riqui, chai horascaman nimaura na desventaja cashca carca Nefitacunapa, paicuna tigrarca cai punllacunapi jatun shinllichijcuna; paicunapaj macanajunacunata japimanda, paicuna munarca Helamán paicunapaj pushaj cachun.\n\n20 Paicuna carca tucuilla viñaj runacuna, ninan millaicuna nimata na manllaimanda, shinlli caimanda, ruranacunamandapash; ashtahuangari riqui, cai na tucui carca—paicuna carca runacuna picuna fielcuna carca tucui punllacunapi ima cuzasta paicunaman mingashcapi.\n\n21 Ari, paicuna ciertopachapaj runacuna carca, seriocuna, paicunata yachachishca carca Diospaj rurachunbacha saquishcacunata alichinata, paipaj ñaupapi derecho purinatapash.\n\n22 Cunan yalishca jipa Helamán rirca paipaj ishcai huaranga viñaj huambra soldadocunapaj ñaupapi, shinllichingapa llactapuracunata alpapaj manñacunapi urai ladoman, jatun mama cocha indi huashajuj ladoman.\n\n23 Shina tucurin ricushpa chasquichijcunapaj reinado ishcai chunga pusaj huata Nefipaj llactapuracunapaj jahuapi.\n\n", "alma 54": "[center][font_size=26]54 Capítulo[/font_size][/center]\n\n[i]Ammorón, Moronihuan prezucunata tigrachingapa parlarin—Moroni mañan Lamanitacuna anchurishpa richun, saquichunbash paicunapaj huañuchi mascaicunata—Ammorón mañan Nefitacuna paicunapaj macanajunacunata cuchun Lamanitacunapa munaiman curichunbash. Nara 63 C.Ñ.[/i]\n\n1 Cunan yalishca jipa ricushpa chasquichijcunapaj reinado ishcai chunga iscun huata callaripi, Ammorón Moroniman cacharca mañaita prezucunata randipash cungapa.\n\n2 Yalishca jipa Moronipaj cai mañai ninan cushijui carca, pai munarca alichishca micunacunata carashca cachun shinllichingapa Lamanita prezucunaman micuchingapa paipaj propio llactapuracunaman; pai munarcapash paipaj propio llactapuracuna paipaj macanajuj runacunata shinlliyachichun.\n\n3 Cunan Lamanitacuna japishca carca tauca huarmicuna, huahuacunapash, na tiarca ni shuj huarmi, ni shuj huahua tucui Moronipaj tucui prezucunapi, nacashpa prezucuna picunata Moroni japishca carca; chaimanda Moroni umachinaman rirca mashna tauca Nefitacunapaj prezucunata Lamanitacunapamanda imashna usharishcata chasquingapa.\n\n4 Chaimanda pai quilcarca shuj cartata, caita cacharca Ammorónpaj sirvij runahuan, paillata pimi Moroniman cartata apamushca carca. Cunan caicuna carca shimicuna imata Ammorónman quilcarca, nishpa:\n\n5 Riqui, Ammorón, ñuca canman quilcashcani imatachari cai macanajuimanda imata callarichishcangui ñuca llactapuracunapaj contra, nacashpa imata quiquinba huauqui paicunapaj contra callarishca carca, caita munanguira catingapa paipaj huañui jipacaman.\n\n6 Riqui, ñuca ningapa munani imatachari Diospaj alicaimanda, espadata paipaj tucui ushaita charij fiñai, imata canguna jahuapi huarcuchiriajun imashpapash arrepentirijpilla, macanajuj runacunata anchuchijpilla cangunapaj propio alpacunacaman, nacashpa cangunapaj chasquishca alpacunaman, imami can Nefipaj alpa.\n\n7 Ari, cai cuzascunata ningapa munani caicuna uyai ushana cajpica; ari, canman ninimi manllanayai ucu pachamanda cai shuyajun chasquingapa shina huañuchijcunata can quiquinba huauqui laya cashcacunata, imashpapash can arrepentirijpilla saquinguichipash cangunapaj huañuchina munaicunata, tigrangichipash cangunapaj macanajuj runacunahuan, cangunapaj propio alpacunaman.\n\n8 Ashtahuangari imashna punda cai cuzascunata na nishcanguichi, Apunchijpaj llactapuracunahuan macanajushcanguichi, shinallata shuyai ushani cutin caita rurachun.\n\n9 Cunan riqui, ñucanchi prepararishca canchi cangunata chasquingapa; ari, shuyanchi cangunapaj munaicunata saquichun cangunapaj rurangapa munashcacunata, riqui, urai apamunguichi Diospaj fiñaita pita canguna na nishcanguichi, cangunapaj tucuilla tucuchinapa.\n\n10 Ashtahuangari, imashna Apunchij causan, ñucanchi macanajuj runacuna shamunga cangunapa jahuaman imashpapash rijllapi na, canguna ña ricuj shamushca canguichi huañuihuan, ñucanchi llactacunata charishunchi, ñucanchi alpacunata; ari, ñucanchi charishpa catishunchipash ñucanchi religiónda ñucanchi Diosmanda.\n\n11 Ashtahuangari riqui, cai yachihuan ñuca cai cuzascunata yanga parlani; nacashpa cai yachihuan quiquin cangui ucu pachapaj huahua; chaimanda ñuca cartata tucuchigrini canman nishpa ñuca na randipash cushachu prezucunata, ashtahuangari cai canacunapi cuhuangui shuj runata paipaj huarmihuan, paipaj huahuacunahuanbash, shuj prezumanda; cai shina caita rurajpilla, ñuca randipash cusha.\n\n12 Riqui, caita na rurajpica, ñuca macanajuj runacunahuan cangunapaj contra shamusha; ari, ñuca huarmicunatapash, ñuca huahuacunatapash macanajunacunata churachisha, cangunapaj contra shamusha, cangunata catisha cangunapaj propio alpacaman, imami can ñucanchipaj callari chasquishca alpa; ari, cai canga yahuar yahuarmanda, ari, causai causaimanda; cangunaman macanajuita cusha imaura canguna tucuchishca canguichi cai alpa jahuamanda.\n\n13 Riqui, ñuca cani fiñaihuan, ñuca llactapuracunapash; huañuchingapa munashcanguichi, ñucanchi munashcanchi ñucanchimanda huacaichiringapa. Ashtahuangari riqui, ñucanchita cutin tucuchingapa munajpica cangunata tucuchingapa munashunmi; ari, ñucanchi alpata munashun, ñucanchipa callari chasquishca alpata.\n\n14 Cunan ñuca cartata tucuchini. Ñuca cani Moroni; Nefita llactapuracunapaj pushaj cani.\n\n15 Cunan yalishca jipa Ammorón, imaura pai cai cartata chasquishpa, fiñarca; Moroniman cutishuj cartata quilcarca, cai carca shimicuna imata quilcarca, nishpa:\n\n16 Ñuca cani Ammorón, Lamanitacunapaj jatun mandaj; ñuca cani Amalickíahpaj huauqui pitami canguna huañuchircanguichi. Riqui, paipaj yahuarta randi rurangapa cangunapaj jahuapi canga, ari, ñuca shamusha cangunapaj jahuaman ñuca macanajuj runacunahuan imashpa cangunapaj llaquichingapa nishcacunata na manllanichu.\n\n17 Riqui, cangunapaj taitacuna paicunapaj huauquicunata pandaita rurarca, shinashpa paicuna shuhuarca paicunapaj derechota mandangapa paicunapallata cajta.\n\n18 Cunan riqui, cangunapaj macanajunacunata ñucanchiman cujpi, ñucanchimanda mandai tucungapa curijpica maijangunahuan mandachun cajcunahuan, shina ñuca llactapuracunata paicunapaj macanajunacunata saquichisha ashtahuan na macanajuipi canga.\n\n19 Riqui, nishcangui tauca llaquichingapa nishcacunata ñucapaj contra ñuca llactapuracunatapash; ashtahuangari riqui, ñucanchi na manllanchichu cangunapaj llaquichingapa nishcacunata.\n\n20 Shina cajpipash, ñuca na randipash cushachu prezucunata imashna canguna mañashca laya, alchishpa charingapa ñuca micunata ñuca macanajuj runacunapa; ñucanchi macanajushun mana tucurinacaman, nacashpa Nefitacunata ñucanchi autoridadman curichun nacashpa tucuilla huañungacamanbacha.\n\n21 Diosmanda pita canguna ninguichi ñucanchi na cazushcanchi, riqui, ñucanchi na rijsinchichu chai causajta; cangunapash na rijsinguichi; ashtahuangari shina causaj tian yashpapash, ñucanchi yaita ushanchi pai rurashcanga ñucanchitapash, cangunatapash.\n\n22 Shuj aya tiajpipash, shuj ucu pachapash, riqui pai na cachangachu chaiman causachun ñuca huauquihuan pitami canguna huañuchircanguichi, pimi caiman rishcanga ninguichi shina pushtuman? Ashtahuangari riqui cai cuzascuna na minishtirishcachu.\n\n23 Ñuca cani Ammorón, Zorampaj cati aillu, pita cangunapaj taitacuna munai na munai Jerusalénmanda apamurca.\n\n24 Riqui cunan, ñuca cani millai Lamanita; riqui, cai macanajui catinga randi rurangapa paicunapaj pandaicunata, charishpa catingapa, chasquingapapash mandangapa derechocunata; ñuca tucuchini ñuca cartata Moroniman.\n\n", "alma 55": "[center][font_size=26]55 Capítulo[/font_size][/center]\n\n[i]Moroni prezucunata randipash na cusha nin—Lamanita ricuj runacunata machachun munachin, Nefita prezucuna cacharishcacuna can—Gid llacta japishca can yahuarta na jichashpa. Nara 63–62 C.Ñ.[/i]\n\n1 Cunan yalishca jipa Moroni cai cartata chasquishpa ashtahuan fiñarca, pai yachaimanda Ammorón shuj alipacha yachaita charijta paipaj umachita; ari, pai yacharca Ammorón yachajta cai na carca alimanda imami apashca carca Nefipaj llactapuracunapaj contra macanajungapa.\n\n2 Pai nirca: Riqui, ñuca na randipash cushachu prezucunata Ammorónhuan imashpapash paipaj munaita saquijpilla, ñuca cartapi imashna cashcata; imashpa na saquishachu ashtahuan ushaita charichun ña charishcata yalishpa.\n\n3 Riqui, ñuca yachani maipi Lamanitacuna ñuca llactapuracunata alichijta maijangunata prezu japishcacunata; Ammorón ñuca cartapi mañashcata cunga, riqui, ñuca shimicuna nishcata rurasha; ari, huañuita munasha paicunapi imaura paicuna sumaj causaita mañangacaman.\n\n4 Cunan yalishca jipa Moroni cai shimicunata nishpa, paipaj runacunapi mascachirca, imashpapash shuj runata taripapash Lamánpaj cati ailluta paicunapi.\n\n5 Yalishca jipa shujta tarirca, paipaj shuti carca Lamán; pai carca jatun mandajpaj shuj sirvij pimi Amalickíah huañuchishca carca.\n\n6 Cunan Moroni Lamánda, huaquin paipaj runacunahuan richun nirca ricuj runacunapaman picuna Nefitacunata ricunajurca.\n\n7 Cunan Nefitacuna Gid llactapi alichishca carca; chaimanda Moroni Lamánda ajllarca huaquin runacunahuan richun.\n\n8 Tutayajpi Lamán rirca ricuj runacunapaman picuna Nefitacunata ricunajurca, riqui, paicuna shamujujta ricurca, caparircapash; ashtahuangari paicunata nirca: Ama manllaichi; riqui, ñuca cani Lamanita. Riqui, Nefitacunapamanda calpamushcanchi, paicuna puñunajun; riqui ñucanchi paicunapaj vinota japishcanchi ñucanchihuan apamurcanchipash.\n\n9 Cunan Lamanitacuna cai shimicunata uyashpa paita cuchijuihuan chasquirca; paicuna nirca: Cangunapaj vinota ñucanchiman carai, ñucanchi ufiangapa; ñucanchi cushijushca canchi shina vinota apamushcamanda imashpa ñucanchi shayajushca canchi.\n\n10 Ashtahuangari Lamán paicunata nirca: Ñucanchi vinota alichishunchi imaura Nefitacunahuan macanajungapa ringacaman. Ashtahuangari cai nijurca paicuna ashtahuan vinota ufiangapa munachun;\n\n11 Paicuna nirca: Ñucanchi shayajushca canchi, chaimanda vinota ufiashunchi, ashata cashpa ñucanchi ración vinota chasquishun, chai shinlliyachinga ñucanchita Nefitacunapaj contra ringapa.\n\n12 Lamán paicunata nirca: Ruraichi cangunapa munaicunata.\n\n13 Yalishca jipa paicuna vinota ashtacata ufiarca; cai carca ali paicunapaj malipi, chaimanda paicuna ashtahuanbacha ufiarca; cai carca fuerte, rurashca carca shinlli cachun.\n\n14 Yalishca jipa paicuna ufiarca cushijushcapash carca, ashata cashpa paicuna tucuilla machashca carca.\n\n15 Cunan imaura Lamán, paipaj runacunapash ricushpa tucuilla machashca cajta, sumaj puñuipi carca, Moronipaman tigrarca paiman nirca tucui cuzascuna ima cashcata.\n\n16 Cunan cai carca Moronipaj rurangapa munashca. Moroni paipaj runacunata preparashca carca macanajunacunahuan; Gid llactaman rirca, Lamanitacuna sumaj puñuipi cajpi, machashcapash, macanajunacunata prezucunaman shitarca, shinashpa tucuilla macanajunacunata churajushca carca;\n\n17 Ari, paicunapaj huarmicunatapash, tucui paicunapaj huahuacuna, macanajunacunata japi ushajcunatapash, Moroni tucui prezucunata macanajunacunata churachishpa; tucui chai cuzascunata rurashca carca ninan upallaguta.\n\n18 Ashtahuangari Lamanitacuna rijcharijpica, riqui paicuna machashca carca Nefitacuna huañuchi usharca.\n\n19 Ashtahuangari riqui, cai na Moronipaj munai carcachu; pai na cushijurca huañuchipi, nacashpa yahuarta jichaipi, ashtahuangari cushijurca paipaj llactapuracunapaj tucuchinamanda huacaichinapi; caimanda na alita ama apamungapa, Lamanitacuna jahuaman na shamurca paicuna machashca cajpi tucuchingapa.\n\n20 Ashtahuangari paipaj munaita pactachirca; pai macanajunacunata Nefita prezucunaman churachishpa maijanguna llactapaj pirca ucupi cajcunaman, paicunaman ushaita cushpa mishachun chai pushtucunata pirca ucucunapi cajta.\n\n21 Shina runacunata maijanguna paihuan carca paicunapamanda shuj pasota anchuchirca, Lamanita macanajuj runacunata muyushca cachun.\n\n22 Cunan riqui cai rurashca carca tutapi, shina imaura Lamanitacuna tutamanda rijcharijpi paicuna ricurca canllapi Nefitacunahuan muyushca cajta, ucupi paicunapaj prezucunapash macanajunacunata churajushcacuna cajta.\n\n23 Shina paicuna ricurca Nefitacuna ushaita charijta paicunapaj jahuapi; cashna caicunapi paicuna tuparca cai na minishtirishca cajta Nefitacunahuan macanajuna; chaimanda paicunapaj capitángunapaj yali mandaj paicunapaj macanajunacunata shitachun mandarca, paicuna apamurca Nefitacunapaj chaquicunapi shitarca, shungumanda llaquita mañashpa.\n\n24 Cunan riqui, cai carca Moronipaj munai. Pai japirca macanajuipaj prezucunata, llactata misharcapash, tucui prezucunata cacharichirca, picuna Nefitacuna carca; paicuna Moronipaj macanajuj runacunapaman tandanajurca, paipaj macanajuj runacunata ninanda shinllichishca carca.\n\n25 Yalishca jipa Lamanitacunata, maijangunata prezu japirca, paicunata trabajachi callarirca shinlliyachinacunapi Gid llactata muyundi shinlliyachishpa.\n\n26 Yalishca jipa Gid llactata shinlliyachishpa, paipaj munaimanda, paipaj prezucuna Ashtacapacha Tiaj llactaman apashca carca; chai llactata huacaichircapash ninan shinlli macanajuicunahuan.\n\n27 Yalishca jipa, masqui Lamanitacunapaj tucui pacalla ruraicunapash, alichirca, huacaichircapash prezucunata maijangunata japishca carca, charishpa catirca tucui alpacunata, ventajatapash imata cutin mishashca carca.\n\n28 Yalishca jipa Nefitacuna cutin callarirca mishajcuna caita, mañangapa paicunapaj derechocunata, paicunapaj privilegiocunatapash.\n\n29 Tauca viajecuna Lamanitacuna munarca paicunata chaupipi churangapa tutapi, ashtahuangari cai munaicunapi tauca prezucunata chingachirca.\n\n30 Tauca viajecuna paicuna Nefitacunaman vinota carangapa munarca, paicunata tucuchi ushangapa venenohuan nacashpa machachihuan.\n\n31 Ashtahuangari riqui, Nefitacuna na unayarca Apunchij paicunapaj Diosta yaringapa cai paicunapaj llaquipaj punllacunapi. Paicuna na japi tucurca paicunapaj umachicunapi; ari, paicunapaj vinota na ufiarca, imashpapash huaquin Lamanita prezucunaman callaringapa carashpara.\n\n32 Shina cuidarirca ama venenota carai tucungapa; paicuna vino Lamanitata venenajpica Nefitatapash venenanga; shina tucui paicunapaj ufianacunata malirca.\n\n33 Cunan yalishca jipa cai carca minishtirishca Moronipaj prepararingapa Moriantón llactata macanajui mascangapa; riqui, Lamanitacuna paicunapaj trabajohuan, Moriantón llactata shinlliyachishca carca imaura cai shinlli jarcashcapacha tigrangacaman.\n\n34 Paicuna mushuj macanajujcunata llactaman apamushpa catirca, mushuj causangapa minishtirishca micunacunatapash.\n\n35 Shina tucurirca ricushpa chasquichijcunapaj reinado ishcai chunga iscun huata Nefipaj llactapuracunapaj jahuapi.\n\n", "alma 56": "[center][font_size=26]56 Capítulo[/font_size][/center]\n\n[i]Helamán shuj cartata Moroniman cachan, Lamanitacunahuan macanajuicuna imashna cajta villashpa—Antipus, Helamán Lamanitacunapaj jahuapi jatun mishaita charin—Ishcai huaranga Helamánpaj viñaj churicuna macanajun juyaillapacha ushaihuan, paicunamanda pipash na huañushca can. 1 versículopi, nara 62 C.Ñ.; 2–19 versículocunapi, nara 66 C.Ñ.; 20–57 versículocunapi, nara 65–64 C.Ñ.[/i]\n\n1 Cunan yalishca jipa ricushpa chasquichijcunapaj reinado quimsa chunga huata callaripi, ishcai punllapi, callari quillapi, Moroni shuj cartata chasquirca Helamánbamanda, nishpa llactapuracunapaj ruraicunata cai alpa pushtupi.\n\n2 Caicuna can shimicuna imata pai quilcarca, nishpa: Ñuca juyashca huauqui, Moroni, imashna Apunchijpi canchi shinallata macanajuipi ñucanchi llaquiricunapi; riqui, ñuca juyashca huauqui, ñuca charini imatachari ninata ñucanchi macanajuimanda cai alpa pushtupi.\n\n3 Riqui, ishcai huaranga chai runacunapaj churicuna maijangunata Ammón Nefipaj alpaman urai apamurca—cunan yachashca cangui caicuna carca Lamánpaj cati aillucuna, pimi ñucanchi taita Lehipaj rucu churi carca;\n\n4 Cunan na cutin nita minishtini paicunapaj punda ruraicunamanda nacashpa paicunapaj na crinacunamanda, imashpa quiquin yachangui tucui cai cuzascunamanda—\n\n5 Chaimanda ñucapaj cailla can ñuca nini ishcai huaranga cai viñaj huambracuna japishca paicunapaj macanajunacunata, paicuna mañarca ñuca paicunapaj pushaj cachun; ñucanchi llujshishcanchipash ñucanchi llactata huacaichingapa.\n\n6 Cunan yachanguipash pactachinamanda imata paicunapaj taitacuna rurarca, paicuna ama japingapa macanajunacunata paicunapaj huauquicunapaj contra macanajugringapa yahuarta jichangapa.\n\n7 Ashtahuangari ishcai chunga sujta huatapi, imaura paicuna ricurca ñucanchi llaquicunata, paicunamanda ñucanchipa ninan llaquicunata, paicuna ñalla pactachinata faquirca imata paicuna rurashca carca japishpa macanajunacunata ñucanchita huacaichingapa.\n\n8 Ashtahuangari paicunata na saquircani cai pactachinata faquichun imata paicuna rurashca carca, Dios ñucanchita shinllichinga yashpa, shinashpa ñucanchi ashtahuan na llaqui yalishun juramentota pactachimanda imata paicuna rurashca carca.\n\n9 Ashtahuangari riqui, caipi can shuj cuzas imapi ñucanchi jatun cushijuita charinchi. Riqui, ishcai chunga sujta huatapi, ñuca, Helamán, rircani ishcai huaranga viñaj huambracunapaj ñaupapi Judea llactaman, Antipusta ayudangapa, pimi quiquin ajllashca carcangui pushaj cachun llactapuracunapaj jahuapi chai alpa pushtupi.\n\n10 Ñuca ishcai huaranga churicunata tandachircani, (imashpa paicuna fielcuna carca shutichishca cangapa churicuna) Antipuspaj macanajuj runacunapaman, cai fuerzapi Antipus ninanda cushijurca; riqui, paipaj macanajuj runacuna ashallayachishca carca Lamanitacunahuan paicunapaj runacuna ashtacapacha ñucanchipaj macanajujcunata huañuchishca caimanda, imamandami llaquiyanata charinchi.\n\n11 Shina cajpipash, ñucanchimanda cushijurinchi caipi, paicuna huañun paicunapaj llacta yuyaicunamanda, paicunapaj Diosmanda, ari, paicuna cushijushca can.\n\n12 Lamanitacunapash tauca prezucunata japishca carca, tucui maijanguna capitángunapaj yali mandajcunata, ashtahuan shujcunata na causa saquishca carca. Ñucanchi yanchi paicuna can cunan punlla Nefipaj alpapi; cai can paicuna na huañushca cashpaca.\n\n13 Cunan caicuna can llactacuna imata Lamanitacuna japishca charinajun yahuarta jichaimanda shina tauca ñucanchipaj millai runacunapaj:\n\n14 Manti alpa, nacashpa Manti llacta, Zeezrom llactapash, Cumeni llactapash, Antipara llactapash.\n\n15 Cai carca llactacuna imata paicuna charinajurca ñuca Judea llactaman chayajpi; ñuca Antipusta tuparcani paipaj runacuna trabajanajurca paicunapaj ushaihuan llactata shinlliyachingapa.\n\n16 Ari, paicuna shaijushca carca cuerpopipash shinallata espíritupipash, paicuna millaitapacha macanajushca carca punllapi trabajashcapash tutapi paicunapaj llactacunata charishpa catingapa; shina paicuna llaqui yalishca jatun tucui laya llaquiricunahuan.\n\n17 Cunan paicuna carca cai pushtuta mishangapapacha nacashpa huañuna; chaimanda quiquin ali yuyai ushangui cai asha macanajujcuna imata ñucahuan apamurcani, ari, cai ñuca churicuna, paicunaman jatun shuyaita, ashtaca cushijuitapash curca.\n\n18 Cunan yalishca jipa Lamanitacuna ricushpa Antipus ashtaca shinllichita chasquishca cajta paipaj macanajuj runacunapa, paicuna munai na munai churashca carca Ammorónpaj mandaihuan Judea llactapaj contra ama shamuchun, nacashpa ñucanchipaj contra, macanajungapa.\n\n19 Shina Apunchijhuan achilyachishcacuna carcanchi; ñucanchi jahuaman shamushpaca cai ñucanchi irquicaipi paicuna ñucanchi ashalla macanajuj runacunata tucuchi ushanmanbash carca; ashtahuangari shina ñucanchi alchishpa charishca carcanchi.\n\n20 Paicuna mandai tucushca carca Ammorónhuan charishpa catingapa chai llactacunata imata paicuna japishca carca. Shina ishcai chunga sujta huata tucurirca. Ishcai chunga canchis huata callaripi ñucanchi llactata preparashca carcanchi, ñucanchimandallata huacaichiringapa.\n\n21 Cunan ñucanchi munashca carcanchi Lamanitacuna ñucanchipaman shamuchun; ñucanchi na munaimanda paicunata macanajui mascangapa paicunapaj shinlli jarcashcacunapi.\n\n22 Yalishca jipa ñucanchi pacalla ricujcunata muyundi churarcanchi, Lamanitacunapaj tucui cuyurishcacunata ricuchun, paicuna ama yali ushachun tuta cashpa punlla cashpapash macanajuita mascangapa ñucanchi cutishuj llactacunata maijancuna vichaiman carca.\n\n23 Ñucanchi yacharcanchi chai llactacunapi na ali shinllicuna carca paicunata tuparingapa; chaimanda ñucanchi munashca carcanchi, imashpapash ñucanchipa ladota yalijpica, paicunapaj huashapi urmangapa, shina quichijingapa ñaupashca cajpi chai horasllata paicuna ñaupata tuparimunajujpi. Ñucanchi yarcanchi paicunata mishangapa; ashtahuangari, ñucanchi na pactachi usharcanchi cai ñucanchi munaita.\n\n24 Manllarca yalingapa ñucanchi ladota paicunapaj tucui macanajuj runacunahuan, manllarcapash paicunapaj huaquinhuanbash, paicuna na alipacha shinlli caipapash, urmaipapash.\n\n25 Manllarcapash urai ringapa Zarahemla llactapaj contra; manllarcapash Sidón umata yalingapapash, Nefíah llacta jahuatapash.\n\n26 Shina, paicunapaj macanajujcunahuan, paicuna charishpa catinapacha carca chai llactacunata imata paicuna japishca carca.\n\n27 Cunan yalishca jipa cai huatapaj cati quilla, ñucanchiman apamushca carca ashtaca micunacunata ñuca ishcai huaranga churicunapaj taitacunapamanda.\n\n28 Cachamushcapash carca ñucanchipaman ishcai huaranga runacunata Zarahemla alpamanda. Shina ñucanchi prepararishca carcanchi chunga huaranga runacunahuan, paicunapaj micunacunahuanbash, paicunapaj huarmicunapapash, paicunapaj huahuacunapapash.\n\n29 Lamanitacuna, shina ñucanchi macanajujcunata punllan punllan mirajta ricuimanda, ñucanchita shinllichingapa micunacuna chayamujtapash, paicuna manllai callarirca, llujshi callarirca, ushashpaca ñucanchi micunacunata, shinllichinatapash chasquinata tucuchingapa.\n\n30 Cunan ñucanchi ricushpa Lamanitacuna cai laya cuyuri callarijta, ñucanchi shuj umachinata paicunaman rurangapa munarcanchi; chaimanda Antipus mandarca ñuca richun huaquin churicunahuan ladolla llactaman, micunacunata apanajuj laya chai ladolla llactaman.\n\n31 Ñucanchi yalina carcanchi Antipara llacta ladota, ashtahuan caru llactaman rinajun laya, jatun mama cocha pata manñacunata.\n\n32 Yalishca jipa ñucanchi llujshircanchi, ñucanchi micunacunahuan laya, chai llactaman ringapa.\n\n33 Yalishca jipa Antipus llujshirca paipaj asha macanajuj runacunahuan, puchucunata saquishpa llactata huacaichichun. Ashtahuangari pai na llujshircachu imaura ñuca llujshishpa ringacaman ñuca asha macanajuj runacunahuan, Antipara llacta ladoman shamurca.\n\n34 Cunan, Antipara llactapi churashca carca shinlli Lamanitacunapaj macanajuj runacunata; ari, ashtacapacha.\n\n35 Yalishca jipa imaura paicunaman villajpi pacalla ricujcuna, paicuna llujshimurca paicunapaj macanajuj runacunahuan ñucanchipaman shamurcapash.\n\n36 Yalishca jipa ñucanchi calparcanchi paicunata ñaupashpa, vichaiman. Shina ñucanchi aparcanchi ashtacapacha ushai charij Lamanitacunapaj macanajuj runacunata;\n\n37 Ari, carullatapacha, shinashpa paicuna ricushpa Antipuspaj macanajuj runacuna paicunata catimunajujta, paicunapaj ushaihuan, paicuna na tigrarca ali ladoman, lluqui ladomanbash, ashtahuangari catirca paicunapaj purishpa rinata derecho ñanda ñucanchita catishpa; imashna ñucanchi yarcanchi, cai carca paicuna munai ñucanchita huañuchina Antipus paicunata nara japijllapita, cai ama ñucanchi runacunahuan chaupipi churai tucungapa.\n\n38 Cunan Antipus, ñucanchi na alipi cajta ricushpa, ñapash paipaj macanajuj runacunahuan rirca. Ashtahuangari riqui, tuta carca; chaimanda paicuna na ñucanchi jahuaman shamurca, Antipuspash paicunata na japirca; chaimanda tutapi facha huasicunata shayachircanchi.\n\n39 Yalishca jipa nara ali punllayajpi, riqui, Lamanitacuna ñucanchita catinajurca. Cunan ñucanchi na ali shinllicuna na carcanchi paicunahuan macanajungapa; ari, ñuca na saqui usharcani ñuca uchilla churicuna paicunapaj maquicunapi urmachun; chaimanda ñucanchi catircanchi ñucanchi purihuan, rircanchipash jichushca pambaman.\n\n40 Cunan paicuna manllarca ali ladoman, lluqui ladoman tigranatapash paicuna chaupipi churai tucunamanda; ñucapash ali ladoman, lluqui ladoman tigrangapa na munarcani japingapa shamunata manllaimanda, paicunapaj contra shayarita na ushanamanda, ashtahuangari paicuna huañuchishpa, pacajungapash; shina ñucanchi tucuilla calparcanchi chai punlla jichushca pambaman, imaura tutayangacaman.\n\n41 Yalishca jipa cutin, tutamanda micha shamujpi ñucanchi ricurcanchi Lamanitacunata ñucanchi jahuapi, paicunata ñaupashpa calparcanchi.\n\n42 Yalishca jipa ñucanchita nara caruta catishpa shayarirca; cai carca tutamandapi canchis quillapaj quimsa punlla.\n\n43 Cunan, Antipusta japigrishca na japigrishcata na yacharcanchichu, ashtahuangari ñuca runacunata nircani: Riqui, ñucanchi na yachanchichu imata munashpa jarcarishcata chaichu paicunapaj contra ñucanchi richun, paicuna ñucanchita japingapa paicunapaj umachinapi;\n\n44 Chaimanda cangunamanda imata ninguichi, ñuca churicuna, rishunchichu paicunahuan macanajungapa?\n\n45 Cunan cangunaman nini, ñuca juyashca huauqui Moroni, imaura ñuca na ricushcanchichu shina jatun na manllaita, na tucui Nefitacunapipash.\n\n46 Imashna paicunata ñuca churicuna nishcani (paicuna tucuilla chaira chaira viñaj huambracuna carca) paicunapash nihuarca: Taita, riqui ñucanchi Dios ñucanchihuan can, pai na saquin ñucanchi urmachun; shina rishunchi; ñucanchi huauquicunata na huañuchinchimanllu paicuna ñucanchita casi saquijpica; chaimanda jacuchi, imashpapash Antipuspaj macanajuj runacunata mishaipapash.\n\n47 Cunan paicuna nimaura na macanajushca carca, shinapash huañunata na manllarca; paicuna ashtahuan yuyarca paicunapaj taitacunapaj libertadta paicuna causaipa randi; ari, paicuna yachachishca carca paicunapaj mamacunamanda, paicuna na dudajpica, Dios paicunata huacaichinga.\n\n48 Paicuna tigrashpa paicunapaj mamacunapaj shimicunata cutin nihuarca, nishpa: Ñucanchi na dudanchi ñucanchipaj mamacuna caita yachashcata.\n\n49 Yalishca jipa ñuca tigrarcani ñuca ishcai huarangacunahuan cai Lamanitacunapaj contra picuna ñucanchita catinajurca. Cunan riqui, Antipuspaj macanajuj runacuna paicunata japigrishcarca, shuj manllanayai macanajui callarishcarca.\n\n50 Antipuspaj macanajuj runacuna shayajushcacuna carca, caruta purishcamanda cai asha tiempopi, ñalla Lamanitacunapaj maquicunapi urmagrinajurca; ñuca ishcai huarangacunahuan na tigrajpica paicunapaj munaita pactachinman carca.\n\n51 Antipus espadahuan urmashca carca, tauca paicunapaj pushajcunapash, paicunapaj shaijuimanda, paicuna ñapash purimanda—chaimanda Antipuspaj runacuna, pandashca caimanda paicunapaj pushajcuna urmaimanda, Lamanitacunapaj ñaupamanda ñanda cui callarirca.\n\n52 Yalishca jipa Lamanitacuna na manllarca, paicunata cati callarirca; shina Lamanitacuna cati callarirca jatun millaihuan imaura Helamán paicunapaj huashata shamurca paipaj ishcai huarangacunahuan, paicunata ninandapacha huañuchi callarirca, shinashpa tucuilla Lamanitacunapaj macanajuj runacuna shayarirca Helamánpaman tigrarca.\n\n53 Cunan imaura Antipuspaj llactapuracuna ricurca Lamanitacuna paicunapaman tigrajta, paicuna tandachirca paicunapaj runacunata cutin shamurcapash Lamanitacunapaj huashata.\n\n54 Cunan yalishca jipa ñucanchi, Nefipaj llactapuracuna, Antipuspaj llactapuracuna, ñucapash ñuca ishcai huarangacunahuan, Lamanitacunata chaupipi churarcanchi, huañuchircanchipash; ari, shinashpa paicuna munai na munai ricurishca carca paicunapaj macanajunacunata cuchun paicunapash macanajui prezu laya.\n\n55 Cunan yalishca jipa imaura paicunallata saquirijpi, riqui, ñuca yuparcani chai viñaj huambracunata maijanguna ñucahuan macanajurca, manllashpa tauca huañushcanga yashpa.\n\n56 Ashtahuangari riqui, ñuca jatun cushijuipa, ni shuj almapash alpaman na urmashca carca; ari, paicuna macanajushca carca Diospaj shinllicaihuan; ari, nimaura runacuna na yachashca carca shina juyaillapacha ushaihuan macanajujta; shina ushaihuan paicuna Lamanitacunapaj jahuapi urmarca, paicunata manllachirca; caimanda Lamanitacuna macanajui prezu laya curirca.\n\n57 Ñucanchipaj prezucunapa pushtuta na charircanchi, ricui ushangapa Lamanitacunapaj macanajuj runacunamanda huacaichingapa, chaimanda ñucanchi paicunata cacharcanchi Zarahemla alpaman, paicunahuan huaquin Antipuspaj runacunata maijan na huañushcacuna, puchushcacunata japircani tandachircani ñuca Ammonita viñaj huambracunahuan, Judea llactaman tigrai purishpa rircanchi.\n\n", "alma 57": "[center][font_size=26]57 Capítulo[/font_size][/center]\n\n[i]Helamán villan Antipara llactata mishashcata, Cumeni ñana ushashpa saquirishcata jipaman paicuna huacaichirishcatapash—Paipaj Ammonita viñaj huambracuna millayashpa macanajun; tucui chugrishca can, ashtahuangari nipipash na huañun—Gid villan huañuita, pacajushpa rijpash prezu Lamanitacunapa. Nara 63 C.Ñ.[/i]\n\n1 Cunan yalishca jipa ñuca Ammorón, jatun mandajpamanda shuj cartata chasquircani, nishpa ñuca macanajuipaj prezucunata maijangunata ñucanchi japishcacunata cujpica pai ñucanchiman Antipara llactata cunga.\n\n2 Ashtahuangari ñuca jatun mandajman shuj cartata cacharcani, ñucanchi seguro cashcata ñucanchi macanajujcunahuan ali cajta Antipara llactata japingapa ñucanchi ushaihuan; prezucunata chai llactamanda cushpaca juizu illa cashun yanchi, ñucanchipaj prezucunata cushunmi ñucanchimanbash cujpi.\n\n3 Ammorón ñuca cartata na nirca, pai prezucunata cungapa na munarca; chaimanda preparari callarircanchi Antipara llactapaj contra ringapa.\n\n4 Ashtahuangari Antiparapaj llactapuracuna llactata saquirca, cutishuj llactacunaman calparca, imata japishca charinajurca, paicunata shinlliyachingapa; shina Antipara llacta ñucanchi maquicunapi urmarca.\n\n5 Shina ricushpa chasquichijcunapaj reinado ishcai chunga pusaj huata tucurirca.\n\n6 Yalishca jipa ishcai chunga iscun huata callaripi, chasquircanchi minishtirishca micunacunata, mirachinatapash ñucanchi macanajuj runacunapa, Zarahemla alpamanda, muyundi alpacunamandapash, sujta huaranga runacunata, ashtahuan sujta chunga Ammonitacunapaj churicunapash maijanguna shamurca paicunapaj huauquicunahuan tandanajungapa, ñucapaj ashalla tandanajushca ishcai chunga huarangacuna. Cunan riqui, ñucanchi shinllicuna carcanchi, ari, ñucanchiman apamushca minishtirishca micunacuna junda carcanchi.\n\n7 Yalishca jipa cai carca ñucanchipa munai macanajuna Cumeni llactata huacaichichun churashca macanajuj runacunahuan.\n\n8 Cunan riqui, ñuca ricuchisha canda ñucanchi minishtirishca munaicunata ñapash pactachircanchi; ari, ñucanchi shinlli macanajujcunahuan, nacashpa huaquin shinlli macanajujcunahuan, tuta muyurcanchi, Cumeni llactata, nara ñucanchi ashtaca micunacunata chasquishpallata.\n\n9 Yalishca jipa ñucanchi llactata muyushpa tauca tutacunata causanajurcanchi; ashtahuangari ñucanchi espada jahuacunapi puñurcanchi, ricuj runacuna huacaichircapash, Lamanitacuna ama ñucanchi jahuaman shamui ushachun tutapi, ñucanchita huañuchingapa, caita tauca viaje munarca; ashtahuangari imashna tauca viaje paicuna munarca shinallata paicunapaj yahuar jichashca carca.\n\n10 Shinapash paicunapaj micunacuna chayamurca, paicuna ña llactaman tuta yaicunajujpi. Ñucanchi Nefitacuna carcanchi, Lamanitacunapaj randi; chaimanda, paicunata japircanchi paicunapaj micunacunatapash.\n\n11 Masqui Lamanitacuna cashna laya micunacunamanda jarcashca cashpapash, llactata charishpa catingapapacha munarca; chaimanda cai minishtirirca ñucanchi chai japishca micunacunata, Judeaman cachana, shinallata Zarahemla alpaman ñucanchi prezucunata.\n\n12 Yalishca jipa na tauca punllacuna yalishca carca Lamanitacuna ayudamanda tucui shuyaita chingachi callarirca; chaimanda llactata ñucanchi maquicunapi saquirca; shina ñucanchi munashcacunata pactachircanchi Cumeni llactata chasquinapi.\n\n13 Ashtahuangari yalishca jipa ñucanchi prezucuna ashtacapacha carca, masqui yupanapi taucapacha carca, munai na munai churashca carcanchi tucui ñucanchipaj macanajujcunata trabajachina huacaichingapa, nacashpa paicunata huañuipi churangapa.\n\n14 Riqui, paicuna macanajungapa shayarijcuna taucapacha carca, macanajurca rumicunahuan, llasha caspicunahuan, imapash paicunapaj maquicunahuan japishcacunahuan, shinashpa ñucanchi huañuchircanchi ishcai huaranga yalita macanajuipaj prezucuna paicuna cushca jipa.\n\n15 Chaimanda ñucanchipa cai minishtirishca tigrarca, paicunapaj causaicunata tucuchina, nacashpa paicunata ricuna, espada maqui, urai Zarahemla alpacaman; ñucanchi micunacunapash ñana yapalla carca ñucanchipaj propio llactapuracunapa, masqui Lamanitacunapata japishca cashpapash.\n\n16 Cunan, cai shinlli caicunapi, cai tigrarca shinllipacha cuzas cai macanajuipaj prezucunata imata ruranata yachana; shina cajpipash, paicunata urai Zarahemla llactaman cachashun nircanchi; chaimanda ñucanchi ajllarcanchi huaquin ñucanchipaj runacunata, ñucanchipaj prezucunata ricuchun mandarcanchi Zarahemla llactaman uraiman richun.\n\n17 Ashtahuangari yalishca jipa caya punlla paicuna tigramurca. Cunan riqui, prezucunamanda na tapurcanchi; riqui, Lamanitacuna ñucanchi jahuapi carca, chai horaspacha tigramurca ñucanchita huacaichingapa paicunapaj maquicunapi urmanamanda. Riqui, Ammorón cachamushcarca paicunata shinllichingapa mushuj minishtirishca micunacunata, ashtacapacha macanajuj runacunatapash.\n\n18 Yalishca jipa chai runacuna picunata ñucanchi cacharcanchi prezucunahuan chai horaspacha chayamurca paicunata saquichingapa, ña ñucanchita mishagrinajujpi.\n\n19 Ashtahuangari riqui, ñuca ashalla tandanajushca ishcai huaranga sujta chunga usharishcata macanajurca; ari, shinllicuna carca Lamanitacunapaj ñaupapi, huañuchishpa tucui maijanguna paicunata chimbapurajcunata.\n\n20 Ñucanchipaj puchushca macanajuj runacuna Lamanitacunapaj ñaupapi ña yalichun saquigrinajurca, riqui, chai ishcai huaranga sujta chungacuna shinllicuna, na shaijujcunapash carca.\n\n21 Ari, paicuna cazurca, ricurcapash rurangapa tucui mandashca shimicunata shinapacha tucuita; ari, paicunapaj femanda cai cashna paicunapa rurashca carca; Yarircani shimicunata imata paicuna nihuarca paicunapaj mamacuna yachachishcata.\n\n22 Cunan riqui, caicuna ñuca churicuna carca, chai runacuna picunata ajllashca carca prezucunata ricuchun, picunamanda cai jatun mishaita charircanchi; paicunami Lamanitacunata misharca; chaimanda Manti llactacaman tigrachirca.\n\n23 Ñucanchi Cumeni llactata charishpa catircanchi, na tucuilla tucuchishca carca espadahuan; shina cajpipash, ñucanchi jatun chingachicunata charircanchi.\n\n24 Yalishca jipa Lamanitacuna calpashca jipa, ñapash mandarcani ñuca runacuna picuna chugrishcacunata japichun huañushcacunamanda, paicunapaj chugrishcacunata huatachishca cachun.\n\n25 Yalishca jipa tiarca ishcai patsaj, ñuca ishcai huaranga sujta chungamanda, picuna huañushcashna carca yahuarta chingachimanda; shina cajpipash, Diospaj alicaimanda, ñucanchi jatun manllaripa, tucui macanajuj runacunapaj cushijuipapash, ni shuj alma na huañurca; ari, ni shuj almapash paicunapamanda tauca chugrinacunata na chasquishca carca.\n\n26 Cunan, paicunapaj alchishpa charishcacuna tucui ñucanchipaj macanajuj runacunapa manllarij carca, ari, paicuna quishpirishca caimanda ñucanchipaj huauquicunapi huaranga huañushcacuna tiashpapash. Ñucanchi cunchipacha caita Diospaj juyaillapacha ushaiman, paicunapaj ninan femanda imapi crichun yachishca carca—tiajta shuj ali Dios, nipipash na dudajpi, paicuna alchishpa charishcacuna canga paipaj juyaillapacha ushaihuan.\n\n27 Cunan cai carca fe picunamanda ñuca parlashcani; paicuna viñaj huambracuna can, paicunapaj yuyaicuna shinllicuna can, paicunapaj confianzata Diospi churan punllan punllan.\n\n28 Cunan yalishca jipa ñucanchipaj chugrishca runacunata cuidashca jipa, ñucanchipaj huañushcacunata, Lamanitacunapaj huañushcacunatapash pambashcapash, caicuna tauca carca, riqui, Gidta tapuchircanchi prezucunamanda picunahuan urai ri callarishca carca Zarahemla alpaman.\n\n29 Cunan Gid capitángunapaj yali mandaj carca cai tandanajushca macanajujcunapa pimi ajllai tucushca carca ricuchun urai alpacaman.\n\n30 Cunan, caicuna can Gidpaj shimicuna imata nihuarca: Riqui, ñucanchi urai ri callarircanchi Zarahemla alpaman ñucanchi prezucunahuan. Yalishca jipa ñucanchi macanajuj runacunapaj tuparcanchi pacalla ricujcunata, maijanguna cachamushca carca Lamanitacunapaj causana pambata ricuchun.\n\n31 Paicuna ñucanchita caparirca, nishpa—Riqui, Lamanitacunapaj macanajuj runacuna Cumeni llactaman rinajun; riqui, paicunapaj jahuapi urmagrin, ari, ñucanchi llactapuracunata tucuchinga.\n\n32 Yalishca jipa ñucanchi prezucuna paicunapaj caparicunata uyarca, cai paicunata na manllaita japichirca; ñucanchita na cazuij callarirca.\n\n33 Yalishca jipa paicunapaj na cazuimanda ñucanchipaj espadacunata paicunapaj jahuaman shamuchircanchi. Yalishca jipa paicuna ñucanchipaj espada jahuaman ñapash shamurca, imamanda, paicunamanda taucapacha huañushca carca; paicunamanda puchucuna ñanda pascashpa ñucachipamanda calparca.\n\n34 Riqui, imaura paicuna calpajpi paicunata na japi usharcanchi, ñapash ri callarircanchi Cumeni llactaman; riqui, na jipayashpa chayarcanchi ñucanchi huauquicunata ayudangapa llactata alchishpa charingapa.\n\n35 Riqui, cutin cacharichishca canchi ñucanchita napacha ricunayachijcunapaj maquicunamanda. Achilyachishca can ñucanchi Diospaj shuti; riqui, paimi ñucanchita cacharichishca; ari, cai jatun cuzasta ñucanchimanda rurashca.\n\n36 Cunan yalishca jipa imaura ñuca, Helamán, Gidpaj cai shimicunata uyashca cashpa, ninan cushijui junda carcani Diospaj alicaimanda ñucanchita alchishpa charijpi, ama tucuilla tucuringapa; ari, confiani almacuna maijan huañushcacuna paicunapaj Diospi samangapa yaicushca cachun.\n\n", "alma 58": "[center][font_size=26]58 Capítulo[/font_size][/center]\n\n[i]Helamán, Gid, Teómnerpash Manti llactata japin umachishpa—Lamanitacuna llujshin—Ammónpaj llactapuracunapaj churicuna alchishpa charishca can imashna paicuna shinllicuna cajpi paicunapaj libertadta, fetapash huacaichinapi. Nara 63–62 C.Ñ.[/i]\n\n1 Riqui, cunan yalishca jipa ñucanchipaj cati munai carca Manti llactata japina; ashtahuangari riqui, imashnapash na tiarca paicunata llactamanda calpachina ñucanchi ashalla macanajujcunahuan. Riqui, paicuna yarirca chairalla imata rurashcata; chaimanda ñucanchi na umachi usharcanchi paicunapaj shinlli jarcashcacunamanda.\n\n2 Ñucanchipaj macanajuj runacunata yali paicuna ashtacapacha carca manllarcanchi ringapa macanajuita mascangapa paicunapaj shinlli jarcashcacunapi.\n\n3 Ari, cai minishtirishca tigrarca ñucanchi runacunata chai alpa pushtucunapi churana huacaichichun maijanguna cutin misharcanchi ñucanchi alpacunata; chaimanda cai minishtirishca tigrarca shuyana, ashtahuan shinlliyachinata chasquingacaman Zarahemla alpamanda mushuj minishtirishca micunatapash.\n\n4 Yalishca jipa shina cacharcani villajta ñucanchipaj alpa mandajpaman, paiman villangapa ñucanchi llactapuracunapaj ruraicunamanda. Yalishca jipa shuyarcanchi chasquinata minishtirishca micunacunata, shinlliyanatapash Zarahemla alpamanda.\n\n5 Ashtahuangari riqui, cai ashagutalla ali carca; Lamanitacuna chasquinajurcapash jatun shinlliyachinata punllan punllan, tauca minishtirishcacunatapash; shina carca ñucanchi yalinajuj punllacuna.\n\n6 Lamanitacuna ñucanchipaj contra llujshimurca huaquinbi huaquinbi, ñucanchita umachinahuan tucuchingapa; shina cashpapash ñucanchi paicunahuan macanajungapa na shamurcanchi, paicunapaj pacajuna pushtucunamanda, shinlli jarcashcacunamandapash.\n\n7 Yalishca jipa shuyarcanchi cai na ali caicunapi tauca quillacunata, imaura ñalla tucuringacaman micunata munaimanda.\n\n8 Ashtahuangari yalishca jipa micunata chasquircanchi, imata ishcai huaranga runacuna ñucanchiman alichishca carca ayudangapa; cai carca tucui ayuda imata chasquircanchi, ñucanchipura huacaichiringapa, ñucanchi llactata ñucanchita napacha ricunayachijcunapaj maquicunamanda, ari, macanajungapa na ricunayachijcunahuan picuna ashtacapacha carca.\n\n9 Cunan cai ñucanchi na rurai ushanallacunamanda, nacashpa ñucanchiman imashpa na ashtahuan shinllichinacunata na cachamujta, na yachanchichu; chaimanda llaquiyashca carcanchi, manllai jundapash, imashpapash Diospaj ricushpa chasquichinacuna ñucanchi alpaman shamuipapash, ñucanchipaj urmaipa, tucuilla tucuchingapapash.\n\n10 Chaimanda ñucanchipaj almacunata jicharcanchi Diosta achil mañaipi, pai ñucanchita shinllichichun, ñucanchipaj napacha ricunayachijcunapaj maquicunamanda cacharichichun, ari, shinlliyaita cuchunbash, ari, ñucanchi llactacunata charishpa catingapa, ñucanchi alpacunatapash, ñucanchi charishcacunatapash, ñucanchi llactapuracunaman micuchingapa.\n\n11 Ari, yalishca jipa Apunchij ñucanchi Dios ricurimurca cacharichinapacha yuyaita; ari, shinashpa ñucanchi almacunaman sumaj caita parlarca, ñucanchiman curca jatun feta, paipi churachirca shuyaita ñucanchita cacharichichun.\n\n12 Na manllaita japircanchi ñucanchi ashalla runacunahuan imata chasquishca carcanchi, yuyashcapacha carcanchi ñucanchipaj napacha ricunayachijcunata mishana, ñucanchipaj alpacunata charishpa catina, ñucanchipaj charishcacunata, ñucanchipaj huarmicunata, ñucanchipaj huahuacunata, ñucanchipaj libertadmandapash.\n\n13 Shina ñucanchi rircanchi tucui ushaihuan Lamanitacunapaj contra, picuna carca Manti llactapi; ñucanchi facha huasicunata shayachircanchi jichushca pamba manñaman, cai llacta ladoman carca.\n\n14 Yalishca jipa cati punlla, Lamanitacuna ricushpa ñucanchi jichushca pambapaj manñacunapi cajta maijan llacta ladoman carca, paicunapaj pacalla ricujcunata cachamurca ñucanchipaj muyundi, macanajuj runacuna mashna cajta, shinllicajta yachachun.\n\n15 Yalishca jipa paicuna na shinllicuna cajta ricushpa, huaquinllacunamanda, manllashpa paicunata minishtirishcacuna illa saquingamanda imashpapash paicuna shamushpalla ñucanchi contra macanajungapa, huañuchishpapash, ñucanchita tucuchinapash na ushanalla canga yashpa paicunapaj taucapacha macanajuj runacunahuan, chaimanda paicuna callarirca prepararishpa ñucanchihuan macanajungapa shamungapa.\n\n16 Imaura ñucanchi ricushpa paicuna prepararinajujta ñucanchipaj contra shamungapa, riqui, ñuca shinarcani Gid, shuj huaquinlla runacunahuan, jichushca pambapi pacajugrichun, Teómner, shuj huaquinlla runacunahuanbash paicunapash jichushca pambapi pacajuchun.\n\n17 Cunan Gid, paipaj runacuna carca ali ladoman, cutishujcuna lluqui ladomanbash; shina pacajushca cajpi, riqui, ñuca ñucapaj puchushca macanajuj runacunahuan, chai pushtupillata maipi callari ñucanchi facha huasicunata shayachishca carcanchi ima punlla Lamanitacuna llujshingacaman macanajungapa.\n\n18 Yalishca jipa Lamanitacuna llujshimurca ñucanchi jahuaman ashtaca macananuj runacunahuan ñucanchipaj contra. Imaura paicuna llujshimurca espadahuan ña urmagrinajujpi, ñuca ñucapaj runacunata, picuna ñucahuan carca, jichushca pambaman tigrachircani.\n\n19 Yalishca jipa Lamanitacuna ñucanchita ñapash catirca, imashpa paicuna ninanda munashca carca ñucanchita japishpa huañuchingapa; chaimanda jichushca pambacaman ñucachita catirca; yalircanchi Gidpaj, Teómnerpaj chaupita, shinashpa na tupai tucurcanchi Lamanitacunahuan.\n\n20 Yalishca jipa Lamanitacuna yalishpa, nacashpa macanajuj runacuna yalishpa, Gid, Teómnerpash llujshimurca paicunapaj pacajushca pushtucunamanda, Lamanitacunapaj pacalla ricujcunata jarcarca llactaman ama tigrachun.\n\n21 Yalishca jipa paicunata jarcashpa, llactaman calparca ricuj runacunapa jahuaman urmamurca picuna carca llactata huacaichingapa shaquishcacuna, shinashpa tucuchirca, llactatapash japirca.\n\n22 Cunan caita rurashca carca imashpa Lamanitacuna saquirca tucuilla macanajuj runacuna, huaquinlla ricuj runacunalla na, saquichun jichushca pambaman apachun.\n\n23 Yalishca jipa Gid, Teómnerpash cai laya chasquishca carca paicunapaj shinlli jarcashcacunata. Yalishca jipa jichushca pambapi ashtacata purishca jipa ñucanchi ñanda rircanchi Zarahemla alpaman.\n\n24 Lamanitacuna ricushpa Zarahemla alpaman rinajujta, ninanda manllarishcacuna carca, paicunata tucuchingapa rurai cangamanda; chaimanda paicuna tigrai callarirca cutin jichushca pambaman, ari, huashaman chai ñandallata maita shamushcata.\n\n25 Riqui, tutayarca, paicunapaj facha huasicunata shayachirca, Lamanitacunapaj capitángunapaj yali mandaj yarca Nefitacuna shaijushca canga paicunapaj purishcacunamanda; tucuilla macanajuj runacunata catishcanchi yashpa chaimanda yaitapash na yarca Manti llactata.\n\n26 Cunan yalishca jipa tutayajpi, ñuca runacunata ama puñuchun mandarcani, ashtahuangari paicuna richun shuj ñanda Manti alpaman.\n\n27 Ñucanchipaj cai tuta purimanda, riqui, cati punlla Lamanitacunamanda carupi carcanchi, shinashpa ñucanchi chayarcanchi paicunata ñaupashpa Manti llactaman.\n\n28 Shina yalishca jipa, cai umachihuan ñucanchi Manti llactata japircanchi yahuarta na jichashpa.\n\n29 Yalishca jipa Lamanitacunapaj macanajuj runacuna llacta ladoman chayamurca, ricurcapash paicunata tuparingapa prepararishca carcanchita, paicuna ninandapacha manllarirca, jatun manllaipash shamurca, shinashpa jichushca pambaman calparca.\n\n30 Ari, yalishca jipa Lamanitacunapaj macanajuj runacuna tucui chai alpa pushtucunamanda calparca. Ashtahuangari riqui, paicunahuan apashpa rirca tauca huarmicunata, huahuacunatapash alpamanda.\n\n31 Chai llactacuna maijan Lamanitacuna japishpa charinajushcacuna, tucuilla cai punllacunacaman ñucanchi charinajunchi; ñucanchi taitacuna, ñucanchi huarmicuna, ñucanchi huahuacunapash paicunapaj huasicunaman tigramunajun, tucui maijan prezucuna apai tucushcacuna, Lamanitacunahuan apai tucushcacunapash na tigramunajun.\n\n32 Ashtahuangari riqui, ñucanchi macanajuj runacuna huaquinlla can jarcangapa shina jatun llactacunata, shina jatun charishcacunatapash.\n\n33 Ashtahuangari riqui, ñucanchi Diospi confianchi pimi ñucanchiman cushca chai alpa jahuapi mishachun, shinashpa chai llactacunata chasquishcanchi, chai alpacunatapash, imacuna ñucanchipaj propio carca.\n\n34 Cunan na yachanchichu imashpa mandajcuna ashtahuan runacunata na ñucanchiman cushca; chai runacuna picuna ñucanchipaman shamurca paicunapash na yachan imashpa ashtaca runacunata na chasquishcata.\n\n35 Riqui, ñucanchi na yachanchichu ashtahuangari fracasarircanguichu imacha, chai alpa pushtucunaman macanajujcunata cacharcanguichichu imacha; shina cajpica, ñucanchipa munaica na canllu huasha rimangapa.\n\n36 Na shina cajpica, riqui, gobiernopi chaupiricuna tianata manllanchi, chaimanda paicuna na ashtahuan runacunata cachamun ñucanchita ayudangapa; imashpa ñucanchi yachanchi paicuna ashtacapacha can ñucanchipaman cachamushcata yali.\n\n37 Ashtahuangari, riqui, na imapash canllu—ñucanchi Diospi confianchi cacharichichun, masqui ñucanchi macanajuj runacuna na shinllicuna cajpipash, ari, ñucanchita cacharichinga ñucanchita napacha ricunayachijcunapaj maquicunamanda.\n\n38 Riqui, cai can ishcai chunga iscun huata, ña tucurinapi, ñucanchi alpacunata charinajunchi; Lamanitacunapash Nefi alpaman calpashca.\n\n39 Chai Ammón llactapuracunapaj churicuna, picunamanda shina alita parlashcani, ñucahuan can Manti llactapi; Apunchij paicunata shinllichishca, ari, huacaichishcapash espadahuan urmanamanda, shinashpa shuj almallapash na huañushcachu.\n\n40 Ashtahuangari riqui, paicuna chasquishca tauca chugricunata; shinapash paicuna shinllicuna can chai libertadpi imahuan Dios ñucanchita librecunata rurashca; Apunchij paicunapaj Diosta punllan punllan yarinbacha; ari, paicuna pactachingapa atirin paipaj catichunbacha saquishcacunata, paipaj ricushpa chasquichinacunatapash, paipaj rurachunbacha saquishcacunatapash punllan punllan; paicunapaj fe shinlli can achil villashcacunapi ima shamunacunamanda.\n\n41 Cunan, ñuca juyashca huauqui, Moroni, mañani Apunchij ñucanchi Dios, pimi ñucanchita jatun causachishca, librecunatapash rurashca, quiquinda paipaj ñaupapi punllan punllan huacaichichun; ari, mañani cai llactapurata shinllichichun, mishangacaman tucui charishcacunata chasquingacaman imata Lamanitacuna ñucanchita quichushca, imami carca ñucanchi minishtirishcapa. Cunan, riqui, ñucapa cartata tucuchini. Ñuca cani Helamán, Almapaj churi.\n\n", "alma 59": "[center][font_size=26]59 Capítulo[/font_size][/center]\n\n[i]Moroni Pahoránda mañan Helamánpaj macanajujcunata shinllichichun—Lamanitacuna Nefíah llactata japin—Moroni fiñashca can gobiernohuan. Nara 62 C.Ñ.[/i]\n\n1 Cunan yalishca jipa ricushpa chasquichijcunapaj reinado quimsa chunga huatapi Nefipaj llactapuracunapaj jahuapi, Moroni Helamánpaj cartata chasquishca, liishca jipa, ninanda cushijurca paicunapaj alicanamanda, ari, Helamán ninan mishaicunata charishcamanda, quichushca alpacunata chasquishcamanda.\n\n2 Ari, caita tucui paipaj llactapuracunaman yachaj chayachirca, muyundi tucui alpacunapi maipi pai carca, paicunapash cushijuchun.\n\n3 Yalishca jipa ñapash Pahoránman shuj cartata cacharca, mañashpa runacunata tandachichun Helamánda shinllichichun, nacashpa Helamánpaj macanajuj runacunata, shinashpa pai fangalla ricui ushachun chai alpa pushtuta imata cutin japishca carca juyailla ruraita ricuchi laya.\n\n4 Yalishca jipa Moroni cai cartata cachashpa Zarahemlapaj alpaman, pai cutin callarirca shuj planda rurangapa chasqui ushangapa chai puchushca charishcacunata, llactacunata imata Lamanitacuna paicunapamanda quichushca carca.\n\n5 Yalishca jipa shina Moroni prepararijujpi Lamanitacunapaj contra macanajungapa ringapa, riqui, Nefíahpaj llactapuracuna, maijanguna tandanajushca carca Moroni llactamanda, Lehi llactamandapash, Moriantón llactamandapash, Lamanitacunahuan macanajui callarirca.\n\n6 Ari, picuna Manti llactamanda calpachi tucushcacunapash, muyundi alpacunamandapash, shamushpa Lamanitacunahuan tandanajurca cai alpa pushtupi.\n\n7 Shina ninan taucapacha cashpa, ari, shinllichita punllan punllan chasquishpa, Ammorónpaj mandohuan paicuna Nefíahpaj llactapuracunapaj contra shamurca, huañuchi callarirca ninan jatun huañuchihuan.\n\n8 Paicunapaj macanajuj runacuna shina taucapacha carca, Nefíahpaj puchushca llactapuracuna paicunapaj ñaupamanda calpanapacha carca; paicuna shamurca Moronipaj macanajuj runacunahuan tandanajurcapash.\n\n9 Cunan imashna Moroni yuyashca carca runacuna Nefíah llactaman cachashca tianga, llactapuracunata ayudangapa chai llactata charishpa catingapa, yachashpa cai fangalla carca huacaichingapa llactata Lamanitacunapaj maquicunapi urmanamanda paicunapamanda cutin japina randi, pai yuyarca chai llactata fangalla huacaichinata.\n\n10 Chaimanda pai jarcarca tucui paipaj macanajujcunata chai pushtucunapi maipi pai cutin misharca.\n\n11 Cunan, Moroni ricushpa Nefíahpaj llacta chingashcata pai ninadapacha llaquirirca, dudai callarirca, llactapuracunapaj na ali ruraicunamanda, paicuna huauquicunapaj maquicunapi urmarcapashchari.\n\n12 Cunan cai laya carca tucui paipaj capitángunapaj yali mandajcunahuan. Paicuna dudashca, manllarishcapash llactapuracunapaj na ali ruraicunamanda, cai Lamanitacuna paicunapaj jahuapi mishashcamanda.\n\n13 Yalishca jipa Moroni fiñashca carca gobiernohuan, shuj laya caimanda paicunapaj llactapaj libertadmanda.\n\n", "alma 60": "[center][font_size=26]60 Capítulo[/font_size][/center]\n\n[i]Moroni Pahoránman quejarin gobiernopaj na ricuriashcamanda macanajuj runacunata—Apunchij saquin alicuna huañuchun—Nefitacuna tucui paicunapaj ushaita churan, imashnapash paicunamanda napacha ricunayachijcunapaj maquicunamanda charariringapa—Moroni gobiernohuan macanajungapa munan imashpapash paipaj macanajuj runacunaman ayudajllapi na. Nara 62 C.Ñ.[/i]\n\n1 Yalishca jipa pai cutin quilcarca alpapaj gobernadorman, pimi Pahorán carca, cai shimicuna carca imata pai quilcarca, nishpa: Riqui, ñuca carta Pahoránba can, Zarahemla llactapi, ricushpa chasquichijcunapaj yali mandaj can alpapaj gobernadorpapash, tucui maijanguna picuna ajllashcacuna can cai llactapuracunamanda mandachun, pushachunbash cai macanajuipaj ruraicunata.\n\n2 Riqui, ñuca imatachari ninata charini paicunaman llaquichi tucushca layapi; riqui, cangunallata yachanguichi canguna ajllashcacuna canguichi runacunata tandachingapa, paicunata churachingapa espadacunahuan, cimitarracunahuan, tucui laya macanajunacunahuan tucui laya macanajuipa, Lamanitacunapaj contra cachana, maijan pushtucunata paicuna ñucanchi alpacunaman shamujpi.\n\n3 Cunan riqui, cangunaman nini ñucallata, ñuca runacunapash, Helamán, paipaj runacunapash, ninanbacha jatun llaquicunata yalinajun; ari, yarjai, yacunayai, shaijui, tucui laya llaquicunatapash.\n\n4 Ashtahuangari riqui, caillata llaqui yalishca cashpaca na huasha rimanchimanllu nacashpa na quejarinchimanllu.\n\n5 Ashtahuangari riqui, jatun huañuchicuna cashca ñucanchi llactapuracunapi; ari, huarangacuna espadahuan urmashca, shuj laya cai ushanman carca, canguna ñucanchi macanajuj runacunaman minishtirishca shinllichita, ayudatapash cujpica. Ari, jatun cashca cangunapaj na ricuriai ñucanchihuan.\n\n6 Cunan riqui, ñucanchi munanchi yachangapa imashpa cai ninan jatun na ricuriai cashcata; ari, ñucanchi munanchi yachangapa imashpa ñucanchita na yarishca cashcata.\n\n7 Tiari ushani yanguichu cangunapaj jatun tiarinacunapi yaritapash na yarishpa, cangunapaj napacha na ricunayachijcuna chajchunajun huañuchinata cangunapaj muyundi? Ari, paicuna cangunapaj huauquicunata huaranga huarangacunata huañuchinajujpi—\n\n8 Ari, maijanguna huacaichingami yashpa confiashcacuna, ari, cangunata churashca paicunata ayudai ushachun, ari, paicunaman macanajuj runacunata cachai ushachun, paicunata shinlliyachichun, quishpichimanbash huaranga huarangacunata ama urmachun espadahuan.\n\n9 Ashtahuangari riqui, cai na tucuilla can—paicunaman minishtirishcacunata na cushcanguichi, shinashpa taucacuna macanajushca paicunapaj causaicunata cushca paicunapaj jatun munaicunamanda imami can cai llactapuracunapaj alicana; ari, caita rurashca paicuna ña tucurigrinajushpa yarjaihuan, cangunapaj ninan jatun negligenciamanda paicunaman.\n\n10 Cunan, ñuca juyashca huauquicuna—juyashcacuna cangapa; ari, ashtahuan utsialla munaita jatarichina carcanguichi, cai llactapuracunapaj alicana libertadpash; ashtahuangari riqui, paicunata na ricuriashpa saquishcanguichi shinashpa huaranga huarangacunapaj yahuar cangunapaj uma jahuaman shamunga venganzapa; ari, Diospajpi yachashca carca paicunapaj tucui mañaicuna, paicunapaj tucui llaquiricunapash—\n\n11 Riqui, tiari ushanchi yanguichichu cangunapaj jatun tiarinacunapi, Diospaj ninan alicaimandapash pai cacharichinga canguna nimata na rurajpi? Riqui, caita yashca cashpaca yanga yashcanguichi.\n\n12 Yanguichichu, shina tauca cangunapaj huauquicuna huañuchi tucushca cai can paicunapaj na ali ruraicunamanda? Cangunaman nini, caita yashca cashpaca yanga yashcanguichi; cangunaman nini, taucacuna tian maijanguna espadahuan urmashca; riqui cai can cangunapaj ricushpa chasquichinaman;\n\n13 Apunchijca saquin ali rurajcuna huañuchishca cachun paipaj alicai, ricushpa chasquichinapash shamuchun na alita rurajcunapa jahuaman; chaimanda na yana canguichichu ali rurajcuna chingashca cajta paicuna huañushca cashpa; ashtahuangari riqui, paicuna samangapa yaicun Apunchij paicunapaj Diospi.\n\n14 Cunan riqui, cangunaman nini, ñuca ninandapacha manllani Diospaj castigocuna cai llactapuracunapa jahuaman shamunga cangunapaj ninan quillamanda, ari, ñucanchi gobiernopaj quillamandapash, paicunapaj ninan jatun na ricuriai paicunapaj huauquicunaman, ari, maijanguna huañushca can.\n\n15 Cai na canman carca na ali ruraicuna ima callaripi callarirca ñucanchipaj umapi cajcunahuan, ñucanchipaj napacha ricunayachijcunata jarcai ushanchiman carca shina paicuna ama charichun mishaita uhsaitapash ñucanchipa jahuapi.\n\n16 Ari, ñucanchipura macanajui na tiashcajpi; ari, cai na shina cashcajpica cai jatun mandajta charingapa munaj runacuna, picuna shina ashtaca ñucanchipura yahuarta jichachirca; ari, ñucanchipura fiñanajuna randi, ñucanchi shinlliyachinacunata tandachina carcanchi imashna punda rurashcashna; ari, cai na canman carca ushaita, autoridadtapash charingapa munaimanda imata chai jatun mandajta charingapa munaj runacuna ñucanchi jahuapi charirca; fielcuna cashca cashpaca ñucanchi libertadmanda ñucanchiman tandanajushca cashpaca ñucanchipaj napacha ricunayachijcunapaj contra llujshishca cashpa, ñucanchipaj contra paicunapaj espadacunata alsana randi, imami carca shina ashtaca yahuar jichai ñucanchipura; ari, paicunapaj contra rishca cashpaca Apunchijpaj ushaihuan, ñucanchipaj napacha ricunayachijcunata caiman chaiman calpachinchiman carca, cai rurashca canman carca, paipaj shimipaj pactachinamanda.\n\n17 Ashtahuangari riqui, cunan Lamanitacuna ñucanchi jahuaman shamunajurca, ñucanchi alpacunata japingapa, paicuna ñucanchi llactapuracunata espadahuan huañuchinajun, ari, ñucanchi huarmicunata, ñucanchi huahuacunatapash, paicunata apanajunbash huatai tucushcashnaman, paicuna llaquichishpa tucui laya llaquicunata, cai jatun na alita ruraicunamanda maijanguna mascanajun ushaita, autoridadtapash, ari, chai jatun mandajta charingapa munaj runacuna.\n\n18 Ashtahuangari imashpata ashtacata nisha caicunamanda? Ñucanchi na yachanchi ashtahuangari cangunallata autoridadta mascanajujtapash. Ñucanchi na yachanchi ashtahuangari canguna cajta umachishpa japichijcuna cangunapa llactata.\n\n19 Nacashpa ñucanchihuan na ricuriaj cashcanguichi ñucanchipa llacta chaupipi caimanda seguro canapash muyushca canguichi, caimanda ñucanchiman micunacunata na cachamuchun mandanguichi, runacunatapash ñucanchi macanajuj runacunata shinlliyachingapapash?\n\n20 Cungashcanguichichu Apunchij cangunapaj Diospaj rurachunbacha saquishcacunata? Ari, cungashcanguichichu ñucanchi taitacunapaj huatai tucushcashnata? Cungashcanguichichu tauca viaje ñucanchipaj napacha ricunayachijcunapaj maquicunamanda cacharichishcata?\n\n21 Nacashpa yanguichichu Apunchij ñucanchita cacharichingara, ñucanchi tianajujpi jatun tiarinacunapi Apunchij ñucanchiman cushcacunata na imatapash rurajpi?\n\n22 Ari, imatapash na rurashpa tiajujpi huaranga huarangacuna muyushca, ari, huaranga huarangacuna, paicunapash tianajun imatapash na rurashpa, muyundipica alpapaj manñacunapica huaranga huarangacuna espadahuan urmanajun, ari, chugrishcacuna, yahuarllacunapash?\n\n23 Yanguichichu Dios cangunata inocentepi churanga canguna tianajujpi cai cuzascunata ricushpa? Riqui cangunaman nini, Na. Cunan ñuca munani yarichun Dios nishca can vaso ucura maillashca canga, shina jipa vaso huashapash maillashca canga.\n\n24 Cunan, imashpapash arrepentirishpalla imata rurashcacunamanda, utsia rurai callarishpa, ñucanchiman cachamushpapash micunata, runacunatapash, Helamánmanbash, pai shinllichi ushachun ñucanchipaj llacta chai pushtucunata imata cutin mishashca, ñucanchipash mishachun puchushca ñucanchipa charishcacunata chai pushtucunapi, riqui cai minishtirishca canga ñucanchi ama macanajuchun Lamanitacunahuan imaura ñucanchipaj vaso ucucunata maillangacaman, ari ñucanchipaj gobierno jatun umata.\n\n25 Imashpapash ñuca cartata chasquingui, llujshimushpa ricuchihuanguipash libertadpaj ciertopacha espírituta, atiringuipash shinllichingapa ñucanchi macanajuj runacunata shinlliyachingapa, paicunaman micunata caranguipash paicuna causachun, riqui ñuca huaquin libre runacunata saquisha charishpa catichun cai ñucanchi alpa pushtuta, paicunata ñuca mingasha ushaiman, Diospaj achil yachishcacunamanbash, nima cutishuj ushaipash paicunapaj contra ama cachun—\n\n26 Cai paicunapaj ninan femanda, paicunapaj pacienciamanda paicunapaj llaquicunapi—\n\n27 Cangunapaman shamusha, cangunapi maijanbash libertadta munaj tiajpica, ari, masqui ashalla libertadpaj ninagu puchushca, riqui ñuca cangunapi na cazunacunaman tangachisha, imaura maijanguna ushaita, autoridadta japingapa munajcuna tucuringacaman.\n\n28 Ari, riqui ñuca na manllani cangunapaj ushaita nacashpa cangunapaj autoridadpash, ashtahuangari ñuca Diosmi pita ñuca manllani; cai can paipaj rurachunbacha saquishcacunamanda imamanda ñuca espadata japini ñuca llactamanda huacaichingapa, cai can cangunapaj na ali ruraicunamanda ñucanchi llaquirishcanchi shina ashtaca chingachicunata.\n\n29 Riqui punlla can, ari, punlla caipi can, imashpapash cangunamanda ñaupanguichi cangunapaj llactata huacaichingapa, cangunapaj uchillagucunatapash, alicaipaj espadaca ña cangunapa jahuapi; ari, cai cangunapa jahuapi urmanga cangunata ricuj shamunga tucuilla tucuchingacaman.\n\n30 Riqui, ñuca cangunapaj ayudata shuyani; imashpapash canguna ayudata na cunguichi, riqui, cangunapaman quimirini, Zarahemla alpapi, chugrichishapash espadahuan, shinashpa canguna ashtahuan ushaita na charinguichichu jarcangapa cai llactapuracunapaj miraita ñucanchi libertad yuyaicunamanda.\n\n31 Riqui, Apunchij na saquingachu canguna causachun, shinllicunaman tigrachunbash na ali ruraicunapi tucuchingapa paipaj ali ruraj llactapuracunata.\n\n32 Riqui, yanguichichu Apunchij cangunata huacaichingachu, shamungapash ricushpa chasquichinapi Lamanitacunapaj contra, paicunapaj punda taitacunapaj yachachishcata cai napacha ricunayaita cuchishca, ari, ninanda mirashcapash maijanguna ñucanchimanda chaupirishca, imaura cangunapaj na ali ruraicuna shamun cangunapaj juyaimanda cai pachapaj yanga, runa rurashca cuzascunamanda?\n\n33 Yachanguichichu na ali rurashpaca Diospaj catichunbacha saquishcacunata, yachanguichi cangunapaj chaquicunahuan paicunata sarunguichi. Riqui, Apunchij nihuan: Picuna cangunapaj gobiernocunata ajllashcacuna na arrepentirijpica paicunapaj juchacunamanda, na ali ruraicunamanda, ringui paicunapaj contra macanajungapa.\n\n34 Cunan riqui, ñuca, Moroni, munai na munai churashca cani, conveniomanda imata ñuca rurarcani ñuca Diospaj rurachunbacha saquishcacunata alichingapa; chaimanda ñuca munani Diospaj shimita cazuchun, ñapash cachamuchunbash ñucanchiman minishtirishcacunata, runacunatapash, ñucaman, Helamánmanbash.\n\n35 Riqui, caita na rurajpica ñuca ñami shamuni; riqui, Dios na saquingachu ñucanchi yarjaihuan tucurichun; chaimanda pai caranga cangunapaj micunata, minishtirijpica espadahuan. Cunan ricuichi Diospaj shimita pactachichi.\n\n36 Riqui, ñuca cani Moroni, cangunapaj capitán yali mandaj. Ñuca na mascani ushaita, ashtahuangari tucuchini caita. Ñuca na mascani cai pachapaj honorta, ashtahuangari ñuca Diospaj honorta, libertadtapash, ñuca llactapaj ali caitapash. Shina ñuca cartata tucuchini.\n\n", "alma 61": "[center][font_size=26]61 Capítulo[/font_size][/center]\n\n[i]Pahorán Moroniman villan na cazuicunamanda, gobiernota na cazuitapash—Jatun mandajta charingapa munaj runacuna Zarahemlata japin Lamanitacunahuan tandanajushca can—Pahorán macanajuj runacunapaj ayudata mañan na cazujcunapaj contra. Nara 62 C.Ñ.[/i]\n\n1 Riqui, cunan yalishca jipa Moroni cai cartata cachashca jipalla gobernador yali mandajman, pai chasquirca Pahoránmanda shuj cartata, gobernador yali mandaj. Cai can shimicuna imata chasquirca:\n\n2 Ñuca, Pahorán, pimi cani cai alpapaj yali mandaj gobernador, cachani cai shimicunata Moroniman, macanajuj runacunapaj yali mandaj capitán. Riqui, ñuca nini, Moroni, ñuca na cushijunichu cangunapaj jatun llaquicunapi, ari, caica ñuca almata llaquichin.\n\n3 Ashtahuangari riqui, tianmi maijanguna cangunapaj llaquicunapi cushijujcuna, ari, shinashpa ñucata na cazushpa jatarishca, ñuca llactapuracunatapash picuna libre runacuna can, ari, chai jatarishcacuna ashtacapacha can.\n\n4 Chaicuna can maijanguna ñuca ricushpa chasquichina jatun tiarinata ñucata quichungapa munashca caimanda cashca cai jatun na ali ruraicuna; paicuna jatun uyanayai llullacunata charishca carca, pandachircapash tauca llactapuracunapaj shungucunata, caimanda canga ñucanchipurapi shinlli llaqui; ñucanchipa minishtirishcacunata jarcashca, ñucanchi libre runacunatapash manllachishpa saquishca shina cangunapaman na rishca.\n\n5 Riqui, paicunapamanda tigrachihuashca, Gedeón alpaman calpashcani, mashna tandachita ushashca runacunahuan.\n\n6 Riqui, ñuca cachashcani shuj proclamaciónda tucui cai alpa pushtucunaman; riqui, paicuna ñucanchipaman punllan punllan tandanajunajun, macanajunacunata japingapa, paicunapaj llactata huacaichingapa, paicunapaj libertadtapash, ñucanchi llaquicunata shinallata rurangapa.\n\n7 Ñucanchipaman shamushca, shinashpa maijanguna ñucanchipaj contra na cazuipi jatarishcacuna chimbapurashcacuna can, ari, shinashpa paicuna ñucanchita manllan na shamui ushanbash macanajungapa ñucanchipaj contra.\n\n8 Paicuna alpata mishashpa japishca, nacashpa llactata, Zarahemlata; paicunapaj jahuapi shuj jatun mandajta ajllashca can, Lamanitacunapaj jatun mandajman pai quilcashca; chaipi tandanajun Zarahemla llactata charishpa catingapa, cai tandanajuipi pai yanmi Lamanitacuna ushanga puchu alpacunata mishaita, paipaj llactapuracunapaj jahuapi jatun mandajta churangapa imaura Lamanitacuna mishashca cajpi.\n\n9 Cunan, canbaj cartapi ñucata tacurihuangui, ashtahuangari na imapash can; ñuca na fiñashca cani, ashtahuangari cushijuni canbaj shungu jatunbachapi. Ñuca, Pahorán, ushaita na mascani, ñuca ricushpa chasquichina jatun tiarinata charinatalla ñuca alchishpa chari ushangapa derechocunata, ñuca llactapurapaj libertadtapash. Ñuca alma shinlli can libertadpi imapi Dios ñucanchita librecunata rurashca.\n\n10 Cunan, riqui, ñucanchi na ali ruraicunata jarcashun yahuarta jichangacaman. Ñucanchi Lamanitacunapaj yahuarta na jichashun paicunapaj propio alpapi cajpica.\n\n11 Ñucanchipaj huauquicunapaj yahuarta na jichashunllu paicuna na cazuipi na jatarijpica, ñucanchipaj contra espadatapash na japijpica.\n\n12 Ñucanchillata mandai tucungapa curinchiman huatai tucushcashnapaj yugoman cai minishtirishca cajpica Diospaj alicaihuan, nacashpa caita rurachun mandashca cajpica.\n\n13 Ashtahuangari riqui ñucanchita na mandashca ñucanchipaj napacha ricunayachijcunapaj mandaiman curichun, ashtahuangari ñucanchipaj confianzata paipi churachun, pai ñucanchita cacharichinga.\n\n14 Chaimanda, ñuca juyashca huauqui, Moroni, na alita shinlliyashun, ima na alita na shinlliyaita ushashpa ñucanchi shimicunahuan, ari, shina na cazuicunahuan, ninanda fiñarishpa rimarinacunahuanbash, shinlliyashun caicunata ñucanchi espadacunahuan, ñucanchipaj libertadhuan cati ushangapa, cushijungapapash ñucanchi iglesiapaj jatun privilegiopi, ñucanchi Jatun Causachij yuyaicunamanda, ñucanchi Diospash.\n\n15 Chaimanda, ñucapaman ña shamui canba huaquin runacunahuan, puchucunata saqui Lehi, Teáncum mandachun; paicunaman ushaita cui macanajuita apachun chai alpa pushtupi, Diospaj Espírituhuan, ima can libertadpaj espíritupash imami paicunahuan can.\n\n16 Riqui, paicunaman huaquin minishtirishcacunata cachashcani, paicuna ama huañuchun imaura ñucapaman can shamungacaman.\n\n17 Tandachi usharishca macanajujcunata ñucapaman shamujushpa, ñucanchi ringapa ñapash chai chaupirishcacunapaj contra, ñucanchi Diospaj ushaipi fehuan imami ñucanchipi can.\n\n18 Ñucanchi Zarahemla llactata japishun, ashtahuan micunacunata japingapa Lehiman, Teáncummanbash cachangapa; ari, ñucanchi rishun paicunapaj contra Apunchijpaj ushaipi, ñucanchi tucuchishun cai jatun na ali ruraicunata.\n\n19 Cunan, Moroni, ñuca cushijuni canba cartata chasquishpa, ñuca ashata llaquilla carcani imata ñucanchi rurai ushanamanda, ali canmanlla ñucanchipa huauquicunapaj contra rina.\n\n20 Ashtahuangari nishcangui, paicuna imashpapash arrepentirijpilla Apunchij mandashca canda paicunapaj contra richun.\n\n21 Shinlliyachipacha Lehi, Teáncummanbash Apunchijpi; paicunaman ni ama manllachun, imashpa paicunata Dios cacharichinga, ari, tucui maijanguna chai libertadpi shinllicuna cajcunatapash imahuan Dios paicunata librecunata rurashca. Cunan ñuca cartata tucuchini ñuca juyashca huauquiman, Moroni.\n\n", "alma 62": "[center][font_size=26]62 Capítulo[/font_size][/center]\n\n[i]Moroni Pahoránda ayudangapa rin Gedeón alpapi—Jatun mandajta charingapa munaj runacuna paicunapa llactata na huacaichingapa munajcunata huañuchin—Pahorán, Moronipash Nefíahta cutin mishan—Tauca Lamanitacuna Ammónpaj llactapuracunahuan tandanajun—Teáncum Ammorónda huañuchin, randipash huañun—Lamanitacuna alpamanda calpan, sumaj causai shayachishca can—Helamán tigran achil yachachinaman iglesiata shayachinbash. Nara 62–57 C.Ñ.[/i]\n\n1 Cunan yalishca jipa Moroni cai cartata chasquishpa paipaj shungu na manllaita japirca, ninan jatun cushijuihuan jundarca Pahoránpaj fidelidadmanda, paipash na cashcajpi libertadta umachishpa japichij, paipa llactapaj yuyaicunatapash.\n\n2 Ashtahuangaripai llaquirircapash ninan na ali ruraicunamanda maijanguna Pahoránda ricushpa chasquichina jatun tiarinamanda anchuchishcacunamanda, ari, tucuripi maijangunamanda paicunapaj llactapa, paicunapaj Diostapash contra na cazushcacunamanda.\n\n3 Yalishca jipa Moroni huaquin runacunata pusharca, Pahorán munashcamanda, Lehiman, Teáncummanbash paipaj puchushca macanajuj runacunapaj jahuapi mandachun curca, paipaj purita catirca Gedeón llactaman.\n\n4 Pai alsarca libertadpaj estandarteta maijan pushtuman yaicushcapi, tandachircapash mashna runacunata ushashcata tucui paipaj purishcapi Gedeón alpaman.\n\n5 Yalishca jipa huaranga huarangacuna paipaj estandarteman quimirirca, paicunapaj espadacunata paicunapaj libertadta huacaichingapa japirca, huatai tucushcashnapi ama urmangapa.\n\n6 Shina, Moroni tandachirca mashna runacunata ushashcata tucui paipaj purishcapi, pai shamurca Gedeón alpaman; tandachircapash paipaj macanajujcunata Pahoránbacunahuan paicuna ninan shinllicuna tigrarca, Pacuspaj runacunatapash yali shinllicuna, pimi carca jatun mandaj maijan chaupirishcacunapaj pimi calpachirca libre runacunata Zarahemla alpamanda chai alpatapash japishca carca.\n\n7 Yalishca jipa Moroni, Pahoránbash urai rirca paicunapaj macanajuj runacunahuan Zarahemla alpacaman, llactapaj contra rirca, Pacuspaj runacunahuan tuparirca, shinashpa macanajungapa shamurca.\n\n8 Riqui, Pacus huañuchi tucurca, paipaj runacunapash prezucuna japi tucushca carca, Pahorán cutinlla apamushca carca paipaj ricushpa chasquichina jatun tiarinaman.\n\n9 Pacuspaj runacuna paicunapaj llaquichinacunata chasquirca, catichunbacha saquishcacuna layapi, chai jatun mandajta charingapa munaj runacunapash maijanguna japishpa cárcelman churashcacunapash; paicunapash huañuchi tucurca catichunbacha saquishcacuna layapi; ari, chai Pacuspaj runacuna, chai jatun mandajta charingapa munaj runacunapash, macanajunacunata japina randi paicunapaj llactata huacaichina randi, ashtahuangari paipaj contra macanajungapa munarca, paicuna huañuchi tucurca.\n\n10 Shina cai minishtirishca tigrarca cai catichunbacha saquishcacuna ricushpa ruranapacha carca paicunapa llacta seguro cachun; ari, maijanbash paicunapaj libertadta na ninajujta tupashca cashpa ñapash huañuchina carca catichunbacha saquishcacunapaj layapi.\n\n11 Shina tucurirca ricushpa chasquichijcunapaj reinado quimsa chunga huata Nefipaj llactapuracunapa jahuapi; Moroni, Pahoránpash sumaj causaita cutin shayachishpa Zarahemla alpapi, paicunapaj propio llactapuracunapi, huañuita churashca cashpa tucui maijanguna na fielcuna cajcunaman libertadmanda.\n\n12 Yalishca jipa ricushpa chasquichijcunapaj reinado quimsa chunga shuj huata callaripi Nefipaj llactapuracunapa jahuapi, Moroni minishtirishcacunata ñapash cachachun mandarca, sujta huaranga macanajuj runacunatapash Helamánman cacharca, paita chai alpa pushtuta alchishpa charita ayudangapa.\n\n13 Cachachun mandarcapash sujta huaranga macanajuj runacunata, minishtishca micunacunahuan, Lehipaj, Teáncumpaj macanajuj runacunapaman. Yalishca jipa cai rurashca carca alpata shinlliyachichun Lamanitacunapaj contra.\n\n14 Yalishca jipa Moroni, Pahoránbash, tauca runacunata Zarahemla alpapi saquishpa, paicuna purinata catirca tauca runacunahuan Nefíahpaj alpaman, Lamanitacunata chai llactapi mishangapapacha.\n\n15 Yalishca jipa imashna paicuna chai alpaman purishpa rinajurca, Lamanitacunapaj taucapacha runacunata japirca, paicunamanda taucacunata huañuchirca, paicunapaj minishtirishcacunata japirca, paicunapaj macanajunacunatapash.\n\n16 Yalishca jipa paicunata japishca jipa, shuj convenioman yaicuchun rurachirca paicuna Nefitacunahuan macanajungapa ashtahuan macanajunacunata ama japichun.\n\n17 Imaura paicuna cai conveniota rurajpi cacharca Ammónpaj llactapuracunahuan causachun, casi chuscu huarangacuna carca maijanguna huañushcacuna.\n\n18 Yalishca jipa paicunata cachashca jipa paicuna purishpa catirca Nefíah alpaman. Yalishca jipa imaura paicuna Nefíah llactaman chayashpa, paicunapaj facha huasicunata shayachirca Nefíah pugru pambacunapi, imami Nefíah llacta ladopi can.\n\n19 Cunan Moroni munashca carca Lamanitacuna paicunapaj contra macanajuj shamuchun, pugru pambapi; ashtahuangari Lamanitacuna, yachaimanda paicunapaj ninan jatun millaita, ricushpa paicunapaj taucapachacuna, chaimanda manllarca paicunapaj contra shamungapa; chaimanda chai punlla macanajungapa na shamurca.\n\n20 Tutayajpi, Moroni yana tutapi rirca, pirca jahuaman vitsiarca ricungapa maijan llacta pushtupi Lamanitacuna causanajujta paicunapaj macanajuj runacunahuan.\n\n21 Yalishca jipa paicuna indi llujshij ladoman carca, yaicunaman; paicuna tucuilla puñunajurca. Cunan Moroni paipaj macanajuj runacunapaman tigrarirca, ñapash rurachun mandarca shinlli cabiacunata, chacanacunatapash, jahua pircamanda pirca ucu pushtuman uriajungapa.\n\n22 Yalishca jipa Moroni paipaj runacunata purishpa richun mandarca pirca jahuaman vitsiachun, uriajurca llactapaj chai pushtuman, ari, indi huashajuj ladomanbash, maipi Lamanitacuna causanajurca paicunapaj macanajuj runacunahuan.\n\n23 Yalishca jipa tuta tucuilla uriajurca llacta ucuman, paicunapaj shinlli cabiacunahuan, paicunapaj chacanacunahuanbash; shina punllayajpica tucuilla llacta pirca ucucunapi carca.\n\n24 Cunan, imaura Lamanitacuna rijcharishpa, ricurcapash Moronipaj macanajuj runacuna pirca ucucunapi cajta, paicuna ninanda manllarirca, shinashpa paicuna calparca yaicunata.\n\n25 Cunan Moroni ricurca paipaj ñaupata calpanajujta, paipaj runacunata mandarca purishpa shamuchun paicunapaj contra, taucata huañuchirca, tauca cutishujcunata chaupipi churarca, prezucunata japircapash; puchushcacunaca calparca Moronipaj alpaman, imami carca manñacunapi jatun mama cocha pata ladopi.\n\n26 Shina Moroni, Pahoránbash Nefíah llactata mishashpa japirca ni shuj almata na chingachishpa; tauca Lamanitacuna tiarca picuna huañushca carca.\n\n27 Cunan yalishca jipa tauca Lamanitacuna maijan prezucuna carca munarca Ammónpaj llactapurahuan tandanajungapa, libre llactapuracunamanbash tigrangapa.\n\n28 Yalishca jipa mashna munashcacunaman, cushca carca paicuna imashna munashca layapi.\n\n29 Chaimanda, tucui Lamanita prezucuna Ammónpaj llactapuracunahuan tandanajurca, ninanda trabajai callarirca, alpata tarpushpa, viñachishpa tucui laya muyucunata, ataju llamacunatapash, tucui laya huagracunatapash; shina Nefitacuna fangallayachirca paicunapaj llashacunata; ari, shinashpa paicuna fangallayachirca tucui Lamanita prezucunamanda.\n\n30 Cunan yalishca jipa Moroni, Nefíah llactata mishashpa chasquishca jipa, tauca prezucunata charimanda, imami ninandapacha ashallayachirca Lamanitacunapaj macanajuj runacunata, tigrai charishpa tauca Nefitacunata picuna prezu japi tucushca carca, imami ninandapacha shinlliyachirca Moronipaj macanajuj runacunata; chaimanda Moroni Nefíahpaj alpamanda Lehipaj alpaman rirca.\n\n31 Yalishca jipa imaura Lamanitacuna ricurca Moroni paicunapaj contra shamunajujta, cutin manllarca Moronipaj macanajuj runacunamanda ñaupashpa calparcapash.\n\n32 Yalishca jipa Moroni paipaj macanajuj runacunahuan llactan llactan catirca, imaura paicuna Lehihuan, Teáncumhuan tuparingacaman; Lamanitacuna calparca Lehimanda, Teáncummandapash, urai manñacunaman jatun jatun mama cocha pata ladoman, Moronipaj alpaman chayamungacaman.\n\n33 Lamanitacunapaj macanajuj runacuna tucuilla tandanajushca carca, shinashpa Moronipaj alpapi carca tucuilla shujlla tandanajushca. Cunan Ammorón, Lamanitacunapaj jatun mandajpash paicunahuan carca.\n\n34 Yalishca jipa Moroni, Lehi, Teáncumbash shayarirca paicunapaj macanajuj runacunahuan muyundi Moronipaj alpapaj manñacunapi, shinashpa Lamanitacuna chaupipi churashca carca manñacunapi jichushca pamba urai ladoman, manñacunapi jichushca pamba indi llujshij ladomanbash.\n\n35 Shina paicuna tuta shayarirca. Riqui, Nefitacuna, Lamanitacunapash shaijushca carca ashtacatapacha purishpa rishcacunamanda; chaimanda nima umachinacunata na rurarca tutapi, Teáncumlla; pai ninandapacha fiñashca carca Ammorónhuan, shinashpa pai yarca Ammorón, Amalickíahpash paipaj huauqui, picunamanda cashcata cai jatun tucuchina macanajui paicunahuan Lamanitacunahuan, imamanda carca shina ashtaca macanajui yahuar jichaipash, ari, shina ashtaca ninan yarjai.\n\n36 Yalishca jipa Teáncum paipaj fiñaipi Lamanitacunapaj causana pambaman rirca, llactapaj pircacunamanda uriajurca. Pushtu pushtu rirca cabiahuan, shinashpa jatun mandajta tuparca; jabalinata yalichirca, ima yaicurca paipaj shungu ladopi. Ashtahuangari riqui, jatun mandajca rijchachirca sirvij runacunata nara huañushpallata, shinashpa paicuna Teáncumda catirca, paita huañuchirca.\n\n37 Cunan yalishca jipa imaura Lehi, Moronipash yacharca Teáncum huañushcata ninandapacha llaquirirca; riqui, pai cashca carca shuj runa pimi na manllaihuan macanajushca carca paipaj llactamanda, ari, ciertopacha libertadpaj rijsi; pai yalishca carca tauca ninan shinlli llaquicunata. Ashtahuangari riqui, huañushca carca, catishca carcapash ñanda tucui alpaman.\n\n38 Cunan yalishca jipa Moroni caya punlla purishpa rirca, Lamanitacunapaman chayarca, shinashpa paicunata huañuchirca jatun huañuchihuan; alpamanda calpachirca; paicuna calparca, chai punllacuna Nefitacunapaj contra na tigramurca.\n\n39 Shina ricushpa chasquichijcunapaj reinado quimsa chunga shuj huata tucurirca Nefipaj llactapuracunapa jahuapi; shina macanajuicunata charishca carca, yahuar jichaicunatapash, ninan yarjaicunatapash, llaquitapash, tauca huatacunata.\n\n40 Tiashca carca huañuchicuna, fiñanajuicuna, ninanda fiñarishpa rimanacunapash, tucui laya na ali ruraicunapash Nefipaj llactapuracunapi; shina cajpipash alicunapa alicachun, ari, alicunapaj achil mañaicunamanda, huacaichi tucushca carca.\n\n41 Ashtahuangari riqui, ninanda macanajui catijuimandalla Nefitacunahuan Lamanitacunahuan shinllicuna tauca tigrarca, ninanda macanajui catijuimandalla; taucacuna amujyarca paicunapaj llaquicunamanda, shinashpa paicunallata humillarirca Diospaj ñaupapi, jatun humildadpipash.\n\n42 Yalishca jipa Moroni chai alpa pushtucunata shinllichishca jipa imami Lamanitacunapaman ashtahuan na seguro carca, imaura paicuna alipacha shinlli carca, Zarahemla llactaman tigrarca, Helamánbash tigrarca paipaj chasquishca pushtucunaman; cutinbash sumaj causai Nefipaj llactapuracunapi shayachishca carca.\n\n43 Moroni paipaj macanajuj runacunapaj mandota saquirca paipaj churipaj maquipi, paipaj shuti carca Moroníah; paipaj propio huasiman rirca paipaj puchu punllacunata sumaj causaipi yalingapa.\n\n44 Pahorán paipaj ricushpa chasquichina jatun tiarinaman tigrarca; Helamán llactapuracunaman Diospaj achil shimita yachachingapa cutin japirca; tauca macanajuicunamanda, fiñanajuicunamandapash cai minishtirishca carca cutin shuj regulaciónda iglesiapi rurana.\n\n45 Chaimanda, Helamán, paipaj huauquicunapash rirca, Diospaj shimita villarca ashtaca ushaihuan tauca llactapuracunata crichingacaman paicunapaj na ali ruraicunata, imami arrepentichirca paicunapaj juchacunamanda, bautizarichircapash Apunchij paicunapaj Diosman.\n\n46 Yalishca jipa paicuna cutin Diospaj iglesiata shayachirca, tucui alpacunapi.\n\n47 Ari, regulaciónguna rurashca carca catichunbacha saquishcacunamanda. Paicunapaj ricushpa chasquichijcuna, paicunapaj ricushpa chasquichijcunapaj yali mandajcunapash ajllashca carca.\n\n48 Nefipaj llactapuracuna cutin ali mirai callarirca alpapi, aillucuna mirari callarircapash, cutin ninandapacha ushaihuan mirarca alpapi. Paicuna ninanbacha charijcuna mirai callarirca.\n\n49 Ashtahuangari masqui paicunapaj charijyashcacuna, nacashpa paicunapaj ushai, nacashpa paicunapaj ali mirai, paicuna na vichai alsarirca paicunapaj ñavipi jariyaipi; na unayarca Apunchij paicunapaj Diosta yaringapa; ashtahuangari ninanda humillarirca paipaj ñaupapi.\n\n50 Ari, paicuna yarirca imashna jatun cuzascuna Apunchij paicunamanda rurashcata, huañuimanda cacharichishca carca, huatai tucushcacunamandapash, cárcelcunamandapash, tucui laya llaquicunamandapash, paicunapaj napacha ricunayachijcunapa maquicunamanda cacharichishcapash carca.\n\n51 Paicuna achil mañarca Apunchij paicunapaj Diosta punllan punllan, shinashpa Apunchij paicunata achilyachirca paipaj shimi nishcashna, shina paicuna shinllicunaman tigrarca, ali mirarcapash alpapi.\n\n52 Yalishca jipa tucui cai cuzascuna rurashca carca. Helamán huañurca, ricushpa chasquichijcunapaj reinado quimsa chunga picha huatapi Nefipaj llactapuracunapaj jahuapi.\n\n", "alma 63": "[center][font_size=26]63 Capítulo[/font_size][/center]\n\n[i]Shiblón jipaman Helamán achil tandachishca quilcashcacunata japirca—Tauca Nefitacuna vichai alpacunaman rirca—Hagot barcocunata ruran, imacuna yacuta rirca jatun mama cocha indi huashajuj ladota—Moroníah Lamanitacunata mishan macanajuipi. Nara 56–52 C.Ñ.[/i]\n\n1 Yalishca jipa ricushpa chasquichijcunapaj reinado quimsa chunga sujta huata callaripi Nefipaj llactapuracunapa jahuapi, Shiblón chai achil cuzascunata japirca imata Alma Helamánman cushca carca.\n\n2 Pai alita ruraj runa carca, Diospaj ñaupapi derecho purirca; alita rurangapa munarca punllan punllan, Apunchij paipaj Diospaj rurachunbacha saquishcacunata alichirca; paipaj huauquipash rurarca.\n\n3 Yalishca jipa Moronipash huañurca. Shina ricushpa chasquichijpaj reinado quimsa chunga sujta huata tucurirca.\n\n4 Yalishca jipa ricushpa chasquichijcunapaj reinado quimsa chunga canchis huatapi, taucapacha tandanajushca runacuna tiarca, yupashpa picha huaranga chuscu patsaj runacuna, paicunapaj huarmicunahuan, paicunapaj huahuacunahuan, Zarahemla llactamanda llujshimurca vichai alpacunaman.\n\n5 Yalishca jipa Hagot, pai cashpa ninanda yachangapa munaj runa, chaimanda rirca, rurarcapash ninan jatun barcota, Ashtacapacha Tiaj alpa manñacunapi, Imapash Illaj alpa ladopi, caita shitarca jatun mama cochaman indi huashajuj ladoman, asha quichiji alpata maijan pusharca vichai alpaman.\n\n6 Riqui, tauca Nefitacuna caiman yaicurca yacuta rircapash ashtaca minishtirishcacunahuan, tauca huarmicunapash, huahuacunapash; vichai ñanda japirca. Shina tucurin quimsa chunga canchis huata.\n\n7 Quimsa chunga pusaj huatapi, cai runa cutishuj barcocunata rurarca. Callari barcopash tigramurca, tauca ashtahuan llactapuracuna caiman yaicurca; paicunapash ashtaca minishtirishcacunata japirca, cutin vichai alpaman rirca.\n\n8 Yalishca jipa cutinga ashtahuan paicunamanda na uyarircachu. Ñucanchi yanchimi jatun mama cochahuan langai tucushca canga. Yalishca jipa cutishuj barcopash yacuta rirca; maiman rishcata na yachanchichu.\n\n9 Yalishca jipa cai huatapi tauca llactapuracuna vichai alpaman rirca. Shina tucurirca quimsa chunga pusaj huata.\n\n10 Yalishca jipa ricushpa chasquichijcunapaj reinado quimsa chunga iscun huatapi, Shiblónpash huañurca, Coriantónpash barcopi vichai alpaman rirca, apashpa minishtirishcacunata llactapuracunaman maijanguna chai alpaman rishca carca.\n\n11 Chaimanda cai minishtirishca tucurca Shiblón nara huañushpallata chai achil cuzascunata cuchun, Helamánpaj churiman, paipaj shuti carca Helamán, paipaj taitamanda shina shutichishca carca.\n\n12 Cunan riqui, tucui chai quilcashcacuna imacuna carca Helamánpaj maquipi quilcashca carca, cachashcapash carca runacunapaj huahuacunaman tucui alpacunaman, maiman Alma ama cachaichu mandashca pushtucunamanlla na.\n\n13 Shina cajpipash, cai cuzascuna achil alichishca cana carca, shuj cati aillumanda cutishujman maquin maquin yalichina; chaimanda, cai huatapi, caicuna Helamánman cushca carca, Shiblón nara huañujllapita.\n\n14 Yalishca jipa cai huatapi tauca chaupirijcuna tiarca picuna Lamanitacunapaman rishca carca; paicuna cutin tangachirca fiñachun Nefitacunapaj contra.\n\n15 Cai huatallata paicuna shamurca taucapacha macanajuj runacunahuan Moroníahpaj llactapuracunapaj contra macanajungapa, nacashpa Moroníahpaj macanajuj runacunapaj contra, maipi mishai tucurca cutin calpachi tucushca paicunapaj propio alpacunaman, jatun chingachicunata llaquirishpa.\n\n16 Shina ricushpa chasquichijcunapaj reinado quimsa chunga iscun huata tucurirca Nefipaj llactapuracunapa jahuapi.\n\n17 Shina tucurin Almapaj tandachishpa quilcashcacuna, Helamán paipaj churipash, Shiblónpash, pimi paipaj churi carca.\n\n", "hel 1": "[center][font_size=26]Helamánpaj Quilcashca[/font_size][/center]\n\nNefitacunapaj tandachishpa quilcashca. Paicunapaj macanajuicuna, ninanda rfiñarishpa rimarinacunapash, paicunapaj chaupirishcacunapash. Tauca achil villachijcunapaj villachishcacunapash, nara Cristo shamujpi, Helamánpaj tandachishca quilcashcacunamanda, pimi Helamánpaj churi carca, paipaj churicunapaj tandachishca quilcashcacunamanda, Cristo shamungacaman. Tauca Lamanitacunapash tigrashca carca. Paicunapaj crijman tigrashcamanda tandachishpa quilcashca. Lamanitacunapaj ali ruraicunamanda tandachishpa quilcashca, Nefitacunapaj na ali ruraicunapash, millanayaicunapash, Helamánpash, paipaj churicunapaj tandachishca quilcashcamanda, Cristo shamungacaman, imami shutichishca can Helamánpaj quilcashca, ashtahuanbash.\n\n[center][font_size=26]1 Capítulo[/font_size][/center]\n\n[i]Pahorán churi ricushpa chasquichijcunapaj yali mandaj tucun, Kishkumenmanda huañuchitucun—Pacumeni ricushpa chasquichina jatun tiarinata japin—Coriántumr Lamanitacunapaj macanajuj runacunata pushan, Zarahemlata japin, Pacumenita huañuchinbash—Moroníah Lamanitacunata mishan Zarahemlatapash cutin mishan, Coriántumrbash huañuchi tucushca can. Nara 52–50 C.Ñ.[/i]\n\n1 Cunan riqui, yalishca jipa ricushpa chasquichijcunapaj reinado chuscu chunga huata callaripi Nefipaj llactapuracunapa jahuapi, shinlli llaquicuna tiai callarirca Nefitacunapaj llactapuracunapi.\n\n2 Riqui, Pahorán huañushca carca, tucui alpacunapaj ñanda catishca carca; chaimanda randimanda plituripacha tiai callarirca ricushpa chasquichina jatun tiarinata maijan huauqui, Pahoránpaj churicunaman japinamanda.\n\n3 Cunan cai carca paicunapaj shuticuna maijanguna fiñanajunajurca ricushpa chasquichina jatun tiarinamanda, picuna llactapuracunatapash fiñanajuchirca: Pahorán, Paanqui, Pacumeni.\n\n4 Cunan caicuna na tucui carca Pahoránpaj churicuna (imashpa pai taucacunata charirca), ashtahuangari caicuna carca maijanguna fiñanajunajurca ricushpa chasquichina jatun tiarinamanda; chaimanda, llactapuracunata quimsapi chaupichirca.\n\n5 Shina cajpipash, yalishca jipa Pahorán ajllai tucushca carca llactapuracunapaj shimihuan ricushpa chasquichijcunapaj yali mandaj cachun, Nefipaj llactapuracuna jahuapi gobernadorpash cachun.\n\n6 Yalishca jipa Pacumeni, pai ricuimanda, pai na chasqui ushanata ricushpa chasquichina jatun tiarinata, llactapuracunapaj shimiman tandanajurca.\n\n7 Ashtahuangari riqui, Paanqui, chai llactapuracuna maijanguna munashca carca pai paicunapaj gobernador cachun, ninandapacha fiñashca carca; chaimanda, pai ña uyanayaita llullagrijurca chai llactapuracuna na cazuripi jatarichun paicunapaj huauquicunapaj contra.\n\n8 Yalishca jipa pai caita ruragrijujpi, japiturcurca, llactapuracunapaj shimihuan ricushpa chasquichi tucurca, huañuimanbash ricushpa chasquichi tucurca; na cazuipi jatarishca caimanda, llactapuracunapaj libertadta tucuchingapa munashca caimanda.\n\n9 Cunan imaura chai llactapuracuna maijanguna pai paicunapaj gobernador cachun munashcacuna ricushpa pai huañuiman ricushpa chasquichishca cajta, chaimanda paicuna fiñashca carca, riqui, Kishkumenda Pahoránpaj ricushpa chasquichina jatun tiarinacaman cacharca, Pahoránda huañuchirca ricushpa chasquichina jatun tiarinapi tiajujllapita.\n\n10 Pahoránpaj sirvij runacunahuan cati tucurca; ashtahuangari riqui, shina ñapash Kishkumenpaj calpai carca pipash na japi usharca.\n\n11 Chai maijan paita cachashcacunapaman rirca, paicuna tucuilla shuj convenioman yaicurca, ari, jurashpa paicunapaj mana tucurina Rurajmanda, paicuna pimanbash ama villangapa Kishkumen Pahoránda huañuchishcata.\n\n12 Chaimanda, Kishkumen Nefipaj llactapuracunapi na rijsi tucushca carca, imashpa Pahoránda huañuchishca punlla na rijsinalla churajunahuan carca. Kishkumen, paipaj tandanajushcacunapash, picuna paihuan conveniota rurashca carca, llactapuracunahuan chapurirca, shuj laya na tucuilla tupai tucurca; ashtahuangari mashna tupai tucushcacuna huañuiman ricushpa chasquichishca carca.\n\n13 Cunan riqui, Pacumeni ajllashca carca, llactapuracunapaj shimimanda, ricushpa chasquichijcunapaj yali mandaj cachun, llactapuracunapaj gobernadorpash cachun, paipaj huauqui Pahoránpaj randi reinachun; cai carca paipaj derecho. Tucui cai rurashca carca ricushpa chasquichijcunapaj reinado chuscu chunga huatapi; cai tucurirca.\n\n14 Yalishca jipa ricushpa chasquichijcunapaj reinado chuscu chunga shuj huatapi, Lamanitacuna tandachirca na yupai ushai macanajuj runacunata, paicunaman churachirca espadacunahuan, cimitarracunahuan, arcocunahuan, flechacunahuan, uma jirrucunahuan, pecho jirrucunahuan, paipuralla tucui laya escudocunahuanbash.\n\n15 Paicuna cutinbash urai shamurca Nefitacunahuan macanajuita mascangapa. Paicunata pushajurca shuj runa paipaj shuti carca Coriántumr; Zarahemlamanda cati aillu carca; Nefitacunamanda chaupirishca carca; jatun, shinlli runa carca.\n\n16 Chaimanda, Lamanitacunapaj jatun mandaj, paipaj shuti carca Tubalot, pimi Ammorónpaj churi carca, yashpa Coriántumr, shinlli runa cashpa, Nefitacunapaj contra chimbapurai shayarita ushanga, paipaj shinlli caihuan paipaj jatun yachaihuanbash, shinashpa paita cachashpa Nefitacunapaj jahuapi ushaita mishachun—\n\n17 Chaimanda fiñaiman tangachirca, paipaj macanajuj runacunatapash tandachirca, Coriántumr ajllashca carca paicunapaj pushaj cachun, urai purishpa richirca Zarahemla alpaman Nefitacunahuan macanajuchun.\n\n18 Yalishca jipa shina ashtaca randimanda pliturimanda shina gobiernopi ashtaca shinlli caimanda, na yapalla ricuj runacunata Zarahemla alpapi saquishca carca; imashpa paicuna yarca Lamanitacuna manllaita charinga paicunapaj chaupi pambapi macanajui shamungapa cai jatun Zarahemla llactata.\n\n19 Ashtahuangari yalishca jipa Coriántumr purishpa rirca paipaj taucapacha macanajuj runacunapa umapi, llactapi causajcunapa jahuaman shamurca, paicunapaj ri purishpa carca shina ñapash jatun rina, shinamanda Nefitacuna nima tiempota na charirca paicunapaj macanajuj runacunata tandachingapa.\n\n20 Chaimanda Coriántumr llactaman yaicunata ricuj runacunata huañuchirca, rircapash paipaj tucuilla macanajuj runacunahuan llacta ucuman, huañuchirca tucuita maijan chimbapurajcunata, shinashpa tucui llactata misharca.\n\n21 Yalishca jipa Pacumeni, pimi carca ricushpa chasquichijcunapaj yali mandaj, Coriántumr ñaupamanda calparca, llactapaj pircacunacaman. Yalishca jipa Coriántumr pircapi quimichishpa huañuchirca, shinashpa huañurca. Shina Pacumenipaj punllacuna tucurirca.\n\n22 Cunan imaura Coriántumr ricushpa Zarahemla llactata mishashpa charijushpa, Nefitacuna paicunapaj ñaupamanda calpajta ricushpa, huañushca cajta, japi tucushcapash cajta, cárcelpi churashca cajta, shinlli pushtucunatapash tucui alpacunapi japishca charinajushca caimanda, paipaj shungu na manllarca shinashpa tucui alpacunapaj contra ringapa carca.\n\n23 Cunan Zarahemla alpapi na shayarirca ashtahuangari purishpa rirca taucapacha macanajuj runacunahuan, Ashtacapacha Tiaj llactacaman; ringapapacha munashca carca espadahuan ñanda pascangapa, vichai pushtu alpacunata japingapa.\n\n24 Yaimanda paicunapaj jatunbacha macanajujcuna alpapaj chaupipi can yashpa, chaimanda ñaupaman rirca, tandanajuna tiempotapash na cushpa uchilla tandanajunacunatalla saquishpa; cai laya paicunapa jahuaman shamurca paicunata alpaman urmachircapash.\n\n25 Ashtahuangari riqui, Coriántumrpaj cai alpa chaupita rina Moroníahman jatun ventajata curca, masqui Nefitacuna taucapacha huañushca cajpipash.\n\n26 Riqui, Moroníah yarca Lamanitacuna chaupi alpaman shamungapa manllanata, ashtahuangari paicuna llactacunata muyundi manñacunapi macanajungapa mascanga imashna punda rurashcata; chaimanda Moroníah paipaj shinlli macanajuj runacunata chaillapita ricuriachun shuyachirca chai pushtucunapi muyundi manñacunapi.\n\n27 Ashtahuangari riqui, Lamanitacuna na manllashca carca pai munashcashna, ashtahuangari paicuna chaupi alpaman yaicumushcarca, japishca carca capital llactata imami carca Zarahemla llacta, purishpa rinajurca ashtahuan minishtirishca alpa pushtucunata, llactapuracunata huañuchishpa jatun huañuchihuan, ishcandi runacunata, huarmicunata, huahuacunatapash, tauca llactacunata japishpa, tauca shinlli jarcashcacunatapash.\n\n28 Ashtahuangari Moroníah caita yachaj chayashpa, Lehita, paipaj macanajuj runacunahuan ñapash cacharca, paicunata muyushpa jarcachun Ashtacapacha Tiaj alpaman nara shamujpillata.\n\n29 Shina pai rurarca; pai jarcarca Ashtacapacha Tiaj alpaman nara shamujpillata, macanajuitapash curca, shinashpa paicuna Zarahemla alpaman huashaman tigrai callarirca.\n\n30 Yalishca jipa Moroníah jarcarca paicunapaj tigranapi, macanajuitapash curca, shinashpa ashtacapacha yahuarhuan macanajuiman tigrarca; ari, tauca huañurca, huañushcacunata yupashcapi Coriántumrpash tupai tucurca.\n\n31 Cunan, riqui, Lamanitacuna maijan ñandapash na tigrai usharca, vichaiman, uraiman, indi llujshij ladoman, indi huashajuj ladomanbash, imashpa tucui ladopi Nefitacunahuan muyushca carca.\n\n32 Shina Coriántumr Lamanitacunata Nefitacunapaj chaupipi churashca carca, shinashpa Nefitacunapaj ushaipi carca, paillata huañurca, Lamanitacuna Nefitacunapaj maquicunapi saquirirca.\n\n33 Yalishca jipa Moroníah Zarahemla llactata cutin misharca, Lamanitacuna maijanguna prezu japi tucushcacunaca chai alpamanda sumaj causaipi llujshishpa rirca.\n\n34 Shina ricushpa chasquichijcunapaj reinado chuscu chunga shuj huata tucurirca.\n\n", "hel 2": "[center][font_size=26]2 Capítulo[/font_size][/center]\n\n[i]Helamán, Helamánpaj churi, ricushpa chasquichijcunapaj yali mandajman tigrarca—Gadiantón Kishkumenpaj tandanajushcata pushan—Helamánpaj sirvij runa Kishkumenda huañuchin, Gadiantón tandanajushcacuna calpan jichushca pambaman. Nara 50–49 C.Ñ.[/i]\n\n1 Yalishca jipa ricushpa chasquichijcunapaj reinado chuscu chunga ishcai huatapi, Moroníah cutin sumaj causaita shayachishca jipa Nefitacunahuan, Lamanitacunahuan, riqui pipash na tiarca ricushpa chasquichina jatun tiarinata japingapa; chaimanda cutin randimanda plituri tiai callarirca llactapuracunahuan ricushpa chasquichina jatun tiarinata maijan japinamanda.\n\n2 Yalishca jipa Helamán, pimi Helamánpaj churi carca, ajllai tucushca carca ricushpa chasquichina jatun tiarinata japichun, llactapuracunapaj shimimanda.\n\n3 Ashtahuangari riqui, Kishkumen, pimi Pahoránda huañuchirca, Helamándapash tucuchingapa shuyajurca; paipaj tandanajushcacuna shinllichinajurca, maijanguna shuj convenioman yaicurca paipaj na ali ruraicunata pipash ama yachachun.\n\n4 Shuj Gadiantón tiarca, pimi tauca shimicunapi ninan yachashca carca, paipaj umachinapipash, pacalla huañuchicuna, shuhuaicunata rurangapa; chaimanda Kishkumenpaj tandanajushcacunapaj pushajman tigrarca.\n\n5 Chaimanda uyanayaita llullarca paita shinlliyachichun, Kishkumendapash, paita ricushpa chasquichina jatun tiarinapi churajpica maijan paipaj tandanajushcacunata ushaipi, autoridadpi llactapuracunapi churashca canguichi nishpa; chaimanda Kishkumen Helamánda tucuchingapa munarca.\n\n6 Yalishca jipa imashna pai ricushpa chasquichina jatun tiarinaman Helamánda tucuchingapa rijujpi, riqui Helamánpaj shuj sirvij runa, tuta canllapi cashpa, chasquishca cashpa, na rijsinallata churajushpa, chai plangunata yachaj chayarca cai tandanajushcacuna imata shuyanajurca Helamánda tucuchingapa—\n\n7 Yalishca jipa Kishkumenda tuparca, shuj señalta curca; chaimanda Kishkumen villarca pai imata munajujta, munashpa ricushpa chasquichina jatun tiarinaman pushachun Helamánda huañuchingapa ushachun.\n\n8 Imaura Helamánpaj sirvij runa Kishkumenpaj tucui shunguta yachashpa, paipaj munai carca huañuchina, chaillata carca tucui maijan paipaj tandanajushcacunapaj munaipash, shuhuana, ushaita charingapa, (cai carca paicunapaj pacalla plan, paicunapaj pacalla tandanajuicuna) Helamánpaj sirvij runa Kishkumenda nirca: Ricushpa chasquichina jatun tiarinaman jacu.\n\n9 Cunan cai Kishcumenda ninanda cushichirca, imashpa paipaj munashca pactagrin yarca; ashtahuangari riqui, Helamánpaj sirvij runa, ricushpa chasquichina jatun tiarinaman rinajushpa, Kishkumenpaj shungupi puñalarca, nimata na quijarishpa huañurca. Calpashpa Helamánman villarca tucui cuzascunata ricushcata, uyashcata, rurashcatapash.\n\n10 Yalishca jipa Helamán japichun cacharca chai tandanajushca shuhuacunata, pacalla huañuchijcunata, paicuna huañuchi tucushca cai ushachun imashna nishca catichunbacha saquishcacunapi.\n\n11 Ashtahuangari riqui, Gadiantón Kishkumen na tigramujta yachashpa huañuchi tucunata manllarca; chaimanda paipaj tandanajushcacunata catichirca. Alpamanda llujshishpa calparca, shuj pacalla ñanda, jichushca pambaman; shina imaura Helamán japichun cachajpi nimaipi na tarirca.\n\n12 Cai Gadiantónmanda ashtahuan ñaupaman parlashca canga. Shina ricushpa chasquichijcunapaj reinado chuscu chunga ishcai huata tucurirca Nefipaj llactapuracunapa jahuapi.\n\n13 Riqui, cai quilcashca tucuripi ricunguichi cai Gadiantón ñalla tucuilla tucuchij cajta, ari, Nefipaj llactapuracunapaj ñalla tucuilla tucuchina.\n\n14 Riqui ñuca na ningapa munanichu Helamánpaj quilcashca tucuripi, ashtahuangari ñuca nini Nefipaj quilcashca tucuripi, maimanda ñuca japishcani tucui tandachishpa quilcashcata imata ñuca quilcashcani.\n\n", "hel 3": "[center][font_size=26]3 Capítulo[/font_size][/center]\n\n[i]Tauca Nefitacuna vichai alpacunaman rin—Paicuna cemento huasicunata ruran, tauca tandachishpa quilcashcacunata alichin—Chunga huarangacuna crijman tigrarin, bautizarinbash—Diospaj shimi runacunata quishpirinaman pushan—Nefi Helamánpaj churi ricushpa chasquichina jatun tiarinata japin. Nara 49–39 C.Ñ.[/i]\n\n1 Cunan yalishca jipa ricushpa chasquichijcunapaj reinado chuscu chunga quimsa huatapi, Nefipaj llactapuracunapi na randimanda plituri tiarca ashalla jariyailla tiarca maijanguna iglesiapi carca, llactapuracunapi ashalla ninanda fiñarishpa rimarinacuna, caicuna tucurirca chuscu chunga quimsa huata tucuripi.\n\n2 Llactapuracunapi randimanda plituri na tiarca chuscu chunga chuscu huatapi; ashtahuan randimanda plituripash na tiarca chuscu chunga picha huatapi.\n\n3 Yalishca jipa chuscu chunga sujta huatapi, ari, ashtaca randimanda plituri, tauca ninanda fiñarishpa rimarinacunapash tiarca; imapi tiarca ninan jatun Zarahemla llactamanda llujshishpa rinacuna, vichai alpacunaman rirca chasquina alpaman.\n\n4 Paicuna purirca ninan carutapacha, shinashpa llashaj yacucunaman, tauca jatun yacucunaman chayarca.\n\n5 Ari, tucui alpa pushtucunaman caiman chaiman rirca, maijan pushtucunapi jichushca, caspicuna imapash illa na saquishcacunapi, imashpa tauca causajcuna punda cai alpata chasquishca carca.\n\n6 Cunan maijan pushtupash na jichushca carca, yuracuna illaimandalla; ashtahuangari llactapuracunapaj jatunbacha tucuchishcamanda picuna punda cai alpapi causashcamanda shutichirca imapash illaj.\n\n7 Na tiarca ashtahuangari ashalla yuracuna cai alpa jahuapi, shina cajpipash llactapuracuna chaiman rishcacuna ninan yachashcaman tigrarca cementohuan trabajaipi; chaimanda cemento huasicunata rurarca, maipi paicuna causarca.\n\n8 Yalishca jipa aillucuna mirarirca, caiman chaiman rircapash, urai alpacunamanda vichai alpacunaman rirca, caiman chaiman rishpa tucui alpacuna jundai callarirca, urai jatun mama cochamanda vichai jatun mama cochacaman, indi huashajuj lado jatun mama cochamanda indi llujshij lado jatun mama cochacaman.\n\n9 Llactapuracuna vichai alpacunapi cajcuna facha huasicunapi causarca, cemento huasicunapipash, viñachun saquirca ima yuracuna alpaman llujshimujta, shuj punlla caspicunata charingapa paicunapaj huasicunata rurangapa, ari, paicunapaj llactacunata, paicunapaj achil huasicunatapash, paicunapaj tandanajuna huasicunatapash, paicunapaj achil pushtucunatapash, tucui laya jatun huasicunatapash.\n\n10 Yalishca jipa caspicuna vichai alpacunapi ashallapacha cajpi, ashtacata barcocunapi cacharca.\n\n11 Shina vichaipi llactapuracunaman minishtishcata curca tauca llactacunata rurachun, caspihuan, cementohuanbash.\n\n12 Yalishca jipa taucacuna carca Ammónpaj llactapuracuna, maijanguna nacimanda Lamanitacuna carca, cai alpaman rircapash.\n\n13 Cunan tiarca tauca tandachishpa quilcashcacunata alichishca cai llactapuracunamanda, paicuna rurashcacuna, imacuna can paicunapalla taucacunapachapash, paicunamanda.\n\n14 Ashtahuangari riqui, cai llactapuracunamanda patsajmanda shujpash cai quilcashcapi na churaita ushanachu, ari, Lamanitacunapaj tandachishpa quilcashcacuna, Nefitacunapaj, paicunapaj macanajuicuna, fiñanajuicuna, ninanda fiñarishpa rimarinacuna, paicunapaj yachachicunapash, paicunapaj achil villachicuna, paicunapaj yacupi rishcacuna, paicunapaj barcocunata rurashcacuna, paicunapaj achil huasicunata rurashcacuna, tandanajuna huasicunata, paicunapaj achil pushtucunatapash, paicunapaj ali ruraicunata, paicunapaj na ali ruraicunata, paicunapaj huañuchicunata, paicunapaj shuhuaicunata, shujpata japicunatapash, tucui laya millanayaicuna fornicacióncunapash, cai rurashcacunapi na caita ushan.\n\n15 Ashtahuangari riqui, tauca quilcashcacuna tian, tucui laya tauca tandachishpa quilcashcacunapash, Nefitacuna casi gulpita alichishca.\n\n16 Nefitacuna shuj miraimanda cutishujman maquin maquin yalichishca, imaura paicuna na alita ruraipi urmangacaman, huañuchi tucungacaman, shuhuashca, mascashpa catishca, calpachishca, huañuchishca, alpa jahuallaman shitashca, Lamanitacunahuan chapushca imaura ashtahuan ñana Nefitacuna shutichishca carca, na ali rurajcunaman tigrarca, sacha runacuna, imamandapash millajcuna, ari, Lamanitacunaman tigrangacaman.\n\n17 Cunan ñuca cutin tigrani ñucapaj tandachishpa quilcashcaman; chaimanda, imata ñuca parlashca yalirca jatun randimanda plituricuna, fiñanajuicuna, macanajuicuna, ninanda fiñarishpa rimarinacunapash Nefipaj llactapuracunapi.\n\n18 Ricushpa chasquichijcunapaj reinado chuscu chunga sujta huata tucurirca;\n\n19 Yalishca jipa alpapi jatun randimanda plituri tiarcara, ari, chuscu chunga canchis huatapipash, chuscu chunga pusaj huatapipash.\n\n20 Shina cajpipash Helamán ricushpa chasquichina jatun tiarinata japirca alicaihuan, pacta caihuanbash; ari, pai pactachingapa atirirca catichunbacha saquishcacunata, ricushpa chasquichinacunatapash, Diospaj rurachunbacha saquishcacunatapash; imami Diospaj ricuipi ali cajta rurarca punllan punllan; paipaj taitapaj ñanda catishpa purirca, shinashpa pambapi ali mirarca.\n\n21 Yalishca jipa pai charirca ishcai churicunata. Rucu churiman Nefi nishpa shutichirca, jipa churita Lehi nishpa shutichirca. Apunchijpaj viñai callarirca.\n\n22 Yalishca jipa macanajuicuna, fiñanajuicuna tucuri callarirca, asha ashalla, Nefitacunapaj llactapuracunapi, ricushpa chasquichijcunapaj reinado chuscu chunga pusaj huata tucurinapi Nefipaj llactapuracuna jahuapi.\n\n23 Yalishca jipa ricushpa chasquichijcunapaj reinado chuscu chunga iscun huatapi, alpapi sumaj causai catilla churashca carca, tucui pacalla tandanajunacunalla na, imami Gadiantón shuhua ashtahuan tiaj alpa pushtucunata tiarichishca carca, chai punllacuna caita na yacharca gobiernopaj umapi cajcuna; chaimanda alpamanda na tucuchishca carca.\n\n24 Yalishca jipa cai huatapillata iglesiapi jatun ninan mirai tiarca, shinashpa huarangacuna paicunamandallata iglesiaman tandanajurca bautizarirca arrepentimientopa.\n\n25 Shina iglesiapaj jatun mirai carca, shina tauca achil yachishcacunata llactapuracunapa jahuapi jicharca, sumo sacerdotecunapash, yachachijcunapash ninanda manllarca.\n\n26 Yalishca jipa Apunchijpaj ruraicuna mirarca bautizashpa Diospaj iglesiaman tandachishpa, tauca almacunata, ari, chunga huaranga huarangacuna.\n\n27 Shina ricunchi Apunchij shungumanda llaquij can tucui shunguhuan, paipaj achil shutita mañangapa munajcunata.\n\n28 Ari, shina ricunchi tucuipa jahua pachapaj pungu pascashca can, maijan Jesucristopaj, pimi Diospaj Churi can paipaj shutipi cringapa munajcunaman.\n\n29 Ari, ricunchi maijan Diospaj shimipi chariringapa munan, ima causa can, ushaihuanbash, chaupipi chaupinga tucui na alipa yachaicunata, tujllacunapash, ayapaj umachinacunatapash, Cristopaj runacunata pushanga derecho, quichiji ñanda jatun llaqui huaicuta imami preparashca can na ali rurajcunata langachun—\n\n30 Paicunapaj almacunata churanga, ari, paicunapaj na huañuna almacuna, Diospaj ali ladoman jahua pachapaj reinopi, tiaringapa Abrahamhuan, Isaac-huan, Jacobhuan, tucui ñucanchi achil taitacunahuan, ashtahuan ñana llujshingapa.\n\n31 Cai huatapi Zarahemla alpapi cushijui catirca, tucui muyundi llactacunapipash, tucui alpacunapi maipi Nefitacuna causanajurca.\n\n32 Yalishca jipa tiarca sumaj causai ninan jatun cushijui chuscu chunga iscun huata puchupi; ari, sumaj causai, jatun cushijuipash catirca; ricushpa chasquichijcunapaj reinado picha chunga huatapi.\n\n33 Ricushpa chasquichijcunapaj reinado picha chunga shuj huatapi sumaj causai catirca, jariyaimandalla imami iglesiaman yaicui callarirca—na Diospaj iglesiaman, ashtahuangari llactapuracunapaj shungucunaman maijanguna Diospaj iglesiaman tandanajunchi nijcunaman—\n\n34 Paicuna jariyaipi vichai alsarirca, paicunapaj tauca huauquicunata na ricunayachishpa catingacaman. Cunan cai carca jatun na ali, imami ashtaca humilde llactapuracuna jatun na ricunayachishca cati tucurca, ashtaca llaquitapash yalirca.\n\n35 Shina cajpipash paicuna ayunarca, catilla achil mañarca, shinllicunaman tigrarca ashtahuan shinlli paicunapaj humildadpi, maimanbash na tigraj Cristopaj fepi shinllicuna, paicunapaj almacunapi cushijuihuan, ali canatapash jundachingapa, ari, jucha illa cangacaman, paicunapaj shungucunata achilyachingacaman, imami achilyachina shamurca Diosman paicunapaj shungucunata saquimanda.\n\n36 Yalishca jipa sumaj causaipi picha chunga ishcai huatapash tucurirca, ninan jatun jariyailla imami llactapuracunapaj shungucunaman yaicushca carca; cai carca paicunapaj ninan jatun charijyaimanda, paicunapaj alpapi ali miraimanda; punllan punllan cai paicunapi mirarca.\n\n37 Yalishca jipa ricushpa chasquichijcunapaj reinado picha chunga quimsa huatapi, Helamán huañurca, paipaj pushtupi paipaj rucu churi Nefi mandai callarirca. Yalishca jipa ricushpa chasquichina jatun tiarinata japirca alicaihuan, pacta caihuanbash; ari, Diospaj rurachunbacha saquishcacunata alichirca, paipaj taitapaj ñangunata purirca.\n\n", "hel 4": "[center][font_size=26]4 Capítulo[/font_size][/center]\n\n[i]Nefitacuna chaupirin Lamanitacuna macanajujcunata tandachin Zarahemla alpata japin—Nefitacunapaman mishaicuna shamun paicunapaj na ali ruraicunamanda—Iglesia ashallayan, llactapuracuna ushai illacunaman tigran Lamanitacuna laya. Nara 38–30 C.Ñ.[/i]\n\n1 Yalishca jipa picha chunga chuscu huatapi iglesiapi tauca ninanda fiñarishpa rimarinacuna tiarca, llactapuracunapi randimanda plituripash tiarca, shinashpa ashtaca yahuar jichaicunapash tiarca.\n\n2 Na cazujcuna huañuchishca carca alpamanda calpachi tucushcapash, Lamanitacunapaj jatun mandajpaman rirca.\n\n3 Yalishca jipa Lamanitacunata tangachingapa munarca Nefitacunahuan macanajuchun; ashtahuangari riqui, Lamanitacuna ninanda manllarca, shinashpa na uyangapa munarca chaupirishcacunapa shimicunata.\n\n4 Ashtahuangari yalishca jipa ricushpa chasquichijcunapaj reinado picha chunga sujta huatapi, chaupirishcacuna tiarca Nefitacunamanda Lamanitacunapaman yalishca; cutishujcunahuan fiñanajuiman tangachirca Nefitacunapaj contra; tucui chai huata macanajungapa prepararinajurca.\n\n5 Picha chunga canchis huatapi Nefitacunahuan macanajungapa shamurca, paicuna huañuichinata callarirca; ari, shinashpa ricushpa chasquichijcunapaj reinado picha chunga pusaj huatapi Zarahemla alpata japi usharca; ari, tucui alpacunatapash, maijanguna Ashtacapacha Tiaj alpa ladopi cajcunatapash.\n\n6 Nefitacuna, Moroníahpaj macanajuj runacunapash Ashtacapacha Tiaj alpacaman calpachishca carca;\n\n7 Chaipi paicuna Lamanitacunapaj contra shinlliyarirca, indi huashajuj lado jatun mama cochamanda, indi llujshij ladocaman; cai carca Nefitapaj shuj punlla puri, muyunbi maipi paicuna shinlliyarishca carca, paicunapaj macanajuj runacunapash shayarishca vichai llactata huacaichingapa.\n\n8 Shina Nefitacunamanda chaupirishcacuna, Lamanitacunapaj macanajuj runacunapa ashtacapacha ayudahuan, Nefitacunapaj tucui charishcacunata japirca imami carca urai alpapi. Tucui cai rurashca carca ricushpa chasquichijcunapaj reinadopaj picha chunga pusaj, picha chunga iscun huatacunapi.\n\n9 Yalishca jipa ricushpa chasquichijcunapaj reinado sujta chunga huatapi, Moroníah paipaj macanajuj runacunahuan tauca alpa pushtucunata japi usharca; ari, tauca llactacunata cutin misharca Lamanitacunapaj maquicunapi urmashcacunata.\n\n10 Yalishca jipa ricushpa chasquichijcunapaj reinado sujta chunga shuj huatapi tucui paicunapaj charishcacunamanda chaupicaman cutin mishai usharca.\n\n11 Cunan cai jatun Nefitacunapaj chingachicuna, jatun huañuchicunapash paipuracunapi tiarca, na shina canman carca ashtahuangari cai carca paicunapaj na ali ruraicunamanda, paicunapaj millanayaicunamandapash; ari, cai tiarca maijan Diospaj iglesiaman tandanajunchi nijcunapipash.\n\n12 Cai carca paicunapaj shungucunapaj jariyaimanda ninan charijyaicunamandapash, ari, huajchacunata llaquichimanda, yarjaicunaman micunata na nishpa, churajuna illacunaman churajunata na nishpa, paicunapaj humilde huauquicunapaj ñavicunapi huajtashpa, achil cuzascunata asishpa, achil villachinapaj espírituta negashpa, achilricuchinapajpash, huañuchishpa, shuhuashpa, llullashpa, shujpata japishpa, adulteriota rurashpa, jatun chaupiricunapi jatarishpa, Nefipaj alpaman chaupirishpa rishpa, Lamanitacunapaman—\n\n13 Paicunapaj jatun na ali ruraicunamanda, paicunapaj propio ushaipi ninanda jariyaimanda, paicunapaj propio ushaipi saqui tucurca; chaimanda na ali mirarca, ashtahuangari llaquichishca carca, chugrichishcapash, Lamanitacunapaj ñaupamanda calpachishca, tucui paicunapaj alpacunata ñalla chingachingacaman.\n\n14 Ashtahuangari riqui, Moroníah tauca cuzascunata llactapuracunaman paicunapaj na ali ruraicunamanda yachachirca, Nefipash, Lehipash, picuna Helamánpaj churicuna carca, llactapuracunaman tauca cuzascunata yachachirca, ari, tauca cuzascunata paicunapaj na ali ruraicunamanda achil villachirca, ima paicunapaman shamunata paicunapaj juchacunamanda na arrepentirijpica.\n\n15 Yalishca jipa paicuna arrepentirirca, shinashpa imashna paicuna arrepentirijpica ali mirai callarirca.\n\n16 Imaura Moroníah ricurca paicuna arrepentirijpi pushangapa shayarirca pushtumanda cutishuj pushtuman, shuj llactamanda cutishuj llactaman, imaura paicunapaj charishcacunata chaupicaman cutin cutin mishashpa, chaupi tucui paicunapaj alpacunatapash.\n\n17 Shina ricushpa chasquichijcunapaj reinado sujta chunga shuj huata tucurirca.\n\n18 Yalishca jipa ricushpa chasquichijcunapaj reinado sujta chunga ishcai huatapi, Moroníah Lamanitacunapaj charishcacunata ashtahuan na japi usharca.\n\n19 Chaimanda paicuna jichushpa saquirca paicunapaj alpa puchushcacunata japingapa munaita, shina Lamanitacuna na yupai ushai carca, Nefitacuna ashtahuan ushaita paicunapa jahuapi charita na ushanaman tigrarca; chaimanda Moroníah tucui paipaj macanajuj runacunata pai japishca pushtucunata huacaichichun churarca.\n\n20 Yalishca jipa, Lamanitacuna na yupai ushanacuna cajpi Nefitacuna jatun manllaipi carca, mishai tucushca, sarui tucushcapash, huañuchishca, tucuchishcapash canamanda.\n\n21 Ari, Almapaj achil villaicunata yari callarirca, Mosíahpaj shimicunatapash; paicuna ricurca paicuna na cazuj llactapuracuna cashcata, Diospaj rurachunbacha saquishcacunata imapash na valijpi churashca;\n\n22 Shujman tigrachirca, paicunapaj chaquicunahuan Mosíahpaj catichunbacha saquishcacunata sarushca, nacashpa imata Apunchij mandashca llactapuracunaman cuchun; paicuna ricurca paicunapaj catichunbacha saquishcacuna huagliman tigrashca cajta, paicunapash na alita ruraj llactapuracunaman tigrashca cajtapash, shinashpa paicuna na alita rurajcuna carca Lamanitacuna laya.\n\n23 Paicunapaj na ali ruraicunamanda iglesia ashallayai callarirca; achil villachinapaj espírituta, achil ricuchinapaj espírituta na cri callarirca; Diospaj ricushpa chasquichinacunatapash paicunapaj ñavipi carca.\n\n24 Paicuna ricurca ushai illacuna cajta, paicunapaj huauqui Lamanitacuna laya, Apunchijpaj Espíritu paicunata ashtahuan ñana alchishpa charirca; ari, paicunapamanda anchurishcarca imashpa Apunchijpaj Espíritu na causanllu mapa huasicunapi—\n\n25 Chaimanda Apunchij paicunata saquin alchishpa charita paipaj juyaillapacha ricuchinacunahuan, pihuanbash na pajtaj ushaihuanbash, paicuna cai na crina canaman urmaimanda, manllanayai na ali ruraicunamanbash; ricurca Lamanitacuna paicunata yali ninan ashtacapacha cajta, imashpapash paicuna Apunchij paicunapaj Diospaman quimirishpalla maimanda tucurina canga.\n\n26 Riqui, ricurca Lamanitacunapaj macanajujcunaca shina jatun cajta paicunapata yali, shuj runa cutishujhuambash. Shina paicuna cai jatun na alita ruraipi urmarca; ari, shina na shinllicunaman tigrarca, paicunapaj na alita ruraimanda, na tauca huatacunapi.\n\n", "hel 5": "[center][font_size=26]5 Capítulo[/font_size][/center]\n\n[i]Nefi, Lehipash paicunallata yachachishpa catin—Paicunapaj shuticuna cumbidan paicunapaj punda taitacuna causashpa ali ricuchishcata catichun—Cristo maijan arrepentirijcunata quishpichin—Nefi, Lehipash taucacunata crijman tigrachi ushan, prezui tucurcapash, ninapash paicunata pillurca—Yana yanapaj fuyu quimsa huaranga llactapuracunata quilparca—Alpa mama chujchun, shuj shimi runacunata mandan arrepentirichun—Nefi, Lehipash ángelcunahuan parlan, ashtacapacha tandanajushcacuna ninahuan pillui tucushca can. Nara 30 C.Ñ.[/i]\n\n1 Yalishca jipa cai huatallapita, riqui, Nefi shuj runaman ricushpa chasquichina jatun tiarinata curca, paipaj shuti carca Cezóram.\n\n2 Imashna paicunapaj catichunbacha saquishcacuna, paicunapaj mandajcunapash churashca carca llactapuracunapaj shimihuan, paicuna maijan na alita ajllaj alita ajllajcuna ashtahuan yalicuna carca, chaimanda paicuna fucunajurca tucuchishca cangapa, imashpa catichunbacha saquishcacunapash huagliman tigrashca carca.\n\n3 Ari, cai na tucuilla carca; paicuna na cazuj llactapuracuna carca, shinashpa paicuna na mandaj cai usharca catichunbacha saquishcacunahuan nacashpa alicaihuan, ashtahuangari paicunapaj tucuchinapa.\n\n4 Yalishca jipa Nefi paicunapaj na ali ruraicunamanda llaquiyarca; ricushpa chasquichina jatun tiarinata saquirca, Diospaj achil shimita yachachishpa catirca paipaj punllacuna tucuringacaman, paipaj huauqui Lehipash, paipaj punllacuna tucuringacaman;\n\n5 Paicuna yarirca shimicunata imata paicunapaj taita Helamán parlashcata. Caicuna can imata parlashca shimicuna:\n\n6 Riqui, ñuca churicuna, ñuca munani canguna yarichun Diospaj rurachunbacha saquishcacunata alichichun; ñuca munaiman llactapuracunaman cai shimicunata villachun. Riqui, ñuca cangunata shutichishcani ñucanchi callari taitacunapaj shuticunata picuna Jerusalénpaj alpamanda shamurca; caita ñuca rurashcani imaura cangunapaj shuticunata yarishpa paicunatapash yarichun; paicunata yarishpa paicunapaj rurashcacunata yaringuichi; imaura canguna yaringuichi paicunapaj rurashcacunata yachanguichi imashpa caita nin, quilcarinbash, paicuna alicuna cashcata.\n\n7 Chaimanda, ñuca churicuna, ñuca munani canguna rurachun ima ali cajta, nichun, quilcachunbash, imashna paicunamanda nin, quilcarishcapash.\n\n8 Cunan ñuca churicuna, riqui ñuca ashtahuan imatachari cangunamanda munani, cai munai can, cai cuzascunata ama ruranguichichu cangunamanda jariyangapa, ashtahuangari cai cuzascunata ruraichi jahua pachapi charijyangapa, ari, cai mana tucurina can, na yacuyanbash; ari, chari ushanguichi chai juyailla carashcata mana tucurina causaita, imamanda ñucanchi charinchi yuyangapa, ñucanchi taitacunaman carashca can.\n\n9 Oh yarichi, yarichi, ñuca churicuna, shimicunata imata jatun mandaj Benjamín paipaj llactapuracunaman parlarca; ari, yarichi na cutishuj ñan tianllu nacashpa shuj laya maita runacuna quishpishca caita ushanllu, Jesucristopaj shujpa juchacunamanda huañui yahuarmandalla, pimi shamunga; ari, yarichi pai cai pachata quishpichingapa shamunga.\n\n10 Yarichipash shimicunata imata Amulek Zeezromman parlarca, Ammoníah llactapi; pai nirca Apunchijca ciertopacha paipaj llactapuracunata jatun causachingapa shamunga, ashtahuangari pai na shamungachu jatun causachingapa paicunata paicunapaj juchacunapi, ashtahuangari jatun causachinga paicunata paicunapaj juchacunamanda.\n\n11 Pai ushaita chasquirca paipaj Taitamanda paicunata quishpichingapa paicunapaj juchacunamanda arrepentirimanda; chaimanda pai cachamushca paipaj ángelcunata villachun mushujcunata arrepentimientopaj canacunamanda, imami pushan Jatun Causachijpaj ushaiman, paicunapaj almacunapaj quishpirinaman.\n\n12 Cunan, ñuca churicuna, yarichi, yarichi cai can ñucanchi Jatun Causachijpaj rumi jahuapi, pimi Cristo can, Diospaj Churi, maipi cangunapaj shayachinacuna churana canguichi; imaura aya cachamujpi paipaj usharishca huairacunata, ari, paipaj dardocunata acapanapi, ari, imaura tucui paipaj runducuna, paipaj ushashca huairahuan tamia cangunapa jahuapi huajtajpipash, cai na ushaita charinga cangunata aisangapa paipaj manllanayai ucu ucuman na tucurita charij llaquiman, rumi imapi canguna shayachishcamanda, imami can shuj shinllipi shayachina, shayachina maipi runacuna shayachishpaca na urmai ushan.\n\n13 Yalishca jipa cai shimicunata Helamán paipaj churicunaman yachachirca; ari, paicunaman tauca cuzascunata yachachirca caicuna na quilcashca can, tauca cuzascunapash quilcashca can.\n\n14 Paicuna yarirca paipaj shimicunata; chaimanda paicuna rirca, alichishpa Diospaj rurachunbacha saquishcacunata, yachachingapa Diospaj achil shimita tucui Nefipaj llactapuracunaman, Ashtacapacha Tiaj llactapi callarishpa;\n\n15 Chaimanda Gid llactaman; Gid llactamanda Mulek llactaman;\n\n16 Shuj llactamanda cutishuj llactaman, imaura paicuna Nefipaj tucui llactapuracunapaman ringacaman cai carca urai alpapi; chaimanda Zarahemla alpacaman, Lamanitacunapaman.\n\n17 Yalishca jipa paicuna yachachirca jatun ushaihuan, shinashpa tauca chaupirishcacunata pandachirca maijanguna Nefitacunapamanda rirca, shinashpa ñaupaman rishpa paicunapaj juchacunata villarca bautizai tucurca arrepentimientopa, Nefitacunapaman ñapash tigrarca pandaicunata imata rurashca cashpa alichingapa munashpa.\n\n18 Yalishca jipa Nefi, Lehipash Lamanitacunaman yachachirca shina jatun ushaihuan, autoridadhuanbash, paicunaman cushca carca ushaita, autoridadtapash parlai ushachun, ima ninatapash paicuna parlachun cushca carca—\n\n19 Chaimanda paicuna parlarca Lamanitacuna ninanda manllarijta, paicunaman crichingapa, shinashpa pusaj huaranga Lamanitacuna tiarca Zarahemla alpapi muyundi alpacunapipash bautizarishca arrepentimientopa, crircapash paicunapaj punda taitacunapaj na ali yachachishcacunata.\n\n20 Yalishca jipa Nefi, Lehipash catirca chaimanda Nefipaj alpaman rirca.\n\n21 Yalishca jipa japi tucurca Lamanitacunapaj macanajuj runacunahuan, cárcelman shitai tucurcapash; ari, chai cárcelmanllata maipi Ammón paipaj huauquicunahuan shitai tucurca Limhipaj sirvij runacunahuan.\n\n22 Cárcelpi tauca punllacunata shitai tucushca cashpa micuna illa, riqui cárcelman yaicumurca paicuna llujchingapa huañuchingapa munashpa.\n\n23 Yalishca jipa Nefi, Lehipash pillui tucushca carca ninahuan laya, shinashpa manllarca paicunapaj maquicunata churangapa paicunapa jahuapi rupana manllaimanda. Shina cajpipash, Nefi, Lehipash na ruparca; chaupi ninapi shayanajurca na ruparcapash.\n\n24 Imaura ricushpa paicuna pillushca cashcata nina pilarhuan, paicunata na rupachijtapash, paicunapaj shungucuna na manllaita japirca.\n\n25 Ricurca Lamanitacuna paicunapaj maquicunata churangapa manllajta; manllarcapash paicunapaman quimirinata, ashtahuangari shayanajurca manllarimanda upacunashna.\n\n26 Yalishca jipa Nefi, Lehipash ñaupaman rirca paicunaman parlai callarirca, nishpa: Ama manllaichi, riqui, Dios can pimi cangunaman cai juyailla cuzasta ricuchishca, imapi cangunaman ricuchishca can, cangunapaj maquicunata na churai ushanguichichu ñucanchita huañuchingapa.\n\n27 Riqui, imaura paicuna cai shimicunata nijpi, alpa mama ninanda chujchurca, cárcel pircacunapash cuyurca caicuna alpaman urmagrinajuj laya; ashtahuangari riqui, na urmarca. Riqui, maijan cárcelpi cajcuna Lamanitacuna, Nefitacuna carca picuna rishca carca.\n\n28 Yalishca jipa paicuna quilpai tucushca carca yana yanapaj fuyuhuan, ninan jatun manllanayai manllai paicunapaman shamurca.\n\n29 Yalishca jipa shuj shimi shamurca yana yana fuyu jahuamanda shamuj laya, nishpa: Arrepentirichi, arrepentirichi, ñuca sirvij runacunata ashtahuan ama tucuchingapa munaichichu picunata ñuca cangunaman cachamurcani ali mushujcunata villachun.\n\n30 Yalishca jipa imaura cai shimita uyashpa, riqui cai na shinlli shimi carca, jatun bulla shimipash na carca, ashtahuangari riqui, cai carca alipacha alilla shimi, rinripilla parlan laya, almamanbacha yaicun laya—\n\n31 Masqui alilla shimi cashpapash, riqui alpa mama ninanda chujchurca, cárcelpaj pircacuna cutin cuyurirca, alpaman urmagrin laya; riqui yana yanapaj fuyu, ima paicuna quilpashca carca, na anchurirca—\n\n32 Riqui shimi cutin shamurca, nishpa: Arrepentirichi, arrepentirichi, jahua pachapaj reino ñami caipi; ñuca sirvij runacunata tucuchingapa ashtahuan ama munaichichu. Yalishca jipa alpa mama cutin chujchurca, pircacunapash cuyurirca.\n\n33 Cutinbash quimsa viaje shimi shamurca, juyailla shimicunata paicunaman parlarca imata runa na nita ushan; pircacuna cutin cuyurca, alpa mama cutin chujchurca ña chaupirigrijuj laya.\n\n34 Yalishca jipa Lamanitacuna na calpai usharca yana yanapaj fuyumanda ima paicunata quilparca; ari, na cuyuri ushashcacuna carca manllaimanda ima paicunapaman shamurca.\n\n35 Cunan paicunapaj chaupipi tiarca shuj Nefita nacirishcamanda, pimi Diospaj iglesiaman shuj viaje tandanajurca ashtahuangari paicunamanda chaupirirca.\n\n36 Yalishca jipa tigrarirca, riqui, pai ricurca yana yanapaj fuyu yalishpa Nefipaj, Lehipaj ñavicunata; riqui, paicuna ninan punchapamba carca, ángelcunapaj ñavicunashna: Pai ricurca paicunapaj ñavicunata jahua pachaman churashcata; parlanajun nacashpa paicunapaj shimicunata vichai cachanajun laya carca paicuna ricushca causajujman.\n\n37 Yalishca jipa cai runa ashtacapacha tandanajushcacunaman yachachirca, paicunapash tigrarishpa, ricuchun. Riqui, paicunaman ushaita cushca carca tigrarichun, ricuchun; paicunapash Nefipaj, Lehipaj ñavicunata ricurca.\n\n38 Runaman nirca: Riqui, imata canga tucui cai cuzascuna, pihuanda cai runacuna parlanajun?\n\n39 Cunan cai runapaj shuti carca Aminadab. Aminadab nirca: Paicuna Diospaj ángelcunahuan parlanajun.\n\n40 Yalishca jipa Lamanitacuna nirca: Imata rurana canchi, cai yana yanapaj fuyu ñucanchita quilpashcamanda anchurichu?\n\n41 Aminadab nirca: Arrepentirinapacha canguichi shimi nijta mañana canguichi, imaura Cristopi feta charingacaman, pimanda Alma cangunaman yachachirca, Amulekpash, Zeezrompash; imaura cai rurajpi, yana yanapaj fuyu cangunata quilpashcamanda anchuringa.\n\n42 Yalishca jipa tucuilla mañai callarirca chai shimita pimi alpa mamata chujchuchirca; ari, paicuna mañarca imaura yana yanapaj fuyu anchuringacaman.\n\n43 Yalishca jipa muyundi ricujpi, ricurca paicunata quilpashca yana yanapaj fuyu anchurishca carca, riqui, paicuna ricurca paicuna pillushca cajta, ari shujllangaman almacuna, nina pilarhuan.\n\n44 Nefi, Lehipash paicunapaj chaupipi carca; ari, paicuna rupajuj nina chaupipishna carca, cai na chugrichirca, cárcelpaj pircacunatapash na japichirca; paicuna cushijuihuan junda carca imami na parlai ushai can, cushijuipash junda.\n\n45 Riqui, Diospaj Achil Espíritu jahua pachamanda shamurca, paicunapaj shungucunaman yaicurca, junda carca ninahuan laya, paicuna parlai usharca juyailla shimicunata.\n\n46 Yalishca jipa shuj shimi paicunapaman shamurca, ari, sumaj shimi, rinripilla parlan laya, nishpa:\n\n47 Sumaj causai, sumaj causai cangunapi cachun, cangunapaj femanda ñuca Ali Juyashcapi, pimi carca cai pachata rurashcamanda.\n\n48 Cunan, paicuna caita uyashpa paicunapaj ñavicunahuan ricurca maimanda shimita shamujta; riqui, paicuna jahua pacha pascarijta ricurca; ángelcunapash urai shamurca jahua pachamanda paicunata achil yachachircapash.\n\n49 Tiarca quimsa huaranga almacuna picuna ricurca, uyarcapash cai cuzascunata; richun mandarca ama manllarichun, ama dudachunbash.\n\n50 Yalishca jipa paicuna rirca, llactapuracunaman achil yachachircapash, villashpa tucui muyundi llactacunaman tucui cuzascunata imata paicuna uyashcata, ricushcacunatapash, shinashpa tucuimanda yalishca Lamanitacuna paicunamanda crirca, jatunbacha caicunamanda imata paicuna chasquishcata.\n\n51 Shina tauca crishcacuna paicunapaj macanajunacunata saquirca, napacha ricunayachinacunatapash, paicunapaj punda taitacunapaj yachachishcacunatapash.\n\n52 Yalishca jipa Nefitacunaman tigrachirca paicunapaj charishca alpacunata.\n\n", "hel 6": "[center][font_size=26]6 Capítulo[/font_size][/center]\n\n[i]Alita ruraj Lamanitacuna na alita ruraj Nefitacunaman yachachin—Ishcandi llactapuracuna ali miran sumaj causai, ashtaca tiaj punllacunapi—Lucifer, juchacunata rurachij, na alita rurajcunapa shungucunata, Gadiantón shuhuacunata tangachin huañuchinapi, na ali ruraicunapipash—Shuhuacuna Nefita gobiernota japin. Nara 29–23 C.Ñ.[/i]\n\n1 Yalishca jipa ricushpa chasquichijcunapaj reinado sujta chunga ishcai huata tucurijpi, tucui cai cuzascuna yalishca carca, Lamanitacuna tigrashca carca, tucuimanda yalishca paicunamanda, shuj ali ruraj llactapuracunaman, shinashpa paicunapaj rectitud Nefitacunapata yali carca, paicunapaj shinlli caimanda, fehuan catinajuimanda.\n\n2 Riqui, tiarca tauca Nefitacuna maijanguna shinllicunaman tigrarca, na arrepentirijcuna, ninan na alita rurajcuna, shinashpa paicuna Diospaj achil shimita na cazurca, tucui yachachishcacunata, tucui achil villachinacuna paicunapaman shamujtapash.\n\n3 Shina cajpipash, iglesiamanda llactapuracuna jatun cushijuita charirca Lamanitacunapaj crijman tigrashcamanda, ari, Diospaj iglesiamanda, imata paicunapapi shayachishca carca. Paicuna caishuhuan chaishuhuan catijpuracuna tandanajurca, caishuhuan chaishuhuan cushijurca, jatun cushijuita charirca.\n\n4 Yalishca jipa tauca Lamanitacuna Zarahemla alpaman urai shamurca, yachachircapash Nefitacunapaj llactapuracunaman imashna paicunapaj crijman tigrashca cashcata, femanda, arrepentimientomandapash cutin yarichirca.\n\n5 Ari, taucacuna ninan jatun ushaihuan, autoridadhuanbash yachachirca, paicunapamanda taucacunata apamushpa jatun humildadman, Diospaj, Llamagupa humilde catijcuna cachun.\n\n6 Yalishca jipa tauca Lamanitacuna vichai alpacunaman rirca; Nefipash, Lehipash vichai alpacunaman rirca, llactapuracunaman yachachingapa. Shina sujta chunga quimsa huata tucurirca.\n\n7 Riqui, sumaj causai tucui alpacunapi tiarca, shinashpa Nefitacuna maijan alpa pushtu munashcaman rirca, Nefitacunapaman, Lamanitacunapamanbash.\n\n8 Yalishca jipa Lamanitacunapash maiman munashcaman rirca, Lamanitacunapaman, Nefitacunapamanbash; shina libre jatuicunata charirca randimanda, randina, jatuna, charijyangapa, paicunapaj munashca.\n\n9 Yalishca jipa ninan charijcunaman tigrarca, ishcandi Lamanitacuna, Nefitacunapash; ninandapacha charirca curi, culqui, tucui laya juyailla jirrucunata, urai alpapipash, vichai alpapipash.\n\n10 Cunan urai alpa shutichishca carca Lehi, vichai alpa shutichishca carca Mulek, Sedequíaspaj churimanda; imashpa Apunchij apamurca Mulekta vichai alpacunaman, Lehita urai alpacunaman.\n\n11 Riqui, tucui laya curicuna ishcandi cai alpacunapi tiarca, culquicunapash, tucui laya juyailla mineralcuna; ali yachaj runacunapash tiarca, maijanguna tucui laya mineralcunata trabajarca, caita refinarcapash; shina charijcunaman tigrarca.\n\n12 Ashtacatapacha murucunata tarpurca, ishcandi vichaipi, uraipipash; caicuna ninanda fucurca ishcandi vichaipipash, uraipipash. Huahuacuna mirarca, cai alpapi ninan shinllicuna carca. Viñachirca tauca ataju llamacunata, huagracunatapash, ari, tauca vira animalcunata.\n\n13 Riqui, paicunapaj huarmicuna trabajarca, pucharcapash, tucui laya finducunata rurarca, finota ahuashca linohuan, tucui laya churajunacunata, paicunapaj churajuna illata quilpangapa. Shina sujta chunga chuscu huata yalirca sumaj causaihuan.\n\n14 Sujta chunga picha huatapi charircapash jatun cushijuita, sumaj causaitapash, ari, ashtaca yachachishcacunata, tauca achil villachishcacunatapash pi shamunamanda. Shina sujta chunga picha huata yalirca.\n\n15 Yalishca jipa ricushpa chasquichijcunapaj reinado sujta chunga sujta huatapi, riqui, Cezóram huañuchi tucurca na rijsishca maquihuan ricushpa chasquichina jatun tiarinapi tiajujpi. Yalishca jipa chai huatallata, paipaj churipash, paipaj pushtupa llactapuracuna ajllai tucushca carca, paipash huañuchitucushca carca. Shina sujta chunga sujta huata tucurirca.\n\n16 Sujta chunga canchis huata callaripi llactapuracuna ninan na alita ruraicunapi cutin mirai callarirca.\n\n17 Riqui, Apunchij paicunata achilyachishca carca ashtaca punllacunata cai pachapaj charijyaicunahuan shinamanda paicuna na tangai shina carca fiñaiman, macanajuicunaman, yahuarta jichanaman; chaimanda paicunapaj shungucunata charijyanacunapi churai callarirca; ari, mishashpa charijyanata mascai callarirca shujmanda cutishujta ashtahuan yalishca cangapa; chaimanda pacalla huañuchicunata rurai callarirca, shuhuana, shujpata japina, charijyangapa.\n\n18 Cunan riqui, chai huañuchijcuna, shujpata japijnacuna carca tandanajushcacuna picunata Kishkumen, Gadiantónpash callarichishca carca. Cunan yalishca jipa taucacuna tiarca, Nefitacunapapi, Gadiantónpaj tandanajushcacuna. Ashtahuangari riqui, ashtahuan taucapacha carca na alita ruraj Lamanitacunamanda. Paicuna shutichishca carca Gadiantónpaj shuhuacuna, huañuchijcuna.\n\n19 Cai carca pimi huañuchirca ricushpa chasquichijcunapaj yali mandaj Cezóramda, paipaj churi, jatun tiarinapi cajpi; riqui, paicuna na tupai tucurca.\n\n20 Cunan yalishca jipa Lamanitacuna paipuracunapi shuhuacuna tiajta yachashpa ninanda llaquirirca; paicunapaj ushaipi ima layata rurarca tucuchingapa paicunata alpa jahuamanda.\n\n21 Ashtahuangari riqui, Satanás tucuimanda yalishca Nefitacunapaj shungucunata tangarca, shinashpa paicuna tandanajurca chai shuhua tandanajushcacunaman, paicunapaj pactachicunata rurarca, juramentocunatapash, huacaichiringapa, caishu chaishu alchishpa charingapa ima llaquicunapi cashpapash maipi cashpapash, ama llaquichichun paicunapaj huañuchicunamanda, shuhuaicunamanda, shujcunapata japinacunamandapash.\n\n22 Yalishca jipa paicuna charirca señalcunata, ari, paicunapaj pacalla señalcunata, pacalla shimicunatapash; cai carca rijsingapa shuj huauqui pimi pactachinata rurajta, ima na alita rurajpipash paipaj huauqui ama chugrichishca cachun paipaj huauquihuan, maijanguna paipaj tandanajushcata catij, pimi cai pactachinata rurashca can.\n\n23 Shina usharian huañuchita, shujpata japina, shuhuana fornicacióncunata tucui laya na ali ruraicunatapash, paicunapaj llactapaj catichunbacha saquishcacunapaj contra, paicunapaj Diospaj catichunbacha saquishcacunatapash contra.\n\n24 Maijanbash chai tandanajushcamanda cajcuna runacunaman villajpi paicunapaj na ali ruraicunata, paicunapaj millanayaicunata, ricushpa chasquichi tucushca cana carca, na llactapaj catichunbacha saquishcacunahuan, ashtahuangari paicunapaj na ali ruraicunapaj catichunbacha saquishcacunahuan, imata cushca carca Gadiantón, Kishkumenbash.\n\n25 Cunan riqui, cai pacalla juramentocuna, pactachinacuna imata Alma paipaj churita mandarca runacunapaman nimaurapash ama villachun, cai ama shuj laya cachun llactapuracunata tucuchingapa apana.\n\n26 Cunan riqui, chai pacalla juramentocuna, pactachicuna Gadiantónpaman na chayamurcachu tandachishca quilcashcacunamanda imata Helamánman cushca carca; ashtahuangari riqui, churarca Gadiantónpaj shungupi paillata pimi munachirca ñucanchi callari taitacunata na saquishca fucushcata micuchun—\n\n27 Ari, paillata pimi pacalla planda rurarca Caínhuan, paipaj huauqui Abelta huañuchijpica pipash na yachachun. Pai pacalla planda rurarca Caínhuan paipaj catijcunahuanbash chaimandapacha.\n\n28 Paillata can pimi llactapuracunapaj shungucunapi churarca ninan jatun torreta shayachichun jahua pachaman chayachun. Cai carca paillata pimi umarca llactapuracunata maijan cai chai torremanda cai alpaman shamushcacunata; pimi caiman chaiman jichan yanallapaj ruranacunata, millanayaicunatapash tucui alpa jahuacunapi, imaura pai llactapuracunata tucuilla tucuchinaman aisangacaman, mana tucurina ucu pachaman.\n\n29 Ari, cai paillata can pimi Gadiantónpaj shungucunapi churarca catichun yallapaj ruranacunata, pacalla huañuchitapash; pai apamushca cai pacha callarimanda cai punllacunacaman.\n\n30 Riqui, pai can pimi tucui juchacunata rurachij. Riqui, catichinra paipaj yanallapaj ruranacunata, pacalla huañuchina, paicunapaj plangunata yalichin maquin maquin, paicunapaj juramentocuna, paicunapaj pactachicuna, paicunapaj manllanayai na ali ruraicunapaj planguna, shuj miraimanda cutishuj miraiman imashna runacunapaj huahuacunapaj shungucunata mishai ushashcapi.\n\n31 Cunan riqui, Nefitacunapaj shungucunata ninanda mishashca carca; ari, shinashpa ninan na alicunaman tigrarca; ari, tucuimanda yalishca ali rurana ñanmanda anchurishca carca, Diospaj rurachunbacha saquishcacunata paicunapaj chaquicunahuan sarurca, paicunapaj propio ñangunaman tigrarca, paicunapaj yanga dioscunata rurarca paicunapaj curihuan, paicunapaj culquihuan.\n\n32 Yalishca jipa tucui cai na ali ruraicuna shamurca na tauca huatacunapi, shinashpa tucuimanda yalishca shamurca, ricushpa chasquichijcunapaj reinado sujta chunga canchis huatacunapi Nefipaj llactapuracunapa jahuapi.\n\n33 Paicunapaj na ali ruraicunapi mirarca sujta chunga pusaj huatacunapipash, ali rurajcunapaj jatun llaquiripa, quijaripapash.\n\n34 Shina ñucanchi ricunchi Nefitacuna na crishpa asha asha chingari callarirca, na ali ruraicunapi mirashpa, millanayaicunapipash, Lamanitacuna ninanda mirai callarirca paicunapaj Diospaj yachanacunapi; ari, paipaj catinacunata, rurachunbacha saquishcacunatapash alichi callarirca, ciertopachapi purirca, ali ruranapipash paipaj ñaupapi.\n\n35 Shina ñucanchi ricunchi Apunchijpaj Espíritu Nefitacunapamanda llujshi callarin, na ali ruraicunamanda, paicunapaj shungucunapaj shinlliyaimandapash.\n\n36 Shina ñucanchi ricunchi Apunchij paipaj Espírituta Lamanitacunapa jahuapi jichai callarin, quimirina yaimanda, ruranayachimandapash paipaj shimicunapi crishpa.\n\n37 Yalishca jipa Lamanitacuna Gadiantónpaj shuhuacunapaj tandanajushcacuna mascashpa catirca; yachachirca Diospaj achil shimita ashtahuan na alicunaman, shinashpa cai tandanajushcapaj shuhuacuna tucuilla tucuchishca carca Lamanitacunapi.\n\n38 Yalishca jipa shuj ladoman, Nefitacuna tandanajurca, shinllichircapash, ashtahuan na alicunamanda callarishpa, imaura Nefitacunapaj tucui alpacunaman jicharingacaman, pandachishcarcapash tucuimanda yalishca alicunata imaura paicunapaj ruraicunata crishpa catingacaman paicunapaj plangunapi cangacaman, paicuna pacalla huañuchinacunapi, tandanajuicunapi paicunahuan tandanajuchun.\n\n39 Shina gobiernopaj shujlla mandanata japirca, shinashpa paipaj chaquicunahuan sarurca, huajtarca, macarca paicunapaj huashacunata tigrachirca huajchacunata, manso, humilde Diosta catijcunatapash.\n\n40 Shina ñucanchi ricunchi paicuna manllanayai canapi carca, fucushpa mana tucurina tucuchinaman.\n\n41 Yalishca jipa shina ricushpa chasquichijcunapaj reinado sujta chunga pusaj huata tucurirca Nefipaj llactapuracunapa jahuapi.\n\n", "hel 7": "Nefi, Helamánpaj Churi Achil Villachishca—Dios Nefipaj llactapuracunata paipaj fiñaipi ricuj shamusha nin, paicunata tucuilla tucuchingacaman imashpapash paicunapaj na ali ruraicunata arrepentirijpilla na. Dios Nefipaj llactapuracunata chugrichin millai unguihuan; arrepentirin, tigrarinbash. Samuel, shuj Lamanita, Nefitacunaman achil villachin.\n\n7 capítulomanda 16 capítulocaman charin.\n\n[center][font_size=26]7 Capítulo[/font_size][/center]\n\n[i]Nefi na cazui tucun vichai alpapi Zarahemlaman tigramun—Achil mañan paipaj jardín torrepi shina llactapuracunata nin na arrepentirishpaca tucuringa. Nara 23–21 C.Ñ.[/i]\n\n1 Riqui, cunan yalishca jipa ricushpa chasquichijcunapaj reinado sujta chunga iscun huatapi Nefitacunapaj llactapuracunapi, Nefi, Helamánpaj churi, Zarahemla alpaman tigrarca vichai alpamanda.\n\n2 Pai cashca carca llactapuracunahuan maijanguna vichai alpapi carca, paicunaman Diospaj achil shimita yachachirca, tauca cuzascunata paicunaman achil villachirca;\n\n3 Tucui paipaj shimicunata na cazurca, shinashpa paicunahuan na caita usharca, ashtahuangari cutin tigrarca paipaj nacirishca alpaman.\n\n4 Mascashpa llactapuracuna manllanayai na ali ruraipi cajcunata, chai Gadiantón shuhuacuna ricushpa chasquichina jatun tiarinacunata japishca—ushaita, llactapaj autoridadtapash munai na munai quichushpa, Diospaj rurachunbacha saquishcacunata na cazushpa saquishpa, na ashalla alipi paipaj ñaupapi; alicaita negashpa runacunapaj huahuacunaman;\n\n5 Condenashpa ali rurajcunata paicunapaj ali ruraicunamanda; culpata, na ali ruraita richun saquishpa na castigashpa paicunapaj culquimanda; ashtahuanbash gobiernopaj umapi oficio pushtucunapi shinllichishca carca, mandangapa rurangapapash paicunapaj munashcacunata, paicuna charijyangapa, cai pachapaj cushijuitapash charingapa, ashtahuanbash, paicuna fangalla adulteriota rurangapa, shuhuangapa, paicunapaj propio munashcacunata rurangapa—\n\n6 Cunan cai jatun na ali ruraicuna Nefitacunapaman shamushca carca na tauca huatacunapi; imaura Nefi caita ricushpa, paipaj shungu jundarca llaquirihuan paipaj pecho ucupi; caparirca paipaj almapaj llaquirihuan:\n\n7 Oh, ñuca causaimanbash carcani chai punllacuna imaura ñuca taita Nefi callari Jerusalénpaj alpamanda llujshimujpi, paihuan cushijuiman carcani cushapacha nishca alpapi; shina paipaj llactapuracuna fangalla carca mañangapa, Diospaj rurachunbacha saquishcacunata alichingapa shinllicuna, na ali ruraicunaman apai tucungapa unayan; ñapashcuna carca Apunchijpaj shimicunata uyangapa—\n\n8 Ari, chai punllacunapi causashca cashpaca, shina ñuca alma ñuca huauquicunapaj ali ruraicunapi cushijunman carca.\n\n9 Ashtahuangari riqui, ñuca ajllashca cani, cai ñuca punllacuna can, ñuca alma jundashca canga llaquirihuan cai ñuca huauquicunapaj na ali ruraicunamanda.\n\n10 Riqui, yalishca jipa shuj torrepi carca, imami carca Nefipaj jardínpi, cai carca jatun ñan ladoman, cai pushaj carca mercado principalman, Zarahemla llactapi; chaimanda, Nefi paimandallata cungurirca torrepi paipaj jardínpi, cai torrepash ladolla carca jardín punguman cai jatun ñanman apaj carca.\n\n11 Yalishca jipa huaquin runacuna yalinajushpa ricurca Nefi imashna paipaj almata Diosta ninanda mañajujta torrepi; paicuna calparca llactapuracunaman villarca imata paicuna ricushcata, llactapuracuna shamurca ashtaca tandanajushcacuna, yachangapa imashpa shina jatun llaquirina llactapuracunapaj na ali ruraicunamanda.\n\n12 Cunan, imaura Nefi jatarijpi ricurca ashtaca tandanajushcacuna llactapuracunata picuna tandanajushcacuna carca.\n\n13 Yalishca jipa paipaj shimita pascarca nircapash: Riqui, imashpata canguna tandanajushcanguichi? Cangunapaj na ali ruraicunamanda parlachun?\n\n14 Ari, ñuca torreman vitsiashcani ñuca almata Diosman jichangapa, ñuca shungupaj ninan llaquirimanda, cai can cangunapaj na ali ruraicunamanda!\n\n15 Ñuca quijarimanda, huacaimandapash canguna tandanajushcanguichi, manllaringuichi; ari, ashtaca minishtita charinguichi manllarishca canata; ari, manllarishca cana canguichi saquishca cashpa apai tucungapa shina cangunapaj shungucunata aya shinlli charichun.\n\n16 Ari, imashnata saquircanguichi paipaj cunvidaicunata pimi mascajun cangunapaj almacunata urai mana tucurina llaquiriman, na tucurita charij llaquiman?\n\n17 Oh arrepentirichi, arrepentirichi! Imashpata huañungapa munanguichi? Tigrarichi, Apunchij cangunapaj Diosman tigrarichi. Imashpata pai jichurca cangunata?\n\n18 Cai can cangunapaj shungucunata shinlliyachimanda; ari, na uyangapa munanguichi ali michijpaj shimita; ari, paita tangachishcanguichi cangunata fiñachun.\n\n19 Riqui, tandanajungapa randi, imashpapash arrepentirishpalla na, riqui, pai caiman chaiman calpachinga shinashpa alcucunapa, sacha animalcunapa micunaman tigranguichi.\n\n20 Oh, imashnata cungai ushashcanguichi cangunapaj Diosta cangunata cacharichishca punllallata?\n\n21 Ashtahuangari, charijyangapa ruranguichi, runacuna alicachichun, ari, curita, culquitapash charingapa. Cangunapaj shungucunata charijyanacunapi churashcanguichi, cai pachapaj yanga cuzascunapi, imamanda huañuchinguichi, shujpata japinguichi, shuhuanguichi, quiquinpuracuna ama yanga llullata juchachishpa ninguichi, tucui laya na ali ruraicunata.\n\n22 Caimanda llaquicuna shamunga imashpapash arrepentirijpilla na. Mana arrepentirijpica, riqui, cai jatun llacta, tucui chai jatun llactacuna muyundi cajcunapash, imami can ñucanchipaj charishca alpapi, quichushca canga shinashpa nima pushtupash na tianga; riqui, Apunchij na shinllichingachu, imashna cunangaman rurashcashna, cangunapaj napacha na ricunayachijcunata chimbapurachun.\n\n23 Riqui, Apunchijca shina nin: Ñuca shinlli canata na alita rurajcunaman na ricuchishachu, shujman yalita, imashpapash maijan paicunapaj juchacunamanda arrepentirijmanlla, ñuca shimicunata uyajman. Cunan chaimanda, Yuyaipi chasquichun munani, ñuca huauquicuna, cai canga ashtahuan ali Lamanitacunapa cangunapaj randi imashpapash arrepentirijpilla.\n\n24 Riqui, paicuna cangunata ashtahuan yali alicuna can, paicuna na juchata rurashca caimanda cai jatun yachaita imata canguna chasquishpaca contra; chaimanda Apunchij paicunata shungumanda llaquinga; ari, paicunapaj punllacunata mirachinga, paicunapaj cati aillucunatapash mirachinga, imaura canguna tucuilla tucurishca cajpipash imashpapash arrepentirijpilla na.\n\n25 Ari, ay canguna cai jatun millanayaimanda ima cangunapaman shamushca can; cangunamandallata tandanajushcanguichi cai, ari, cai pacalla tandanajuiman imata Gadiantón shayachishca!\n\n26 Ari, ay cangunapaman shamunga jariyai imata cangunapaj shungucunapi yaicuchun saquishcanguichi, ima cangunata vichai alsashca ali cajta yali cangunapaj ninan jatun charijyashcacunamanda!\n\n27 Ari, ay canguna na ali ruraicunamanda, millanayaicunamandapash!\n\n28 Imashpapash arrepentirishpalla na tucuringuichichu; ari, cangunapaj alpacunapash quichushca canga, tucuchishcapash canga cai alpa jahuamanda.\n\n29 Riqui, cunan, ñuca na ninichu cai cuzascunata shina canata, ñucamandalla, cai na canllu ñucamandalla ñuca yachani cai cuzascuna; ashtahuangari riqui, ñuca yachani cai cuzascuna ciertopacha can Apunchij Dios ñucaman yachaj chayachihuashca, chaimanda ñuca testificani shina canga.\n\n", "hel 8": "[center][font_size=26]8 Capítulo[/font_size][/center]\n\n[i]Huaglipacha ali ricushpa chasquichijcuna mascan llactapuracunata cunvidangapa Nefipaj contra—Abraham, Moisés, Zenós, Zenoc, Ezías, Isaías, Jeremías, Lehi, Nefi tucuilla Cristomanda testificarca—Inspiraciónhuan Nefi villan ricushpa chasquichijcunapaj yali mandajta huañuchishcata. Nara 23–21 C.Ñ.[/i]\n\n1 Cunan yalishca jipa Nefi nishca carca cai shimicunata, riqui, tiarca runacuna picuna ricushpa chasquichijcuna carca, paicunapash Gadiantónpaj pacalla tandanajushcacunapaj catijcunapash carca, paicuna fiñashca carca, caparirca paipaj contra, llactapuracunaman nishpa: Imashpata cai runata na japinguichi, pai imata rurashcamanda ricushpa chasquichishca cachun churanguichi?\n\n2 Imashpata cai runata ricunguichi, uyanguichipash cai llactapuracunata, ñucanchi catichunbacha saquishcacunatapash contra plituchun?\n\n3 Riqui, Nefi paicunaman parlarca paicunapaj huagli catichunbacha saquishcacunamanda; ari, tauca cuzascunata Nefi parlashcata na quilcashca cai ushanllu; nimata pai na parlarca ima Diospaj rurachunbacha saquishcacunapaj contra.\n\n4 Chai ricushpa chasquichijcuna paihuan fiñashca carca punchalla parlaimanda paicunapaj pacalla yanallapaj ruranacunamanda; shina cashpapash, paicunapaj propio maquicunata paipa jahuapi churangapa manllarca, paicuna manllarca llactapuracuna paicunapaj contra caparinata.\n\n5 Chaimanda llactapuracunata caparirca, nishpa: Imashpata saquinguichi cai runa ñucanchipaj contra plituchun? Riqui pai cai tucui llactapuracunata ricushpa chasquichishca, tucurinacaman; ari, cai ñucanchi llactacunapash quichushca canga nin, ñucanchi pushtuta caicunapi na charishun.\n\n6 Cunan ñucanchi yachanchi cai na shina caita ushana, riqui, ñucanchi shinllicuna canchi, ñucanchi jatun llactacunapash, chaimanda ñucanchita napacha ricunayachijcuna ñucanchi jahuapi na ushaita chari ushanllu.\n\n7 Yalishca jipa shina paicuna llactapuracunata tangarca fiñachun Nefipaj contra, paipuracuna fiñanajui jatarirca; taucacuna tiarca maijanguna caparirca: Saquichi cai runata, imashpa pai shuj ali runa can, cai cuzascuna imata pai nishca ciertopacha shamunga imashpapash ñucanchi arrepentirijpilla na;\n\n8 Ari, riqui, tucui castigocuna ñucanchi jahuaman shamunga imata pai ñucanchiman testificashca; ñucanchi yachanchi pai testificashca cierto can ñucanchi na ali ruraicunamanda. Riqui taucacuna can, pai ali yachan imashna yachan tucui cuzascuna shamunata imashna ñucanchi na ali ruraicunata yachaj laya;\n\n9 Ari, riqui, pai na shuj achil villachij cashpaca pai na testificaita ushanman cai cuzascunamanda.\n\n10 Yalishca jipa chai llactapuracuna maijanguna Nefita tucuchingapa munajcuna jarcarirca manllaimanda, shina paicunapaj maquicunata na churarca paipaj jahuapi; chaimanda pai cutin parlai callarirca, ricuimanda huaquingunahuan alicachishca cashcamanda, shinashpa paicunamanda puchucuna manllarca.\n\n11 Chaimanda pai tangai tucushca carca paicunaman ashtahuan parlachun: Riqui, ñuca huauquicuna, nachu liishcanguichi Dios shuj runaman curca ushaita, Moisés, huajtachun Puca Jatun Mama Cochapaj yacucunata, chaupi chaupi partirichun, shinashpa Israelitacuna, picuna ñucanchi taitacuna carca, chaquishca alpata yalichun, yacucuna quilparca Egipcio macanajuj runacunata langai tucurca?\n\n12 Cunan riqui, Dios cai runaman curca shina ushaita, shina imashpata cangunapura plituringuichi, ninguichi pai na cuhuashca ushaita caihuan ñuca yachachun shamuna castigocunata imashpapash arrepentirijpilla na?\n\n13 Ashtahuangari, riqui, ñuca shimicunatalla na negaita neganguichi, ashtahuangari neganguichipash tucui shimicunata imata ñucanchi taitacuna parlashcata, shimicunatapash imata parlashca carca cai runa, Moisés, piman cushca carca shina jatun ushaita, ari, shimicuna imata pai parlashca carca Mesíaspaj shamunamanda.\n\n14 Ari, nachu pai testificarca Diospaj Churi shamunata? Imashna bronce culebrata jichushca pambapi vichai alsarca, shinallata vichai alsaringa pimi shamunga.\n\n15 Imashna tauca chai culebrata ricushcacuna causarca, shinallata tauca Diospaj Churita fehuan ricushpa, shuj cazuj amujlla espírituta charishpa, causanga, chai causaita imami can mana tucurina.\n\n16 Cunan riqui, Moiséslla na testificarca cai cuzascunamanda, ashtahuangari tucui achil villachijcunapash, paipaj punllacunamanda Abrahampaj punllacunacamanbash.\n\n17 Ari, riqui, Abraham ricurca paipaj shamuita, cushijuihuan jundarca, ninanda cushijurcapash.\n\n18 Ari, riqui ñuca cangunaman nini, Abrahamlla na cai cuzascunata yacharca, ashtahuangari tauca tiarca Abrahampaj punllacunapaj punda, maijanguna cayashca carca Diospaj ordenhuan; ari, paipaj Churipaj layata catishpa; cai llactapuracunaman ricuchishca cangapa, tauca huaranga huatacuna nara pai shamushpa, jatun causachina paicunapaman shamunata.\n\n19 Cunan canguna yachachun munani, Abrahampaj punllacunamanda tiarca tauca achil villachijcuna cai cuzascunata testificashca; ari, riqui, achil villachij Zenós na manllaihuan testificarca; caimanda paita huañuchirca.\n\n20 Riqui, Zenocpash, Ezíaspash, Isaíaspash, Jeremíaspash (Jeremías chai achil villachij pimi testificarca Jerusalén tucurinata), cunan ñucanchi yachanchi Jerusalén tucuchishca carca imashna Jeremías nishca. Oh shina imashpata Diospaj Churi na shamunga, paipaj achil villashcamanda?\n\n21 Cunan neganguichicha Jerusalén tucurishcata? Ninguichicha Sedequíaspaj churicunata na huañuchirca, tucuilla Mulektalla na? Ari, nachu ricunguichi Sedequíaspaj cati huahuacuna ñucanchihuan cajta, Jerusalénpaj alpamanda calpachi tucurca? Ashtahuangari riqui, cai na tucuilla can—\n\n22 Ñucanchi taita Lehi Jerusalénmanda calpachi tucurca cai cuzascunata testificaimanda. Nefipash testificarca cai cuzascunata, ñalla tucui ñucanchi taitacunapash, cai punllacunacaman; ari, paicuna testificashca Cristo shamunamanda, ñaupaman ricushca, paipaj punllapi cushijushcapash imami shamuna can.\n\n23 Riqui, pai Dios can, pai paicunahuan can, paicunaman ricurimurca, paicuna jatun causachishca carca paimanda; paicuna paiman cushijuita curca, ima shamunamanda.\n\n24 Cunan, cai cuzascunata yachaimanda na negai ushanguichi imashpapash llullashpalla, chaimanda caipi juchata rurashcanguichi, tucui cai cuzascunata na chasquimanda, masqui shina tauca ricuicunata chasquishpapash; ari, chasquishcanguichipash tucui cuzascunata, ishcandi cuzascunata jahua pachapi, tucui cuzascunatapash imacuna cai alpapi can, shuj testimonioshna caicuna ciertopacha cajta.\n\n25 Ashtahuangari riqui, ciertopachata na chasquishcanguichi, na cazushcanguichi cangunapaj achil Diosta; cai punllacunapash, jahua pachapi charijyanata mirachina randi, maipi nimapash na huaglichin, maipi ima mapallapash na yaicui ushan, cangunapallata fiñaita mirachinajunguichi, ricushpa chasquichina punllapa.\n\n26 Ari, cunanllata fucushca can, cangunapaj huañuchicunamanda, cangunapaj fornicación, na ali ruraicunamanda, mana tucurina tucuchinapa; ari, imashpapash canguna arrepentirishpalla na cai ñapash cangunapaman shamunga.\n\n27 Ari, riqui cunan cai cangunapaj pungucunapi can; ari, richi ricushpa chasquichina jatun tiarinaman, tupanguichi; riqui cangunapaj ricushpa chasquichij huañushca can, paipaj yahuarpi sirijun; paipaj huauquihuan huañuchi tucurca, pimi mascan ricushpa chasquichina jatun tiarinapi cangapa.\n\n28 Riqui, ishcandi cangunapaj pacalla tandajushcapa catijcuna can, Gadiantón can pimi caita callarichishca, cai ayapash pimi mascan runacunapaj almacunata tucuchingapa.\n\n", "hel 9": "[center][font_size=26]9 Capítulo[/font_size][/center]\n\n[i]Villajcuna ricushpa chasquichijcunapaj yali mandaj huañushcata tupan paipaj jatun tiarinapi—Cárcelpi churashca can jipaman cacharishca can—Inspiraciónmanda Nefi rijsin Seantum huañuchij cajta—Nefita huaquinguna chasquin shuj achil villachij laya. Nara 23–21 C.Ñ.[/i]\n\n1 Riqui, cunan yalishca jipa imaura Nefi cai shimicunata parlashca jipa, huaquin runacuna paicunahuan cashcacuna ricushpa chasquichij jatun tiarinamanda calpashpa rirca; ari, picha tiarca maijanguna rirca, paicunapillata rinajushpa ninajurca:\n\n2 Riqui, cunan ñucanchi yachagrinchi ciertopacha cai runa shuj achil villachij cajta, Dios paita mandashca ñucanchiman villachichun shina juyailla cuzascunata. Riqui, ñucanchi na crinchichu imata rurashcata; ari, ñucanchi na crinchichu pai achil villachij cajta; shina cashpapash, cai cuzas imata pai nishca ricushpa chasquichij yali mandajmanda ciertopacha cajpica, pai huañushca cajpica, shina ñucanchi crishun chaishu shimicunata parlashcacunata ciertopacha cajta.\n\n3 Yalishca jipa paicunapaj usharishcata calparca, ricushpa chasquichina jatun tiarinaman chayarca; riqui, ricushpa chasquichijcunapaj yali mandaj alpaman urmashca carca, paipaj yahuarpi huañushca sirijurca.\n\n4 Cunan riqui, imaura caita ricushpa paicuna ninandapacha manllarirca, shinashpa paicuna alpaman urmarca; na crishca carca shimicunata imata Nefi parlashca carca ricushpa chasquichijcunapaj yali mandajmanda.\n\n5 Ashtahuangari riqui, imaura ricushpa paicuna crirca, manllai japirca paicunapa jahuaman tucui castigocuna shamunga yashpa imata Nefi parlashca carca shamunga llactapuracunaman nishpa; chaimanda chujchurca, alpaman urmarcapash.\n\n6 Cunan, ñapash ricushpa chasquichij huañuchishca jipa—paipaj huauqui na rijsinallata churajushpa puñalashpa, calpashca carca, sirvij runacuna calparca, villarca llactapuracunaman, paipuracunapi huañuchishcata caparita rurashpa;\n\n7 Riqui llactapuracuna tandanajurca ricushpa chasquichina jatun tiarinapi—riqui, paicunapaj manllaripa ricurca picha runacunata picuna alpaman urmashca carca.\n\n8 Cunan riqui, llactapuracuna nimata na yacharca ashtacapacha tandanajushcata Nefipaj jardínpi; chaimanda paipuracuna nirca: Cai runacuna picuna huañuchishca ricushpa chasquichijta, Dios chugrichishca ñucanchipamanda ama calpachun.\n\n9 Yalishca jipa paicunata japirca, huatashpa cárcelman shitarca. Shuj proclamaciónda tucuiman cacharca ricushpa chasquichij huañushcata, huañuchijcunata japishca cashcata cárcelman churashcapash.\n\n10 Yalishca jipa cati punlla llactapuracuna tandanajurca llaquiringapa, ayunangapapash, jatun ricushpa chasquichijcunapaj yali mandaj paipaj pambana punllapi pimi huañuchishca carca.\n\n11 Shina chai ricushpa chasquichijcunapash picuna Nefipaj jardínpi carca, paipaj shimicunata uyarca, pambana punllapi tandanajurcapash.\n\n12 Yalishca jipa llactapuracunata tapurca, nishpa: Maipita chai pichapura maijangunata cachamushca carca ricushpa chasquichijcunapaj yali mandajmanda huañushca na huañushca tapuchun? Tigrachirca nishpa: Chai pichapura canguna cachamushcacunamanda, ñucanchi na yachanchichu; ashtahuangari tian pichapura picuna huañuchijcuna, picunata cárcelman shitarcanchi.\n\n13 Yalishca jipa ricushpa chasquichijcuna mañarca paicunata apamuchun; paicuna apamui tucurca, riqui paicuna carca pichapura cachamushcacuna; riqui ricushpa chasquichijcuna tapurca yachanguichichu ima cajta, paicuna villarca tucui paicuna rurashcata, nishpa:\n\n14 Ñucanchi calparcanchi, chayarcanchi ricushpa chasquichij jatun tiarina pushtuman, imaura ricurcanchi tucui cuzascunata imashna Nefi testificashcata, manllarircanchi shinashpa alpaman urmarcanchi; imaura ñucanchi manllaimanda rijcharijpica, riqui ñucanchita cárcelman shitarca.\n\n15 Cunan, cai runata huañuchishcamanda, ñucanchi na yachanchichu pi caita rurashcata; caitalla ashtacata yachanchi, ñucanchi calparcanchi, chayarcanchi canguna imashna mañarcanguichi, riqui pai huañushca carca, Nefipaj shimicuna nishcashna.\n\n16 Cunan yalishca jipa ricushpa chasquichijcuna llactapuracunaman villarca imashna cajta, caparirca Nefipaj contra, nishpa: Riqui, ñucanchi yachanchi cai Nefi parlarishcanga pihuanbash ricushpa chasquichijta huañuchingapa, shina pai ñucanchiman villangapa, shina paipaj feman tigrachingapa, paimandallata jatun tucungapa, Diospaj ajllashcapash, shuj achil villachijpash.\n\n17 Cunan riqui, cai runata yachaj chayagrinchi, pai villanga paipaj faltata ñucanchiman yachaj chayachingapash ricushpa chasquichij ciertopacha huañuchijta.\n\n18 Yalishca jipa pichapuracuna cacharishca carca pambana punllapi. Shina cajpipash, paicuna ricushpa chasquichijcunata rimarca Nefipaj contra shimicunata parlashcamanda, caishuhuan chaishuhuan fiñanajurca, shinashpa paicunahuan pliturirca.\n\n19 Shina cashpapash, paicuna Nefita japichirca, huatashpa, ashtacapacha tandanajushcacunapaj ñaupaman aparca, tapuchi callarirca tauca layapi pandachingapa, huañuiman condenangapa—\n\n20 Nishpa paita: Cómplice cangui; pita can cai runa cai huañuchita rurashca? Cunan ñucanchiman villai, rijsi quiquinba faltata; nishpa, Riqui caipi culqui can; quiquinba causaitapash saquishun ñucanchiman villajpica, yachaj chayachijpi pihuan parlarishcata.\n\n21 Ashtahuangari Nefi nirca paicunata: Oh juizu illacuna, shunguta na circuncidashcacuna, ñausacuna, na cazuj llactapuracuna, yachanguichichu imauracaman Apunchij cangunapaj Dios saquinga canguna richun cai juchata rurana ñanda?\n\n22 Oh huacai callarina canguichi, llaquirinapash, jatun tucuchinamanda imami cangunata cunanllata shuyajun, imashpapash canguna arrepentirijllapi na.\n\n23 Riqui canguna ninguichi ñuca shuj runahuan parlarishcani Seezóramda huañuchingapa, ñucanchi ricushpa chasquichijcunapaj yali mandajta. Ashtahuangari riqui, cangunaman nini, cai can ñuca cangunaman testificashcamanda cai cuzasta yachaimanda; ari, cangunapa shuj testigo laya, yacharcanita na ali ruraicunamanda, millanayaicunamandapash imacuna cangunapi can.\n\n24 Caita rurashcamanda, ninguichi shuj runahuan parlarishcani cai cuzasta rurangapa; ari, imashpa ñuca cai señalta ricuchishcani canguna fiñanguichi ñucata, ñuca causaita tucuchingapa munanguichi.\n\n25 Cunan riqui, ñuca cangunaman ricuchisha cutishuj señalta, ricusha cai cuzascunapi ñucata tucuchingapa munanguichita.\n\n26 Riqui cangunaman nini: Richi Seantumpaj huasiman, pimi Seezórampaj huauqui, paita ni—\n\n27 Nefi, achil villachij cani nishca, pimi villachin shina ashtaca na alicunata cai llactapuracunaman, quiquinhuan parlarishcachu, Seezóramda huañuchingapa pimi canba huauqui?\n\n28 Riqui, pai ninga, Na.\n\n29 Paita ninguichi: Huañuchishcanguichichu canba huauquita?\n\n30 Pai manllaihuan canga, ima ninata na yachangachu. Riqui, pai neganga; manllarishcashnalla canga; shina cashpapash, pai ninga inocente cani.\n\n31 Ashtahuangari riqui, paita aliguta ricunguichi, taringuichi yahuarta paipaj manto urachaquipi.\n\n32 Caita ricushpa, ninguichi: Cai yahuar maimandata? Nachu yachanchi cai yahuar cajta canba huauquipaj?\n\n33 Shina pai chujchunga, yurayanga, paipaman huañui chayajpi laya.\n\n34 Shina ninguichi: Cai manllaimanda cai yurayaimandapash ima canba ñaviman shamushcamanda, riqui, ñucanchi yachanchi culpable cangui.\n\n35 Shina jatun manllai paipaj jahuaman shamunga; shina cangunaman villanga, ashtahuan na negashpa pai huañuchishcata.\n\n36 Shina cangunaman ninga, ñuca, Nefi nimata na yachanita ima cajta imashpapash ñucaman cushca cajpi Diospaj ushaimanda. Shina canguna yachanguichi ñuca shuj honesto runa cajta, Diospajmanda cangunapaman cachamushca canitapash.\n\n37 Yalishca jipa rirca, rurarca imashna Nefi nishcata. Riqui, shimicuna imata pai nirca ciertopacha carca; imashna nishca pai negarca; shimicuna nishcashna pai villarca.\n\n38 Paipacha huañuchij cajta ricuchingapa apamurca, shinashpa pichapuracuna libre carca, Nefipash.\n\n39 Tiarca huaquinguna Nefitacunapaj picuna Nefipaj shimicunata crirca; tiarcapash huaquingunapash pichapurapaj testimoniota crimanda, imashpa paicuna crijman tigrarirca cárcelpi cashpa.\n\n40 Cunan tiarca huaquinguna llactapuracunapi, picuna nirca Nefi shuj achil villachij cashcata.\n\n41 Cutishujcuna tiarca picuna nirca: Riqui, pai can shuj dios, pai shuj dios na cashpaca na tucui cuzascunata na yachanman. Riqui, ñucanchiman nishca ñucanchi shungucunapaj yuyashcacunata, cuzascunatapash ñucanchiman villarcapash; ñucanchiman yachaj chayachishcapash ñucanchi ricushpa chasquichijcunapaj yali mandajta ciertopacha huañuchijta.\n\n", "hel 10": "[center][font_size=26]10 Capítulo[/font_size][/center]\n\n[i]Apunchij Nefiman cun sellana ushaita—Ushaita chasquin huatangapa, cacharichingapapash cai alpapi, jahua pachapipash—Pai mandan llactapuracuna arrepentirichun nacashpa tucuringa—Espíritu apan shuj ashtacapacha tandanajushcamanda shuj ashtacapacha tandanajushcacunaman. Nara 21–20 C.Ñ.[/i]\n\n1 Yalishca jipa llactapuracunapi chaupiri callarirca, shinashpa paicuna chaupirirca huaquinguna shuj ladoman cutishujcuna shuj ladoman, paicunapaj ñangunata rirca, Nefita paillata saquishpa, imashna paicunapaj chaupipi shayajurca.\n\n2 Yalishca jipa Nefi rirca paipaj propio huasiman, aliguta yarishpa cuzascunapi imata Apunchij paiman ricuchishca carca.\n\n3 Yalishca jipa imashna shina aliguta yarijujpi—ashtacata llaquirishpa Nefita llactapuracunapaj na ali ruraicunamanda, paicunapaj pacalla yanallapaj ruranacunamanda, paicunapaj huañuchicunapash, paicunapaj shujpata japinacunapash, tucui laya na ali ruraicunapash—yalishca jipa imashna pai shina aliguta yarishca carca paipaj shungupi, riqui, shuj shimi paipaman shamurca nishpa:\n\n4 Achilyachishca cangui, Nefi, cai cuzascunamanda imata quiquin rurashcangui; ñuca ricushcani na shaijushpa achil shimita villashcangui, imata ñuca quiquinman cushcani, cai llactapuracunaman. Paicunata na manllashcangui, quiquinba propio causaitapash na huacaichingapa mascashcangui, ashtahuangari ñuca munaita rurangapa mascashcangui, ñuca rurachunbacha saquishcacunatapash alichingapa.\n\n5 Cunan, caita rurashcamanda shina na shaijuihuan, riqui, ñuca achilyachisha mana tucurinacaman; quiquinda ninan ushai charijta rurasha shimipi, ruraicunapi, fepi, ruranacunapipash; ari, tucui cuzascuna rurashca canga quiquinba shimi nishcashna, imashpa quiquin na mañanguichu ñuca munaipaj contra cajta.\n\n6 Riqui, quiquin Nefi, ñuca cani Dios. Riqui, ñuca villani quiquinman ñuca ángelcunapaj ñaupapi, ushaita charingui cai llactapuracunapa jahuapi, llaquichinguipash cai alpata ninan yarjaihuan, millai unguicunahuanbash, tucuchinahuan, cai llactapuracunapaj na ali ruraicunamanda.\n\n7 Riqui, ñuca canman ushaita cuni, imata cai alpapi sellangui jahua pachapipash sellashca canga; imata cai alpapi cacharichingui jahua pachapipash cacharichishca canga; shina charingui ushaita cai llactapuracunapi.\n\n8 Shina, cai achil huasita ishcaipi faquiri nijpipash, cai rurashca canga.\n\n9 Cai urcuta, Urai shamui pugru alpaman tigrai nijpipash, cai rurashca canga.\n\n10 Riqui, Diosta cai llactapuracunata llaquichi nijpipash, cai shina tucunga.\n\n11 Cunan riqui, ñuca mandani, richun cai llactapuracunaman villachun, Apunchij Diosca shina nin, pimi Tucui Ushaita Charij: Imashpapash arrepentirijpilla na llaquichinga, tucuchingacaman.\n\n12 Riqui, cunan yalishca jipa imaura Apunchij Nefiman cai shimicunata parlashca cajpi, jarcarirca na paipaj propio huasiman chayarcachu, ashtahuangari ashtacapacha tandanajushcacunapaman tigrarca picuna caiman chaiman alpa jahuaman chajchurishcacuna carca, paicunaman Apunchijpaj achil shimita villai callarirca imata paiman parlashca carca, paicunapaj tucuchinamanda paicuna na arrepentirijpi.\n\n13 Cunan riqui, masqui Nefi jatun juyailla ruraita ricuchishca cajpipash villashpa ricushpa chasquichijcunapaj yali mandajpaj huañuimanda, paicunapaj shungucunata shinlliyachirca Apunchijpaj shimicunatapash na uyarca.\n\n14 Chaimanda Nefi Apunchijpaj shimicunata villarca, nishpa: Imashpapash arrepentirijpilla, Apunchijca shina nin, llaquichishca canguichi tucuchingacaman.\n\n15 Yalishca jipa imaura Nefi paicunaman shimita villajpi, riqui, paicunapaj shungucunata shinlliyachircara paipaj shimicunatapash na uyanayachirca; chaimanda paicuna paita pliturca, paita japingapa munarca cárcelman churangapa.\n\n16 Ashtahuangari riqui Diospaj ushai paihuan carca, paicuna paita na japi usharca cárcelman churangapa, imashpa Espírituhuan apai tucurca paicunapaj chaupimanda.\n\n17 Yalishca jipa shina rirca Espíritupi, ashtacapacha tandanajushcamanda shuj ashtacapacha tandanajushcaman, Diospaj shimita villashpa, imauraca tucuillaman villashca cangacaman, nacashpa cai cachashca cashpa tucui llactapuracunapi.\n\n18 Yalishca jipa paipaj shimicunata na uyangapa munarca; fiñanajuicuna tiai callarirca, shinashpa paipuracunallata chaupirishca carca, espadahuanbash caishu chaishuta huañuchi callarirca.\n\n19 Shina tucurirca ricushpa chasquichijcunapaj reinado canchis chunga shuj huata Nefipaj llactapuracunapa jahuapi.\n\n", "hel 11": "[center][font_size=26]11 Capítulo[/font_size][/center]\n\n[i]Nefi Apunchijta mañan paicunapaj macanajuipa randi shuj ninan yarjaita cuchun—Tauca llactapuracuna huañun—Paicuna arrepentirin, Nefi Apunchijta mañan tamiata—Nefi, Lehipash chasquin tauca achil ricuchicunata—Gadiantón shuhuacuna alpapi paicunallata shinlliyan. Nara 20–6 C.Ñ.[/i]\n\n1 Cunan yalishca jipa ricushpa chasquichijcunapaj reinado canchis chunga ishcai huatapi randimanda plituricuna mirarca, shinashpa macanajuicuna tiarca tucui alpapi tucui Nefipaj llactapuracunapi.\n\n2 Cai carca cai pacalla shuhuacunapaj tandanajushca pimi aparca cai tucuchinapaj, na ali ruraicunapaj ruraita. Cai macanajui catirca tucui chai huata; canchis chunga quimsa huatapipash catirca.\n\n3 Yalishca jipa cai huata Nefi Apunchijta mañarca, nishpa:\n\n4 Oh Apunchij, ama saquichu cai llactapuracuna huañuchishca cachun espadahuan; ashtahuangari Oh Apunchij, tiachun shuj ninan yarjai alpapi, tangaj shina paicunata yarichingapa Apunchij paicunapaj Diosta, imashpapash paicuna arrepentiringa quiquinman tigrachun.\n\n5 Shina cai rurashca carca, Nefipaj shimicunamanda. Tiarcapash alpapi shuj jatun ninan yarjai, tucui Nefipaj llactapuracunapi. Shina canchis chunga chuscu huatapi ninan yarjai catirca, espadahuan tucurinapaj rurai tucurirca ashtahuangari ninan yarjaihuan llaquichiman tigrarca.\n\n6 Cai tucuchinapaj rurai catircapash canchis chunga picha huatapi. Cai alpa llaquichishca carca, cai chaquishca carca, muyu na fucurca muyupaj punllacunapipash; tucui alpa llaquichishca carca, Lamanitacunapipash shinallata Nefitacunapipash, shina paicuna llaquichishca carca, chaimanda huaranga huarangacuna huañurca alpapaj ashtahuan na ali pushtucunapi.\n\n7 Yalishca jipa llactapuracuna ricurca paicuna ña tucurinata ninan yarjaihuan, paicuna yari callarirca Apunchij paicunapaj Diosta; Nefipaj shimicunata yari callarirca.\n\n8 Llactapuracuna mañai callarirca paicunapaj ricushpa chasquichijcunapaj yali mandajcunata, paicunapaj pushajcunatapash, paicuna Nefita nichun: Riqui, ñucanchi yachanchi quiquin Diospaj runa cangui, chaimanda mañai Apunchij ñucanchi Diosta pai ñucanchimanda anchuchichun cai ninan yarjaita, imashpapash tucui shimicuna imata parlashcangui ñucanchipa tucurinamanda pactashca canman.\n\n9 Yalishca jipa ricushpa chasquichijcuna Nefita nirca, shimicunahuan imashna mañashca carca. Yalishca jipa imaura Nefi ricurca llactapuracuna arrepentirishca cajta paicunallata humillarishcapash ciliciopi, pai cutin mañarca Apunchijta, nishpa:\n\n10 Oh Apunchij, riqui cai llactapuracuna arrepentirin; paicuna ñucanchipamanda tucuchishca Gadiantónpaj tandanajushcata shinashpa paicuna tucuritapacha tucurishca, pacashcapash paicunapaj pacalla ruranacunata alpapi.\n\n11 Cunan, Oh Apunchij, paicunapaj cai humildadmanda quiquinba fiñaita anchuchipai, saqui shinalla tucuchipi cachun cai maijan na ali runacuna picunata ña tucuchishcangui.\n\n12 Oh Apunchij, tucuchi quiquinba fiñaita, ari, quiquinba rupajuj fiñaita, cai ninan yarjaitapash tucuchipai cai alpapi.\n\n13 Oh Apunchij, uyahuai, rurashca cachun saquipai ñuca shimicunamanda, tamiata cachamui alpa jahuallaman, pai fucuchichun paipaj fucuita, paipaj muyupash muyupaj punllapi.\n\n14 Oh Apunchij uyahuarcangui ñuca shimicunata imaura ñuca nircani, shuj ninan yarjai tiachun, espadahuan huañui tucurichun; ñuca yachani, cai punllapash ñuca shimicunata uyangui, quiquin nircangui: Cai llactapuracuna arrepentirijpi ñuca quishpichishami.\n\n15 Ari, Oh Apunchij, quiquin ricunguipash paicuna arrepentirishca can, ninan yarjaimanda, unguicunapash, tucuchipash ima paicunapaman shamushca.\n\n16 Cunanbash, Oh Apunchij, tucuchi quiquinba fiñaita, cutin ricunguipash quiquinda paicuna sirvipapash? Shina cajpica, Oh Apunchij, achilyachipai quiquinba shimicunamanda imata nircangui.\n\n17 Yalishca jipa canchis chunga canchis huatapi Apunchij tucuchirca paipaj fiñaita llactapuracunapamanda, tamiata alpa jahuapi urmachirca, shinashpa cai fucurca paipaj fucushcata paipaj fucuna punllapi. Yalishca jipa cai fucurca paipaj muyuta paipaj muyupaj punllapi.\n\n18 Riqui, llactapuracuna cushijurca Diosta jatunyachircapash, tucui alpa jahualla cushijuihuan jundashca carca; paicuna Nefita ñana ashtahuan tucuchingapa munarca, ashtahuangari paicuna paita alicachirca shuj jatun achil villachij laya, Diospaj runa, charishpa jatun ushaita, autoridadtapash Diosmanda paiman cushca.\n\n19 Riqui, Lehi, paipaj huauqui, paipa na ashalla uchillapash carca ali rurana cuzascunamanda ricushpa.\n\n20 Shina cai yalishca jipa Nefipaj llactapuracuna alpapi cutin ali mirai callarirca, paicunapa jichushca pushtucunapi shayachi callarirca, aillucuna mirari callarircapash, chajchurircapash, tucui alpa jahuallapi jundangacaman, vichaiman, uraimanbash, indi huashajuj lado jatun mama cochamanda indi llujshij lado jatun mama cochacaman.\n\n21 Yalishca jipa canchis chunga sujta huata tucurirca sumaj causaipi. Canchis chunga canchis huata callarirca sumaj causaihuan; iglesiapash tucui alpa jahuallaman rirca; tucuimanda yalishca llactapuracuna, ishcandi Nefitacuna, Lamanitacunapash, iglesiata catirca; paicuna ninan jatun sumaj causaita alpapi charirca; shina tucurirca canchis chunga canchis huata.\n\n22 Paicuna sumaj causaita charircapash canchis chunga pusaj huatapi, huaquin randimanda plituricunamandalla yachachishcapaj puntocunamanda imata achil villachijcuna churashca carca.\n\n23 Canchis chunga iscun huatapi ashtahuan randimanda plituricuna tiai callarirca. Ashtahuangari yalishca jipa Nefi, Lehipash, tauca paicunapaj huauquicunapash picuna yacharca ciertopacha yachachishcapaj puntocunata, chasquishpa tauca achil ricuchicunata punllan punllan, chaimanda paicuna llactapuracunaman yachachirca, shinashpa paicuna tucuchita churarca paicunapaj randimanda plituricunata chai huatapillata.\n\n24 Yalishca jipa ricushpa chasquichijcunapaj reinado pusaj chunga huatapi Nefipaj llactapuracunapaj jahuapi, Nefipaj llactapuracunamanda huaquin chaupirishcacuna tiarca, picuna huaquin huatacuna ñaupa Lamanitacunapaman tandanajushca carca, Lamanitacunapaj shutita paicunamandallata japirca, huaquingunapash picuna Lamanitacunapaj cati aillucunapacha carca, fiñaiman tangai shina cashpa paicunahuan, nacashpa chai chaupirishcacuna, chaimanda paicuna callarirca shuj macanajuita paicunapaj huauquicunahuan.\n\n25 Paicuna huañuchirca, shuhuarcapash; shina paicuna tigrai pacajurca urcucunapi, jichushca pambacunapi, pacalla pushtucunapi, paicunallata pacajushpa ama tupai tucushca cangapa, punllan punllan chasquishpa paicuna mirangapa, shinashpa paicunapaman shamurca chaupirishcacuna.\n\n26 Shina punllapi, ari, na tauca huatacunapi, paicuna tigrarca shuj ninan jatun shuhuacunapaj tandanajushcacuna; tucui Gadiantónpaj pacalla ruraicunata mascarca; shina Gadiantónpaj shuhuacunaman tigrarca.\n\n27 Cunan riqui, cai shuhuacuna jatun llaquinayai tucuchinata rurarca, ari, jatun tucuchinata Nefipaj llactapuracunapi, Lamanitacunapaj llactapuracunapipash.\n\n28 Yalishca jipa cai minishtirishca carca tucurita churana cai tucuchinapaj cai ruraita; chaimanda paicuna cacharca macanajujcunata shinlli runacunata jichushca pambaman urcucunamanbash cai shuhuacunapaj tandanajushcacunata mascachun, paicunata tucuchichu.\n\n29 Ashtahuangari riqui, yalishca jipa chai huatallata paicunapaj propio alpacunaman calpashca carca. Shina tucurirca ricushpa chasquichijcunapaj reinado pusaj chunga huata Nefipaj llactapuracunapa jahuapi.\n\n30 Yalishca jipa pusaj chunga shuj huata callaripi cutin llujshirca cai shuhuacunapaj tandanajushcacunapaj contra, taucacunata tucuchirca; paicunapash ricurishca carca ashtaca tucurinahuan.\n\n31 Paicuna cutin jichushca pambamanda tigramunapacha carca urcucunamandapash paipacunapaj propio alpacunaman, ninan ashtacapacha mirashca caimanda chai shuhuacuna picuna causarca llaquichishpa urcucunata, jichushca pambacunatapash.\n\n32 Yalishca jipa shina cai huata tucurirca. Shuhuacunapash mirashpa catinajurcara shinllicunaman tigrashcapash, shinashpa paicuna Nefitacunapaj tucui macanajuj runacunata, Lamanitacunatapash macanajungapa mascanajurca; paicuna ninan manllaita shamuchirca llactapuracunapaman tucui alpa jahuaman.\n\n33 Ari, paicuna ricugrirca tauca pambapaj pushtucunata, jatun tucuchicunata rurarcapash; ari, taucacunata huañuchirca, cutishujcunata jichushca pambaman huatai tucushcashna aparca, ari, ashtahuanbacha paicunapaj huarmicunata, paicunapaj huahuacunatapash.\n\n34 Cunan cai jatun llaquiricuna, ima llactapuracunapaman shamurca paicunapaj na ali ruraicunamanda, cutin tangachirca yarichun Apunchij paicunapaj Diosta.\n\n35 Shina tucurirca ricushpa chasquichijcunapaj reinado pusaj chunga shuj huata.\n\n36 Pusaj chunga ishcai huatapi paicuna Apunchij paicunapaj Diosta cutin cungai callarirca. Pusaj chunga quimsa huatapi shinllicunaman tigrarca na ali ruraicunapi. Pusaj chunga chuscu huatapi paicunapaj causaicunata na aliyachirca.\n\n37 Yalishca jipa pusaj chunga picha huatapi shinllicunaman tigrarca, paicunapaj jariyaipi shinlliyarcapash, paicunapaj na ali ruraicunapipash; shina paicuna cutin fucushca carca tucuchishca cangapa.\n\n38 Shina tucurirca pusaj chunga picha huata.\n\n", "hel 12": "[center][font_size=26]12 Capítulo[/font_size][/center]\n\n[i]Runacuna cambiajllacuna can, juizu illacuna, ñapash na alita rurajcuna—Apunchij paipaj llactapuracunata castigan—Runacunapaj imapash na cai parijashpa ricuchishca can Diospaj ushaihuan—Ricushpa chasquichina punllapi, runacuna charinga mana tucurina causaita nacashpa mana tucurina condenaciónda. Nara 6 C.Ñ.[/i]\n\n1 Shina ñucanchi ricui ushanchi cashna falso, cambiajllacunapash runacunapaj huahuacunapaj shungucuna; ari, ñucanchi ricui ushanchi Apunchijca paipaj jatun na tucurita chari alicaipi achilyachin, ali mirachin maijanguna paipi confianzata churajcunaman.\n\n2 Ari, ñucanchi ricunchi imaura paipaj llactapuracunata ali mirachi punllapacha, ari, paicunapaj tarpuj pambacunapi mirachipi, paicunapaj ataju llamacuna, paicunapaj huagracunapash, curipi, culquipi, tucui laya juyailla cuzascunapi, paipuralla tandachishca; paicunapaj causaicunata huacaichishpa, cacharichishpa paicunapaj napacha ricunayachijcunapaj maquicunamanda; napacha ricunayachijcunapaj shungucunata amujyachishpa ama macanajuita villachun paicunapaj contra; ari, tucuripipash, rurashpa tucui cuzascunata ali cachun, cushijuchun paipaj llactapuracuna; ari, shina chai punlla paicunapaj shungucunata shinlliyachin, Apunchij paicunapaj Diosta cungan, paicunapa chaquicunahuan Achilta sarun—Ari, cai paicunapaj sumajmanda, paicunapaj ninan jatun ali miraimandapash.\n\n3 Shina ñucanchi ricunchi imashpapash Apunchij paipaj llactapuracunata castigajpi tauca llaquicunahuan, ari, imashpapash paicunata ricuj shamujpi huañuihuan, manllanayaihuan, ninan yarjaihuan tucui laya unguicunahuan, paicuna paita na yarin.\n\n4 Oh cashna juizu illa, cashna yanga, cashna na ali, aya tigrashcuna, cashna ñapash na ali rurajcuna, cashna unayajcuna alita rurangapa, runacunapaj huahuacuna can; ari, cashna ñapash uyan ayapaj shimicunata, paicunapaj shungucunata yanga cai pachapaj cuzascunapi churan!\n\n5 Ari, cashna ñapash jariyaipi vichai alsarishca can; ari, cashna ñapash ninanda jariyan, tucui laya ima na ali ruraicunata rurangapa; cashna unayaj can Apunchij paicunapaj Diosta yaringapa, paipaj yachachishcacunata uyangapa, ari, cashna unayan puringapa yachai puricunapi!\n\n6 Riqui, paicuna na munan Apunchij paicunapaj Dios pimi paicunata rurashca, mandachun, reinachun paicunapa jahuapi; masqui paipaj jatun alicai, paipaj shungumanda llaquipash paicunaman, paipaj yachachishcacunata imapash na valijpi churan, na munanpash pai paicunapaj pushaj cachun.\n\n7 Oh cashna jatun can runacunapaj huahuacunapaj imapash nacai; ari, alpapaj alpatapash yali yanga paicuna can.\n\n8 Riqui, alpapaj alpaca cuyurin caipipash, chaipipash, chaupi chaupi partirishpa, mandaimanda ñucanchi jatun, mana tucurina Dios.\n\n9 Ari, riqui paipaj shimihuan uchilla urcucuna, urcucunapash chujchunbash, ninanda cuyurinbash.\n\n10 Paipaj shimipaj ushaihuan faquirishca can, pugruman tigran, ari, shuj pugru pambashna.\n\n11 Ari, paipaj shimipaj ushaihuan tucui alpa chujchun;\n\n12 Ari, paipaj shimipaj ushaihuan, shayachishcacuna cuyun, chaupicamanbacha.\n\n13 Ari, pai alpata cuyui nijpipash—Cuyui—cai cuyushca can.\n\n14 Ari, pai alpata cuyui nijpi—Huashaman tigrai, punlla unai cachun tauca horascunahuan—cai rurashca can;\n\n15 Shina, paipaj shimimanda cai pacha huashaman tigran, runaman cai ricurin indi casilla can laya; ari, riqui, cai shina can; ciertopacha cai pacha cuyurin, na indica.\n\n16 Riqui, pai jatun mama cochapaj yacucunata nijpipash—Chaquiri—cai rurashca can.\n\n17 Riqui, pai cai urcuta nijpipash—Jatari, ri chai llactapi urmai, pambashca cachun—riqui cai rurashca can.\n\n18 Riqui, shuj runa charijyashcata alpapi pambajpi Apunchijca ninga—Llaquichishca can, paipaj na ali ruraicunamanda pimi caita pacarca—riqui, cai llaquichishca canga.\n\n19 Apunchij nijpica—Llaquichishca cangui, ni maijan runa tarichun cunan punllamanda chaiman mana tucurinacaman—riqui, ni maijan runa caita taringachu cunanmanda mana tucurinacaman.\n\n20 Riqui, Apunchij shuj runata nijpica—Na ali ruraicunamanda, llaquichishca cangui mana tucurinacaman—cai rurashca canga.\n\n21 Apunchij nijpica—Na ali ruraicunamanda ñuca ñaupamanda anchuchi tucushca cangui—pai shina cachun ruranga.\n\n22 Ay maijanda caita nijpi, paihuan shina rurashca canga na ali ruraicunata rurajpi, pai na quishpiri ushanga; chaimanda, cai canamanda, runacuna quishpirishca cachun, arrepentimientota villashca can.\n\n23 Chaimanda, achilyachishca can maijan arrepentirijpi Apunchij paicunapaj Diospaj shimita uyajpi; imashpa paicuna can picuna quishpirishca canga.\n\n24 Dios carachun, paipaj jatun tucuipi, runacuna apashca cachun arrepentimientoman, ali ruraicunaman, paicuna cutin apamushca cachun ninan juyaimanda ninan juyaiman, paicunapaj rurashcacunamanda.\n\n25 Ñuca munani tucui runacuna quishpirichun. Ashtahuangari ñucanchi liinchi chai jatun, tucuri punllapi taucacuna tian maijanguna shitashca canga, ari, maijanguna llujchishpa cachashca canga Apunchijpaj ñaupamanda;\n\n26 Ari, maijan condenashca canga shuj na tucurita charij manllanayai canaman, pactachishpa shimicunata imata nini: Paicuna alita rurashcacuna mana tucurina causaita charinga; paicuna na alita rurashcacuna mana tucurina condenaciónda charinga. Shina cai can. Shinacapashcachun.\n\n", "hel 13": "Samuel, shuj Lamanitapaj Nefitacunaman achil villai.\n\n13 capítulomanda 15 capítulocaman charin.\n\n[center][font_size=26]13 Capítulo[/font_size][/center]\n\n[i]Samuel shuj Lamanita achil villan Nefitacunapaj tucurinata imashpapash paicuna arrepentirijpilla na—Paicuna, paicunapaj charijyashcacunapash llaquichishca can—Paicuna na cazun achil villachijcunata rumihuan macan, ayacunahuan chaupipi churashcacuna can, cushijuita mascan na ali ruraicunata rurashpa. Nara 6 C.Ñ.[/i]\n\n1 Cunan yalishca jipa pusaj chunga sujta huatapi, Nefitacuna na ali ruraicunapi catinajurcara, ari, jatun na ali ruraicunapi, shinapi Lamanitacuna ricushpa alichinajurcapacha Diospaj rurachunbacha saquishcacunata, Moiséspaj catichunbacha saquishcacunamanda.\n\n2 Yalishca jipa cai huatapi tiarca Samuel, shuj Lamanita, pimi Zarahemlapaj alpaman shamurca, llactapuracunaman yachachi callarirca. Yalishca jipa pai yachachirca, tauca punllacunata, arrepentimientota llactapuracunaman, paita calpachirca, pai ña paipaj propio alpaman tigragrijurca.\n\n3 Ashtahuangari riqui, Apunchijpaj shimi paipaman shamurca, pai cutin tigrachun, achil villachun llactapuracunaman ima cuzascunata paipaj shunguman shamujta.\n\n4 Yalishca jipa paicuna na saquirca llactaman yaicuchun; chaimanda pai rirca, pircaman vitsiarcapash, paipaj maquita chutarca, shinlli shimihuan caparirca, achil villarca llactapuracunaman ima cuzascunata Apunchij paipaj shungupi churarca.\n\n5 Pai nirca: Riqui, ñuca, Samuel, shuj Lamanita, parlani Apunchijpaj shimicunata imata pai ñuca shungupi churan; riqui pai ñuca shungupi churan nichun cai llactapuracunaman alicaipaj espada cai llactapuracunapa jahuapi shushun; chuscu patsaj huatacuna na yalinga alicaipaj espada cai llactapuracunapaj jahuapi na urmashpa.\n\n6 Ari, jatun tucurina cai llactapuracunata shuyan, cai ciertopacha shamun cai llactapuracunaman, nimapash cai llactapuracunata na quishpichi ushan cai canga ashtahuangari arrepentimientolla, fe Apunchij Jesucristopi, pimi ciertopacha cai pachaman shamunga, yalingapash tucui cuzascunata, huañunga paipaj llactapuracunamanda.\n\n7 Riqui, Apunchijpaj shuj ángel caita villahuashca, ñuca almaman ali mushuj cushijunacunata apamushca. Riqui, ñucata cangunapaman cachamuhuashca caita villachunbash, canguna chasqui ushachun mushuj cushijunacunata; ashtahuangari riqui ñucata na chasquingapa munarcanguichi.\n\n8 Chaimanda, Apunchijca shina nin: Nefitacunapaj llactapuracunapaj shinlli shungucunamanda, imashpapash paicuna arrepentirijpilla ñuca cangunapamanda achil shimita anchuchisha, paicunapamanda ñuca Espírituta llujchisha, paicunahuan ashtahuan na saquisha, ñuca tigrachisha paicunapaj huauquicunapaj shungucunata paicunapaj contra.\n\n9 Chuscu patsaj huatacuna na yalinga nara ñuca paicunata chugrichijpi; ari, ñuca paicunata ricugrisha espadahuan, ninan yarjaihuan, unguihuanbash.\n\n10 Ari, ñuca paicunata ricugrisha ñuca rupajuj fiñaipi, chai chuscu miraicuna tiangara picuna causanga, cangunapaj na ricunayachijcunapacha, ricungapa cangunapaj tucuilla tucurita; cai ciertopacha shamunga imashpapash arrepentirijpilla na, Apunchij nin; chai chuscu miraicuna ricugringa cangunapaj tucurita.\n\n11 Ashtahuangari canguna arrepentirijpi, Apunchij cangunapaj Diospaman tigrajpi ñuca fiñaita anchuchisha, Apunchij nin; ari, Apunchijca shina nin, achilyachishca can maijanguna arrepentirin, ñucapaman tigran, ashtahuangari ay maijan na arrepentirij.\n\n12 Ari, ay cai jatun Zarahemlapaj llacta; riqui, cai can imashpa maijan ali rurajcunamanda cai quishpirishca cajta; ari, ay cai jatun llacta, imashpa ñuca yashpa ricuni, Apunchij nin, tauca tian, ari, cai jatun llactamanda tucuimanda yalishca, shinlliyachin paicunapaj shungucunata ñucapaj contra, Apunchij nin.\n\n13 Ashtahuangari achilyachishca can maijan arrepentirin, paicunata quishpichisha. Ashtahuangari riqui, ali rurajcunamanda na cashpa picuna cai jatun llactapi can, riqui, ñuca urai shamuchiman ninata jahua pachamanda caita tucuchichun.\n\n14 Ashtahuangari riqui, ali rurajcunamanda cai quishpirishca can. Ashtahuangari riqui, punlla shamun, Apunchij nin, imaura cangunapamanda shitanguichi ali rurajcunata, shina ña canguichi tucuchi tucungapa; ari, ay canga cai jatun llactata, na ali ruraicunamanda, millanayaicunamanda imacuna paipi can.\n\n15 Ari, ay Gedeónpaj llactata, na ali ruraicunamanda, millanayaicunamandapash imacuna paipi can.\n\n16 Ari, ay tucui llactacunata maijan muyundipi can, imata Nefitacuna charishca can, na ali ruraicunamanda, millanayaicuna imacuna paicunapi can.\n\n17 Riqui, shuj ninan llaqui shamunga alpa jahuaman, Tucuita Mandaj Apunchij nin, llactapuracunamanda maijan alpapi can, ari, paicunapaj na ali ruraicunamanda, paicunapaj millanayaicunamanda.\n\n18 Yalingapash, Tucuita Mandaj Apunchij nin, ari, ñucanchi jatun, ciertopacha Dios, maijanguna charijyashcacunata alpapi pacan ashtahuan na taringachu, alpapaj jatun llaquimanda, imashpapash pai ali ruraj runa cashpalla caita pacajpi Apunchijpa.\n\n19 Ñuca mandani, Apunchij nin, paicunapaj charijyashcacunata ñucapa pacanga; llaquichishcacuna canga maijan na pacan paicunapaj charijyashcacunata ñucapa; pipash na paicunapaj charijyashcacunata pacan ñucapa ashtahuangari ali ruraipalla; pi na pacan paipaj charijyashcacunata ñucapa, pai llaquichishca can, charijyashcapash, pipash na jatun causachinga alpapaj ninan llaquimanda.\n\n20 Punlla shamunga paicunapaj charijyashcacunata pacanga, paicunapaj shungucunata charijyanacunapi churashca caimanda; paicuna shungucunata charijyanacunapi churashca caimanda, pacanga paicunapaj charijyashcacunata imaura paicunapaj na ricunayachijcunapaj ñaupamanda calpajpi; imashpa paicuna na pacanga ñucapa, llaquichishca canga paicuna, paicunapaj charijyashcacunapash; chai punllapi chugrichishca canga, Apunchij nin.\n\n21 Ricuichi, cai jatun llactapaj llactapuracuna, ñuca shimicunata uyaichi; ari, uyaichi shimicunata imata Apunchij nin; riqui, pai nin llaquichishcacuna canguichi cangunapaj charijyashcacunamanda, cangunapaj charijyashcacunapash llaquichishca can caicunapi cangunapaj shungucunata churashca caimanda, na uyashcanguichi paipaj shimicunata pimanda cangunaman cushca carca.\n\n22 Na yaringuichi Apunchij cangunapaj Diosta cuzascunapi imahuan pai achilyachishca, ashtahuangari punllan punllan yaringuichi cangunapaj charijyashcacunata, ama pagui ningapa Apunchij cangunapaj Diosta caicunamanda; ari, cangunapaj shungucunata na catin Apunchijman, ashtahuangari paicuna punguin jatun jariyaihuan, ninan jariyaicaman, jatun fiñaicuna, envidiacuna, fiñanajuicuna, na alicunata rurachinacuna, na ricunayachishpa catinacuna, huañuchicuna, tucui laya na ali ruraicunapash.\n\n23 Caimanda Apunchij Dios cachamushca shuj ninan llaquita alpaman, cangunapaj charijyashcacunamanbash, cai cangunapaj na ali ruraicunamanda.\n\n24 Ari, ay cai llactapuracuna, cai punllamanda ima chayamushca, canguna achil villachijcunata shitanguichi, paicunata asinguichi, paicunata rumicunahuan macanguichi, paicunata huañuchinguichi, paicunata tucui laya na ali ruraicunata ruranguichi, imashna punda tiempo rurarca shina.\n\n25 Cunan imaura parlashpa, ninguichi: Ñucanchi punllacuna ñucanchi punda taitacunapaj punllacunapi causashca cashpaca, ñucanchi na huañuchinchiman achil villachijcunata; paicunata na rumihuan macanchiman, na calpachinchimanbash.\n\n26 Riqui paicunata yali ashtahuan na alicuna canguichi; imashna Apunchij causan, shuj achil villachij shamujpica cangunapaman, villachinbash Apunchijpaj shimita, ima testifican cangunapaj juchacunamanda, na ali ruraicunamanda, paihuan fiñashca canguichi, calpachinguichi, tucui layata mascanguichi paita tucuchingapa; ari, canguna ninguichi pai can shuj yanga villachij, pai can shuj juchata ruraj, ayapaj, pai testificaimanda cangunapaj rurashcacuna na ali cajta.\n\n27 Ashtahuangari riqui, shuj runa cangunapaman shamujpi ninguichi: Caita rurai, na ali ruraicuna na tianllu; chaita rurai na llaquichishca canguichichu; ari, pai ninga: Purichi cangunapaj propio shungucunapaj jariyaita catishpa; ari, purichi cangunapaj ñavicunapaj jariyaita catishpa, cangunapaj shungucuna munashcata imatapash rurashpa—shuj runa cangunapaman shamujpica caita nijpi, paita chasquinguichi, ninguichi pai can shuj achil villachij.\n\n28 Ari, paita vichai alsanguichi, paiman caranguichi cangunapaj minishtirishcapachamanda; paiman caranguichi cangunapaj curimanda, cangunapaj culquimanda, paiman churachinguichi ninan valishca churajunacunata; cangunaman uyanayai shimicunata parlaimanda, pai nin tucui ali can, shina paipi nima faltata na taringuichi.\n\n29 Oh can na ali, can huagli mirai; can shinlliyashca, can shinlli na cazujpash llactapuracuna, mashnatashi canguna yanguichi Apunchij cangunata aguantanga? Ari, mashnatashi saquinguichi cangunamandallata pushashca cangapa juizu illa, ñausa pushajcunata? Ari, mashnatashi ajllanguichi yanallata michapa randi?\n\n30 Ari, riqui, Apunchijpaj fiñai nina japirishcashna can cangunapaj contra; riqui, pai llaquichishca alpata cangunapaj na ali ruraicunamanda.\n\n31 Riqui, punlla shamunga pai llaquichinga cangunapaj charijyashcacunata, caicuna llambuman tigranga, caicunata na japi ushanguichi; cangunapaj huajcha punllacunapi na chari ushanguichi.\n\n32 Cangunapaj huajcha punllacunapi Apunchijta mañanguichi; yanga canga cangunapaj mañai, imashpa cangunapaj imapash illa cangunapaj jahuapi ña can, canguna tucuchina ciertopacha rurashca can; shina huacanguichi, aullanguichi chai punllapi, nin Tucuita Mandaj Apunchij. Shina llaquiringuichi, ninguichipash:\n\n33 Oh arrepentirimanbash carcani, ama huañuchimanbash carcani achil villachijcunata, paicunata rumihuan ama macaiman carcani, ama calpachinmanbash carcani. Ari, chai punlla ninguichi: Oh yarinchimanbash carcanchi Apunchij ñucanchi Diosta punllapi pai ñucanchiman charijyanacunata carajpi, shina caicuna na llambuman tigranman carca ñucanchi chingachingapa; riqui, ñucanchi charijyashcacuna ñucanchipamanda rishca.\n\n34 Riqui, ñucanchi caipi saquinchi shuj herramientata caya punlla illan; riqui, ñucanchi espadacuna quichushcacuna can imaura ñucanchi macanajungapa mascajpi.\n\n35 Ari, ñucanchi pacashcanchi ñucanchi charijyashcacunata, caicuna ñucanchipamanda llambushca can, alpapaj ninan llaquimanda.\n\n36 Oh arrepentirinchimanbash carca imaura Apunchijpaj shimi ñucanchipaman shamurca; riqui alpaca llaquichishca can, tucui cuzascuna llambuman tigrashca can, ñucanchi na chari ushanchi.\n\n37 Riqui, ñucanchi muyushca canchi ayacunahuan, ari, ñucanchi chaupipi churai tucushca canchi paipaj ángelcunahuan pimi ñucanchi almacunata tucuchingapa munan. Riqui, ñucanchi na ali ruraicuna jatun can. Oh Apunchij, nachu quiquinba fiñaita anchuchi ushangui ñucanchipamanda? Cai canga cangunapaj shimi rimaicuna chai punllacunapi.\n\n38 Ashtahuangari riqui, cangunapaj ruraj na ruraj ricuna punllacuna yalishca can; saquishcanguichi cangunapaj quishpirina punllata imaura mana tucurinapacha chishi can, cangunapaj tucuchina ciertopacha rurashca can; ari, canguna munashcanguichi tucui cangunapaj causana punllacunata na chasqui ushanacunata; munashcanguichi cushijuita na ali ruraicunata rurashpa, ima cuzas contra can ali ruraicunapaj minishtirishcapa imami can ñucanchi jatun, Mana Tucurina Umapi.\n\n39 Oh canguna alpapaj llactapuracuna, uyanguichiman ñuca shimicunata! Ñuca achil mañani Apunchijpaj fiñai cangunapamanda anchurichun, arrepentiringuichi, quishpirishcapash canguichi.\n\n", "hel 14": "[center][font_size=26]14 Capítulo[/font_size][/center]\n\n[i]Samuel tutacanapi micha tianata villan, shuj mushuj lucero Cristo nacirijpi—Cristo runacunata quishpichin temporal, espiritual huañuimanda—Paipaj huañuipaj señalcunapi quimsa yana yana punllacunata charin, faquiringapash rumicuna, jatun shinlli llaquichicunapash. Nara 6 C.Ñ.[/i]\n\n1 Cunan yalishca jipa Samuel, shuj Lamanita, achil villarca jatun taucapacha ashtahuan cuzascunata maijanguna na quilcai ushana.\n\n2 Riqui, paicunaman nirca: Riqui, ñuca cuni cangunaman shuj señalta; ashtahuan picha huatacuna yalinga, riqui, shina Diospaj Churi shamun jatun causachingapa tucui maijan paipaj shutupi crijcunata.\n\n3 Riqui, caita cusha cangunaman shuj señalta pai shamuna punllapa; riqui, jatun michacuna jahua pachapi tianga, shinashpa shamuna ñaupa tutapi na amsayai tianga, shinashpa runapaj ricuipi caica shuj punlla canshnalla canga.\n\n4 Chaimanda, tianga shuj punlla, shuj tuta, shuj punllapash, shuj punllalla canshnalla, na tuta tianshna; cai canga shuj señal; yachanguichimi indi llujshimanda, indi huashajuimandapash; chaimanda paicuna ciertopacha yachanga ishcai punllacuna tiajta, shuj tutapash; shina cajpipash tuta na amsayangachu; caica canga pai nacirinapa shuj tuta ñaupa.\n\n5 Riqui, shuj mushuj lucero ricuringa, nimaurapash na ricushca; caipash shuj señal cangunapa canga.\n\n6 Riqui cai na tucui can, tauca señalcuna tianga juyailla ricurinacunapash jahua pachapi.\n\n7 Yalishca jipa manllarihuan jundanguichi, cushijuihuanbash, shinashpa alpaman urmanguichi.\n\n8 Yalishca jipa maijan Diospaj Churipi crijcuna, paicuna charinga mana tucurina causaita.\n\n9 Riqui, shina Apunchij mandahuarca, paipaj ángelhuan, ñuca shamuchun cai cuzasta villachun; ari, pai mandarca ñuca cai cuzascunata cangunaman achil villachun; ari, pai nirca ñucata: Yachachi cai llactapuracunaman, arrepentiri, Apunchijpaj ñanda alichi.\n\n10 Cunan, ñuca shuj Lamanita cani, cangunaman parlashcani imata Apunchij mandahuashca, cai carca shinlli cangunapaj contra, ñucahuan fiñashca canguichi, tucuchingapa munanguichi, cangunapamanda calpachihuashcanguichi.\n\n11 Uyanguichi ñuca shimicunata, cai munaita charini ñuca cai llactapaj pirca jahuaman vitsiashcani, canguna uyachun Diospaj ricushpa chasquichinacunata yachachun imami cangunata shuyan cangunapaj na ali ruraicunamanda, yachachunbash arrepentimientopaj imashna canata;\n\n12 Yachachunbash Jesucristopaj shamunata, Diospaj Churi, jahua pachapaj Taita cai pachapapash, tucui cuzascunapaj Ruraj callarimanda; cai señalcunamanda paipaj shamunata yachangapa, munaihuan paipaj shutipi cringuichi.\n\n13 Paipaj shutipi crijpica tucui cangunapaj juchacunamanda arrepentiringuichi, shina caimanda caicunapaj anchuchita chari ushanguichi paipaj ali ruraicunamanda.\n\n14 Riqui, cutin, cutishuj señalta cangunaman cuni, ari, paipaj huañuipaj shuj señalta.\n\n15 Riqui, pai ciertopacha huañuna can quishpirina shamuchun; ari, cai paipaj can paipaj huañui minishtirishca can, huañuipaj cutin causarinata yalichun apamungapa, chaimanda runacuna Apunchijpaj ñaupaman apai tucushca cachun.\n\n16 Ari, riqui, cai huañui cutin causarinata yalichun apamun, tucui runacuna quishpirinapash callari huañuimanda—chai espiritual huañui; imashpa tucui runacuna, Adánpaj urmaimanda Apunchijpaj ñaupamanda anchuchi tucushca can, huañushca layapi ricui tucushca can, ishcandi cuzascunapi temporal, espiritual cuzaspipash.\n\n17 Ashtahuangari riqui, Cristopaj cutin causarina tucui runacunata quishpichin, ari, tucui runacuna, Apunchijpaj ñaupaman cutin tigrachimun.\n\n18 Ari, cai arrepentimientopaj ima canata yalichun apamun, maijan arrepentirin na fiti tucushca, ninaman shitai tucushcapash canga; ashtahuangari maijan na arrepentirij fiti tucushca, ninaman shitai tucushcapash canga; cutin paicunapaman shuj espiritual huañui, ari, jipa huañui, paicuna cutin llaquichishca can alicanapaj cuzascunapi.\n\n19 Chaimanda arrepentirichi, arrepentirichi, cai cuzascunata yachashpa na rurashpa cangunamandallata saquinguichi ricushpa chasquichina shamuchun, urai apai tucushca canguichi cai jipa huañuiman.\n\n20 Ashtahuangari riqui, imashna ñuca nishcani cutishuj señal, paipaj huañuipaj shuj señal, riqui, chai punlla pai huañujpi indica yanayanga paipaj michatapash cungapa na munanga; lunapash, lucerocunapash; cai alpa jahuallapi na micha tianga, paipaj huañui punllamanda, quimsa punllacunata, huañuimanda cutin jatarina punllacaman.\n\n21 Ari, imaura espírituta tigrachijpica tianga culun nijcuna, micha shitaicuna tauca horascunata, alpapash chujchunga, chaspiringapash; rumicuna cai alpa jahuallapi cajcunapash, imami alpa jahuapi, ucupipash, imata yachanchi cai punlla shinllicuna can, nacashpa caimanda tucuimanda yalishca shinlli masa, taucapi faquiringa;\n\n22 Ari, chaupipi partiringa, chaimanda chaiman uchilla faquirishcacunapi tupashca canga, jamzicunapi, faquirishcacunapi tucui alpa jahuallapi, ari, alpa jahuapipash, ucupipash.\n\n23 Riqui, ninan huairacuna tianga, tauca urcucuna pugru alpaman tigrashca canga, pugru pambashna, tauca pushtucuna tianga ima cunan pugru pamba shutichishca can caicuna urcucunaman tigrashca canga, caicuna jatun can.\n\n24 Tauca jatun ñanguna faquirishca canga, tauca llactacuna imapash illaman tigranga.\n\n25 Tauca pambana pushtucuna pascarishca canga, tauca paicunapaj huañushcacunata tigrachinga; tauca santocuna ricuringa taucacunaman.\n\n26 Riqui, shina ángel parlarca ñucaman; pai nihuarca tianga culun nijcuna, micha shitaicunapash tauca horascunata.\n\n27 Pai nihuarca culun nij, micha shitai tucurijpipash, ninan tamiapash, cai cuzascuna tianga, yanayai quilpanga tucui alpa jahuallata quimsa punllacunata.\n\n28 Ángel nirca ñucaman, taucacuna ricunga jatun cuzascunata caita yalita, munaihuan paicuna crichun cai señalcuna cai juyailla ricurinacunapash yalinga tucui cai pamba jahuapi, munaihuan imapash ashtahuan na crina ama tiachun runacunapaj huahuacunapi—\n\n29 Cai munaihuan maijan crin quishpirishca canga, maijan na crin, ali ricushpa chasquichina paicunapaman shamunga; ricushpa chasquichishca cashpapash paicunallata paicunapaj propio ricushpa chasquichinata apamunga.\n\n30 Cunan yarichi, yarichi, ñuca huauquicuna, maijan huañushpaca paimandallata huañun; maijan na ali ruraicunata ruran, paimandallata ruran; riqui, libre canchi; cangunamanllata saquishca can rurachun; riqui, Dios cangunaman cushca shuj yachaita, pai libre cachun rurashca.\n\n31 Pai cangunaman cushca yachachun alita na alimanda, cangunaman cushca ajllachun causaita nacashpa huañuita; canguna alita rurai ushanguichi cutin apamushca cangapa ima ali canaman, nacashpa charinguichi imata ali cutin apamushca canata; nacashpa canguna na alita rurajpica, charinguichi ima na alita cangunapaman cutin apamushca cachun.\n\n", "hel 15": "[center][font_size=26]15 Capítulo[/font_size][/center]\n\n[i]Apunchij Nefitacunata castigarca paicunata juyaimanda—Crijman tigrashca Lamanitacuna fepi shinlli na shaijujcuna can—Apunchij Lamanitacunata shungumanda llaquinga tucuri punllacunapi. Nara 6 C.Ñ.[/i]\n\n1 Cunan, ñuca juyashca huauquicuna, riqui, ñuca cangunaman villani imashpapash canguna na arrepentirijpilla cangunapaj huasicuna imapash illaman tigranga.\n\n2 Ari, imashpapash canguna arrepentirijpilla, cangunapaj huarmicuna jatun imamanda llaquirinata charinga imaura paicuna huahuacunata chuchuchinga; canguna calpangapa munajpi ni shuj pushtu na tianga pacajungapa; ari, ay paicuna maijan vijsayu cajcuna, llashacuna canga na calpaita ushanga; chaimanda, paicuna sarui tucunga, huañuchun jichushcapash canga.\n\n3 Ari, ay cai llactapuracuna maijan Nefipaj llactapuracuna shutichishcacuna imashpapash na arrepentirijpi, imaura paicuna ricunga tucui cai señalcuna, juyailla ricurinacunapash imacunata paicunaman ricuchishca canga; riqui, paicuna Apunchijpaj shuj ajllashca llactapuracuna cashca; ari, Nefipaj llactapuracunata pai juyashca, paicunata castigashcapash; ari, paicunapaj na ali ruraicunapaj punllacunapi pai paicunata castigashca juyaimanda.\n\n4 Ashtahuangari riqui ñuca huauquicuna, Lamanitacunata pai na ricunayachishca carca paicunapaj ruraicuna punllan punllan na alicuna cashcamanda, cai paicuna punda taitacunapaj na ali yachachishcamanda. Ashtahuangari riqui, quishpirina shamushca paicunapaman Nefitacunapaj yachachicunamanda; cai munaimanda Apunchij paicunapaj punllacunata mirachishca.\n\n5 Ñuca munani canguna ricuchun paicunapamanda tucuimanda yalishca paicunapaj ruraicunapaj ñanbi can, paicuna Diospaj ñaupapi aliguta purinajun, paicuna paipaj rurachunbacha saquishcacunata pactachingapa atirinajun, paipaj catichunbacha saquishcacunatapash, paipaj ricushpa chasquichinacunatapash Moiséspaj catichunbacha saquishcacunamanda.\n\n6 Ari, cangunaman nini, paicunapamanda tucuimanda yalishca caita ruranajun, paicuna shinlliyashpa na shaijushpa utsia can, paicunapaj puchu huauquicunata ciertopachapaj yachajuiman apamunajun; chaimanda taucacuna tian maijan quimirin punllan punllan yupariman.\n\n7 Riqui, cangunamandallata yachanguichi, caipaj testigo cashcanguichi, paicunapamanda taucacuna imashna ciertopachapaj yachajuiman apamushca can, yachangapapash na ali ruraicuna, millanayaipash paicunapaj punda taitacunapaj yachachishcacunata, pushashca can crichun achil quilcashcacunata, ari, achil villachijcunapaj villachishcacuna, imacuna quilcashca can, paicunata pushan Apunchijpaj feman, arrepentimientoman, cai fe, arrepentimientopash paicunata shungupaj cambiaiman apamun—\n\n8 Chaimanda, mashna caicaman shamushcacuna, cangunamandallata yachanguichi fepi shinlli, na shaijujcuna can, imapi paicunata libre cachun rurashca.\n\n9 Yachanguichipash paicuna pambashca paicunapaj macanajunacunata, manllanbash japingapa imalayapash juchata ruraipapash; ari, ricui ushanguichi paicuna manllan juchata ruranata—riqui paicunallata saquinga saruchun huañuchichunbash paicunapaj napacha ricunayachijcunahuan, na alsanga paicunapaj espadacunata paicunapaj contra, caita paicunapaj femanda Cristopi.\n\n10 Cunan, paicunapaj shinllicaimanda imaura paicuna crin ima cuzaspi paicuna crin, paicunapaj shinllicaimanda imaura paicuna shuj viaje punchalla yuyaipi chasquishca can, riqui, Apunchij paicunata achilyachinga, paicunapaj punllacunata mirachingapash, masqui paicunapaj na ali rurajcuna cajpipash—\n\n11 Ari, paicuna na crishpa asha asha chingarijpipash Apunchijca paicunapaj punllacunata mirachinga, imami ñucanchi taitacuna parlashca punlla imaura shamungacaman, achil villachij Zenóspash, tauca cutishuj achil villachijcunapash, ñucanchi huauquicuna Lamanitacunapaj cutin apamunamanda, cutin ciertopachapaj yachajuiman—\n\n12 Ari, ñuca cangunaman nini, tucuri punllacunapi Apunchijpaj nishcapachacuna ñucanchi huauquicuna Lamanitacunaman mirachishca canga; masqui tauca llaquicunata imacunata paicuna charijpipash, masqui paicuna caiman chaiman apai tucushca cajpipash alpa jahuallaman, huañuchishca cachun cati tucujpipash, chugrichishca cachun, chajchurishca cachun, pacajuna pushtuta na charishpa, Apunchij paicunata shungumanda llaquinga.\n\n13 Cai can achil villachishcamanda, paicuna cutin apamui tucushca canga ciertopacha yachanaman, imami can paicunapaj Jatun Causachijpaj yachai, paicunapaj jatun, ciertopacha michij, paipaj llamagupurapi yupashca canga.\n\n14 Chaimanda cangunaman nini, cai canga paicunapaj ashtahuan yali cangunapata yali imashpapash canguna arrepentirishpalla.\n\n15 Riqui, paicunaman ricuchishca canman carca jatun ruraicunata imata cangunaman ricuchishca cashcata, ari, paicunaman picuna na crishpa asha asha chingarishca paicunapaj punda taitacunapaj yachachishcacunamanda, canguna ricui ushanguichi cangunamandallata paicuna nimaura cutinga na tigranman carca na crishpa asha asha chingarinaman.\n\n16 Chaimanda, Apunchij nin: Ñuca na tucuilla tucuchishachu paicunata, ashtahuangari ñuca rurachisha ñucapaj yachai punllapi paicuna ñucapaman cutin tigramuchun, Apunchij nin.\n\n17 Cunan riqui, Apunchij nin, Nefitacunapaj llactapuracunaman: Paicuna na arrepentirijpica, ñuca munaita na ricushpa rurajpica, paicunata tucuilla tucuchisha, Apunchij nin, paicunapaj na crimanda masqui tauca jatun ruraicuna imata ñuca paicunaman rurashcani; imashna ciertopacha imashna Apunchij causan cai cuzascuna canga, Apunchij nin.\n\n", "hel 16": "[center][font_size=26]16 Capítulo[/font_size][/center]\n\n[i]Nefi bautizan Nefitacunata maijan Samuelta crijcunata—Na arrepentirishca Nefitacunapaj flechacuna, rumicuna Samuelta na huañuchin—Huaquinguna paicunapaj shungucunata shinlliyachin, cutishujcuna ángelcunata ricun—Na crijcuna nin Cristopi na crinayai can, paipaj shamuita Jerusalénpi. Nara 6–1 C.Ñ.[/i]\n\n1 Cunan, yalishca jipa taucacuna tiarca maijan Samuel shuj Lamanitapaj shimicunata uyarca, imata pai parlarca llactapaj pirca jahuapi. Tauca mashna paipaj shimipi crishcacuna rirca Nefita mascashpa; rishpa tupashpa paicuna villarca paicunapaj juchacunata, na negarca, munashpa Apunchijpi paicuna bautizarishca cangapa.\n\n2 Ashtahuangari taucacuna tiarca maijan na crijcuna Samuelpaj shimicunapi paihuan fiñashcuna carca; paicuna rumicunata shitarca pirca jahuaman, tauca flechacunatapash pai pircapi shayajujpi; ashtahuangari Apunchijpaj Espíritu paihuan carca, shinashpa paicuna na chugrichirca paicunapaj rumicunahuan, paicunapaj flechacunahuanbash.\n\n3 Cunan imaura ricushpa paicuna na chugrichi ushaita, ashtahuan taucacuna tiarca paipaj shimicunapi crijcuna, shinashpa paicuna Nefipaman rirca bautizarishca cangapa.\n\n4 Riqui, Nefi bautizajurca, achil villachijurca, yachachijurcapash, yachachijurca arrepentimientota llactapuracunaman, ricuchishpa señalcunata, juyailla ricurinacunapash, llactapuracunaman juyailla ruraita ricuchinacunata rurashpa, paicuna yachachun Cristo ñapacha shamuna can—\n\n5 Paicunaman villashpa cuzascunata ima ñapacha yalina can, paicuna yachachun, yarichunbash imaura caicunapaj yalinapi, paicunaman pundata yachaj chayachishcata, munashca paicuna crichun; chaimanda tauca crishcacuna Samuelpaj shimicunapi paipaman rirca bautizaringapa, paicuna shamurca arrepentirishpa, paicunapaj juchacunata villashpa.\n\n6 Ashtahuangari paicunapamanda tucuimanda yalishca na crirca Samuelpaj shimicunapi; chaimanda imaura ricurca paita na chugrichi ushaita paicunapaj rumicunahuan, paicunapaj flechacunahuan, paicuna caparirca paicunapaj capitángunata, nishpa: Japi cai runata paita huataichipash, riqui shuj ayata charin; ayapaj ushaimanda imami paipi can ñucanchi paita na chugrichi ushanchi ñucanchipa rumicunahuan, ñucanchipa flechacunahuan; chaimanda paita japi paita huataichipash, paita apaichipash.\n\n7 Paita japingapa rinajujpi, riqui, paillata pircamanda fahuarca, paicunapaj alpacunamanda calparca, ari, paipaj propio llactaman yachachi callarirca, paipaj propio llactapuracunaman achil villarca.\n\n8 Riqui, pai nimaura ashtahuan na uyarirca Nefitacunapapi; shina carca llactapuracunapaj ruranacuna.\n\n9 Shina tucurirca ricushpa chasquichijcunapaj reinado pusaj chunga sujta huata Nefipaj llactapuracunapa jahuapi.\n\n10 Shina tucurirca ricushpa chasquichijcunapaj reinado pusaj chunga canchis huatapash, llactapuracunapaj tucuimanda yalishca catirca paicunapaj jariyaipi, na ali ruraicunapi, huaquinlla Diospaj ñaupapi aliguta purishpa.\n\n11 Cai carca canacunapash, ricushpa chasquichijcunapaj reinado pusaj chunga pusaj huatapi.\n\n12 Tiarca ashalla cambio llactapuracunapaj ruranacunapi, ashtahuangari cai carca llactapuracuna ashtahuan shinlli cai callarirca na ali ruraicunapi, ashtahuan ashtahuan ruran Diospaj rurachunbacha saquishcacunapaj contra cajta, ricushpa chasquijcunapaj reinado pusaj chunga iscun huatapi.\n\n13 Ashtahuangari yalishca jipa ricushpa chasquichijcunapaj reinado iscun chunga huatapi, tiarca jatun señalcuna llactapuracunaman cushca, juyailla ricurinacuna; achil villachijcunapaj shimicuna pactai callarirca.\n\n14 Ángelcuna runacunapaman ricurirca, yachai runacuna, villarca paicunaman mushuj cushijunacunata jatun cushijuipaj; shina cai huatapi achil quilcashcacuna pactai callarirca.\n\n15 Shina cajpipash, llactapuracuna paicunapaj shungucunata shinlliyai callarirca, tucuilla ashtahuangari paicunapamanda ashtahuan crijcunalla na, Nefitacuna, Lamanitacunapash, paicunapaj propio ushaipi confiai callarirca paicunapaj propio yachaipipash, nishpa:\n\n16 Huaquin cuzascuna paicuna ali adivinaita ushashcanga, shina taucamanda; ashtahuangari, ñucanchi yachanchi tucui cai jatun, juyailla ruraicuna na yali ushanga, imamanda parlashca can.\n\n17 Paicuna ali tapuri callarirca paipuracuna fiñanajungapa, nishpa:\n\n18 Cai na can ali tapurina shuj causaj shuj Cristo shamuna; shina cajpi, pai can Diospaj Churi, jahua pachapaj, cai pachapapash Taita, imashpata pai na ricurimun ñucanchipaman paicunamanshna maijan Jerusalénpi cajcunamanshna?\n\n19 Ari, imashpata pai na ricurimun ñucanchipaman cai alpapi imashna Jerusalénpaj alpapi laya?\n\n20 Ashtahuangari riqui, ñucanchi yachanchi cai can shuj na ali punda rurai, imata ñucanchiman maquin maquin yalichishca ñucanchi taitacuna, ñucanchita crichingapa tauca jatun, juyailla cuzascunapi imacuna yalinata, ashtahuangari na ñucanchihuan, ashtahuangari shuj alpapi cai carupi can, shuj alpa imata ñucanchi na yachanchi; chaimanda paicuna ñucanchita chari ushanga nimata na yachaipi, ñucanchi na feta cui ushanchi ñucanchi propio ñavicunahuan caicuna ciertopacha cajta.\n\n21 Paicuna munan, na alipa yachashca ruraihuan, ayapaj na yachashcacunahuan, ruran huaquin jatun na villashcata imata ñucanchi na yachai ushanchi, ima ñucanchita na yachaipi charinga paicunapaj shimicunapaj sirvij runacuna cachun, paicunapaj sirvij runacuna cachunbash, paicunata shuyachun yachachichun achil shimicunata; shina ñucanchita nimata yachaipi charingapa ñucanchimandallata paicunapaman curij laya, tucui ñucanchipaj causai punllacunata.\n\n22 Tauca ashtahuan cuzascunata llactapuracuna paicunapaj shungucunapi yuyarca, ima carca juizu illa, yangapash; paicuna carca ashtaca fiñarishca, imashpa Satanás punllan punllan tangachijurca na ali ruraicunata rurachun; ari, pai rirca caiman chaiman rimashpa, randimanda pliturishpa tucui alpa jahuallaman, pai shinlliyachingapa llactapuracunapaj shungucunata imami ali carca ima shamunapaj contra.\n\n23 Masqui señalcuna, juyailla ricurinacunapash imacunata rurashca carca Apunchijpaj llactapuracunapi, tauca juyailla ruraita ricuchinacuna imata paicuna rurajpipash, Satanás misharca jatun ushaita llactapuracunapaj shungucunapi tucui alpa jahuallapi.\n\n24 Shina tucurirca ricushpa chasquichijcunapaj reinado iscun chunga huata Nefipaj llactapuracunapa jahuapi.\n\n25 Shina tucurin Helamánpaj quilcashca, Helamánpaj tandachishpa quilcashcacunamanda, paipaj churipapash.\n\n", "3-ne 1": "[center][font_size=26]Quimsa Cati Nefi[/font_size][/center]\n\n[center][font_size=26]Nefipaj quilcashca Nefipaj Churi, Pimi Helamánpaj Churi Carca[/font_size][/center]\n\nHelamán Helamánpaj churi carca, pimi Almapaj churi carca, pimi Almapaj churi carca, Nefipaj cati aillu pimi Lehipaj churi carca, pimi Jerusalénmanda llujshimurca callari huatapi Sedequías, Judápaj jatun mandajpaj reinadopi.\n\n[center][font_size=26]1 Capítulo[/font_size][/center]\n\n[i]Nefi, Helamánpaj churi, pambata saquishpaca rin, paipaj churi Nefi alichin tandachishca quilcashcacunata—Masqui señalcuna, juyailla ricurinacunapash ashtacapacha tiajpipash, na ali rurajcuna planda ruran huañuchingapa ali rurajcunata—Cristo nacirina tuta chayamun—Señal cushca can, shuj mushuj lucero ricurin—Llullaicuna, umachicunapash miran, Gadiantón shuhuacuna taucacunata huañuchin. Nara C.H. 1–4.[/i]\n\n1 Cunan yalishca jipa iscun chunga shuj huata yalishca carca cai carca sujta patsaj huatacuna Lehi Jerusalénda llujshishca punllamanda; cai carca chai huata Laconeo ricushpa chasquichijcunapaj yali mandaj carca tucui alpapaj gobernador.\n\n2 Nefi, Helamánpaj churi, Zarahemlapaj alpamanda rishca carca, cushpa ruranacunata paipaj churi Nefiman, pimi carca paipaj rucu churi, bronce jirru fangacunamanda, tucui tandachishca quilcashcacuna imacunata alichishca carca, tucui chai cuzascuna imata achilyachishca alichishca carca Lehi Jerusalénmanda llujshimushcamanda.\n\n3 Shina pai chai pambamanda rirca, pipash na yachan maiman rishcata; paipaj churi Nefi alichirca tandachishca quilcashcacunata paipaj pushtupi, ari, cai llactapuracunapaj tandachishca quilcashca.\n\n4 Yalishca jipa iscun chunga ishcai huata callaripi, riqui, achil villachijcunapaj villachishcacuna ashtahuan tucuilla pactai callarirca; tiai callarirca jatunbacha señalcuna, jatunbacha juyailla ruraita ricuchinacuna llactapuracunapi rurashca.\n\n5 Ashtahuangari tiarca huaquinguna picuna ni callarirca, shimicuna pactashca cana punllacuna yalishca, imata Samuel, shuj Lamanita parlashca carca.\n\n6 Paicuna asi callarirca paicunapaj huauquicunamanda, nishpa: Riqui punlla yalishca, Samuelpaj shimicuna na pactan; chaimanda, cangunapaj cushijui, cangunapaj fe cai cuzasmanda yanga cashca.\n\n7 Yalishca jipa paicuna ninanda rimarca tucui alpacunapi; llactapuracuna maijan crijcuna ninanda llaquiri callarirca, imashpapash chai cuzascuna imata parlashca carca na yalinamanda.\n\n8 Ashtahuangari riqui, paicuna shinlliyashpapacha shuyanajurca chai punlla, chai tuta, chai punlla ima shuj punllashna cachun tuta na tianshnalla, paicuna yachai ushangapa paicunapaj fe na yanga cashcata.\n\n9 Cunan yalishca jipa na crijcuna shuj punllata shicanyachishca tiarca, tucui maijan chai punda ruraicunapi crijcuna huañuchinapi churashca cana imashpapash señal shamujpilla na, imata Samuel achil villachij cushca carca.\n\n10 Cunan yalishca jipa imaura Nefi, Nefipaj churi, ricurca paipaj llactapuracunapaj cai na ali ruraicunata, paipaj shungu ninandapacha llaquirishca carca.\n\n11 Yalishca jipa pai rirca alpacaman urai cungurirca, ninandapacha mañarca paipaj Diosta paipaj llactapuracunapaj alicanamanda, ari, maijan tucuchi tucushca cana cunamanda paicunapaj punda taitacunapaj yachachishcapi femanda.\n\n12 Yalishca jipa pai ninandapacha mañarca Apunchijta tucui punlla; riqui, Apunchijpaj shimi paipaman shamurca, nishpa:\n\n13 Canba umata vichai alsai ali cushijushca cai; riqui, punlla ña caipi can, cai tuta señalta cushca canga, cayapa ñuca cai pachaman shamuni, cai pachaman ricuchingapa ñuca tucuita pactachisha imata ñuca parlachishcata ñuca achil achil villachijcunapaj shimihuan.\n\n14 Riqui, ñucapacunapaman shamuni, tucui cuzascunata pactachingapa imata ñuca yachaj chayachishcani runacunapaj huahuacunaman cai pachata rurashcamanda, munaita rurangapapash, ishcandipaj Taitapata, Churipatapash—Taitapata ñucamanda, Churipata ñuca aichamanda. Riqui, punlla ña caipi, cai tuta señalta cushca canga.\n\n15 Yalishca jipa shimicuna imata Nefiman cushca pactashca carca, imashna parlashca laya; riqui, indi urai rijpi na yanayai tiarca; llactapuracuna manllari callarirca yanayai na tiaimanda imaura tuta shamujpi.\n\n16 Taucacuna tiarca, maijan achil villachijcunapaj shimicunata na crijcuna, maijanguna alpaman urmarca huañushca layaman tigrarca, imashpa paicuna yacharca chai jatun tucuchina plan imata paicuna maijan achil villachijcunapaj shimicunata crishcacunapa munashca na rurai ushana carca; imashpa señal imata cushca carca ña caipi carca.\n\n17 Paicuna yachai callarirca Diospaj Churi ñapacha ricurimuna carca; ari, tucuripi, tucui llactapuracuna tucui alpa jahuallapi indi huashajuna ladomanda indi llujshimuna ladocaman, vichai alpapi, urai alpapipash, shina ninandapacha manllarishca caimanda paicuna alpaman urmarca.\n\n18 Paicuna yacharca achil villachijcuna testificashca cashcata cai cuzascunamanda tauca huatacunata, chai señalpash imata cushca carca ña caipi carca; paicuna manllai callarirca paicunapaj na ali ruraicunamanda, paicuna na crimanda.\n\n19 Yalishca jipa yanayai na tiarca tucui tuta, ashtahuangari punchapamba carca chaupi punlla laya. Yalishca jipa indi ricurimurca cutin tutamandapi, paipaj propio ordenpi; paicuna yacharca cai carca punlla Apunchij nacirishca cana, señalmanda imata cushca carca.\n\n20 Yalishca carca, ari, tucui cuzascuna, tucui uchillacunapash, achil villachijcunapaj shimimanda.\n\n21 Yalishca jipa shuj mushuj lucero ricurirca, achil villashcacuna nishcashna.\n\n22 Yalishca jipa chai punllamanda ñaupaman Satanás llullaicunata cachai callarirca llactapuracunaman, paicunapaj shungucunata shinlliyachingapa, munashpa paicuna ama crichun chai señalcunapi, juyailla ricurinacunapipash imata paicuna ricushca carca; ashtahuangari masqui cai llullaicuna, umachinacunapash llactapuracunapamanda tucuimanda yalishca crirca, Apunchijpaman tigrarcapash.\n\n23 Yalishca jipa Nefi llactapuracunaman rirca, tauca cutishujcunapash, bautizashpa arrepentimientopa, caihuan tiarca shuj jatun juchacunapaj anchuchi. Shina llactapuracuna cutin callarirca sumaj causaita charishpa pambapi.\n\n24 Na tiarca randimanda plituricuna, huaquingunalla yachachi callarirca, achil quilcashcacunahuan ricuchingapa munashpa, ñana ashtahuan minishtirishca cajta Moiséspaj catichunbacha saquishcacunata alichina. Cunan caipi pandashcacuna carca, achil quilcashcacunata na yuyaipi charimanda.\n\n25 Ashtahuangari yalishca jipa paicuna ñapash crijman tigrarca, convencirishca carca pandaita imapi paicuna carca, paicunaman caita yachaj chayachishca carca, catichunbacha saquishcacuna nara pactashca cajta, cai pactashca canapacha carca tucui uchillacunapi; ari, paicunapaman shimi shamurca cai pactashcapacha cana; ari, ni shuj jotallapash nacashpa ni shuj tildellapash na yalingachu imaura cai tucuilla pactashca cangacaman; chaimanda cai huatapillata paicunaman yachaj chayachirca paicunapaj pandaita, paicunapaj pandashpa rurashcacunata villarcapash.\n\n26 Shina iscun chunga ishcai huata yalirca, llactapuracunaman mushuj cushijunacunata apamushpa señalcunamanda imacuna yalirca, tucui achil villachijcunapaj achil villashca shimicunamanda.\n\n27 Yalishca jipa iscun chunga quimsa huatapash yalirca sumaj causaipi, Gadiantón shuhuacunamandalla, picuna urcucunapi causanajurca, picuna alpata llaquichishpa causarca; imashpa shina shinlli carca paicunapaj pushtucuna, paicunapaj pacalla pushtucunapash llactapuracuna paicunata na mishai usharca; chaimanda paicuna tauca huañuchicunata rurarca, ashtaca huañuchita rurarca llactapuracunapi.\n\n28 Yalishca jipa iscun chunga chuscu huatapi paicuna mirai callarirca ninandapacha, tiarca Nefitacunapamanda tauca shicanyarishcacuna maijanguna paicunapaman calparca, caica ashtacata llaquiyachirca Nefitacunata picuna llactapi catirca.\n\n29 Tiarcapash imamanda llaquiyana Lamanitacunapi; riqui, paicuna charirca tauca huahuacunata picuna viñarca callarircapash shinllicunapi tigrashca huatacunapi, paicunamandallata canacaman, huaquin maijan Zoramitacunahuan apai tucurca, paicunapaj llullaicunahuan, paicunapaj uyanayai shimicunahuan, chai Gadiantón shuhuacunahuan tandanajuchun.\n\n30 Shina carca Lamanitacunapaj llaquiyaicunapash, ashallayai callarirca paicunapaj fepi, ali ruraicunapi, viñai miraicunapaj na ali ruraicunamanda.\n\n", "3-ne 2": "[center][font_size=26]2 Capítulo[/font_size][/center]\n\n[i]Na ali ruraicuna, millanayaicunapash llactapuracunapi miran—Nefitacuna, Lamanitacunapash tandanajun paipuracuna huacaichiringapa Gadiantón shuhuacunamanda—Crijman tigrashca Lamanitacuna yurajman tigran Nefitacuna shutichishca can. Nara C.H. 5–16.[/i]\n\n1 Yalishca jipa shina yalirca iscun chunga picha huatapash, llactapuracunapash cungai callarirca chai señalcuna, juyailla ricurinacunapash imata paicuna uyashca carca, asha ashalla manllari callarirca jahua pachapaj shuj señalta nacashpa shuj juyailla ricurinata, shinashpa paicuna callarirca shinlli caita paicunapaj shungucunapi, ñausachispa paicunapaj yuyaicunata, na cri callarircapash tucui imata paicuna yashca, ricushca cashcata—\n\n2 Yuyashpa huaquin yanga cuzasta paicunapaj shungucunapi, caicuna rurashca carca runacunapaj ayapajpash ushaihuan, chingachingapa, umachingapapash llactapuracunapaj shungucunata; shina Satanás cutin mishashpa charirca llactapuracunapaj shungucunata, shinashpa paicunapaj ñavicunata ñausayachirca, paicunata aparca crichun Cristopaj yachajunaca shuj juizu illa, shuj yanga cuzas cajta.\n\n3 Yalishca jipa llactapuracuna shinllicunaman tigrai callarirca na ali ruraicunapi, millanayaicunapipash; paicuna na crirca ashtahuan ricurinata señalcuna nacashpa juyailla ricurinacunapash; Satanás caiman chaiman rirca, chingachishpa llactapuracunapaj shungucunata, paicunata juchata rurachishpa, jatun na ali ruraicunata rurachishpa pambapi.\n\n4 Shina yalirca iscun chunga sujta huata; iscun chunga canchis huatapash; iscun chunga pusaj huatapash; iscun chunga iscun huatapash;\n\n5 Patsaj huatacunapash yalishca carca Mosíahpaj punllacunamanda, pimi carca jatun mandaj Nefitacunapaj llactapuracunapaj jahuapi.\n\n6 Sujta patsaj iscun huatacuna yalishca carca Lehi Jerusalénmanda llujshimushcamanda.\n\n7 Iscun huatacuna yalishca carca imaura señalta cushcamanda, imata parlashca carca achil villachijcuna, Cristo cai pachaman shamunata.\n\n8 Cunan Nefitacuna paicunapaj tiempota yupai callarirca cai punllacunata imaura señalta cushca carca, nacashpa Cristo shamushcamanda; chaimanda, iscun huatacuna yalishca carca.\n\n9 Nefi, pimi Nefipaj taita carca, pimi tandachishca quilcashcacunata ricuriajurca, na tigrarca Zarahemlapaj pambaman, tucui pambapi nimaipi na tupai tucurca.\n\n10 Yalishca jipa llactapuracuna catircara na ali ruraicunapi, masqui ashtaca yachachishca, achil villashca imata paicunaman cachashca carca; shina yalirca chunga huatapash; chunga shujpash yalirca na ali ruraicunapi.\n\n11 Yalishca jipa chunga quimsa huatapi tiai callarirca macanajuicuna, randimanda plituricuna tucui pambapi; Gadiantón shuhuacuna mirashcapacha caimanda, shina tauca llactapuracunata huañuchirca, tucuchirca shina tauca llactacunata, shina ashtaca huañuita caiman chaiman shitarca, huañuchishpa tucuchitapash tucui pambapi, cai minishtirishcaman tigrarca tucui llactapuracuna, ishcandi Nefitacuna, Lamanitacunapash, macanajunacunata japina paicunapaj contra.\n\n12 Chaimanda, tucui Lamanitacuna maijan Apunchijman crij tigrashcacuna tandanajurca paicunapaj huauquicuna Nefitacunahuan, munai na munai carca, paicunapaj causaicunata quishpichingapa, paicunapaj huarmicunata, paicunapaj huahuacunatapash, macanajunacunata japina chai Gadiantón shuhuacunapaj contra, ari, charishpa catingapa paicunapaj derechocunata, paicunapaj iglesiapaj privilegiocunatapash, paicunapaj adoranata, paicunapaj librecai, paicunapaj libertadpash.\n\n13 Yalishca jipa cai chunga quimsa huata nara yalijpi Nefitacuna amenazashca carca tucuilla tucuchinahuan cai macanajuimanda, imami ninan llaquipacha tigrashca carca.\n\n14 Yalishca jipa chai Lamanitacuna maijan Nefitacunahuan tandanajushca carca Nefitacunapi yupai tucushca carca.\n\n15 Paicunapaj ninan llaqui anchuchishca carca, paicunapaj aichacaracuna yurajman tigrarca Nefitacunashna;\n\n16 Paicunapaj viñaj huambracuna, paicunapaj ushicunapash ninan juyaillagucunapachaman tigrarca, Nefitacunahuan yupashca carca, Nefitacuna shutichishcapash carca. Shina tucurirca chunga quimsa huata.\n\n17 Yalishca jipa chunga chuscu huata callaripi, macanajui shuhuacunahuan Nefipaj llactapuracunahuan catirca ninan llaquipachamanbash tigrarca; shina cajpipash, Nefipaj llactapuracuna ashata misharca shuhuacunata, shinashpa paicuna tigrai calpachirca paicunapaj pambacunaman urcucunapi, paicunapaj pacalla pushtucunaman.\n\n18 Shina tucurirca chunga chuscu huata. Chunga picha huatapi shamurca Nefipaj llactapuracunapaj contra; Nefipaj llactapuracunapaj na ali ruraicunamanda, paicunapaj tauca randimanda plituricunamanda, ninanda fiñarishpa rimarinacunamandapash, Gadiantón shuhuacuna paicunata ashata misharca.\n\n19 Shina tucurirca chunga picha huata, shina carca llactapuracunapaj ashtaca llaquicunapi cana; tucuchinapaj espada paicunata shushurca, shinashpa paicuna caihuan ña chugrinalla carca, cai paicunapaj na ali ruraicunamanda.\n\n", "3-ne 3": "[center][font_size=26]3 Capítulo[/font_size][/center]\n\n[i]Giddiani, Gadiantónpaj pushaj, mañanbacha Laconeota, Nefitacutanapash paicunamandallata saquichun paicunapaj pambacunatapash—Laconeo ajllan Gidgiddonita macanajuj runacunapaj yali mandaj capitán cachun—Nefitacuna tandanajun Zarahemlapi, Ashtacapacha Tiajpipash paicunamandallata huacaichiringapa. Nara C.H. 16–18.[/i]\n\n1 Cunan yalishca jipa chunga sujta huatapi Cristo shamushcamanda, Laconeo, alpapaj gobernador, shuj cartata chasquirca chai shuhuacunapaj tandanajushcacunapaj pushaj, gobernadorpamanda; cai carca shimicuna ima quilcashca carca, nishpa:\n\n2 Laconeo, excelentísimo, pambapaj yali mandaj gobernadorpash, riqui, ñuca canman cai cartata quilcani, canman cuni ninan jatun alicachita cangunapaj shinlli caimanda, cangunapaj llactapuracunapaj shinlli caimandapash, charirishpa imata canguna yanguichi cangunapaj derecho, libertad cajta; ari, ali catinguichi, diospaj maquihuan cangunata charijujpishna, cangunapaj libertadta huacaichishpa, cangunapaj charishcacuna, cangunapaj llacta, nacashpa imata canguna shina shutichinguichi.\n\n3 Ñucapaj ricuipi cai can shuj llaquinayai, excelentísimo Laconeo, quiquin cangui shina juizu illa, yangapash shina yuyangapa canguna chimbapurai ushangapa shina tauca millai runacunahuan maijanguna ñuca mandopi can, maijanguna cunanllata paicunapaj macanajunacunapi can, shuyanajun jatun munaihuan mandaita—Macanajuichi Nefitacunahuan, paicunata tucuchichi.\n\n4 Ñuca, yachashpa paicunapaj na mishana espírituta, charishpa paicunapaj ricuchishcacunata macanajuna pambapi, yachashpa paicunapaj mana tucurina cangunata napacha ricunayachinata tauca pandaicunamanda imata canguna rurashcanguichi paicunata, chaimanda paicuna cangunapaj contra shamushpaca ricuj shamunga tucuilla tucuchinahuan.\n\n5 Chaimanda ñuca cai cartata quilcashcani, ñuca propio maquihuan caita sellashpa, ricushpa cangunapaj alicaita, cangunapaj shinlliyaimanda imapi canguna cringuichi ali cajta, cangunapaj ali espíritupash macanajuna pambapi.\n\n6 Chaimanda canman ñuca quilcani, munashpa cai ñuca llactapuraman cuchun, cangunapaj llactacuna, cangunapaj pambacuna, cangunapaj charishcacunapash, nara paicuna espadahuan ricuj shamujpi, cangunata tucuchina nara shamujpi.\n\n7 Nacashpa shuj shimicunapi, ñucanchiman cangunallata curichi, tandanajuichi ñucanchihuan yachajuichi ñucanchi pacalla ruraicunahuan, ñucanchi huauquicunaman tigraichi ñucanchishnalla caichi—na ñucanchi esclavocuna, ashtahuangari ñucanchi huauquicuna, cumbacuna tucui ñucanchi minishtirishcapachapa.\n\n8 Riqui, ñuca jurani, canguna caita rurajpica, shuj juramentohuan, na tucuchishca canguichichu; ashtahuangari caita na rurajpica, ñuca jurani shuj juramentohuan, caya quilla ñuca mandasha ñuca macanajuj runacunata cangunapaj contra shamuchun, na paicunapaj maquicunata jarcaringachu, na quishpichingapashchu, ashtahuangari cangunata urmachinga espadahuan imaura tucuilla huañushca cangacaman.\n\n9 Riqui, ñuca cani Giddiani; ñuca cani cai pacalla tandanajushca Gadiantónpaj gobernador; caipaj tandanajui, ruraicunapash ñuca yachani ali cajta; punda pundacunamanda tian, ñucanchiman maquin maquin chasquishcanchi.\n\n10 Ñuca quilcani cai cartata canman, Laconeo, ñuca shuyani canguna cunguichita cangunapaj pambacuna, cangunapaj charishcacuna, yahuarta na jichashpa, cai ñuca llactapuracuna tigrai charichun paicunapaj derechocunata, gobiernotapash, picuna chaupirishca carca cangunapamanda cangunapaj na ali ruraicunamanda charishpa paicunapaj gobiernocunpaj derechocunata, imashpapash caita rurajpilla, ñuca randi rurasha paicunapaj pandaicunata. Ñuca cani Giddiani.\n\n11 Cunan yalishca jipa imaura Laconeo cai cartata chasquishpa ninanda manllarishca carca, Giddianipaj manllai illamanda mañashpa Nefitacunapaj pambata charingapa, llactapuracunata manllachishpa, chaicunapaj pandaicunata randipash rurangapa, picunamanda nima pandaicunatapash na chasquishca carca, ashtahuangari paicunamandallata pandashca carca, chai na ali ruraicunaman shicanyarishpa, millanayai shuhuacunapash.\n\n12 Cunan riqui, cai Laconeo, gobernador, shuj ali runa carca, na manllarca mañaicunata shuj shuhuapa manllachicunatapash; chaimanda pai na uyarca Giddianipaj cartata, shuhuacunapaj gobernador, ashtahuangari paipaj llactapuracunata Apunchijta mañachirca shinllicangapa imaura shuhuacuna paicunapaj contra shamujpi.\n\n13 Ari, pai cacharca shuj proclamaciónda tucui llactapuracunaman, paicuna tandachichun paicunapaj huarmicuna, paicunapaj huahuacuna, paicunapaj ataju llamacuna, paicunapaj huagracuna, tucui minishtirishcapachacuna, paicunapaj pambatalla na, shuj pushtupi.\n\n14 Rurachirca jarcanacunata paicunapaj muyundi, caicunapaj shinllicai ninan jatun cachun. Macanajuj runacunata, ishcandi Nefitacuna, Lamanitacunapash, nacashpa tucui paicuna maijan Nefitacunahuan yupashca cajcuna, churashca canga ricuj runacuna laya muyundi paicunata ricuchun, huacaichichun shuhuacunamanda punllandi tutandi.\n\n15 Ari, paicunata nirca: Imashna Apunchij causan, imashpapash na canguna arrepentirishpa tucui cangunapaj na ali ruraicunamanda, Apunchijta mañashpapash, nimashnaman chai Gadiantón shuhuacunapaj maquicunamanda cachariringuichichu.\n\n16 Shina jatun, juyailla shimicuna, Laconeopaj achil villachijcunapash carca caicunaca tucui llactapuracunapaman manllaita shamuchirca; paicunamanda shinlliyarca usharishcata Laconeopaj shimicunamanda rurangapa.\n\n17 Yalishca jipa Laconeo ajllarca yali mandaj capitángunata tucui Nefitacunapaj macanajuj runacunapaj jahuapi, mandangapa imaura shuhuacuna paicunapaj contra jichushca pambacunamanda llujshimujpi.\n\n18 Cunan tucui yali mandaj capitángunata yali mandaj, jatun comandante Nefitacunapaj tucui macanajuj runacunapaj ajllashca carca, paipaj shuti carca Gidgiddoni.\n\n19 Cunan cai carca costumbre tucui Nefitacunapi ajllana paicunapaj yali mandaj capitángunata, (paicunapaj na ali ruraicunapilla na) maijan, achil ricuchinapaj espírituta, achil villachinata charijta; chaimanda, cai Gidgiddoni shuj jatun achil villachij carca paicunapi, ricushpa chasquichijcunapaj yali mandajpash carca.\n\n20 Cunan llactapuracuna nirca Gidgiddonita: Achil mañai Apunchijta, jacuchi urcucunaman, jichushca pambacunamanbash, shuhuacunapaj jahuaman paicunata tucuchingapa paicunapaj propio pambacunapi.\n\n21 Ashtahuangari Gidgiddoni nirca: Apunchij ama saquichun; ñucanchi paicunapaman rijpica Apunchij paicunapaj maquicunapi saquinga; chaimanda ñucanchi prepararishunchi ñucanchipaj pambacunapaj chaupipi, ñucanchi tandachishun tucui ñucanchipaj macanajuj runacunata, paicunapaj contra na rishunllu, ashtahuangari shuyashunchi imaura paicuna ñucanchipaj contra shamungacaman; ashtahuangari imashna Apunchij causan, ñucanchi caita rurajpica paicunapaj maquicunamanda cacharichinga.\n\n22 Yalishca jipa chunga canchis huatapi, cai huata tucurinapi, Laconeopaj proclamación rishca carca tucui alpa jahuallaman, paicuna tandachishca carca paicunapaj caballocunata, paicunapaj carretacuna, paicunapaj huagracuna, tucui paicunapaj ataju llamacuna, paicunapaj jihuata micuj animalcuna, paicunapaj murucuna, tucui paicunapaj minishtirishcapachacuna, purishpa rirca huaranga, huarangacuna, tucuilla maijan tandanajungapa ajllashca pushtuman chayangacaman, paicunata napacha ricunayachijcunapamanda huacaichiringapa.\n\n23 Chai ajllashca pamba carca Zarahemlapaj pamba, chai pambapash maijan Zarahemlapaj pamba, Ashtacapacha Tiaj pambapaj chaupipi carca, ari, mujuncaman ima carca Ashtacapacha Tiaj pamba, Imapash Illaj pamba chaupipi.\n\n24 Tauca tauca huaranga llactapuracuna tiarca picuna Nefitacuna shutichishca carca, maijanguna cai pambapi tandanajurca. Cunan Laconeo tandachirca urai pambapi, jatun llaquimanda imami carca vichai pambapi.\n\n25 Paicunallata shinlliyarirca paicunapaj napacha ricunayachijcunapaj contra; shuj pambapi causarca, shujllapi tandanajushca, Laconeopaj shimicunata imata parlashcata manllarca, shinashpa paicuna arrepentirirca tucui paicunapaj juchacunamanda; paicuna mañarca achil mañaicunapi Apunchij paicunapaj Diosta, pai cacharichichun imaura paicunata napacha ricunayachijcuna paicunapaj contra macanajungapa shamujpi.\n\n26 Ninandapacha llaquirishca carca paicunata napacha ricunayachijcunamanda. Gidgiddoni tucui laya macanajunacunata rurachirca, macanajuicunahuan shinllicuna cangapa, escudocunahuan, uchilla escudocunahuan, paipaj imashna ruraichi nishca layapi.\n\n", "3-ne 4": "[center][font_size=26]4 Capítulo[/font_size][/center]\n\n[i]Nefita macanajuj runacuna Gadiantón shuhuacunata mishan—Giddiani huañun, paipaj cati Zemnaríah, huarcushca can—Nefitacuna Apunchijta alaban paicunapaj mishaicunamanda. Nara C.H. 19–22.[/i]\n\n1 Yalishca jipa chunga pusaj huata tucurinapi chai shuhuacunapaj macanajuj runacuna macanajungapa prepararishca carca, urai shamui callarirca uchilla urcucunamanda ñapash llujshimurca, urcucunamandapash, jichushca pambacunamandapash, shinlli pushtucunamandapash, paicunapaj pacalla pushtucunamandapash, pambacunata mishai callarirca, ishcandi ima urai pambapi cajta, ima vichai pambapi cajtapash, japi callarircapash tucui pambacunata imata Nefitacuna jichushpa saquishcacunata, llactacunatapash imata imapash illata saquishcacunatapash.\n\n2 Ashtahuangari riqui, sacha animalcunallapash na tiarca nacashpa huañuchingapa chai pambacunapi maipi Nefitacuna jichushpa saquirca, shuhuacuna nima huañuchina na tiarca ashtahuangari jichushca pambapilla.\n\n3 Shuhuacuna na causai ushanalla carca ashtahuangari jichushca pambapilla, micuna illaimanda; Nefitacuna paicunapaj pambacunata imapash illata saquishca carca, tandachishca carca paicunapaj ataju llamacunata, paicunapaj huagracunata, tucui paicunapaj minishtirishcapachacunata, paicuna shuj pushtupillla carca.\n\n4 Chaimanda, shuhuacuna imashna shuhuana na tiarca, micunata charingapapash, imashpapash tucui ricujta macanajungapa Nefitacunahuan shamushpalla; Nefitacuna shuj pushtupilla carca, shina taucapacha carca, paicunapaj micunacunata alichishca charircapash, caballocuna, huagracuna, ataju llamacuna paipuralla tandachishca, canchis huatacunata causai ushangapa, chai huatacunapi shuyarca shuhuacunata tucuchingapa alpa jahuallamanda; shina chunga pusaj huata yalishca carca.\n\n5 Yalishca jipa chunga iscun huatapi Giddiani yachaj chayarca cai minishtirishca cajta Nefitacunahuan macanajungapa rina, paicuna causai ushana shuj laya na tiarca ashtahuangari shujpata japishpa, shuhuashpa, huañuchishpapash.\n\n6 Paicuna manllarca alpa jahuallaman caiman chaiman ringapa shinashpa murucunata tarpungapa, Nefitacuna shamushpa, huañuchingamanda; chaimanda Giddiani paipaj macanajuj runacunata rurachunbacha saquishcata curca chai huatapi Nefitacunahuan macanajungapa richun.\n\n7 Yalishca jipa paicuna shamurca macanajungapa; cai carca sujta quillapi; riqui, jatun, manllanayaipash punlla carca imaura paicuna macanajungapa shamurca; paicuna shuhuacunashna churajushca carca; shuj llama carata paicunapaj lomocunapi charirca, yahuarpi javirishcacuna carca, ajcha illa umacuna carca, caicunapaj jahuapi carca uma jirrucuna; jatun, manllanayai ricuri carca Giddianipaj macanajuj runacuna, paicunapaj macanajungapa churajuicunamanda, paicuna yahuarpi javirishcacuna caimanda.\n\n8 Yalishca jipa Nefitacunapaj macanajuj runacuna Giddiani macanajuj runacunata imaura ricushpa, tucuilla alpaman urmarca, caparircapash paicunapaj mañaita Apunchij paicunapaj Diosta, paicunata quishpichichun, cacharichichunbash paicunata napacha ricunayachijcunapaj maquicunamanda.\n\n9 Yalishca jipa imaura Giddianipaj macanajuj runacuna caita ricushpa capari callarirca shinlli shimihuan, cushijuimanda, paicuna yarca Nefitacuna manllaihuan urmashca cajta paicunapaj macanajuj runacunata manllaimanda.\n\n10 Ashtahuangari cai cuzaspica paicuna engañai tucurca, Nefitacuna paicunata na manllarca; ashtahuangari paicuna manllarca paicunapaj Diosta, paita mañarca huacaichichun; chaimanda, imaura Giddianipaj macanajuj runacuna calpamujpi paicuna chimbapurangapa preparashca carca; ari, Apunchijpaj shinllipi paicunata chasquirca.\n\n11 Macanajui callarirca sujta quillapi; jatun, manllanayai carca cai macanajui, ari, jatun, manllanayai carca cai huañuchi, shinashpa cai nimaura na ricushca shina jatun huañuchi tucui Lehipaj llactapuracunapi pai Jerusalénmanda llujshimushcamanda.\n\n12 Masqui manllachicunata, juramentocunatapash imata Giddiani rurashca carca, riqui, Nefitacuna paicunata misharca, shinashpa huashaman tigrachirca paicunapaj ñaupamanda.\n\n13 Yalishca jipa Gidgiddoni mandarca paipaj macanajuj runacunata paicunata catichun carutapacha jichushca pamba manñacunacaman, maijanbash ñanbi paicunapaj maquicunapi urmashcacunataca ama quishpichun; shina paicunata catirca, huañuchircapash, jichushca pamba manñacaman, imaura Gidgiddonipaj rurachunbacha saquishcata pactachingacaman.\n\n14 Yalishca jipa Giddiani, pimi shinlliyarca, na manllaihuan macanajurcapash, cati tucurca pai calpajpi; imashpa irqui cashpa ashtacata macanajuimanda japi tucurca, huañurcapash. Shina Gidiani shuhua tucurirca.\n\n15 Yalishca jipa Nefitacunapaj macanajuj runacuna cutin tigrarca paicunapaj seguro cana pushtuman. Yalishca jipa cai chunga iscun huata yalirca, shuhuacuna cutin macanajungapa na shamurca; ishcai chunga huatapipash na cutin shamurca.\n\n16 Ishcai chunga shuj huatapi macanajungapa na shamurca, ashtahuangari tucui ladocunata shamurca Nefipaj llactapuracunata chaupipi churangapa; paicuna yarca Nefipaj llactapuracunata paicunapaj pambacunamanda jarcashpa, tucui ladomanda chaupipi churashpa, paicunata tucui canllamanda privilegiocunata jarcashpaca, paicunamandallata curichun imashna paicuna munashcahuan.\n\n17 Cunan paicuna ajllashca carca paicunallata cutishuj pushajta, paipaj shuti carca Zemnaríah; chaimanda cai Zemnaríah chaupipi churachirca.\n\n18 Ashtahuangari riqui, cai Nefitacunapaj ali carca; imashpa cai na ushana carca shuhuacuna taucapacha punllacunata chaupipi cana Nefitacunata imatapash rurachichun, paicunapaj ashtaca micunacunamanda imata paicuna alichishcarca,\n\n19 Shuhuacunapaj ashalla micunacunamanda; riqui, paicuna nimata na charirca ashtahuangari aichatalla paicuna causangapa, chai aichata jichushca pambapi tarirca;\n\n20 Yalishca jipa jichushca pambapi tucurirca animalcunata huañuchina shinashpa shuhuacuna yarjaimanda ña tucurigrinajurca.\n\n21 Nefitacuna purishpa catinajurca punllapash tutapash, macanajuj runacunata urmachishpa, huaranga huarangacunata huañuchishpa.\n\n22 Shina cai tigrarca Zemnaríahpaj llactapuracunapaj munai paicunapaj planda saquina, jatun tucuchimanda ima shamurca paicunapaman tutapash, punllapash.\n\n23 Yalishca jipa Zemnaríah paipaj llactapuracunata mandarca paicunamandallata chaupimanda llujshichun, vichai alpacunapaj caru caru pushtucunapi purishpa rirca.\n\n24 Cunan, Gidgiddoni paicunapaj planda yachashpa, paicunapaj na shinlli cajta yachashpa micunata munaimanda, jatun huañuchi paicunapapi rurashca carca, chaimanda paipaj macanajuj runacunata cacharca tutapi, paicunapaj tigramuna ñanda jarcarca, paipaj macanajuj runacunata tigramuna ñanbi churarca.\n\n25 Caita rurarca tutapi, shuhuacunata ñaupashpa rirca, shina caya punlla imaura shuhuacuna purishpa ri callarijpi, Nefitacunapaj macanajuj runacunahuan tuparirca, ñaupapi huashapipash.\n\n26 Shuhuacuna maijan uraipipash carca paicunapaj tigrana pushtucuna jarcashca carca. Tucui cai cuzascunata rurashca carca Gidgiddoni mandajpi.\n\n27 Tiarca tauca huarangacuna Nefitacunaman paicunamandallata prezucuna curirca, paicunamanda puchucuna huañurca.\n\n28 Paicunapaj pushaj, Zemnaríah, japi tucushpa, yurapi huarcushca carca, ari, yura tucuripi pai huañungacaman. Paicuna imaura huañungacaman huarcushpa yurata alpaman shitarca, caparirca shinlli shimihuan, nishpa:\n\n29 Apunchij alchishpa charichun paipaj llactapuracunata ali ruraicunapi, shungupaj achilpipash, urmachingapa alpaman tucui maijan paicunata huañuchingapa munajcunata ushaimanda, pacalla tandanajunacunamandapash, imashna cai runa alpaman urman laya.\n\n30 Paicuna cushijurca cutin caparirca shujlla shimihuan, nishpa: Abrahampaj Dios, Isaacpaj Dios, Jacobpaj Dios huacaichichun cai llactapuracunata ali ruraicunapi, shina imashna paicunapaj Diospaj shutipi huacaichichun mañajpi.\n\n31 Yalishca jipa llujshimurca tucuilla shujlla laya, cantashpa, alabaicunapi paicunapaj Diosta jatun cuzasmanda imata paicunamanda rurashca carca, alchishpa charishpa paicunata napacha ricunayachijcunapaj maquicunapi urmanamanda.\n\n32 Ari, paicuna caparirca: Hosanna Jahua Jahuapacha Diosman. Paicuna caparirca: Achilyachishca cachun Tucui Ushaita Charij Apunchij Diospaj shuti, Jahua Jahuapacha Dios.\n\n33 Paicunapaj shungucuna cushijuihuan junda carca, ashtaca viquicuna taliringacaman, Diospaj jatun alicaimanda paicunata napacha ricunayachijcunapaj maquicunata cacharichimanda; paicuna caita yacharca paicunapaj arrepentimientomanda, paicunapaj humildadmanda cacharichishca carca mana tucurina tucurinamanda.\n\n", "3-ne 5": "[center][font_size=26]5 Capítulo[/font_size][/center]\n\n[i]Nefitacuna arrepentirin, paicunapaj juchacunata saquinbash—Mormón quilcan paipaj llactapuracuna imashna cashcata, paicunaman villan mana tucurina achil shimita—Israel tandanajushca canga paipaj caiman chaiman chajchurishcamanda. Nara C.H. 22–26.[/i]\n\n1 Cunan riqui, shuj causa almallapash na tiarca Nefipaj llactapuracunapi ashallatapash na crijcuna tucui achil villachijcunapaj shimicunata parlashca cajta; imashpa paicuna yacharca cai minishtirishca carca pactashca cana.\n\n2 Paicuna yacharca cai minishtirishca carca Cristo shamuna, tauca señalcunamanda imacunata cushca carca, achil villachijcunapaj shimicunamanda; cuzascunamanda ima ña yalishca carca paicuna yacharca cai minishtirishca cana tucui cuzascuna yalichun imashna parlashca carca.\n\n3 Chaimanda paicuna tucui paicunapaj juchacunata saquirca, paicunapaj millanayaicunata, paicunapaj fornicacióncunata, Diosta sirvirca tucui utsiallahuan punllapash, tutapash.\n\n4 Cunan yalishca jipa imaura tucui shuhuacunata prezucuna japishpa, shinashpa pipash na calparca na huañushcacunamanda, paicunapaj prezucunata cárcelman churarca, paicunaman yachachishca cachun Diospaj achil shimicunata; mashna paicunapaj juchacunata arrepentirishpa shuj convenioman yaicun ama ashtahuan huañuchingapa libre saquirca.\n\n5 Ashtahuangari mashnacuna na shuj convenioman yaicurca, maijan catircara chai pacalla huañuchicunata paipaj shungucunapi rurashpa, ari, mashnacunata paicunapaj huauquicunapaj contra manllachinajujta tarishpa ricushpa chasquichishca carca, castigashcapash catichunbacha saquishcacunahuan.\n\n6 Shina tucuchirca tucui chai na ali ruraicunata, pacalla, millanayai tandanajuicunata, imapi tiarca shina ashtaca na ali ruraicuna, shina tauca huañuchicunata rurarca.\n\n7 Shina ishcai chunga ishcai huata yalirca, ishcai chunga quimsapash, ishcai chunga chuscupash, ishcai chunga pichapash; shina ishcai chunga picha huatacuna yalirca.\n\n8 Tauca cuzascuna yalishca carca, huaquinbaj ñavicunapi, jatun, juyaillapash carca; shina cajpipash, cai quilcashcapi na tucuilla quilcashca cai ushan; ari, cai quilcashca na charinllu patsajmanda shujtapash shina tauca llactapuracunapi imata rurashca carca ishcai chunga picha huatacunapi;\n\n9 Ashtahuangari riqui tandachishca quilcashcacuna tian imami charin tucui cai llactapuracunapaj rurashcacunata; Nefi ashallayachirca ashtahuangari ciertopacha tandachishpa quilcashcata rurarca.\n\n10 Chaimanda ñuca rurashcani cai cuzascunapaj tandachishca quilcashcata Nefipaj tandachishca quilcashca laya, ima quilcashca carca jirru fangacunapi imami shutichishca carca Nefipaj jirru fangacuna.\n\n11 Riqui, ñuca rurani tandachishca quilcashcata jirru fangacunapi imata ñuca propio maquicunahuan rurashcani.\n\n12 Riqui, ñuca shuti can Mormón, Mormónpaj pambamanda shina shutichishca cani, pamba maipi Alma llactapuracunaman iglesiata shayachirca, ari, callari iglesia ima shayachishca carca paicunapaj na aliya rurai jipa.\n\n13 Riqui, ñuca cani Diospaj Churi Jesucristopaj shuj discípulo. Pai ñucata cayahuashca paipaj achil shimita villachun paipaj llactapuracunaman, mana tucurina causaita charichun.\n\n14 Cai minishtirishca tigrashca can ñuca, Diospaj munaihuan, achil mañaicuna maijanguna cai causaimanda rishcacunapaj, picuna achilcuna carca, pactashca cachun paicunapaj femanda, rurachun shuj tandachishca quilcashcata cai cuzascunamanda imata rurashca cashcarca—\n\n15 Ari, shuj uchilla tandachishca quilcashca imalla yalishca Lehi Jerusalénmanda llujshimushcamanda, cunan punllacaman.\n\n16 Chaimanda ñuca rurani ñuca tandachishca quilcashcata tandachishpa quilcashcacunamanda imata cushca carca tucui maijan ñucapaj punda cashcacuna, ñuca punlla callaricaman.\n\n17 Shina ñuca rurani shuj tandachishca quilcashcata cuzascunamanda imata ñuca propio ñavicunahuan ricushcani.\n\n18 Ñuca yachani tandachishca quilcashca imata ñuca rurani ali can, ciertopacha tandachishca quilcashca; shina cajpipash tauca cuzascuna tian imata, ñucanchi shimirimaimanda, na ushanchi quilcaita.\n\n19 Cunan ñuca tucuchini ñuca nishcacunata, ima can ñucamandalla, catini cushpa ñuca tandachishpa quilcashca cuzascunata imata yalishca carca ñucata ñaupashpa.\n\n20 Ñuca cani Mormón, Lehipaj cati aillupacha. Ñuca charini imamanda ñuca Diosta achilyachingapa, ñuca Jatun Quishpichij Jesucristo, pai pushamurca ñucanchi taitacunata Jerusalénpaj alpamanda, (pipash na yacharca ashtahuangari pailla maijan pai pushamushcacunata alpamanda) pai cuhuashca ñuca llactapuracunaman shina ashtaca yachaicunata ñucanchi almacunapaj quishpirinata.\n\n21 Ciertopacha pai achilyachishca Jacobpaj huasita, shungumanda llaquishca Josépaj cati aillucunata.\n\n22 Shinashpa imashna Lehipaj huahuacuna paipaj rurachunbacha saquishcacunata alichishca cajpi pai achilyachishca can, ali mirachishcapash paipaj shimimanda.\n\n23 Ari, ciertopacha pai cutin apamun Josépaj cati aillucunapaj shuj puchuta Apunchij paicunapaj Diosta yachaiman.\n\n24 Imashna ciertopacha Apunchij causan, pai tandachinga cai pachapaj chuscundi ladocunamanda tucui Jacobpaj cati aillu puchuta, picunami can tucui alpa jahuallaman.\n\n25 Imashna pai conveniota rurarca tucui Jacobpaj huasihuan, shina conveniota ruranga imata pai conveniota rurashca Jacobpaj huasihuan pactashca canga paipaj propio punllapi, cutin apamushca cachun tucui Jacobpaj huasi conveniopaj yachaiman paicunahuan conveniota rurashca cashcata.\n\n26 Shina paicunapaj Jatun Causachijta yachanga, pimi can Jesucristo, Diospaj Churi; shina paicuna tandachishca canga cai pachamanda chuscu ladocunamanda paicunapaj propio pambacunaman, maimanda caiman chaiman chajchurimushca cashca; ari, imashna Apunchij causan shina cai canga. Shinacapashcachun.\n\n", "3-ne 6": "[center][font_size=26]6 Capítulo[/font_size][/center]\n\n[i]Nefitacuna ali miran—Jariyai, charijyai, huajcha caiman, charij caiman nijcuna mirarca—Iglesia chaupirishca can ninanda fiñarishpa rimarinacunahuan—Satanás apan llactapuracunata tucui ricujta na cazuiman—Tauca achil villachijcuna yachachin arrepentimientota, huañuchishcacuna can—Paicunata huañuchijcuna pacalla tandanajun gobiernota mishashpa japingapa. Nara C.H 26–30.[/i]\n\n1 Cunan yalishca jipa Nefitacunapaj llactapuracuna paicunapaj propio pambacunaman tigrarca ishcai chunga sujta huatapi, tucui runacuna, paipaj aillucunahuan, paipaj ataju llamacuna, paipaj jihua micuj animalcuna, paipaj caballocuna, paipaj huagracuna, tucui laya cuzascuna imapash paicunapaj cajcunahuan.\n\n2 Yalishca jipa paicunapaj micunacuna alichishcata na tucuilla micushca carca; chaimanda paicuna tucuillata paicunahuan japirca na micushpa tucuchishcata, tucui paicunapaj paipuralla murucuna, paicunapaj curi, paicunapaj culqui, tucui paicunapaj juyailla cuzascuna, tigrarca paicunapaj propio pambacunaman, paicunapaj charishcacunapash, ishcandiman vichaiman, uraimanbash, ishcandiman vichai pambapi, urai pambapipash.\n\n3 Paicuna pambacunata curca, chai shuhuacuna maijan shuj convenioman yaicushcacuna carca pambapaj sumaj causaita alichingapa, maijan Lamanitacuna cashpa catingapa munashcacuna carca, mashna cajta ricushpa, paicuna charichun, paicunapaj trabajohuan, imahuan causanata; shina paicuna shayachirca sumaj causaita tucui pambapi.\n\n4 Paicuna cutin ali mirai callarirca, jatun caipash; ishcai chunga sujta, ishcai chunga canchis huatacuna yalirca, tiarca jatun orden pambapi; paicuna rurashca carca paicunapaj catichunbacha saquishcacunata pacta canahuan, alicaihuan.\n\n5 Cunan nimapash na tiarca tucui pambapi jarcana llactapuracunata ali mirai catichun, imashpapash paicuna na alita rurajpilla.\n\n6 Cunan cai carca Gidgiddoni, ricushpa chasquichij, Laconeo, maijan pushajcuna cachun ajllashcacunapash, picunami shayachishca carca cai jatun sumaj causaita pambapi.\n\n7 Yalishca jipa tiarca tauca llactacuna cutin huasichishcacuna, tiarca tauca punda llactacuna alita cutin rurashca.\n\n8 Tiarca tauca jatun ñanguna rurashcacuna, tauca ñangunapash, ima aparca shuj llactamanda cutishuj llactaman, shuj pambamanda cutishujman, shuj pushtumanda cutishujman.\n\n9 Shina yalirca ishcai chunga pusaj huata, llactapuracuna sumaj causaita charishpa catirca.\n\n10 Ashtahuangari yalishca jipa ishcai chunga iscun huatapi huaquin plituricuna tiai callarirca llactapuracunapi; huaquin jariyashpa alsaricuna, jariyaicuna paicunapaj ninan jatun charijyaicunamanda, ari, jatun na ricunayachishpa catijcunapash.\n\n11 Pambapi tiarca tauca randishpa jatuj runacuna, tauca abogadocunapash, tauca oficialcunapash.\n\n12 Llactapuracuna ajllari callarirca huajchacunapi, charijcunapi, imashna paicunapaj charijyashcamanda, yachajuita chari ushaimanda; ari, huaquinguna nimata na yachajcunaca carca huajchacuna caimanda, cutishujcuna ninan yachajuita chasquishca carca charijcuna caimanda.\n\n13 Huaquinguna jariyaipi vichai alsarishca carca, cutishujcuna ninan humildecuna carca; huaquinguna tigrachirca napash shina cajta rimajpi chai rimaihuanllata, cutishujcuna chasquirca napash shina cajta rimaita, na ricunayachishpa catitapash, tucui laya llaquicunata, randi na tigrarcachu, cutin na plitushpa, ashtahuangari humildecuna carca Diospaj ñaupapi arrepentiringapa munanajujpash.\n\n14 Shina tiai callarirca jatun na pacta cai tucui pambapi, shinashpa iglesia faquirishca cai callarirca; ari, shinashpa quimsa chunga huatapi iglesia faquishca carca tucui pambapi ashtahuangari shuj huaquinlla Lamanitacunapapi na, maijanguna crijman tigrashca carca ciertopacha feman; paicuna na caimanda anchuringapa munarca, paicuna shinllicuna carca, na shaijujcuna, na cuyurijcunapash, munajcuna Apunchijpaj rurachunbacha saquishcacunata utsialla alichingapa.\n\n15 Cunan llactapuracunapaj cai na ali ruraicunamanda shina carca—Satanás jatun ushaita charirca, llactapuracunata tangachingapa rurachun tucui laya na ali ruraicunata, jariyaihuan punguirichun, inquitashpa mascachun ushaita, autoridadta, charijyanacunatapash, cai pachapaj yanga cuzascunatapash.\n\n16 Shina Satanás llactapuracunapaj shungucunata aparca rurachun tucui laya na ali ruraicunata; chaimanda paicuna sumaj causaita cushijushcarca ashtahuangari huaquin huatacunallata.\n\n17 Shina, quimsa chunga huata callaripi—llactapuracuna tauca huatacunata cacharishca caimanda apai tucushca cangapa ayapaj tentacióncunahuan pai maiman munashcaman, rurachun ima laya na ali ruraicunata pai munashcata—shina caipaj callaripi, quimsa chunga huata, paicuna manllanayai na ali ruraicunapi carca.\n\n18 Cunan paicuna na juchata rurarcachu na yachaimanda, imashpa yacharca Diospaj munaita, cai paicunaman yachachishca cashca carca; chaimanda paicuna munashpapacha na Diosta cazurca.\n\n19 Cunan cai carca Laconeopaj punllacunapi, Laconeopaj churi, imashpa Laconeo paipaj taitapaj tiarinapi carca chai huata llactapuracunata mandajurcapash.\n\n20 Jahua pachamanda ruraipacha nishpa cachamushca runacuna tiai callarirca, llactapuracunapaman shayarimushpa tucui pambapi, yachachishpa, testificashpa na manllaihuan llactapuracunapaj juchacunamanda na ali ruraicunamanda, testificashpa paicunaman jatun causachinamanda imata Apunchij paipaj llactapuracunamanda ruranga, nacashpa shuj shimicunapi, Cristopaj cutin causarina; paicuna na manllaihuan testificarca paipaj huañui, llaquiricunatapash.\n\n21 Cunan llactapuracunamanda taucacuna tiarca maijan ninandapacha fiñashca carca cai cuzascunata testificashcamanda; maijan fiñashcacuna carca ricushpa chasquichijcunapaj yali mandajcuna, maijan sumo sacerdotecuna cashcapash, abogadocuna; ari tucui maijan abogadocuna cashcacuna fiñashca carca maijan cai cuzascunata testificajcunahuan.\n\n22 Cunan na tiarca abogado, ricushpa chasquichij, sumo sacerdote ushaita charij maijandapash ricushpa chasquichingapa huañuiman imashpapash paicunapaj ricushpa chasquichishca firmashca cajpi pambapaj gobernador.\n\n23 Cunan tiarca tauca maijan testificarca Cristopaj cuzascunamanda maijan na manllaihuan testificashca, ricushpa chasquichijcuna japishca pacalla huañuiman churarca, paicunapaj huañui pambapaj gobernadorpaman na yachaj chayachirca paicuna huañushca jipacaman.\n\n24 Cunan riqui, cai carca pambapaj catichunbacha saquishcacunapaj contrario, maijan runapash huañuiman churashca cana imashpapash pambapaj gobernadorpamanda autorizashcata charishpalla—\n\n25 Chaimanda shuj quejari shamurca Zarahemlapaj pambaman, pambapaj gobernadorpaman, cai ricushpa chasquichijcunapaj contra pimi Apunchijpaj achil villachijcunata huañuiman ricushpa chasquichishca carca, na catichunbacha saquishcacunahuan.\n\n26 Cunan yalishca jipa paicunata japishpa aparcapash ricushpa chasquichijpaj ñaupaman, ricushpa chasquichichun imata paicuna rurashcamanda, llactapuracuna cushca catichunbacha saquishcacunahuan.\n\n27 Cunan yalishca jipa chai ricushpa chasquichijcuna tauca rijsicunata charirca, aillupuracunapash; puchucuna, ari, ashamanda tucuilla abogadocuna, sumo sacerdotecuna, paipuralla tandanajurca, chai ricushpa chasquichijcunapaj aillupuracunahuan quimirirca maijan catichunbacha saquishcacunahuan ricushpa chasquichi tucugrinajujhuan.\n\n28 Paicuna caishuhuan chaishuhuan shuj convenioman yaicurca, ari, paicunaman punda cushca chai pactachinaman, ayapaj cai pactachi cushca carca, rurashcapash, ali rurajcunapaj contra tandanajungapa.\n\n29 Chaimanda paicuna Apunchijpaj llactapurapaj contra tandanajurca, shuj convenioman yaicurca paicunata tucuchingapa, cacharingapa maijan huañuipaj culpable cajcunata alicaipaj ushaimanda, imata rurashca cana carca catichunbacha saquishcacunahuan.\n\n30 Paicuna na cazurca catichunbacha saquishcacunata, paicunapaj llactapaj derechocunata; caishuhuan chaishuhuan shuj pactachinata rurarca gobernadorta tucuchingapa, pambapaj shuj jatun mandajta churangapa, pamba ashtahuan ama libertadta charichun ashtahuangari jatun mandajcunapaj munashcahuan saquirishca cachun.\n\n", "3-ne 7": "[center][font_size=26]7 Capítulo[/font_size][/center]\n\n[i]Ricushpa chasquichijcunapaj yali mandaj huañuchishca can, gobierno tucurishca can, llactapuracuna chaupirin tribucunapi—Jacob, shuj anti-Cristo, shuj pacalla tandanajunacunapaj jatun mandaj tigran—Nefi yachachin arrepentimientota, Cristopi fetapash—Ángelcuna paiman achil yachachin punllan punllan, jatarichinbash paipaj huauquita huañuimanda—Tauca arrepentirin, bautizarinbash. Nara C.H. 30–33.[/i]\n\n1 Cunan riqui, ñuca canman ricuchisha paicuna na churarca shuj jatun mandajta pambapa; ashtahuangari cai huatallata, ari, quimsa chunga huatapi, tucuchirca ricushpa chasquichina jatun tiarinapi, ari, pambapaj ricushpa chasquichijcunapaj yali mandajta huañuchirca.\n\n2 Llactapuracuna chaupirishcacuna carca shujmanda cutishujpaj contra; shujmanda cutishujman tribucunapi chaupirirca, tucui runa paipaj aillucunahuan, paipaj aillupuracunahuan, ali rijsicunapash; shina paicuna pambapaj gobiernota tucuchirca.\n\n3 Tucui tribu shuj yali mandajta ajllarca, nacashpa paicunapaj shuj pushajta; shina tribucunaman tigrarca, tribucunapaj pushajcunapash.\n\n4 Cunan riqui, paipuracunapi na tiarca maijan runapash ashtahuangari maijan ashtaca ailluta charij, tauca aillupuracuna, ali rijsicunapash; chaimanda paicunapaj tribucuna ninan jatun cai callarirca.\n\n5 Cunan tucui cai rurashca carca, cunangaman paipuracunapi nara macanajuicuna tiarca; tucui cai na ali ruraicuna llactapuracunapaman shamushca carca paicunamandallata Satanáspaj ushaiman saquirishcamanda.\n\n6 Gobiernopaj regulaciónguna tucuchishca carca, pacalla tandanajunacunamanda ali rijsicunapaj, aillupuracunamandapash tucui maijangunapaj achil villachijcunata huañuchirca.\n\n7 Paicuna shuj jatun randimanda plituri tiachun rurarca pambapi, shinashpa llactapuracunamanda ñalla tucuilla alita rurajcuna na alicunaman tigrarca; ari, ashtahuangari tiarca paicunapurapi huaquinlla ali ruraj runacuna.\n\n8 Shina sujta huatacunallapash nara yalishca carca ñalla tucuimanda yalishca llactapuracunamanda na ali rurajcunamanda tigrashca carca, alcu paipaj shungu tigrachishcata micuj laya, nacashpa cuchi turupi tigrai shitarin laya.\n\n9 Cunan cai pacalla tandanajunacuna, cai apamushca carca shina jatun na ali ruraicunata llactapuracunapaj jahuaman, paicuna tandanajurca paipura, paicunapaj umapi cachun shuj runata churarca paita shutichirca Jacob;\n\n10 Paita shutichirca paicunapaj jatun mandaj; chaimanda pai shuj jatun mandajman tigrarca cai na alicuna tandanajushcacunapaj jahuapi; pai carca shuj yalishpa mandajcunamanda pimi paipaj shimita cushca carca achil villachijcunapaj contra maijan Jesúsmanda testificarca.\n\n11 Yalishca jipa yupanapi na shina shinllicuna carca imashna llactapuracunapaj tribucunashna, maijan tandanajushca paipura carca ashtahuangari paicunapaj pushajcuna catichunbacha saquishcacunata rurashca caimandalla na, shujllangaman paipaj tribumanda; shina cashpapash napacha ricunayachijcuna carca; masqui na ali ruraj llactapuracuna carca, shina cashpapash tandanajushcacuna carca napacha ricunayachipi maijan shuj convenioman yaicushcacunahuan tucuchingapa gobiernota.\n\n12 Chaimanda, Jacob ricushpa paicunata napacha ricunayachijcuna carca ashtahuanbacha paicunata yali, tandanajushcapaj jatun mandaj cashpa, chaimanda paipaj llactapuracunata mandarca pacajushca calpachun pambapaj carupacha pushtuman, paicunapurapaj shuj reinota shayachichun, shicanyarishcacunahuan tandanajushca cangacaman, (paicunata uyanayaita nirca tauca shicanyashcacuna tianga nishpa) alipacha shinlli carca macanajungapa llactapuracunapaj tribucunahuan; paicuna rurarca shina.\n\n13 Shina ñapash carca paicunapaj purishpa rina cai na jarcashca caita usharca imaura llujshishca rishca carca llactapuracunapaj japingamanda. Shina tucurirca quimsa chunga huata; shina carca Nefipaj llactapuracunapaj ruranacuna.\n\n14 Yalishca jipa quimsa chunga shuj huatapi paicuna tribucunapi chaupirishca carca, tucui runa paipaj aillupa, aillupuracuna, ali rijsicuna; shina cashpapash paicuna shuj pactachinata rurashca carca na macanajungapa ringapa caishuhuan chaishuhuan; ashtahuangari na tandanajushca carca paicunapaj catichunbacha saquishcacunapi, gobiernopaj layacunapi, imashpa caicuna rurashca carca maijan yali mandajcunapaj, paicunapaj pushajcunapaj munaicunahuan. Ashtahuangari paicuna churarca catichunbacha saquishcacunata rurachunbacha shuj tribu cutishuj tribupaj contra na alita na rurana, shina cashpapash asha canapi sumaj causaita pambapi charirca; ashtahuangari, paicunapaj shungucuna caruyashca carca Apunchij paicunapaj Diospamanda, achil villachijcunata rumihuan macarca paicunapamanda llujchishpa calpachircapash.\n\n15 Yalishca jipa Nefi—ángelcunahuan ricui tucushca caimanda Apunchijpaj shimihuanbash, chaimanda ángelcunata ricushca cashpa, ñavi ñavi testigo cashpa, paiman cushca ushaita charimanda yachangapa Cristopaj achil yachachishcacunamanda, ñavi ñavi testigopash cashpa ñapash caruyaita ali ruraimanda paicunapaj na ali ruraicunaman, millanayaicunapash;\n\n16 Chaimanda, llaquirishca cashpa paicunapaj shinlli shungucunamanda, paicunapaj ñausa yuyaicunamanda—paicunapaman llujshirca chai huatallata, testificai callarirca, na manllaihuan, arrepentimientota, juchacunapaj anchuchinatapash Apunchij Jesucristopi femanda.\n\n17 Pai paicunaman tauca cuzascunata achil yachachirca; caicunamanda tucuilla na quilcashca cai ushan, ashalla ali can, chaimanda cai quilcashcapi chaicuna na quilcashcacuna can. Nefi achil yachachirca ushaihuan, jatun autoridadhuanbash.\n\n18 Yalishca jipa paihuan fiñashca carca, paicunata yali jatun ushaita charijpi, imashpa cai na ushanalla carca paipaj shimicunata na crina, imashpa shina jatun carca paipaj fe Apunchij Jesucristopi, ángelcuna achil yachachirca paita punllan punllan.\n\n19 Jesúspaj shutipi pai ayacunata llujchishpa cacharca, mapa espíritucunatapash; paipaj huauquitapash jatarichirca huañuimanda, llactapuracuna rumihuan macashpa huañuchishca jipa.\n\n20 Llactapuracuna caita ricurca, caipaj ricuj carca, paihuan fiñashca carca paipaj ushaimanda; pai rurarcapash ashtahuan tauca juyailla ruraita ricuchinacunata, llactapuracunapaj ricujta, Jesúspaj shutipi.\n\n21 Yalishca jipa quimsa chunga shuj huata yalishca carca, tiarca ashtahuangari ashallacuna Apunchijman tigrarishca carca; ashtahuangari maijan crijman tigrashcacuna ciertopacha ricuchirca llactapuracunaman paicunata ricuj shamushca cajta ushaihuan, Diospaj Espíritupash, imacuna carca Jesucristopi, paipi paicuna crirca.\n\n22 Maijan paicunapamanda ayacunata llujchishpa cachashcacuna, jambishca carca paicunapaj unguicunata, paicunapaj nanaicunapash, ciertopacha ricuchirca llactapuracunaman Diospaj Espíritu shina rurashca cashcata, jambishca cashcatapash; paicuna ricuchircapash señalcunata tauca juyailla ruraita ricuchinacunata llactapuracunapi rurarca.\n\n23 Shina yalirca quimsa chunga ishcai huatapash. Nefi llactapuracunata caparirca quimsa chunga quimsa huata callaripi; yachachirca paicunaman arrepentimientota, juchacunapaj anchuchinatapash.\n\n24 Cunan ñuca yarichingapapash munani, na tiarca maijanllapash arrepentimietoman shamushcacuna na bautizarishca yacuhuan.\n\n25 Chaimanda, Nefi ordenarca runacunata, cai achil yachachinaman, tucui maijan paicunapaman shamujcuna bautizarichun yacuhuan, cai shuj ricuchi, shuj testimonio Diospaj ñaupapi, llactapuracunapa, paicuna arrepentirishca cajta, chasquishcapash paicunapaj juchacunamanda anchuchita.\n\n26 Tauca tiarca cai huata callaripi bautizarishca arrepentimientopa; shina yalirca huatapaj tucuimanda yalishca punllacuna.\n\n", "3-ne 8": "[center][font_size=26]8 Capítulo[/font_size][/center]\n\n[i]Ushashca tamiacuna, alpa chujchuicuna, rupaicuna, acapanacuna, alpapaj manllanayai tucuricuna villanbacha Cristopaj cruzpi chacatarinata—Tauca llactapuracuna tucuchishca canga—Quimsa punllacunata pambata tutalla quilpanga—Maijan puchushcacuna huacan paicunapaj ima canamanda. Nara C.H. 33–34.[/i]\n\n1 Cunan yalishca jipa ñucanchi tandachishca quilcashcamanda, ñucanchi yachanchi ñucanchi tandachishca quilcashca ciertopacha can, riqui, cai carca shuj ali runa pimi alichirca tandachishca quilcashcata—pai ciertopacha rurarca tauca juyailla ruraita ricuchinacuna Jesúspaj shutipi; na tiarca maijan runapash shuj juyailla ruraita ricuchinata ushaj Jesúspaj shutipi imashpapash maillashcapacha cashca tucui uchillacunacaman paipaj na ali ruraicunamanda—\n\n2 Cunan yalishca jipa, cai runa ñucanchi punllacunata yupanapi na pandashca cashpaca, quimsa chunga quimsa huata yalishca carca;\n\n3 Llactapuracuna jatun munaihuan shuyai callarirca señalta imata achil villachij Samuel, shuj Lamanita cushca carca, ari, imaura quimsa punllacunata tutalla tianata alpa jahuallapi.\n\n4 Tiai callarirca jatun na crinacuna, plituricunapash llactapuracunahuan, masqui shina tauca señalcuna ricuchishca cajpipash.\n\n5 Yalishca jipa quimsa chunga chuscu huatapi, callari quilla, quillapaj chuscu punllapi, jatarirca shuj ninan tamia, shina nimaurapash na rijsishca tucui pambapi.\n\n6 Tiarcapash shuj jatun, manllanayai ushashca tamia; tiarca manllanayai culun nijcuna, shinashpa chujchurca tucui alpa cai ñalla chaupirigrij laya.\n\n7 Tiarca ninan punchapamba shitaicuna, shina nimaurapash na ricushca tucui alpapi.\n\n8 Zarahemlapaj llacta ruparca.\n\n9 Moronipaj llacta huashajurca jatun mama cocha ucu ucuman, chaipi causajcunapash pambai tucurca.\n\n10 Alpa tandanajurca Moroníahpaj llacta jahuapi, llactapaj pushtupi shuj jatun urcu tigrarca.\n\n11 Tiarca shuj jatun, manllanayai tucuchi urai pambapi.\n\n12 Ashtahuangari riqui, tiarca ashtahuan jatun, manllanayai tucuchi vichai pambapi; riqui, tucui alpa jahualla shujman tigrashca carca, ushashca tamiamanda, acapanacuna, culun nijcuna, punchapamba shitaicuna, ninan jatun tucui alpa chujchushpa;\n\n13 Jatun ñanguna faquirirca, ñanguna ucupi jahuapi carca, tauca pugru pushtucuna lomalla pushtucunaman tigrarca.\n\n14 Tauca jatun, ajllashca llactacuna huashajurca, taucacuna ruparca, tauca chujchurca imaura jatun huasicuna alpaman urmangacaman, chaipi causajcuna huañurca, pushtucuna imapash illaj saquirirca.\n\n15 Tiarca huaquin llactacuna maijan puchushca; ashtahuangari ninan jatun carca huaglicuna, chaipi taucacuna huañurca.\n\n16 Huaquinguna acapanahuan apai tucurca; maiman rishcata pipash na yachan, ashtahuangari yachan paicuna apai tucushcata.\n\n17 Shina tucui alpa jahualla shuj layaman tigrarca, ushashca tamiamanda, culun nijcuna, punchapamba shitaicuna, alpapaj chujchuicunapash.\n\n18 Riqui, rumicuna chaupipi partirirca; uchilla faquirishca carca tucui alpa jahuallaman, shinashpa jamzicunapi faquirishcacunata tarishca carca, chaupirishca, faqui faquipash, tucui pamba jahuallapi.\n\n19 Yalishca jipa imaura culun nijcuna, punchapamba shitaicunapash, huairahuan tamia, ushashca tamiapash, alpapaj chujchuicuna saquirijpi—riqui, caicuna catirca quimsa horascunatashna; huaquinguna nirca caica ashtahuanbash carca; shina cajpipash, tucui cai jatun, manllanayai cuzascuna yalirca quimsa horaspishna—shina riqui, tiarca yana yana alpa jahuallapi.\n\n20 Yalishca jipa tiarca yanamanga tucui alpa jahuallapi, shinashpa na urmashca causajcuna sentirca yanallapaj cushni samaita;\n\n21 Micha na tiai usharca, yanamangamanda, velallapash, antorchallapash; jamzi, ninan chaquishca caspihuanbash na ninata japichi usharca, shina nima michapash na tiai usharca;\n\n22 Nima michapash na ricurirca, ninallapash, nacashpa punchallayachina, lunallapash, lucerocunallapash, shina ninan yanalla cushni samaimanda imami carca alpa jahuallapi.\n\n23 Yalishca jipa quimsa horascunatashna micha na ricurirca; tiarca jatun llaquiricuna, ayayai nishpa caparicuna, huacaicunapash tucui llactapuracunapi cati cati; ari, jatun carca llactapuracunapaj quijaricuna, yanapamba, jatun tucuchimandapash imami paicunapaman shamurca.\n\n24 Shuj pushtupi uyarirca capari, nishpa: Oh ñucanchi arrepentirishca cashpa cai jatun, manllanayai punllapa punda, shina ñucanchi huauquicuna quishpirinman carca, paicuna na rupashca canman carca chai jatun Zarahemla llactapi.\n\n25 Cutishuj pushtupi uyarirca capari, quijaripash, nishpa: Oh ñucanchi arrepentirishca cashpaca cai jatun, manllanayai punllapa punda, na huañuchishpa, na rumihuan huañuchishpa achil villachijcunata, paicunata na calpachishpa; shina ñucanchi mamacuna, ñucanchi juyailla ushicuna, ñucanchi huahuacunapash quishpirinman carca, na pambai tucunman carca chai jatun Moroníah llactapi. Shina jatun manllanayai carca llactapuracunapaj ayayai nishca caparicuna.\n\n", "3-ne 9": "[center][font_size=26]9 Capítulo[/font_size][/center]\n\n[i]Yanamangapi, Cristopaj shimi villan tauca llactapuracunapaj llactacunapaj tucuchita paicunapaj na ali ruraicunamanda—Pai villanbash paipaj divinidadta, villarca Moiséspaj catichunbacha saquishcacuna pactashca cajta, cunvidarca runacunata shamuchun paipaman quishpiringapa. Nara C.H. 34.[/i]\n\n1 Yalishca jipa tiarca shuj uyari shimi tucui alpapi causajcunapi, tucui cai alpa jahuallapi, caparishpa:\n\n2 Ay, ay, ay, cai llactapuracuna; ay tucui cai alpapi causajcuna maijan arrepentirishcacunalla na; imashpa aya asin, paipaj ángelcuna cushijun, ñuca llactapuracunapaj juyailla churicuna, ushicuna huañuimanda; cai can paicunapaj na ali ruraicunamanda, millanayaicunamandapash paicuna urmashca can!\n\n3 Riqui, chai jatun llacta Zarahemla ninahuan ñuca rupachishcani, chaipi causajcunatapash.\n\n4 Riqui, chai jatun Moroni llactata ñuca huashajuchircani jatun mama cocha ucu ucupi, chaipi causajcunapash ahogarichun.\n\n5 Riqui, chai jatun Moroníah llactata alpahuan quilpashcani, chaipi causajcunatapash, pacangapa paicunapaj na ali ruraicunata, paicunapaj millanayaicunatapash ñuca ñavimanda, achil villachijcunapaj, santocunapajpash yahuar ama ashtahuan shamuchun paicunapaj contra.\n\n6 Riqui, Gilgalpaj llactata ñuca huashajuchircani, chaipi causajcunatapash pambachircani alpa ucu ucupi.\n\n7 Ari, Oníahpaj llactata chaipi causajcunatapash, Mocumpaj llactatapash chaipi causajcunatapash, Jerusalén llactatapash chaipi causajcunatapash; chai pushtucunapi yacucunata churashcani, pacangapa paicunapaj na ali ruraicunata, millanayaicunatapash ñuca ñavimanda, achil villachijcunapaj, santocunapajpash yahuar ama ashtahuan shamuchun paicunapaj contra.\n\n8 Riqui, Gadiandipaj llacta, Gadiomnapaj llacta, Jacobpaj llacta, Gimgimnopaj llacta, tucui caicunata ñuca huashajuchishcani, uchilla urcucunata rurashcani pugru pushtucunapaj randi; chaipi causajcunatapash ñuca pambashcani alpa ucu ucupi, pacangapa paicunapaj na ali ruraicunata, millanayaicunatapash ñuca ñavimanda, achil villachijcunapaj, santocunapajpash yahuar ama ashtahuan shamuchun paicunapaj contra.\n\n9 Riqui, chai jatun llacta Jacobugat, maipi causashca carca Jacob jatun mandajpaj llactapuracuna, ñuca ninahuan rupachircani paicunapaj juchacunamanda, paicunapaj millanayaicunapash, imacuna carca tucui alpapaj tucui na ali ruraicunamanda yali, paicunapaj pacalla huañuchicunamanda, tandanajuicunapash; caimanda carca paicuna tucuchirca ñuca llactapuracunapaj sumaj causaita, alpapaj gobiernotapash; chaimanda ñuca paicunata rupachircani, tucuchingapa ñuca ñavimanda, achil villachijcunapaj, santocunapajpash yahuar ama ashtahuan shamuchun paicunapaj contra.\n\n10 Riqui, Lamánpaj llactata, Joshpaj llactata, Gadpaj llactata, Kishkumenpaj llactata, ñuca ninahuan rupachircani, chaipi causajcunatapash, paicunapaj na ali ruraicunamanda achil villachijcunata llujchishpa cachaipi, rumicunahuan macarca maijanda ñuca cachamurcani paicunaman villachun paicunapaj na ali ruraicunamanda, paicunapaj millanayaicunamandapash.\n\n11 Tucuillata paicuna calpachirca, nipipash na tiarca paicunapapi ali rurajcuna, ninata cachamurcani, tucuchircanipash, paicunapaj na ali ruraicunamanda, millanayaicunamandapash pacashca cachun ñuca ñavimanda, achil villachijcunapaj, santocunapajpash yahuar picunata ñuca cachamurcani ñucata ama caparichun alpamanda paicunapaj contra.\n\n12 Tauca jatun tucuchicuna cai alpaman ñuca shamuchishcani, cai llactapuracunapaj jahuaman, paicunapaj na ali ruraicunamanda, paicunapaj millanayaicunapash.\n\n13 Oh tucui maijan quishpichishcacuna canguna paicunata yali ashtahuan ali rurajcuna caimanda, nachu cunan ñucapaman tigramugringuichi, arrepentiringuichi cangunapaj juchacunamanda, crijman tigranguichi, ñuca cangunata jambingapa?\n\n14 Ari, ciertopacha cangunaman nini, ñucapaman shamujpica cangunahuan charinguichi mana tucurina causaita. Riqui, ñuca shungumanda llaquij rigra cangunapaman chutashca can, pipash shamujpica ñuca chasquisha; achilyachishca canga maijan ñucapaman shamujcuna.\n\n15 Riqui, ñuca cani Jesucristo Diospaj Churi. Ñuca rurarcani jahua pachacunata, cai pachatapash, tucui cuzascuna caicunapi tiajtapash. Ñuca carcani Taitahuan callarimanda. Ñuca cani Taitapi, Taita ñucapi can; ñucapi Taitaca paipaj shutita jatunyachircapash.\n\n16 Ñuca propiocunapaman shamurcani, ñucapacuna na chasquihuarca. Achil quilcashcacuna ñuca shamunamanda pactashca can.\n\n17 Mashna ñucata chasquishcacunata, paicunata saquishcani Diospaj churicunaman tigrachun; shina rurasha maijan ñuca shutipi crijcunaman, riqui, ñucamanda jatun causachina shamun, ñucapi Moiséspaj catichunbacha saquishcacuna pactashca can.\n\n18 Ñuca cani micha, cai pachapaj causai. Ñuca cani Alfa Omegapash, callari tucuripash.\n\n19 Canguna ñucaman ashtahuan na cuhuanguichichu yahuar jichaita; ari, cangunapaj sacrificiocuna, cangunapaj rupachina ofrendacuna saquirishca canga, ñuca na chasquisha nima cangunapaj sacrificiocunata, cangunapaj rupachina ofrendacunatapash.\n\n20 Canguna cunguichi shuj sacrificiota ñucaman shuj faquirishca shungu, shuj cazuj amujlla espíritu. Maijan ñucapaman shamun shuj faquirishca shunguhuan, shuj cazuj amujlla espíritu, paita ñuca bautizasha ninahuan, Espíritu Santohuanbash, Lamanitacunatashna, paicunapaj femanda ñucapi paicuna crij tigrai punllapi, bautizashca carca ninahuan, Espíritu Santohuanbash, paicuna na yacharca caita.\n\n21 Riqui, ñuca shamushcani cai pachaman apamungapa cai pachaman jatun causachinata, cai pachapaj juchacunamanda quishpichingapa.\n\n22 Chaimanda, pipash arrepentirin, ñucapaman shamun uchilla huahua laya, paita ñuca chasquisha, shinacunapaj Diospaj reino can. Riqui, shina caicunamanda ñuca causaita cushcani, cutin japishcanipash; chaimanda arrepentirichi, ñucapaman shamuichi canguna alpa tucurinacuna, quishpirishca caichi.\n\n", "3-ne 10": "[center][font_size=26]10 Capítulo[/font_size][/center]\n\n[i]Tucui chulunllagu tian pambapi tauca horascunata—Cristopaj shimi ninbacha paipaj llactapuracunata tandachingapa imashna shuj atalpa tandachin paipaj uchilla pollogucunata—Llactapuracunapaj ashtahuan alita rurashcacuna alchishpa charishca carca. Nara C.H. 34–35.[/i]\n\n1 Cunan riqui, yalishca jipa pambamanda tucui llactapuracuna uyarca cai nishcacunata, caipaj testigo carca. Cai cuzascunata nishca jipa chulunllagu tiarca pambapi tauca horascunata;\n\n2 Shina jatun carca llactapuracunapaj manllari paicunapaj quijaricuna, ayayai nishpa caparicuna saquirirca chingachimanda paicunapaj aillupuracunata picuna huañuchishca carca; chaimanda chulunllagu tiarca tucui pambapi tauca horascunata.\n\n3 Yalishca jipa cutishuj shimi shamurca llactapuracunapaman, tucui llactapuracuna uyarca, caipaj testigo carca, nishpa:\n\n4 Oh canguna cai jatun llactacunapaj llactapuracuna urmashcacuna can, picuna Jacobpaj cati aillucuna can, ari, picuna Israelpaj huasi can, mashna viaje ñuca cangunata tandachishcani imashna shuj atalpa tandachin paipaj uchilla pollogucunata paipaj alas ucupi, ñuca cangunata micuchishcanipash.\n\n5 Cutin, mashna viaje ñuca cangunata tandachishcani imashna shuj atalpa tandachin paipaj uchilla pollogucunata paipaj alas ucupi, ari, Oh Israelpaj huasipaj llactapuracuna, urmashcanguichi; ari, Oh Israelpaj huasipaj llactapuracuna, canguna Jerusalénpi causashcacuna, imashna canguna urmashcanguichi; ari, mashna viaje ñuca cangunata tandachishcani imashna shuj atalpa tandachin paipaj uchilla pollogucunata, canguna na munarcanguichi.\n\n6 Oh canguna Israelpaj huasi picunata ñuca huacaichishcani, mashna viaje ñuca cangunata tandachisha imashna shuj atalpa tandachin paipaj uchilla pollogucunata paipaj alas ucupi, canguna arrepentirijpi, ñucapaman tigramujpi tucui shungupaj munaihuan.\n\n7 Ashtahuangari na cajpica, Oh Israelpaj huasi, cangunapaj causana pushtucuna imapash illajman tigranga taitacunaman cushca imaura conveniopaj punlla pactangacaman.\n\n8 Cunan yalishca jipa llactapuracuna cai shimicunata uyashca jipa, riqui, paicuna cutin callarirca huacai, ayayai nishpa capari chingachimanda paicunapaj aillupuracunata, ali rijsicunatapash.\n\n9 Yalishca jipa shina quimsa punllacuna yalirca. Cai carca tutamanda, yanamanga chingarirca alpa jahuallamanda, alpa chujchui saquirirca, rumicuna faquirinajuj saquirirca, manllanayai ayayai nishpa caparicuna saquirirca, tucui manllanayai culun nijcuna yalirca.\n\n10 Pamba cutin tandanajurca, shinlliyarca; llactapuracuna maijan causa huacaichishcacunapaj quijaricuna, huacaicuna, ayayai nishpa caparicuna saquirirca; paicunapaj quijaricuna cushijuiman tigrarca, paicunapaj llaquiricuna alabanzaman, pagui nishpapash Apunchij Jesucristoman, paicunapaj Jatun Causachijta.\n\n11 Shina cunangaman achil quilcashcacuna pactarca imata achil villachijcuna parlashca carca.\n\n12 Cai carca llactapuracunamanda ashtahuan ali rurajcuna maijanguna quishpirishca carca, cai carca paicuna maijan chasquirca achil villachijcunata, na paicunata rumicunahuan macarca; cai carca paicuna maijan santocunapaj na yahuarta jicharca, huacaichishcacuna carca—\n\n13 Paicuna huacaichishca carca, na huashajushca carca, na pambashcapash alpapi; paicuna carca na langai tucushca jatun mama cochapaj ucu ucupi; paicuna carca ninahuan na rupashca, na huañurcapash llashahuan llapi tucushpa; paicuna carca na apai tucushcacuna acapanahuan; paicuna carca cushni llujshijun samaipaj yanallapapash munaiman na curishcacuna.\n\n14 Cunan, maijan liin, yuyaipi chasquinga; achil quilcashcacunata charishpa, aliguta yachajuichi, ricushpa, ricui tucui cai huañuicuna, tucuchicuna ninahuan, cushnihuan, ushashca tamiacunahuan, acapanacunahuan, alpa pascaricunahuan paicunata chasquingapa, tucui cai cuzascuna nachu pactachingapa can tauca achil villachijcunapaj achil villachishcacunata.\n\n15 Riqui, ñuca cangunaman nini, Ari, tauca testificashca cai cuzascunamanda Cristo shamunamanda, huañuchishcapash carca paicuna cai cuzascunata testificaimanda.\n\n16 Ari, achil villachij Zenós testificarca cai cuzascunata, Zenocpash cai cuzascunamanda parlarca, ñucanchimandapacha testificarca, maijan puchu canchi paicunapaj cati aillu.\n\n17 Riqui, ñucanchi taita Jacobpash testificarca Josépaj shuj puchu cati aillumanda. Riqui, nachu ñucanchi canchi Josépaj shuj puchu cati aillu? Cai cuzascuna imata testifican ñucanchimanda, na quilcashca can cai bronce jirru fangacunapi imata ñucanchi taita Lehi Jerusalénmanda apamurca?\n\n18 Yalishca jipa quimsa chunga chuscu huata tucurinapi, riqui, ñuca cangunaman ricuchisha Nefipaj llactapuracuna maijan huacaichishca carca, maijan Lamanita shutichishcacunapash, maijan huacaichishca carca, paicunaman jatun favorcunata ricuchirca, jatun achil yachishcacunatapash paicunapaj umacunapi jicharca, shinashpa chairalla Cristopaj jahua pachaman vitsiashca jipalla pai ciertopacha paicunapaman ricurimurca—\n\n19 Paicunaman paipaj cuerpota ricuchishpa, achil yachachishpapash; paipaj achil yachachishcapa shuj tandachishpa quilcashca jipalla cushca canga. Chaimanda cunanbi ñuca nishcacunata tucuchini.\n\n", "3-ne 11": "Jesucristo Nefipaj llactapuracunaman ricurimurca, imashna taucapachacuna tandanajushca carca Ashtacapacha Tiaj pambapi, paicunaman achil yachachirca; cashna paicunapaman ricurimurca.\n\n11 capítulomanda 26 capítulocaman charin.\n\n[center][font_size=26]11 Capítulo[/font_size][/center]\n\n[i]Taita testifican paipaj Juyashca Churimanda—Cristo ricurimun shujpa juchamanda huañunamanda villan—Llactapuracuna tacarin chugri marcacunata paipaj maquicunapi, chaquicunapi costadopipash—Paicuna caparin Hosanna—Pai yachachin imashna, ima laya cana bautismo—Randimanda pliturinapaj espíritu ayapaj can—Cristopaj yachachishca can runacuna crinapacha, bautizarishca cana, Espíritu Santota chasquina. Nara C.H. 34.[/i]\n\n1 Cunan yalishca jipa tiarca shuj jatun ashtacapacha tandanajushca, Nefipaj llactapuracuna, templota muyushca cai carca Ashtacapacha Tiaj pambapi; paicuna ninanda cushijushca, cushijushca carca, caishuhuan chaishuhuan, ricuchirishpa caishuman chaishuman jatun ninan cushijui cambio ima yalishcata.\n\n2 Paicuna parlanajurcapash cai Jesucristo, pimanda señal cushca carca paipaj huañuimanda.\n\n3 Yalishca jipa imaura paicuna shina caishuhuan chaishuhuan parlanajujpi, paicuna uyarca shuj shimita jahua pachamanda shamujtashnalla; paicuna muyundi ricurca, na entendirca shimita imata paicuna uyarca; cai na carca áspera shimi, shinlli shimipash na carca; shina cajpipash, masqui cai alillagupacha shimi cashpapash uyajcunapaj ucumanbacha yaicurca, shinashpa na tiarca paicunapaj cuerpopi nima na chujchuna; ari tucui almacunaman yaicurca, rupachirca paicunapaj shungucunata.\n\n4 Yalishca jipa cutin uyarca shimita, paicuna na entendircachu.\n\n5 Cutin quimsa viaje shimita uyashpa, paicunapaj rinricunata pascarca uyangapa; paicuna ricunajurca maimanda bulla shamujta; shinlliyashpaca ricurca jahua pachata, maimanda bulla shamurca.\n\n6 Riqui, quimsa viajepi paicuna entendirca shimita imata paicuna uyarca; cai nirca paicunaman:\n\n7 Riqui ñuca Juyashca Churi, pipapi ninanda cushijushca cani, pipapi ñuca shutita punchallayashca can—paita uyapaichi.\n\n8 Yalishca jipa, paicuna entendishpaca jahua pachaman cutin paicunapaj ñavicunata churarca; riqui, paicuna ricurca shuj Runa jahua pachamanda uriajumujujta; pai churajushca carca yuraj churajunapi; urai shamushpa paicunapaj chaupipi shayarirca; tucuilla tandanajushcacuna paipaman tigrarirca, paicuna manllarca paicunapaj shimicunata pascangapa, caishu chaishumanbash, na yacharca ima cai canata, paicuna yuyarca caica shuj ángel cashcata pimi paicunaman ricurimujujta.\n\n9 Yalishca jipa paipaj maquita chutarca parlarcapash llactapuracunaman, nishpa:\n\n10 Riqui, ñuca Jesucristo cani, pimanda achil villachijcuna testificarca cai pachaman shamunata.\n\n11 Riqui, ñuca cani micha, cai pachapaj causai; ñuca ufiashcani jaya copamanda imata Taita ñucaman carashca, Taitata punchallayachishcani cai pachapaj juchacunata ñucapi japishpa, imahuan ñuca curishcani Taitapaj munaiman tucui cuzascunapi callarimanda.\n\n12 Yalishca jipa imaura Jesús cai shimicunata parlashca cajpi tucui tandanajushcacuna alpaman urmarca; imashpa, paicuna yarirca caita paicunaman achil villachishca cashcata Cristo ricurimunata paicunapaman jahua pachaman vitsiashca jipa.\n\n13 Yalishca jipa Apunchij paicunaman parlarca nishpa:\n\n14 Jatarichi ñucapaman shamuichi, huashajuchinguichi ñuca costadopi cangunapaj maquicunata, tacaringuichipash clavocunapaj marcacunata ñuca maquicunapi, ñuca chaquicunapipash, canguna yachai ushachun ñuca cajta Israelpaj Dios, tucui alpapaj Dios, huañuchi tucushcanipash cai pachapaj juchacunamanda.\n\n15 Yalishca jipa taucapachacuna ñaupaman rirca, huashajuchirca paicunapaj maquicunata paipaj costadopi, tacarircapash clavocunapaj marcacunata paipaj maquicunapi, paipaj chaquicunapi; cai rurarca, rishpa shuj shujlla imaura tucuilla chayangacaman, ricurca paicunapaj ñavicunahuan tacarircapash paicunapaj maquicunahuan, ciertopacha yacharca testificarcapash, pai cajta, pimanda achil villachijcuna quilcashca carca, pimi shamuna carca.\n\n16 Imaura tucuilla rishca, paicunallata ricushca cashpa, tucuilla caparirca, nishpa:\n\n17 Hosanna! Achilyachishca cachun Jahua Jahua Pacha Diospaj shuti! Paicuna Jesúspaj chaquicunapi cungurishpa, paita adorarca.\n\n18 Yalishca jipa pai Nefiman parlarca (imashpa Nefi taucapachacunapi carca) pai mandarcapash paita shamuchun.\n\n19 Nefi jatarirca, rircapash, cungurirca Apunchijpaj ñaupapi paipaj chaquicunata mucharcapash.\n\n20 Apunchij paita mandarca jatarichun. Jatarirca, paipaj ñaupapi shayarircapash.\n\n21 Apunchij paiman nirca: Ñuca canman cuni ushaita can bautizangui cai llactapuracunata imaura ñuca cutin jahua pachaman vitsiashca cajpi.\n\n22 Cutin Apunchij cutishujcunata cayarca, paicunaman shinallata nirca; paicunaman curca ushaita bautizachun. Paicunaman nirca: Cai laya bautizanguichi; na tiangachu cangunapuracunapi yali canchi ninajuicuna.\n\n23 Ciertopacha cangunaman nini, maijanguna paicunapaj juchacunamanda arrepentirin cangunapaj shimicunamanda, bautizarishca cangapa munajpi ñuca shutipi, paicunata cai laya bautizanguichi—Riqui, canguna urai ringuichi yacupi shayarishpa, ñuca shutipi paicunata bautizanguichi.\n\n24 Cunan riqui, caicuna can shimicuna imata ninguichi, paicunapaj shutipi cayashpa, ninguichi:\n\n25 Jesucristopaj autoridadta cushcata charimanda, ñuca canda bautizani Taitapaj shutipi, Churipajpash, Espíritu Santopajpash. Shinacapashcachun.\n\n26 Shina canguna paicunata yacupi huashajuchinguichi, yacumanda cutin llujchinguichipash.\n\n27 Cashna laya canguna ñuca shutipi bautizanguichi; riqui, ciertopacha ñuca cangunaman nini, Taita, Churipash, Espíritu Santopash shujlla can; ñuca Taitapi cani, Taitapash ñucapi, Taitapash ñucapash shujlla canchi.\n\n28 Imata ñuca mandashcamanda shina canguna bautizanguichi. Na tianga yali canchi ninajuicuna cangunapurapi, cunangaman tiashcashna; na tianga yali canchi ninajuicunapash cangunapurapi ñuca yachachishcapaj puntocunamanda, cunangaman tiashcashna.\n\n29 Ciertopacha, ciertopacha cangunaman nini, pi fiñanajuipaj espírituta charijca na ñucapaj can, ashtahuangari ayapaj can, pimi fiñanajuipaj taita can, pai runacunapaj shungucunata tangachin fiñaihuan macanajuchun, caishuhuan chaishuhuan.\n\n30 Riqui, cai na canllu ñuca yachachishca, tangachina runacunapaj shungucunata fiñaihuan, caishu chaishupaj contra; ashtahuangari cai can ñuca yachachij, shina cuzascuna tucurichun.\n\n31 Riqui, ciertopacha, ciertopacha, ñuca cangunaman nini, ñuca villasha cangunaman ñuca yachachinata.\n\n32 Cai can ñuca yachachij, cai can yachachij imata Taita ñucaman cushca can; ñuca testificani Taitamanda, Taitapash testifican ñucamanda, Espíritu Santopash testifican Taitamanda, ñucamandapash; ñuca testificani Taita mandashca tucui runacunata, maipipash, arrepentirichun, ñucapi crichunbash.\n\n33 Maijanbash ñucapi crin, bautizarishca cajpipash, pai quishpirishca canga; paicuna can maijanguna chasquinga Diospaj reinota.\n\n34 Maijanbash ñucapi na crin, na bautizarishca cajpipash, llaquichi tucushca canga.\n\n35 Ciertopacha, ciertopacha, ñuca cangunaman nini, cai can ñuca yachachij, ñuca testificani Taitamanda; maijanbash crin ñucapi crin Taitapipash; paiman Taita testificanga ñucamanda, imashpa paita ricugringa ninahuan, Espíritu Santohuanbash.\n\n36 Shina Taita testificanga ñucamanda, Espíritu Santopash paiman testificanga Taitamanda, ñucamandapash; Taitaca, ñucapash, Espíritu Santopash shujlla canchi.\n\n37 Cutin cangunaman nini, arrepentichipacha, uchilla huahuagucunashna tigraichi, bautizarishca caichi ñuca shutipi, nacashpa canguna nimamanda cai cuzascunata chasquinguichi.\n\n38 Cutin ñuca cangunaman nini, arrepentirichipacha, bautizarishca caichi ñuca shutipi, shuj uchilla huahuagucunashna tigraichi, nacashpa canguna nimamanda Diospaj reinota chasquinguichi.\n\n39 Ciertopacha, ciertopacha, ñuca cangunaman nini, cai can ñuca yachachij, maijanbash caipi shayachijpi ñuca rumi jahuapi shayachinguichi, ucu pachapaj pungucuna na mishangachu paicunapaj contra.\n\n40 Maijanbash ashtahuanda nacashpa caita yali ashalla yachachijpi, caita shayachijpipash ñuca yachachijshna, chaicuna na alipaj can, na shayachishcapash can ñuca rumipi; ashtahuangari pai shayachin shuj tʼiyulla pushtupi, ucu pachapaj pungucunapash pascashca canga chasquingapa shina imaura yacu jundaicuna shamujpi, huairacuna paicunata huajtajpipash.\n\n41 Chaimanda, richi cai llactapuracunapaman, villaichi shimicunata imata ñuca parlashcani, alpa tucurinacunacaman.\n\n", "3-ne 12": "[center][font_size=26]12 Capítulo[/font_size][/center]\n\n[i]Jesús achil cayan, comisionanbash Chunga Ishcaita—Pai parlan Nefitacunaman shuj discursota Urcupi Yachachishca layata—Pai parlan Bienaventuranzascunata—Paipaj yachachishcacuna yalin Moiséspaj catichunbacha saquishcacunata—Runacunata mandan alipachacuna cachun imashna pai can, paipaj Taitapash alipacha can—Mateo 5-huan parijashpa ricui. Nara C.H. 34.[/i]\n\n1 Yalishca jipa imaura Jesús Nefiman cai shimicunata palarshca cajpi, maijan achil cayashcacunamanbash (cunan maijan achil cayashcacuna, ushaita chasquishca autoridadtapash bautizangapa paicunata yupajpi carca chunga ishcai) riqui, paipaj maquita taucapachacunaman chutarca, caparircapash, nishpa: Achilyachishca canguichi canguna yashpapacha uyanguichi cai chunga ishcaipaj shimicunata picunata ñuca cangunapamanda ajllashcani achil yachachichun cangunata, cangunapaj sirvij runacuna cachun; paicunaman ñuca cushcani ushaita paicuna cangunata bautizachun yacuhuan; canguna yacuhuan bautizarishca jipa, riqui, ñuca cangunata bautizasha ninahuan, Espíritu Santohuanbash; chaimanda achilyachishca canguichi canguna ñucapi crishpa, bautizarishpa, ñucata ricushca, yachashca jipa, ñuca cajta.\n\n2 Cutin, ashtahuan achilyachishca can maijan cringa cangunapaj shimicunapi imashpa canguna testificanguichi ñucata ricushcata, canguna yachajtapash ñuca cajta. Ari, achilyachishca can maijan cringa cangunapaj shimicunapi, jatun humildadman urai shamushpa, bautizarishpa, imashpa paicuna ricui tucunga ninahuan Espíritu Santohuanbash, chasquinga paicunapaj juchacunapaj anchuchita.\n\n3 Ari, achilyachishca can espíritupi huajchacuna maijanguna ñucapaman shamun, paicunapaj jahua pachapaj reino can.\n\n4 Cutin, achilyachishca can tucui llaquirijcuna, paicuna cushichishca canga.\n\n5 Achilyachishca can mansocuna, paicuna chasquinga pambata.\n\n6 Achilyachishca can tucui maijan yarjachin, yacunayachin alita ruranata, paicuna jundachishca canga Espíritu Santohuan.\n\n7 Achilyachishca can shungumanda llaquijcuna, paicuna chasquinga shungumanda llaquinata.\n\n8 Achilyachishca can tucui shungupi mapa illacuna, paicuna Diosta ricunga.\n\n9 Achilyachishca can tucui sumaj causaita rurajcuna, paicuna cayai tucushca canga Diospaj huahuacuna.\n\n10 Achilyachishca can tucui maijanguna ñucapaj shutimanda na ricunayachishpa cati tucujcuna, paicunapaj can jahua pacha reino.\n\n11 Achilyachishca canguichi runacunahuan plitui tucushpa, na ricunayachishpa catij tucujpi, tucui laya na alicunata nishpa cangunapaj contra, ñuca cauzamanda;\n\n12 Canguna charinguichi jatun cushijuita, ninandapacha cushijushca canguichi, imashpa jatun canga cangunapaj randi chasquina jahua pachapi; shina na ricunayachishpa cati tucurca achil villachijcuna maijanguna cangunata ñauparca.\n\n13 Ciertopacha, ciertopacha, ñuca cangunaman nini, ñuca cuni cangunaman alpapaj cachi cachun; ashtahuangari cachi chingachijpi caipaj malinata imashnashi alpaca cachiyachishca canga? Cachica chaimanda caiman nimapa na ali canga, ashtahuangari shitashca canga, runacunapaj chaquicunahuan sarui tucushca canga.\n\n14 Ciertopacha, ciertopacha, ñuca cangunata nini, ñuca cangunata mandani cai llactapuracunapaj micha cachun. Shuj llacta shuj uchilla urcu jahuapi churashca na pacalla caita ushanllu.\n\n15 Riqui, runacuna japichinllu shuj velata, caita churanllu almud ucupi? Na, ashtahuangari shuj candelabropi, cai cun michata tucui maijan huasipi cajcunaman;\n\n16 Chaimanda saquichi cangunapaj micha shina punchapamba cachun cai llactapuracunapaj ñaupapi, paicuna ricui ushachun cangunapaj ali ruraicunata, punchallayachichun cangunapaj Taitata pimi jahua pachapi can.\n\n17 Ama yuyaichichu ñuca shamujta catichunbacha saquishcacunata tucuchingapa nacashpa achil villachijcunata. Ñuca na tucuchingapa shamunichu ashtahuangari pactachingapa;\n\n18 Ciertopacha ñuca cangunaman nini, shuj jotallapash nacashpa shuj tildellapash na yalishcachu catichunbacha saquishcamanda, ashtahuangari ñucapi cai tucui pactachishca canga.\n\n19 Riqui, ñuca cangunaman cushcani catichunbacha saquishcacunata, ñuca Taitapaj rurachunbacha saquishcacunatapash canguna ñucapi crichun, canguna arrepentirichun cangunapaj juchacunamanda, ñucapaman shamuchun shuj faquirishca shunguhuan shuj cazuj amujlla espírituhuan. Riqui, cangunapaj ñaupapi charinguichi rurachunbacha saquishcacunata, catichunbacha saquishcacuna pactachishca can.\n\n20 Chaimanda ñucapaman shamuichi quishpirishca caichi; ciertopacha ñuca cangunaman nini, imashpapash canguna na alichinguichi ñucapaj rurachunbacha saquishcacunata, imata ñuca cunan mandashcani, nimashnaman na yaicunguichichu jahua pachapaj reinoman.\n\n21 Canguna uyashcanguichi paicuna nishca cashca punda punllacunapi, cai quilcashcapash can cangunapaj ñaupapi, ama huañuchinguichita, maijanbash huañuchijpi Diospaj ricushpa chasquichinapi llaquichinapi canga;\n\n22 Ashtahuangari ñuca cangunaman nini, maijanbash fiñashca cajpi paipaj huauquihuan paipaj ricushpa chasquichinapaj llaquichinapi canga. Maijanbash paipaj huauquita ninga, Tundu, conciliopaj llaquichinapi canga; maijanbash ninga, Muspa, ucu pacha ninapaj llaquichinapi canga.\n\n23 Chaimanda, canguna ñucapaman shamujpica, nacashpa ñucapaman shamungapa munajpi, yarishpa quiquinba huauqui imatachari charijta quiquinba contra—\n\n24 Ri quiquinba huauquipaman, ali tucui quiquinba huauquihuanra, shinashpa shamui ñucapaman tucui shungupaj munaihuan, ñuca canda chasquisha.\n\n25 Ñapash ali tucui quiquinda napacha ricunayachijhuan ñanbi cashpallata paihuan, nacashpa japitucunguiman, cárcelpi shitai tucushca canguiman.\n\n26 Ciertopacha, ciertopacha, ñuca quiquinman nini, nimashnaman chaimanda na llujshingui imaura tucuri senineta pagangacaman. Cárcelpi cashpaca shuj seninetapash pagai ushanguicha? Ciertopacha, ciertopacha, ñuca canman nini, Na.\n\n27 Riqui, cai quilcashca can paicuna punda punllacunapaj, ama adulteriota rurangui;\n\n28 Ashtahuangari ñuca nini cangunaman, maijanbash ricujpi shuj huarmita paita munashpa, ña adulteriota rurashca can paipaj shungupi.\n\n29 Riqui, ñuca cangunaman shuj rurachunbacha saquishcata, nima cai cuzascunata yaicuchun saquingui cangunapaj shungupi;\n\n30 Ashtahuan ali canga cangunamandallata cai cuzascunata negai, caimanda canguna japinguichi cangunapaj cruzta, ucu pachaman shitai tucushca cana randi.\n\n31 Cai quilcashca can, maijanbash paipaj huarmita jichun, saqui pai cuchun divorciopaj shuj quilcashcata.\n\n32 Ciertopacha, ciertopacha, ñuca cangunaman nini, maijanbash jichun paipaj huarmita, imashpapash fornicaciónmanda, paita adulteriota rurachin; maijanbash paihuan cazaran divorciarishcahuan, adulteriota ruran.\n\n33 Cutin cai quilcashca can, ama juranguichichu quiquingunallata, ashtahuangari Apunchijman ima juramentocunata pactachinguichi;\n\n34 Ashtahuangari ciertopacha, ciertopacha, ñuca cangunaman nini, ima layapash ama juranguichi; jahua pachamandapash, imashpa cai can Diospaj jatun tiarina;\n\n35 Alpamandapash, imashpa cai can paipaj chaquisaruna;\n\n36 Ama juranguichi quiquinba umamanda, na rurai ushanguichi shuj ajchata yana nacashpa yura;\n\n37 Ashtahuangaricangunapaj parlaicuna cachun Ari, ari; Na, na; imapash caita ashta yalica na ali can.\n\n38 Riqui, cai can quilcashca, shuj ñavimanda cutishuj ñavita, shuj quirumanda cutishuj quiruta;\n\n39 Ashtahuangari ñuca cangunaman nini, canguna na jarcanguichichu na alita, ashtahuangari maijanbash quiquinda chugrichijpi quiquinba ali lado ñavi chichuta, paiman cutishuj ladotapash ricuchi;\n\n40 Maijan runapash demandan quiquinda catichunbacha saquishcapaj ñaupaman quiquinba túnicata quichujpipash, paiman capatapash saqui;\n\n41 Maijanbash shuj millata richun mandajpi, ishcaitapash paihuan ri.\n\n42 Quiquinda mañajpi paiman cuilla, quiquinda mañachi nijpi ama na nichu.\n\n43 Riqui cai quilcashcapash can, juyanguichi quiquinba ladopi causajta, millanayachi quiquinda napacha ricunayachijta;\n\n44 Ashtahuangari riqui ñuca cangunaman nini, juyai cangunata napacha ricunayachijcunata, achilyachi cangunata llaquichijcunata, alita rurai cangunata millanayachijta, paicunamanda achil mañai, cangunata catiriashpa llaquichijcunamandapash;\n\n45 Cai ushangapa cangunapaj Taitapaj huahuacuna pimi jahua pachapi can; pai indita llujshichin na alita rurajcunapa, alita rurajcunapapash;\n\n46 Chaimanda chai cuzascuna ima carca punda punllacunapaj, ima carca catichunbacha saquishcacunapi, ñucapi tucui pactashca can.\n\n47 Rucu cuzascuna tucurishca can, tucui cuzascuna mushujman tigrashca.\n\n48 Chaimanda ñuca munani canguna alipacha cachun imashna ñuca cani, nacashpa cangunapaj Taitashna pimi can jahua pachapi alipacha can.\n\n", "3-ne 13": "[center][font_size=26]13 Capítulo[/font_size][/center]\n\n[i]Jesús Nefitacunata Apunchijpaj Achil Mañaita yachachin—Paicuna jahua pachapi charijyanacunata mirachinga—Chunga ishcai paicunapaj achil yachachinapi mandashca can temporal cuzascunapi ama yapata yachun—Mateo 6-huan parijashpa ricui. Nara C.H. 34.[/i]\n\n1 Ciertopacha, ciertopacha, ñuca nini ñuca munani canguna huajchacunaman limosnata carachun; ashtahuangari cuidarichi cangunapaj limosnata ama caraichi runacunapaj ñaupapi paicunamanda ricushca cangapa; na shina cajpica canguna na charinguichi randi carashcata cangunapaj Taitapajmanda pimi jahua pachapi can.\n\n2 Chaimanda, imaura cangunapaj limosnata carashpa ama shuj trompetata huacachi canba ñaupapi, imashna hipócritacuna ruran tandanajuna huasicunapi, ñangunapipash, paicuna runacunapaj cushijuita chari ushangapa. Ciertopacha ñuca nini cangunaman, paicunapaj randi carashcata charin.\n\n3 Ashtahuangari imaura cangunapaj limosnata carashpa canba lluqui maqui ama yachachun saqui imata ali lado maqui rurajta;\n\n4 Cangunapaj limosna pacalla cachun; quiquinba Taita pimi pacalla ricun, pai randi carachun quiquinman tucuipash yachajta.\n\n5 Imaura quiquin achil mañashpa ama ruranguichi hipócritacunashna, paicuna ninanda achil mañan, tandanajuna huasicunapi shayarishpa, ñangunapaj esquinacunapipash, runacunahuan ricui tucushca cangapa. Ciertopacha ñuca cangunaman nini, paicuna charishca can paicunapaj randi caraita.\n\n6 Ashtahuangari quiquin, imaura achil mañashpa, yaicui quiquinba huasiman, imaura punguta vichashpa, achil mañai quiquinba Taitata pimi pacallapi can; quiquinba Taita, pimi ricun pacallapi, randi caranga tucuipash yachajta.\n\n7 Ashtahuangari imaura quiquin achil mañajpi, ama yanga chaillata ninacunata ningui, Diosta na crijcunashna, imashpa paicuna uyashca cashun yuyan paicunapaj ashtaca parlaicunamanda.\n\n8 Ama paicunashna caichi, imashpa cangunapaj Taita yachan ima cuzascunata minishtijta nara canguna mañajpillata.\n\n9 Cashna laya canguna achil mañaichi: Ñucanchi Taita pimi jahua pachapi cangui, achilyachishca cachun quiquinba shuti.\n\n10 Quiquinba munai rurashca cachun cai pachapi jahua pachapipash.\n\n11 Perdonai ñucanchi dibita, imashna ñucanchi dibijcunata perdonanchi.\n\n12 Tentaciónman ama urmachu saquichu, ashtahuangari na alimanda cacharichi.\n\n13 Quiquinba reinoca can, ushaipash, punchapambapash, mana tucurinacaman. Shinacapashcachun.\n\n14 Canguna runacunata paicunapaj na alita rurashpa faquishcacunata perdonajpica cangunapaj jahuapachamanda Taita cangunatapash perdonanga;\n\n15 Ashtahuangari canguna runacunata paicunapaj na alita rurashpa faquishcacunata na perdonajpica cangunapaj Taitapash cangunapaj na alita rurashpa faquishcacunata na perdonangachu.\n\n16 Ashtahuanbash, imaura canguna ayunanajushpa ama hipócritacunashna caichu, llaquilla ricunajuihuan, imashpa paicunapaj ñavicunata llaqui cajta ricuchin runacunaman ayunanajujta ricuchingapa. Ciertopacha ñuca cangunaman nini, paicuna charin paicunapaj randi carashcata.\n\n17 Ashtahuangari quiquinga, imaura ayunashpa, quiquinba umata ungi, quiquinba ñavita maillai;\n\n18 Ama runacunaman ayunajujta ricuchi, ashtahangari quiquinba Taitaman, pimi pacallapi can; quiquinba Taita, pimi pacallapi ricun, randi caranga tucuilla ricujta.\n\n19 Ama mirachi cangunapaj charijyanacunata cai pachapi, maipi polilla, mohopash tucuchin, shuhuacunapash utujushpa shuhuan;\n\n20 Ashtahuangari mirachi cangunapaj charijyanacunata jahua pachapi, maipi polillapash, mohopash na tucuchin, maipi shuhuacunapash na utujun, na shuhuanbash.\n\n21 Maipi cangunapaj charijyanacuna can, chaipi canga cangunapaj shungucunapash.\n\n22 Cuerpopaj micha can ñavi; chaimanda, quiquinba ñavi puro cajpica, tucuilla cuerpo micha junda canga.\n\n23 Ashtahuangari quiquinba ñavi na ali cajpica, tucuilla cuerpo yanapamba canga. Chaimanda, micha quiquinbapi caj yanalla cajpica, imashna jatun can chai yanalla!\n\n24 Maijan runapash na sirvi ushan ishcai yachachijcunata; millanayachinga shujta, caishutaca juyanga, nacashpa shujtaca sirvinga caishutaca na ricunayachinga. Canguna na sirvi ushanguichichu Diosta, Mamóndapash.\n\n25 Cunan yalishca jipa imaura Jesús parlashca cajpi cai shimicunata ricurca chunga ishcaicunata maijangunata pai ajllashca carca, paicunaman nirca: Yarichi shimicunata imata ñuca parlashcani. Riqui, canguna canguichi maijanguna ñuca ajllashcani cai llactapuracunata achil yachachingapa. Chaimanda ñuca cangunaman nini, ama yapata yaichichu cangunapaj causaimanda, imata canguna micunamanda, nacashpa imata canguna ufianamanda; nacashpa cangunapaj cuerpopaj imata churajunata. Nachu causaica micunata yali, cuerpoca churajunata yali?\n\n26 Ricuichi jahuata rij alas-huan animalcunata, paicuna na tarpun, na fucushcatapash na tandachin nacashpa na tandachinbash murucunata; ashtahuangari cangunapaj jahuapachamanda Taita paicunaman micuchin. Nachu paicunata ashtahuan yali canguichi?\n\n27 Pita cangunamanda yapata yashpa shuj codota mirachi ushan paipaj viñaita?\n\n28 Imashpata churajunamanda yapata yanguichi? Ricuichi liriocunata tarpuj pambapi paicuna viñan; paicuna na trabajan, paicuna na puchanbashchu;\n\n29 Ashtahuangari ñuca cangunaman nini, Salomónbash, tucui paipaj punchapambapi, caicuna laya na churajurca.\n\n30 Caimanda, Dios pambapaj jihuata shina churachin, imami cunan can, cayapa jurnuman shitashca can, shina pai cangunata churachinga canguna na ashalla fehuan cajpica.\n\n31 Chaimanda ama yapata yaichichu, nishpa, Imatashi micushun? Nacashpa, Imatashi ufiashun? Nacashpa, Imahuanshi churajushca cashun?\n\n32 Cangunapaj jahuapachamanda Taita yachan cangunapaj tucui minishtirishca cuzascunata.\n\n33 Ashtahuangari callaripi mascai Diospaj reinota paipaj ali ruraicunatapash, tucui cai cuzascuna cangunaman mirachishca canga.\n\n34 Ama yapata yaichichu caya punllamanda, cayaca apamunga yapata yaita chai cuzascunamandallata. Chailla ali can cunan punlla na alipa.\n\n", "3-ne 14": "[center][font_size=26]14 Capítulo[/font_size][/center]\n\n[i]Jesús mandan: Ama ricushpa chasquichi; Diosta mañai; yanga achil villachijcunamanda cuidado cai—Pai quishpichisha ninbacha maijanguna Taitapaj munaita rurajcunata—Mateo 7-huan parijashpa ricui. Nara C.H. 34.[/i]\n\n1 Yalishca jipa imaura Jesús cai shimicunata parlashca cashpa pai tigrarirca cutin ashtacacunapaman, paipaj shimita pascarca cutinbash, nishpa: Ciertopacha, ciertopacha, ñuca cangunaman nini, ama ricushpa chasquichi, canguna ama ricushpa chasquichishca canguichi.\n\n2 Ima ricushpa chasquichihuan canguna ricushpa chasquichinguichi, canguna ricushpa chasquichishca canguichi; ima tupunahuan tupunguichi, cutin canguna tupui tucushca canguichi.\n\n3 Imashpata canguna ricunguichi uchilla jupata quiquin huauquicunapaj ñavipi, ashtahuangari nachu ricungui caspita imami quiquinba propio ñavipi tian?\n\n4 Nacashpa imashnata nigringui quiquinba huauquita: Saquihuai llujchichun quiquinba ñavimanda uchilla jupata—riqui, shuj caspi quiquinba propio ñavipi tian?\n\n5 Canguna hipócrita, quiquinba propio ñavimandara caspita llujchi; shina punchalla ricungui llujchingapa uchilla jupata quiquinba huauquipaj ñavimanda.\n\n6 Ama caraichu ima achil can alcucunaman, cangunapaj perlacunata ama shitai cuchicunaman, paicuna saruchun paicunapaj chaquicunahuan, cutin tigrashpa cangunata faquichunbash.\n\n7 Mañai, cai cangunaman cushca canga; mascai, canguna taringuichi; huajtachi, cai cangunaman pascashca canga.\n\n8 Tucui maijanguna mañajca, chasquin; pimi mascan, tarin; huajtachi, cai canman pascashca canga.\n\n9 Nacashpa maijan runa cangunamanda tian, pimi, paipaj churi tandata mañajpi, caranga shuj rumita?\n\n10 Nacashpa shuj pescadota mañajpi, caranga shuj culebrata?\n\n11 Shina cajpi, na alicuna cashpa, alita caranata yachanguichi cangunapaj huahuacunaman, ashtahuan yali cangunapaj Taita pimi jahua pachapi can caran ali cuzascunata maijan paita mañajcunaman?\n\n12 Chaimanda tucui cuzascuna imacunata runacuna cangunata rurachun munanguichi, paicunata shina canguna ruraichi, cai can catichunbacha saquishcacuna, achil villachijcunapash.\n\n13 Quichiji punguta yaicuichi; ancho can pungu, anchopash can ñan, imami tucuchinaman pushan, taucacuna tian maijan chaita yaicun;\n\n14 Quichiji pungu caimanda, quichijipash can ñan, ima pushan causaiman, huaquinlla tian caita tarij.\n\n15 Cuidarichi yanga achil villachijcunamanda, pimi shamun cangunapaman llamagushna churajushpa, ashtahuangari ucumanga paicuna can yarjai lobocuna.\n\n16 Paicunata rijsinguichi paicunapaj fucushcacunamanda. Tandachinllu uvascunata cashacunamanda, nacashpa jigoscunata cardocunamanda?\n\n17 Shina tucui ali yura apamun ali fucushcata; ashtahuangari shuj huaglipacha yura apamun na ali fucushcata.\n\n18 Shuj ali yura na apamui ushanllu na ali fucushcata, shinallata shuj huaglipacha yura ali fucushcata.\n\n19 Tucui yura na ali fucushcata apamujtaca cuchushca can, ninaman shitangapa.\n\n20 Chaimanda, paicunapaj fucushcacunamanda paicunata rijsinguichi.\n\n21 Na tucuilla ñucata nij, Apunchij, Apunchij, jahua pachapaj reinoman yaicungachu; ashtahuangari maijan ñuca Taita pimi jahua pachapi cajpaj munaita rurajcunalla.\n\n22 Tauca ñucata ninga chai punllapi: Apunchij, Apunchij, nachu quiquinba shutipi achil villachircanchi, quiquinba shutipi ayacunata llujchishpa cacharcanchi, quiquinba shutipi rurarcanchi tucui juyailla ruraicunata?\n\n23 Shina paicunata nishami: Ñuca nimaura na rijsircanichu; ñucapamanda anchurichi, canguna na ali ruraicunata rurajcuna.\n\n24 Chaimada, maijanbash cai ñucapaj cuzascunata uyajcuna, rurajcunapash, paita parijashpa ricuchishami shuj yachaj runahuan, pimi huasichirca paipaj huasita rumi jahuapi—\n\n25 Manllanayai tamia urai shamurca, yacucunapash jatarirca, huairacunapash huajtamushpa, urmarca chai huasi jahuapi; cai na urmarca, imashpa cai huasichishca carca shuj rumi jahuapi.\n\n26 Tucui cai ñuca cuzascunata uyashpa ruraichipash shuj juizu illa runashna ama caichi, pimi huasichirca paipaj huasita tʼiyu jahuapi—\n\n27 Manllanayai tamia urai shamurca, yacucunapash jatarirca, huairacunapash huajtamushpa, urmachirca chai huasita; cai urmarca, jatun carca caipaj urmai.\n\n", "3-ne 15": "[center][font_size=26]15 Capítulo[/font_size][/center]\n\n[i]Jesús villachin Moiséspaj catichunbacha saquishcacuna paipi pactashca can—Nefitacuna can cutishuj llamagucuna picunamanda Jerusalénpi parlarca—Na ali ruraicunamanda, Jerusalénpi Apunchijpaj llactapuracuna na yacharca Israelpaj llamagucuna caiman chaiman chajchurishcata. Nara C.H. 34.[/i]\n\n1 Yalishca jipa imaura Jesús cai ninacunata tucuchishca cajpi pai ricurca muyundi taucapachacunata, paicunaman nirca: Riqui, canguna uyashcanguichi cuzascunata imata ñuca yachachircani nara ñuca Taitapaman vitsiashpa; chaimanda, maijanbash yarishpa cai ñucapaj cuzascunata rurashpapash, paita jatarichishami chai tucuri punllapi.\n\n2 Yalishca jipa imaura Jesús cai shimicunata nishpa pai yashpa ricujpica taucacuna manllarinajurca, tapurinajurcapash imata pai munan Moiséspaj catichunbacha saquishcacunamanda; paicuna na entendirca nishcata rucu cuzascuna yalishca carca, tucui cuzascuna mushujman tigrashca cajta.\n\n3 Paicunaman nirca: Ama manllarichi ñuca nishcata rucu cuzascuna yalishca carca, tucui cuzascuna mushujman tigrashca cajta.\n\n4 Riqui, cangunaman nini catichunbacha saquishcacuna pactashca can Moisésman imata cushca carca.\n\n5 Riqui, ñuca cani pimi curcani catichunbacha saquishcata, ñuca cani pai pimi conveniota rurarcani ñuca llactapura Israelhuan; chaimanda, catichunbacha saquishcacuna ñucapi pactashca can, ñuca shamushcani catichunbacha saquishcata pactachingapa; chaimanda cai charin shuj tucurita.\n\n6 Riqui, ñuca na anchuchini achil villachijcunata, mashnata ñucapi na pactashca can, ciertopacha cangunaman nini, tucui pactashca canga,\n\n7 Ñuca cangunaman nini rucu cuzacuna yalishca can, ñuca na anchuchini imalaya parlashca can ima shamuna cuzascunamanda.\n\n8 Riqui, convenio imata ñuca rurarcani ñuca llactapuracunahuan na tucuilla pactashca can; ashtahuangari catichunbacha saquishcacuna imata Moisésman cushca carca ñucapi tucurin.\n\n9 Riqui, ñuca cani catichunbacha saquishca, michapash. Ñucata ricui, tucurinacaman catiriajuilla, causanguimi; maijan tucurinacaman catirian ñuca cusha mana tucurina causaita.\n\n10 Riqui, ñuca cangunaman cushcani rurachunbacha saquishcacunata; chaimanda alichi ñuca rurachunbacha saquishcacunata. Cai can catichunbacha saquishcacuna, achil villachijcunapash, paicuna ciertopacha ñucamanda testifican.\n\n11 Cunan yalishca jipa imaura Jesús cai shimicunata parlashca carca, pai nirca chunga ishcaiman maijangunata pai ajllashca carca:\n\n12 Canguna ñuca discípulocuna canguichi; cai llactapuracunapaj shuj micha canguichi, picuna can Josépaj huasimanda shuj puchu.\n\n13 Riqui, cai can cangunapaj chasquina alpa; Taita cangunaman caita cushca.\n\n14 Nimaura Taita rurachunbacha saquishcata cuhuashcachu ñuca villachun cangunapaj huauquicunaman Jerusalénpi.\n\n15 Nimaurapash Taita cuhuashcachu rurachunbacha saquishcata ñuca villachun paicunaman Israelpaj huasimanda cutishuj tribucunamanda, picunata Taita aparca pambamanda llujchishpa.\n\n16 Caita Taita mandahuarca, ñuca paicunaman villachun:\n\n17 Shuj llamagucunata ñuca charini maijan cai corralmanda na canllu; paicunatapash ñuca apamunapacha cani, paicunapash ñuca shimita uyanga; shuj corral tianga, shuj michijpash.\n\n18 Cunan, shinlli shungucuna caimanda, na crimanda ñuca shimita na entendirca; chaimanda ñuca mandashca carcani Taitamanda ashtahuan ama nichun cai cuzasmanda paicunaman.\n\n19 Ashtahuangari, ciertopacha, ñuca cangunaman nini Taita mandahuarca, caita cangunaman nichun, paicunapamanda cangunata shicanyachirca paicunapaj na ali ruraicunamanda; chaimanda paicunapaj na ali ruraicunamanda cangunamanda na yachan.\n\n20 Ciertopacha, cutin cangunaman nini cutishuj tribucuna Taita paicunapamanda shicanyachishca can; cai can paicunapaj na ali ruraicunamanda imamanda paicunaman na yachan.\n\n21 Ciertopacha cangunaman nini, canguna canguichi pimanda paicunaman nircani: Cutishuj llamagucunata charini maijan na cai corralmanda can; paicunapash ñuca apamushapacha, paicunapash ñuca shimita uyanga; shuj corral tianga, shuj michijpash.\n\n22 Paicuna na entendihuarca, imashpa paicuna yarca cai Gentilcuna cashcata; paicuna na entendirca Gentilcuna crijman tigranga paicunapaj yachachicunamanda.\n\n23 Paicuna na entendihuarca ñuca nishcata paicuna ñuca shimita uyanga; paicuna na entendihuarca Gentilcuna nimaura ñuca shimita na uyai ushanga—ñuca paicunaman na ricurigrisha ñucamanda ashtahuangari Espíritu Santohuanlla.\n\n24 Ashtahuangari riqui, canguna ñuca shimita uyashcanguichi, ricuhuashcanguichi; canguna ñuca llamagucuna canguichi, canguna yupai tucushca canguichi maijangunahuan Taita ñucaman cuhuashca.\n\n", "3-ne 16": "[center][font_size=26]16 Capítulo[/font_size][/center]\n\n[i]Jesús ricungapa ringa cutishuj Israelpaj chingashca llamagucunata—Tucuri punllacuna quishpiringapa villaicuna ringa Gentilcunapaman jipaman Israelpaj huasiman—Apunchijpaj llactapuracuna ricunga ñavi ñavi imaura pai Siónda cutin tigrachimujpi. Nara C.H. 34.[/i]\n\n1 Ciertopacha, ciertopacha, cangunaman nini ñuca charini cutishuj llamagucunata, caicuna na cai alpapi can, Jerusalénpaj alpapipash na, cutishuj pushtucunapi alpa muyundipipash maipi ñuca achil yachachijushcani.\n\n2 Paicunamanda ñuca parlani paicuna nara ñuca shimita uyashcachu; paicunapaman na ricurigrishcani.\n\n3 Ashtahuangari ñuca Taitamanda chasquishcani shuj rurachunbacha saquishcata paicunapaman rigrini, paicuna ñuca shimita uyanga, ñuca llamagucunapi yupai tucushca canga, shuj corral tianga shuj michijpash; chaimanda ñuca rini paicunaman ricurigringapa.\n\n4 Ñuca cangunata mandani cai nishcacunata quilcanguichi ñuca rishca jipa, imashpapash cai cajpica ñuca llactapuracuna Jerusalénpi, paicuna pi ñucata ricushca can, ñucahuan cashca ñuca achil yachachipi, ama mañajpi Taitata ñuca shutipi, paicuna chasqui ushangapa cangunata rijsingapa Espíritu Santohuan, cutishuj tribucunamandapash picunamanda paicuna na yachan, cai nishcacuna imata canguna quilcanguichi alichishca canga Gentilcunaman ricuchishcapash canga, tucuilla Gentilcunamanda, puchu paicuna cati huahuacuna, pimi chajchurishca canga alpa jahuallaman paicuna na crimanda, apamui tucushca caipapash, nacashpa ñucata rijsinaman apai tucushca caipapash, paicunapaj Jatun Causachij.\n\n5 Shina paicunata ñuca tandachisha alpamanda chuscundi ladomanda; shina ñuca pactachisha conveniota imata Taita rurashca carca Israelpaj huasipaj tucui llactapuracunaman.\n\n6 Achilyachishca can Gentilcuna, ñucapi paicuna crimanda, Espíritu Santohuan, pimi paicunaman testifican ñucamanda, Taitamandapash.\n\n7 Riqui, ñucapi paicuna crimanda, Taita nin, cangunapaj na crimanda, Oh Israelpaj huasi, tucuri punllapi ciertopachaca shamunga Gentilcunaman, tucuilla cai cuzascuna paicunaman yachaj chayachishca canga.\n\n8 Ashtahuangari ay, Taita nin, na crij Gentilcunata—masqui cai pamba jahuaman shamushca cashpapash, caiman chaiman calpachishca ñuca llactapuracunata picuna Israelpaj huasipaj can; ñuca llactapuracuna pimi can Israelpaj huasimanda paicunapamanda shitashca can, paicunapaj chaquicunahuan sarushcapash can;\n\n9 Taitapaj shungumanda llaquimanda Gentilcunata, Taitapaj ricushpa chasquichijcunamandapash ñuca llactapuracunapaj jahuapi picuna can Israelpaj huasimanda, ciertopacha, ciertopacha, ñuca cangunaman nini, tucui cai jipa, ñuca rurachishca jipa ñuca llactapuracuna picuna can Israelpaj huasimanda chugrichishca cachun, llaquichishcapash cachun, huañuchishcapash cachun, paicunapamanda shitashcapash cachun, paicunahuan millanayachishcaman tigrashca, asishpa umata muyuchishpa ricuitucushca cachun—\n\n10 Shina mandashca Taita ñuca cangunaman nichun: Chai punlla imaura Gentilcuna juchata rurajpi ñucapaj quishpiringapa villaicunapaj contra, ñuca quishpiringapa villaicunamanda tucuita na cazujpi, paicunapaj shungupaj jariyaipi tucui jatun llactacunapaj jahuapi vichai alsarishcajpi, tucui alpapi tucui llactapuracunapaj jahuapi, tucui laya llullacunahuan junda cajpi, umachicunahuan, llaquichinacunapash, tucui laya hipocresíapash, huañuchicunapash, supercheríacunapash, fornicacióncunapash, pacalla millanayaicunapash; paicuna tucui chai cuzascunata rurajpica, na cazujpi tucui ñucapaj quishpiringapa villaicunata, riqui, nin Taita, ñuca quichusha tucui ñucapaj quishpiringapa villaicunata paicunapamanda.\n\n11 Shina ñuca yarisha ñuca convenio rurashcata ñuca llactapuracunaman, Oh Israelpaj huasi, ñuca paicunapaman apasha ñuca quishpiringapa villaicunata.\n\n12 Ñuca ricuchisha quiquinman, Oh Israelpaj huasi, Gentilcuna na ushaita charinga cangunapaj jahuapi; ashtahuangari ñuca yarisha ñuca convenio rurashcata cangunaman, Oh Israelpaj huasi, canguna shamunguichi yachaiman ñucapaj tucui quishpiringapa villaicunaman.\n\n13 Ashtahuangari Gentilcuna arrepentirijpi ñucapaman tigramujpi, nin Taita, riqui ñuca llactapuracunahuan yupai tucushca canga, Oh Israelpaj huasi.\n\n14 Ñuca na saquishachu ñuca llactapuracuna, picuna can Israelpaj huasimanda, paicunapaman richun, sarui tucuchunbash, nin Taita.\n\n15 Ashtahuangari paicuna na ñucapaman tigramujpica, ñuca shimita na uyajpi, ñuca paicunata saquisha, ari, ñuca saquisha ñuca llactapurata, Oh Israelpaj huasi, paicunapaman ringa, sarui tucunga, paicuna canga cachi paipaj ali malichinata chingachishcashna, chaimandapacha nimapa na ali ashtahuangari shitashca cangapa, ñuca llactapuracunapaj chaquicunahuan sarushca cangapa, Oh Israelpaj huasi.\n\n16 Ciertopacha, ciertopacha, cangunaman nini, shina Taita ñucata mandahuashca—ñuca cai llactapuracunaman cai alpata carachun paicuna chasquinapa cachun.\n\n17 Shina Isaías achil villachijpaj shimicuna pactashca canga, imami nin:\n\n18 Quiquinba ricuj runacuna shimita vichai alsanga; tandanajushca shimihuan cantanga, paicuna ñavi ñavi ricunga imaura Apunchij Siónda cutin tigrachimunga.\n\n19 Cushijuiman shamuichi, tandanajushpa cantaichi, Jerusalénpaj jichushca pushtucuna; Apunchij paipaj llactapuracunata cushichishca, pai Jerusalénda jatun causachishca can.\n\n20 Apunchijca paipaj achil rigrata llujchishpa ricuchishca tucui jatun llactacunapaj ñavicunapi; tucui alpa tucurinacaman Diospaj quishpichita ricunga.\n\n", "3-ne 17": "[center][font_size=26]17 Capítulo[/font_size][/center]\n\n[i]Jesús tigrashpa yachachin llactapuracunata paipaj shimicunata aliguta yarichun, achil mañachun intidimientota—Pai jambin paicunapaj unguicunata—Pai achil mañan llactapuracunamanda, na quilcai ushanalla shimicunata nishpa—Ángelcuna achil yachachin paicunapaj uchilla huahuagucunata paicuna rupajuj ninahuan muyui tucushca can. Nara C.H. 34.[/i]\n\n1 Riqui, cunan yalishca jipa imaura Jesús cai shimicunata parlashca cajpi pai muyundi cutin ricurca ashtacapachacunata, paicunaman nirca: Riqui, ñuca punlla ña caipi.\n\n2 Ñuca yashpa ricujpi canguna na shinllicuna canguichi, canguna na entendi ushanguichi tucui ñuca shimicunata imata Taitamanda ñuca cani mandashca parlachun cangunaman cai punllapi.\n\n3 Chaimanda, richi cangunapaj huasicunaman, aliguta yarichi cuzascunapi imata ñuca nishcani, Taitata mañaichi, ñuca shutipi, canguna entendi ushangapa, cayapa cangunapaj yuyaicunatapash preparaichi, ñuca cangunapaman cutin shamusha.\n\n4 Ashtahuangari cunan Taitapaman ñuca rini, ñucamandallata ricuchiringapapash Israelpaj chingashca tribucunaman, Taitapaca paicuna na chingashca can, pai yachan maiman paicunata apashcata.\n\n5 Yalishca jipa imaura Jesús shina parlashca cashpa, pai muyundi cutin ricurca taucapachacunata, ricurcapash paicuna huacanajujta, paita ricurianajurca ama richun mañangapa munan laya paicunahuan ashagutapash cachun.\n\n6 Paicunata nirca: Riqui, ñuca ali shungu jundashca can llaquinayaihuan cangunamanda.\n\n7 Charinguichichu maijanbash ungushca cajta cangunapurapi? Caiman apamuichi. Charinguichichu maijanbash jangacuna caj, nacashpa ñausagucuna, nacashpa lisiadocuna, nacashpa suchucuna, nacashpa leprosocuna, nacashpa chaqui maqui illacuna, nacashpa na uyai ushajcuna, nacashpa ima laya llaquichishcacuna caj? Caiman apamuichi ñuca paicunata jambisha, imashpa ñuca ali shungu jundashca can llaquinayaihuan.\n\n8 Ñuca yashpa ricujpi canguna munanajunguichi ñuca ricuchichun cangunaman imata ñuca rurashcani cangunapaj huauquicunaman Jerusalénpi, ñuca ricuni cangunapaj fe alipacha can ñuca cangunata jambichun.\n\n9 Yalishca jipa imaura pai shina parlashca cajpi, tucui taucapachacuna, pipash na saquirishpa, ñaupaman rirca paicunapaj ungushcacunahuan, paicunapaj llaquichishcacunahuan, paicunapaj na puri ushajcuna, paicunapaj ñausacunahuan, paicunapaj upacunahuan, paicunapaj tucui ima layapash llaquichishcacunahuan; paicunata jambirca shujllangaman imashna paipaman apamushcapi.\n\n10 Tucuillacuna, jambi tucushcacuna maijan na ungushcacunapash, cungurirca paipaj chaquicunapi, paita adorarca; imashna shamushca taucapachacuna paipaj chaquicunata mucharca, shinashpa paipaj chaquicunata paicunapaj viquicunahuan armachirca.\n\n11 Yalishca jipa pai mandarca paicunapaj uchilla huahuagucunata apamuchun.\n\n12 Shina paicunapaj uchilla huahuagucunata apamurca alpapi tiachircapash paita muyushpa, Jesús chaupipi carca; taucapachacuna ñanda curca imaura paipaman tucuilla apamushca cangacaman.\n\n13 Yalishca jipa imaura tucuilla apamushca cajpi, Jesús chaupipi shayarirca, pai mandarca taucapachacunata alpapi cungurichun.\n\n14 Yalishca jipa imaura alpapi cungurijpi, Jesús paipaj ucupilla huacarca, nircapash: Taita, ñuca cani llaquiyashca Israelpaj huasimanda llactapuracunapaj na ali ruraicunamanda.\n\n15 Imaura pai cai shimicunata nishca cajpi, paillatapash alpapi cungurirca; riqui pai achil mañarca Taitata, cuzascunata imata pai achil mañarca quilcashca caita na ushana can, taucapachacuna paita uyashcacuna testimoniota curca.\n\n16 Cashna laya paicuna testimoniota curca: Nimaura ñavi na ricushca, rinri na uyashca, punda, shina jatun juyailla cuzascuna imashna ñucanchi ricushcanchi, uyashcanchipash Jesús Taitata parlarca.\n\n17 Jallu na tian parlai ushangapa, pi runapash quilcai ushangapa, runacunapaj shungucuna yuyai ushangapa shina jatun, juyailla cuzascunata imashna ñucanchi ricurcanchi uyarcanchipash Jesús parlajta; na pipash yuyai ushan cushijuita imata jundachirca ñucanchi almacunapi imaura ñucanchi uyarcanchi ñucanchimanda Taitata achil mañajta.\n\n18 Yalishca jipa imaura Jesús Taitata achil mañaita tucuchijpi, pai jatarirca; ashtahuangari shina jatun carca taucapachacunapaj cushijui, paicuna dominai tucushca carca.\n\n19 Yalishca jipa Jesús paicunaman parlarca, jatarichun mandarca.\n\n20 Paicuna alpamanda jatarirca, pai paicunaman nirca: Achilyachishca canguichi cangunapaj femanda. Cunan riqui, ñuca cushijui tucuilla can.\n\n21 Imaura pai cai shimicunata nishca cashpa, pai huacarca, taucapachacuna caita testificarca, pai japirca uchilla huahuacunata, shujllangaman, paicunata achilyachirca, paicunamanda Taitata achil mañarcapash.\n\n22 Imaura pai caita rurashpa cutin huacarca;\n\n23 Pai taucapachacunaman parlarca, paicunaman nirca: Riqui cangunapaj uchilla huahuagucunata.\n\n24 Imashna paicuna ricungapa ricujpi ñavicuna jahua pachaman tigrarca, ricurca jahua pachacuna pascarijta, ricurcapash ángelcunata jahua pachamanda uriajumujta nina chaupipishna carca; paicuna urai shamurca chai uchilla huahuagucunata chaupipi churarcapash, ninahuan muyushca carca; ángelcuna paicunata achil yachachirca.\n\n25 Taucapachacuna ricurca, uyarcapash, testificarcapash; paicuna yachan paicunapaj testimonio ciertopacha cajta imashpa tucuilla maijangunaca ricurca, uyarca, tucui runacuna paicunamandallata; yupanapica carca ishcai huaranga picha patsaj almacuna; paicuna carca runacuna, huarmicuna, huahuacunapash.\n\n", "3-ne 18": "[center][font_size=26]18 Capítulo[/font_size][/center]\n\n[i]Jesús Santa Cenata Nefitacunaman churan—Paicuna mandai tucushca can achil mañachun punllan punllan paipaj shutipi—Maijan micun paipaj aichata, ufianbash paipaj yahuarta na ali cashpata llaquichi tucushca can—Discípulocunaman cushca can ushaita Espíritu Santota cungapa. Nara C.H. 34.[/i]\n\n1 Yalishca jipa Jesús mandarca paipaj discípulocunata apamuchun paipaman tandata, vinotapash.\n\n2 Paicuna ringacaman tandaman, vinoman, taucapachacunata mandarca alpapi tiarichun.\n\n3 Imaura discípulocuna shamujpi tandahuan, vinohuan, japirca tandata faquircapash caita achilyachircapash; discípulocunaman cararca mandarcapash caita micuchun.\n\n4 Imaura paicuna micushpa, jundashca carca, mandarca taucapachacunaman carachun.\n\n5 Imaura taucapachacuna micushpa, jundashca carca, discípulocunaman nirca: Riqui tianga shuj ordenashca cangunapurapi, paiman ñuca cusha ushaita pai faquinga tandata, achilyachingapash caita, carangapash caita ñuca iglesiapaj llactapuracunaman, tucui maijan crishpa, bautizarishca canga ñuca shutipi.\n\n6 Caita canguna punllan punllan ricunguichi rurachun, imashna ñuca rurashca laya, imashna ñuca faquishcani, achilyachishcani caita cangunaman carashcanipash.\n\n7 Caita canguna ruranguichi ñucapaj cuerpota yaringapa, imata ñuca cangunaman ricuchishcani. Cai canga shuj testimonio Taitaman canguna punllan punllan yarihuanguichita. Canguna punllan punllan ñucata yarishpaca charinguichi ñuca Espírituta cangunahuan cachun.\n\n8 Yalishca jipa cai shimicunata nishca jipa, paipaj discípulocunata mandarca japichun vinota copamanda, caita ufiachunbash, paicuna carachunbash taucapachacunaman caita paicunapash ufiachun.\n\n9 Yalishca jipa paicuna shina rurarca, caita ufiarca, jundashcapash carca; paicuna taucapachacunaman cararca, paicunapash ufiarca, jundashcapash carca.\n\n10 Discípulocuna caita rurashca jipa, Jesús paicunaman nirca: Achilyachishca canguichi cai cuzasta imata rurashcamanda, caica can ñuca rurachunbacha saquishcacunata pactachingapa, cai testifican Taitaman canguna rurangapa munanajunguichita imata ñuca cangunaman mandashcata.\n\n11 Caita punllan punllan rurana canguichi maijan arrepentirin, bautizarinbash ñuca shutipi; caita ruranguichi ñuca yahuarta yarimanda, imata ñuca cangunamanda jichashcani, canguna testificachun Taitaman canguna punllan punllan yarihuanguichita. Punllan punllan ñucata yarishpaca canguna charinguichi ñuca Espírituta cangunahuan cachun.\n\n12 Ñuca cangunaman cuni shuj rurachunbacha saquishcata cai cuzascunata rurachun. Canguna punllan punllan cai cuzascunata rurashpaca achilyachishca canguichi, imashpa canguna huasichishca canguichi ñuca rumi jahuapi.\n\n13 Ashtahuangari maijanbash cangunapurapi yalita nacashpa ashallata cajpi caicuna na can huasichishca ñuca rumi jahuapi, ashtahuangari can huasichishca tʼiyu shayachina jahuapi; imaura manllanayai tamia urai shamun, yacucuna jatarishpa shamun, huairacuna huajtamun, urmachinbash caicunata, paicuna urmanga, ucu pachapaj pungucunapash ña pascashca can paicunata chasquingapa.\n\n14 Chaimanda achilyachishca canguichi canguna ñuca rurachunbacha saquishcacunata alichishpaca, imata Taita ñucaman mandashca can caita ñuca cangunaman cuchun.\n\n15 Ciertopacha, ciertopacha, cangunaman nini, velana canguichi, achil mañaichipash punllan punllan, ayahuanra tentai tucunguichiman, paihuan huatai tucushcashna apai tucunguichiman.\n\n16 Imashna ñuca cangunapurapi achil mañashcani shina canguna ñuca iglesiapi achil mañanguichi, ñuca llactapuracunapi maijan arrepentirin bautizarinbash ñuca shutipi. Riqui ñuca cani micha; ñuca cangunaman ejemplota cushcani.\n\n17 Yalishca jipa Jesús paipaj discípulocunaman cai shimicunata parlashca jipa, cutin tigrarirca taucapachacunaman paicunaman nircapash:\n\n18 Riqui, ciertopacha, ciertopacha, ñuca cangunaman nini, velana canguichi, achil mañaichipash punllan punllan tentaciónpira yaicunguichiman; Satanás munan cangunata charingapa, trigotashna cangunata shushungapa.\n\n19 Chaimanda canguna punllan punllan achil mañana canguichi Taitata ñuca shutipi;\n\n20 Imatapash canguna Taitata mañanguichi ñuca shutipi, ali cajpi, chasquisha yashpa, riqui caita cangunaman cushca canga.\n\n21 Achil mañai Taitata cangunapaj aillucunapi, punllan punllan ñuca shutipi, cangunapaj huarmicuna, cangunapaj huahuacunapash achilyachishca cachun.\n\n22 Riqui, catilla tandanajuichi; pi runatapash na na ninguichichu shamuchun imaura canguna tandanajushcaman, ashtahuangari paicunata cangunaman shamuchun saquichilla na na ninguichichu paicunata;\n\n23 Ashtahuangari paicunamanda achil mañaichi, paicunata na calpachinguichichu; catilla paicuna cangunapaman shamujpi Taitata paicunamanda achil mañaichi, ñuca shutipi.\n\n24 Chaimanda, vichai alsaichi cangunapaj michata cai pachata punchallayachichun. Riqui ñuca cani micha imata canguna vichai alsanguichi—imata canguna ricuhuashcanguichi rurajta. Riqui canguna ricuichi ñuca achil mañashcani Taitata, canguna tucui testigo cashcanguichipash.\n\n25 Ricushcanguichi ñuca mandashcani cangunamanda nipipash caruyachun, ashtahuangari chai randi mandashcani canguna ñucapaman shamuchun, senti ushachun, ricuchunbash; shina ruranguichi cai pachata; maijanbash cai rurachunbacha saquishcata faquijpi paimandallata tentaciónman apai tucushca canga.\n\n26 Cunan yalishca jipa Jesús cai shimicunata parlashca jipa, cutin tigrachirca paipaj ñavicunata discípulocunapaman maijangunata pai ajllashca carca, nircapash:\n\n27 Riqui ciertopacha, ciertopacha, cangunaman nini, ñuca cangunaman cutishuj rurachunbacha saquishcata cuni, jipaman ñuca rina cani ñuca Taitapaman ñuca pactachi ushangapa cutishuj rurachunbacha saquishcacunata imata pai ñucaman cuhuashca.\n\n28 Cunan riqui, cai can rurachunbacha saquishca imata ñuca cangunaman cuni, ama saquinguichi pipash yachashpata ñucapaj aichata micuchun, yahuartapash na digno cashpata, imaura caita canguna achil yachachijpi;\n\n29 Maijan micun, ufianbash ñuca aichata, yahuartapash na digno cashpa micun, ufianbash condenación paipaj almapa; chaimanda canguna yachashpa shuj runa na digno cajta, micuchun ufiachunbash ñuca aichata ñuca yahuartapash paita ama chasquichun saquinguichi.\n\n30 Shina cajpipash, canguna paita cangunapuramanda na calpachinguichi, ashtahuangari canguna achil yachachinguichi paita, Taitata achil mañanguichi paimanda, ñuca shutipi; pai arrepentirijpi bautizarijpipash ñuca shutipi, jipaman paita chasquinguichi, paiman achil yachachinguichi ñuca aichamanda, yahuarmandapash.\n\n31 Ashtahuangari pai na arrepentirijpica ñuca llactapuracunapi na yupai tucushca cangachu, ama pai tucuchichun ñuca llactapuracunata, riqui ñuca rijsini ñucapaj llamagucunata, paicuna yupashca can.\n\n32 Shina cajpipash, canguna paita na calpachinguichichu cangunapaj tandanajuna huasicunamanda, nacashpa adorana huasicunamanda, shinacunaman achil yachachishpa catina canguichi; na yachanguichichu ashtahuangari paicuna tigramuipapash, arrepentiripapapsh, ñucapaman shamun tucui shungu munaihuan, paicunata jambisha; canguna canguichi imashna apamujcuna paicunapaj quishpirinaman.\n\n33 Chaimanda, cai nishcacunata alichichi imata canguman mandashcani ama ricushpa chasquichinaman yaicunguichi; ay pitami Taita ricushpa chasquichin.\n\n34 Cai rurachunbacha saquishcacunata cuni randimanda plituricunamanda imami cangunapurapi tiashca. Achilyachishca canguichi cangunapurapi yali canchi ninajuicuna na tiajpi.\n\n35 Cunan Taitapaman rini, cai minishtirishca can ñuca richun Taitapaman canguna alicachun.\n\n36 Yalishca jipa cai nishcacunata Jesús tucuchishca jipa, paipaj maquihuan tacarirca discípulocunata maijangunata pai ajllashca carca, shujllangaman, imaura paicunata tucuilla tacarishca cangacaman, paicunaman parlarca pai imashna tacarijushpa.\n\n37 Taucapachacuna na uyarca shimicunata imata pai parlarca, chaimanda paicuna na testimoniota curca; ashtahuangari discípulocuna testimoniota curca paicunaman pai cushcata ushaita Espíritu Santota cungapa. Ñaupaman ñuca rijsichisha cai testimonio ciertopacha cajta.\n\n38 Yalishca jipa Jesús tucuilla paicunata tacarishca jipa, shuj fuyu shamurca, llanduyachircapash taucapachacunata chaimanda paicuna na Jesústa ricui usharca.\n\n39 Paicuna llanduyachishca cajpi pai rirca paicunapamanda, jahua pachaman vitsiarca. Discípulocuna ricurca testimoniota curcapash jahua pachaman cutin pai vitsiashcata.\n\n", "3-ne 19": "[center][font_size=26]19 Capítulo[/font_size][/center]\n\n[i]Chunga ishcai discípulocuna achil yachachin llactapuracunata, achil mañan chasquingapa Espíritu Santota—Discípulocuna bautizashcacuna can, chasquinbash Espíritu Santota, Ángelcunapaj achil yachachipash—Jesús achil mañan na quilcai ushanalla shimicunahuan—Testifican cai Nefitacunapaj jatun ninanbacha femanda. Nara C.H. 34.[/i]\n\n1 Cunan yalishca jipa Jesús jahua pachaman vitsiashca jipa, taucapachacuna chajchurirca, tucui runacuna pusharca paipaj huarmicunata, paipaj huahuacunatapash, paipaj propio huasiman tigrarca.\n\n2 Cai ñapash villashca carca tucui llactapuracunaman, nara tutayajllapita, taucapachacuna Jesústa ricushcata, paicunata pai achil yachachishcata, paillata llactapuracunaman caya punlla cutin ricurimunatapash.\n\n3 Ari, tucui tutapash Jesúsmanda villashca carca; shinashpa paicuna llactapuracunaman villarca; tauca tiarca, ari, ashtacapacha tauca carca, ninandapacha trabajarca chai tucui tuta, Jesús llactapuracunamanda ricurishca pushtupi caya punlla cangapa.\n\n4 Yalishca jipa caya punlla, taucapachacuna tandanajushca jipa, riqui, Nefi paipaj huauqui pimi huañuimanda jatarishca carca, paipaj shuti carca Timoteo, paipaj churipash, paipaj shuti carca Jonás, Matoni, paipaj huauqui Matoníahpash, Kumen, Kumenoni, Jeremías, Shemnón, Jonás, Sedequías, Isaíaspash—cunan cai carca discípulocunapaj shuticuna picunata Jesús ajllashca carca—yalishca jipa paicuna ñaupaman rishpa taucapachacunapaj chaupipi shayarirca.\n\n5 Riqui, tandanajushcacuna shina taucapacha caimanda chunga ishcai tandanajushcacunapi chaupirishca cachun cacharca.\n\n6 Chunga ishcaicuna taucapachacunaman yachachirca; riqui, taucapachacunata alpa jahuallapi cungurichirca, achil mañachun Taitata Jesúspaj shutipi.\n\n7 Discípulocunapash Taitata achil mañarca Jesúspaj shutipi. Yalishca jipa paicuna jatarirca llactapuracunata achil yachachirca.\n\n8 Paicuna achil yachachishca jipa chai shimicunatallata imata Jesús parlashcata—nimata na cambiashpa imata Jesús parlashca shimicunamanda—Riqui, paicuna cutin cungurirca Taitata achil mañarca Jesúspaj shutipi.\n\n9 Paicuna achil mañarca imata paicuna munashcatapacha; munarca Espíritu Santo paicunaman cushca cachun.\n\n10 Paicuna shina achil mañashca jipa yacu pataman urai rirca, taucapachacunapash paicunata catirca.\n\n11 Yalishca jipa Nefi yacuman yaicurca bautizai tucurcapash.\n\n12 Yacumanda llujshishpa bautizai callarirca. Pai bautizarca tucui maijan Jesús ajllashcacunata.\n\n13 Yalishca jipa tucuilla bautizarishca jipa, yacumanda llujshishca cajpi, Espíritu Santo shamurca paicunapaman, paicuna jundashca carca Espíritu Santohuan, ninahuanbash.\n\n14 Riqui, paicuna pillui tucushca carca ninahuanshna; cai urai shamurca jahua pachamanda, taucapachacuna ricurca caita, testimoniotapash curca; ángelcuna urai shamurca jahua pachamanda paicunata achil yachachircapash.\n\n15 Yalishca jipa imaura ángelcuna discípulocunaman achil yachachishca cajpi, riqui, Jesús shamurca chaupipi shayarirca achil yachachircapash paicunata.\n\n16 Yalishca jipa taucapachacunaman parlarca, mandarcapash paicunata alpapi cutin cungurichun, paipaj discípulocunapash alpapi cungurichun.\n\n17 Yalishca jipa tucuilla alpapi cungurishca jipa, paipaj discípulocunata achil mañachun mandarca.\n\n18 Riqui, paicuna achil mañai callarirca; Jesústa achil mañarca paita shutichishpa paicunapaj Apunchij paicunapaj Diospash.\n\n19 Yalishca jipa Jesús paicunapaj chaupimanda anchurishpa, asha carullata rishpa alpaman cungurishpa, nirca:\n\n20 Taita, ñuca quiquinda pagui nini Espíritu Santota cushcamanda caicuna ñuca ajllashcacunaman; cai can paicunapaj ñucapi crimanda, ñuca ajllashcani paicunata cai pachapi causajcunamanda.\n\n21 Taita, ñuca quiquinda achil mañani carapai Espíritu Santota tucui paicunaman maijan paicunapaj shimicunapi crijcunaman.\n\n22 Taita, paicunaman quiquin cushcangui Espíritu Santota ñucapi paicuna crimanda; quiquin ricushcangui paicuna ñucapi crijta imashpa paicunata can uyashcamanda, paicuna ñucata achil mañanbash; paicuna ñucata achil mañan ñuca paicunahuan cajpi.\n\n23 Cunan Taita, ñuca achil mañani quiquinda paicunamanda, tucui maijan paicunapaj shimicunapi crijcunamandapash, paicunapash ñucapi crichun, ñuca paicunahuan cai ushasha quiquin laya, Taita, ñucapi cangui, ñucanchi shujlla cai ushangapa.\n\n24 Yalishca jipa Jesús Taitata shina achil mañashca jipa, paipaj discípulocunapaman shamurca, riqui, paicuna catinajurcara, na shaijushpa, paita achil mañashpa; na mirachirca tauca shimicunata, cai cushca carca paicunaman imata achil mañanata, munaihuanbash jundashca carca.\n\n25 Yalishca jipa Jesús paicunata achilyachirca imashna paicuna paita achil mañajujpi; paipaj cushilla asi ñavi paicunapaman rirca, paipaj cushilla ñavipaj micha paicunata punllayachirca, riqui paicuna yuraj carca cushilla ñavishna Jesúspaj churajunacunapash; riqui yurajmi carca tucui yurajcunata yali, ari, nimapash na tianllu alpapi shina yuraj paipaj yuraj laya.\n\n26 Jesús paicunaman nirca: Achil mañashpa catichi; ashtahuangari paicuna achil mañaita na saquirca.\n\n27 Paicunapamanda cutin tigrarirca, asha carullata rirca alpaman cungurircapash; cutin achil mañarcapash Taitata, nishpa:\n\n28 Taita, ñuca pagui nini quiquinda mapa illacunata saquishcamanda maijangunata ñuca ajllashcani, paicunapaj femanda, ñuca achil mañashcani paicunamanda, maijanguna paicunapaj shimicunata crinacunamandapash, ñucapi paicuna mapa illacuna cachun, paicunapaj shimicunapi femanda, imashna ñucapi paicuna mapa illacuna can.\n\n29 Taita, ñuca na achil mañanichu cai pachapaj, ashtahuangari maijanguna quiquin cuhuashcangui cai pachamanda, paicunapaj femanda, ñucapi paicuna mapa illacuna cachun, ñuca paicunapi cangapa quiquinshna, Taita, ñucapi cangui, ñucanchi shujlla cai ushangapa, ñuca punchapamba cai ushangapa paicunapi.\n\n30 Cai shimicunata Jesús parlashca jipa paipaj discípulocunapaman cutin shamurca; riqui paicuna paita achil mañarca na shaijushpa, catilla; paicunata cutin cushilla asirca; riqui paicuna yuraj carca, Jesús laya.\n\n31 Yalishca jipa cutin rirca asha carullata Taitata achil mañarca;\n\n32 Jallu na parlai ushan shimicunata imata pai achil mañarca, runa na quilcai ushanllu shimicunata imata pai achil mañarca.\n\n33 Taucapachacuna uyarca, testimoniota curcapash; paicunapaj shungucuna pascashca carca paicuna entendircapash paicunapaj shungucunapi shimicunata imata pai achil mañarca.\n\n34 Shinapash, shina jatun juyailla carca shimicuna imata pai achil mañarca, na quilcashca caita ushan caicunata runa na parlai ushanbash.\n\n35 Yalishca jipa Jesús achil mañaita tucuchishca jipa discípulocunapaman cutin tigramurca, paicunata nirca: Shina jatun feta charijta ñuca nimaura na ricushcani tucui Judíocunapi; chaimanda ñuca paicunaman na ricuchi usharcani shina jatun juyailla ruraita ricuchinacunata, paicunapaj na crimanda.\n\n36 Ciertopacha ñuca nini cangunaman, paicunapi pipash na tian shina jatun cuzascunata cangunashna ricushca; paicuna na uyashcapashchu shina jatun cuzascunata imashna canguna uyashcashna.\n\n", "3-ne 20": "[center][font_size=26]20 Capítulo[/font_size][/center]\n\n[i]Jesús caran tandata, vinotapash juyailla ruraita ricuchishpa, cutin achilyachin santa cenata llactapuracunaman—Jacobpaj puchushca shamunga Apunchij paicunapaj Diosmanda yachaiman, Américata chasquinga—Jesús achil villachij can Moisés laya, Nefitacuna can achil villachijcunapaj huahuacuna—Cutishuj Apunchijpaj llactapuracuna tandachishca canga Jerusalénpi. Nara C.H. 34.[/i]\n\n1 Yalishca jipa pai mandarca taucapachacunata achil mañaita saquichun, paipaj discípulocunatapash. Paicunata mandarca shungucunapi ama achil mañaita saquichun.\n\n2 Paicunata mandarca jatarichun paicunapaj chaquicunahuan shayarichun. Paicuna jatarirca, paicunapaj chaquicunahuan shayarirca.\n\n3 Yalishca jipa cutin tandata faquirca caita achilyachirca, discípulocunaman micuchun cararca.\n\n4 Paicuna micushca jipa mandarca paicuna tandata faquichun, taucapachacunaman carachun.\n\n5 Taucapachacunaman carashca jipa paicunaman cararca vinota ufiachun, mandarcapash taucapachacunaman carachun.\n\n6 Cunan, discípulocunapash, taucapachacunapash tandatapash, vinotapash na apashca carca;\n\n7 Ashtahuangari pai ciertopacha paicunaman cararca tandata micuchun, vinotapash ufiachun.\n\n8 Paicunaman nirca: Pai maijan micun cai tandata micun ñucapaj cuerpota paipaj almapa; pi maijan ufian cai vinota ufian ñucapaj yahuarta paipaj almapa; paipaj alma nimaurapash na yarjachinga nimaurapash na yacunayachingapash, ashtahuangari jundashca canga.\n\n9 Cunan, tucuilla taucapachacuna micushca, ufiashca jipa, riqui, paicuna jundasha carca Espírituhuan; tucuilla shujlla shimi caparirca, Jesústa adorarcapash, pita paicuna ricurca, uyarcapash.\n\n10 Yalishca jipa paicuna tucuilla Jesústa adorashca jipa, paicunaman nirca: Riqui cunan ñuca tucuchini rurachunbacha saquishcata imata Taita ñucata mandahuarca cai llactapuracunamanda, maijanguna can Israelpaj huasipaj shuj puchu.\n\n11 Yarichi ñuca cangunaman parlashcani, nishcanipash imaura Isaíaspaj shimicuna pactachishca cajpi—riqui caicuna quilcashca can, caicunata cangunapaj ñaupapi charinguichi, chaimanda caicunata mascaichi—\n\n12 Ciertopacha, ciertopacha, ñuca cangunaman nini, imaurca pactashca cashpa shina pactachishca can conveniota imata Taita rurarca paipaj llactapuracunaman, Oh Israelpaj huasi.\n\n13 Shina puchucuna, picunata caiman chaiman cachai tucushca alpa jahuallapi canga, tandanajushca canga indi llujshij ladomanda, indi huashajuj ladomandapash, uraimandapash, vichaimandapash; paicuna apamushca canga Apunchij paicunapaj Diosta yachanaman, pimi paicunata jatun causachishca.\n\n14 Taita mandahuarca ñuca carachun cai alpata, cangunapa chasquishca cachun.\n\n15 Ñuca cangunaman nini, Gentilcuna na arrepentirijpica achil yachishca jipa imata paicuna chasquinga, paicuna calpachishca jipa ñuca llactapuracunata—\n\n16 Shina canguna, maijanguna canguichi Jacobpaj huasipaj shuj puchu, paicunapamanda richi; canguna paicunapaj chaupipi canguichi picuna taucacuna canga; canguna paicunapapi canguichi shuj león laya sacha animalcunapi, shuj viñaj león laya llama atajucunapi, pimi, chaupita yalijpi sarun, uchillacunapi fitin, pipash na cacharichi ushan.\n\n17 Quiquinba maqui vichai alsaringa tucui llaquichicunapaj jahuapi, tucui napacha ricunayachijcuna huañuchishca canga.\n\n18 Ñuca tandachisha ñuca llactapuracunata imashna shuj runa tandachin paipaj fanga gavillapi.\n\n19 Ñuca rurasha ñuca llactapuracunata pihuan Taita conveniota rurashca, ari, ñuca rurasha quiquinba jirru cachuta, ñuca rurasha quiquinba bronce sillucunata. Tauca llactapuracunata faquichisha; ñuca achilyachisha Apunchijman paicunapaj mirashcata, Apunchijman paicunapaj tucui alpamanda minishtirishcapachata. Riqui, ñuca cani pimi caita rurani.\n\n20 Yalishca jipa, Taita nin, ñuca alicaipaj espada paicunapaj jahuapi huarcushca canga chai punlla; imashpapash arrepentirijllapi paicunapaj jahuapi na urmanga, nin Taita, ari, Gentilcunapaj tucui jatun llactacunapaj jahuapi.\n\n21 Yalishca jipa ñuca llactapuracunata shayachisha, Oh Israelpaj huasi.\n\n22 Riqui, cai llactapuracuna ñuca shayachisha cai alpapi, pactachingapa conveniota imata ñuca rurarcani cangunapaj taita Jacobhuan; cai canga shuj Mushuj Jerusalén. Jahua pachapaj ushaicuna cai llactapuracunapaj chaupipi canga; ari, ñucapash cangunapaj chaupipi casha.\n\n23 Riqui, ñuca cani pimanda Moisés parlarca, nishpa: Shuj achil villachij Apunchij canguna Dios cangunapamanda jataringa cangunapaj huauquicunamanda, ñucapaj laya; paita canguna uyanguichi tucui cuzascunapi pai imata nijta. Cai yalinga tucui alma maijan na uyaj chai achil villachijta llactapuracunapamanda anchuchi tucushca canga.\n\n24 Ciertopacha ñuca cangunaman nini, ari, tucui achil villachijcuna Samuelmanda maijan jipa catij, imashna taucacuna parlashca can, ñucamanda testificashca can.\n\n25 Riqui, canguna canguichi achil villachijcunapaj huahuacuna; canguna canguichi Israelpaj huasimanda; canguna canguichi conveniomanda imata Taita rurarca cangunapaj taitacunahuan, nishpa Abrahamman: Quiquinba cati aillucunapi alpapaj tucui reinocuna achilyachishca canga.\n\n26 Taita ñucatara jatarichihuashca, cachamuhuashca cangunata achilyachichun anchuchishpa cangunata shujllangaman paicunapaj na ali ruraicunamanda; canguna conveniomanda huahuacuna caimanda—\n\n27 Canguna achil yachishca cashca jipa shina pactachishca canga Taitapaj convenio imata pai rurarca Abrahamhuan, nishpa: Quiquinba cati aillucunapi alpapaj tucui reinocuna achilyachishca canga—Espíritu Santota jichangacaman Gentilcunapaj jahuapi ñuca ruraimanda, cai achil yachi Gentilcunapaj jahuapi paicunata ruranga tucuita yali shinllicuna, chaimanda caiman chaiman calpachinga ñuca llactapuracunata, Oh Israelpaj huasi.\n\n28 Paicuna shuj asti canga cai alpa llactapuracunapa. Shina cashpapash, paicuna chasquishca jipa ñucapaj tucui quishpiringapa villaicunata, shina paicunapaj shungucunata ñucapaj contra shinlliyachijpica ñuca tigrachisha paicuna na ali ruraicunata paicunapaj propio umacunaman, Taita nin.\n\n29 Ñuca yarisha conveniota imata ñuca rurarcani ñuca llactapuracunahuan; ñuca conveniota rurashcani paicunahuan ñuca paicunata tandachisha ñucapaj propio punllapi, paicunaman cutin cungapa paicunapaj taitacunapaj alpata paicunapaj chasquishca cachun, imami can Jerusalénpaj alpa, cai can cushapacha nishca alpa paicunaman mana tucurinacaman, Taita nin.\n\n30 Yalishca jipa punlla shamun, imaura ñucapaj tucui quishpiringapa villaicuna paicunaman yachachishca canga;\n\n31 Paicuna ñucapi cringa, ñuca cajta Jesucristo, Diospaj Churi, achil mañangapash Taitata ñucapaj shutipi.\n\n32 Shina paicunapaj cuidashpa chapaj runacuna shinlli caparinga, shujlla shimi tandanajushpa cantanga; paicuna ricunga ñavi ñavi.\n\n33 Shina Taita cutin paicunata tandachinga, Jerusalénda paicunaman cunga paicunapaj chasquina cachun.\n\n34 Shina paicuna cushijui callaringa—Cantaichi tandanajushpa, Jerusalénmanda jichushca pushtucuna; Taita cushichishca paipaj llactapuracunata, pai Jerusalénda jatun causachishca can.\n\n35 Taita paipaj achil rigrata llujchishpa ricuchishca tucui jatun llactacunapaj ñavicunapi; tucui alpa tucurinacaman ricunga Taitapaj quishpichita; Taita, ñucapash shujlla canchi.\n\n36 Shina yalichun apamunga imami quilcashca can: Rijchari, rijchari cutin, shinlli caita churajui, Oh Sión; churajui juyailla churajunacunata, Oh Jerusalén, achil llacta, cunanmanda ashtahuan na shamungachu quiquinbaman incircuncisa, mapallapash.\n\n37 Quiquinllata chaspiri alpamanda; jatari, tiari, Oh Jerusalén; cachariri quiquinba cungapi huatashcacunamanda, Oh huatai tucushcashna Siónpaj ushi.\n\n38 Apunchijca shina nin: Cangunamandallata jaturishcanguichi nimapa, culqui illa jatun causachishca canguichi.\n\n39 Ciertopacha, ciertopacha, ñuca cangunaman nini, ñuca llactapuracuna yachanga ñuca shutita; ari, chai punlla paicuna yachanga ñuca cani pimi parlani.\n\n40 Shina paicuna ninga: Mashna juyailla urcucunapi can chaquicuna pimi ali mushujcunata apamun, sumaj causaita villachin; ali mushujcunata apamun paicunaman alipa, quishpirinata villachin; Siónman nin: Quiquinba Dios reinan!\n\n41 Shina yachachinga: Anchurichi, anchurichi, llujshichi caimanda, ama tacarichi mapalla cajcuna; cai chaupimanda llujshichi; mapa illa caichi maijan Apunchijpaj vasota apajcuna.\n\n42 Ñapash na ringuichi calpaihuanbash na; Apunchij cangunapaj ñaupata ringa, Israelpaj Dios cangunapaj ñaupata cuidaj canga.\n\n43 Riqui, ñuca sirvij runa yachaita ruranga; pai jatun alicachishca canga, alicachishcapash ali jahuapi churashca canga.\n\n44 Imashna taucacuna quiquinda manllarirca—paipaj ricuri shina manllanayai carca, tucui runata yali, paipaj ricuri runacunapaj churicuna yali—\n\n45 Shina pai tauca jatun llactacunaman chispachinga; paipaj ñaupapi jatun mandajcuna paicunapaj shimicunata vichanga, ricunga imata paicunaman na villashcata; imata paicuna na uyashcata yachanga.\n\n46 Ciertopacha, ciertopacha, ñuca cangunaman nini, tucui cai cuzascuna ciertopacha shamunga, imashna Taita ñucaman mandashcapash. Shina cai convenio imata Taita conveniota rurashca paipaj llactapuracunahuan pactashca canga; shina Jerusalén ñuca llactapuracunahuan causashca canga, cai canga paicunapaj chasquina pamba.\n\n", "3-ne 21": "[center][font_size=26]21 Capítulo[/font_size][/center]\n\n[i]Israel tandanajushca canga imaura Mormónpaj Quilcashca llujshijpi—Gentilcuna shayachishca canga shuj libre llactapuracunashna Américapi—Paicuna quishpirishca canga paicuna crijpi, cazujpipash; cutishuj laya, paicuna anchuchi tucushca, tucuchi tucushcapash canga—Israel Mushuj Jerusalénda huasichinga, chingashca tribucunapash tigramunga. Nara C.H. 34.[/i]\n\n1 Ciertopacha ñuca cangunaman nini, ñuca cangunaman cuni shuj señalta, canguna yachachun imaura punlla cai cuzascuna yalingrinajunata—ñuca tandachisha, paicunapaj unaita caiman chaiman chajchushcamanda, ñuca llactapuracuna, Oh Israelpaj huasi, paicunapurapi cutin shayachisha ñuca Siónda;\n\n2 Riqui, cai can cuzas imata ñuca cusha shuj señal cachun—ciertopacha ñuca nini imaura cai cuzascuna imata cangunaman villani, imatapash ñuca cangunaman ñucamandallata jipaman villasha, Espíritu Santopaj ushaimanda imata cangunaman cushca canga Taitapamanda, yachaj chayachishca canga Gentilcunaman paicuna yachachun cai llactapuracunamanda picuna can shuj puchu Jacobpaj huasimanda, caimanda ñuca llactapuracuna picuna caiman chaiman chajchui tucushca canga Gentilcunamanda;\n\n3 Ciertopacha, ciertopacha, cangunaman nini, imaura cai cuzascuna Taita paicunaman yachaj chayachinga, Taitapamanda llujshimunga, paicunapamanda cangunapaman;\n\n4 Cai can Taitapaj yachaipi paicuna cai pambapi shayachishca cachun, churashca cachun shuj libre llactapuracunatashna Taitapaj ushaihuan, cai cuzascuna paicunapamanda shamuchun cangunapaj cati aillucunapaj shuj puchucunaman, Taitapaj convenio pactashca cachun imata pai conveniota rurashca can paipaj llactapuracunahuan, Oh Israelpaj huasi;\n\n5 Chaimanda, cai rurashcacuna, rurashcacunapash imata cunamanda chaiman cangunapurapi rurashca canga Gentilcunapamanda shamunga, cangunapaj cati aillucunapaman, na crishpa asha asha chingaringa na ali ruraicunamanda;\n\n6 Cashnami cana Taitapaj munai Gentilcunapamanda shamuchun, pai ricuchi ushangapa paipaj ushaita Gentilcunaman, caimanda Gentilcuna, paicunapaj shungucunata na shinlliyachishpaca, arrepentiri ushachun ñucapaman shamujpi, bautizarishca cachun ñuca shutipi yachachunbash ciertopachata ñuca yachachishcapaj puntocunata, yupai tucushca cachun ñuca llactapuracunapi, Oh Israelpaj huasi;\n\n7 Imaura cai cuzascuna yalijpi quiquinba cati aillucuna yachai callaringa cai cuzascunata—cai paicunapaj shuj señal canga, paicuna yachachun Taitapaj rurashca ña callarishca conveniota pactachingapa imata rurashca can llactapuracunaman picuna can Israelpaj huasi.\n\n8 Imaura punlla shamujpi, cai yalinga jatun mandajcuna paicunapaj shimicunata vichanga; paicunaman na villashcacunata ricunga; na uyashcatapash yanga.\n\n9 Chai punlla, ñucamanda Taita ruranga shuj ruraita, ima canga shuj jatun, shuj juyailla rurai paicunapapi; tianga paipuracunapi maijan na caita crijcuna, masqui shuj runa paicunaman caita villajpipash.\n\n10 Ashtahuangari riqui, ñuca sirvij runapaj causai ñuca maquipi canga; chaimanda paita na chugrichinga, masqui paicunamanda manllanayai cashpapash. Shinapash ñuca jambisha, ñuca ricuchisha ñuca yachai jatun cajta ayapaj yachaita yali.\n\n11 Chaimanda cai yalinga maijan ñuca shimicunapi na crin, Jesucristo canita, imacuna Taita shinanga pai apachun Gentilcunaman, paiman cunga ushaitapash apachun Gentilcunapaman, (cai rurashca canga imashna Moisés nirca) paicuna anchuchi tucushca canga ñuca llactapuracunamanda picuna conveniomanda can.\n\n12 Ñuca llactapuracuna picuna can Jacobpaj shuj puchu Gentilcunapi canga, ari, paicunapaj chaupipi shuj león laya bosque animalcunapi, shuj león laya ataju llamacunapi, pimi chaupita rijpi sarungapash, uchillacunapi fitingapash, pipash na cacharichi ushanga.\n\n13 Paicunapaj maqui vichai alsashca canga paicunapaj na ricunayachijcunapaj jahuapi, tucui paicunapaj na ricunayachijcuna huañuchishca canga.\n\n14 Ari, ay Gentilcuna imashpapash paicuna arrepentirishpalla na; cai yalinga chai punllapi, Taita nin, ñuca huañuchisha quiquinba caballocunata quiquingunapaj chaupipi, ñuca tucuchisha quiquingunapaj carretacunata;\n\n15 Ñuca urmachisha jatun llactacunata quiquinba pambamanda, anchuchishapash tucui shinlli pushtucunata;\n\n16 Ñuca anchuchishapash brujeríacunata quiquinba pambamanda, na ashtahuan yachajcuna tianga;\n\n17 Imamanbash rijchata rurashcacunata ñuca anchuchisha, quiquinba chaupipi shayachishca imaman rijchacunatapash, na ashtahuan adoranguichu quiquinba maquicunahuan rurashcacunata;\n\n18 Fitishapash quiquinba chaupimanda bosquecunata; shina ñuca tucuchisha quiquinba llactacunata.\n\n19 Yalishca jipa tucui llullacuna, umaicuna, envidiacunapash, fiñanajuicuna, superchería sacerdotalcuna, fornicacióncuna, tucurishca canga.\n\n20 Yalingami, nin Taita, chai punllapi pipash na arrepentirij, ñuca Juyashca Churipaman na shamuj, paicunata anchuchisha ñuca llactapuracunamanda, Oh Israelpaj huasi;\n\n21 Ñuca rurasha venganzata, millaitapash paicunapaj jahuapi, Diosta na crijcunapaj jahuapipash, imashna paicuna na uyashcashna.\n\n22 Ashtahuangari paicuna arrepentirijpica, uyajpipash ñuca shimicunata, paicunapaj shungucunata na shinlliyachijpi, ñuca iglesiata paicunapurapi shayachisha, shamui ushangapash convenioman, yupai tucushca canga cai Jacobpaj puchucunapi, picunaman cushcani cai pambata paicunapaj chasquina cachun;\n\n23 Paicuna ayudanga ñuca llactapuracunata, Jacobpaj puchu, Israelpaj huasipaj taucacunatapash imashna shamunga, paicuna shuj llactata huasichichun, cai shutichishca canga Mushuj Jerusalén.\n\n24 Shina paicuna ñuca llactapuracunata ayudanga paicuna tandanajuchun Mushuj Jerusalénpi, picuna caiman chaiman chajchushca can tucui pambacunaman.\n\n25 Shina jahua pachapaj ushai paicunapaman urai shamunga; ñucapash chaupipi casha.\n\n26 Shina Taitapaj rurai callaringa chai punllapi, imaura ña cai quishpiringapa villaicuna yachachishca cajpi cai llactapuracunapaj puchupi. Ciertopacha ñuca nini cangunaman, chai punlla Taitapaj rurai callaringa tucui ñuca llactapuracunapaj chajchurishcacunapi, ari, tribucunapipash maijanguna chingashca carca, picunata Taita Jerusalénmanda llujchimushca.\n\n27 Ari, rurai callaringa ñuca llactapuracunapaj tucui chajchurishcacunapi, Taita ñanda alichinga maita ñucapaman shamuchun, paicuna Taitata mañachun ñuca shutipi.\n\n28 Ari, shina rurai callaringa, Taita ñanda alichinga tucui jatun llactacunapi maita paipaj llactapuracuna huasiman tigrai ushachun paicuna chasquina pambaman.\n\n29 Tucui jatun llactacunamanda llujshimunga; paicuna na ñapash ringa, calpashpapash na ringa, imashpa ñuca paicunapaj ñaupata risha, nin Taita, ñuca paicunapaj ñaupata cuidaj casha.\n\n", "3-ne 22": "[center][font_size=26]22 Capítulo[/font_size][/center]\n\n[i]Tucuri punllacunapi, Sión, paipaj estacacunapash shayachishca canga, Israel tandanajushca canga shungumanda llaquinapi, llaquishpapash—Paicuna mishanga—Isaías 54-huan parijashpa ricui. Nara C.H. 34.[/i]\n\n1 Shina ima quilcashca can yalinga: Cantai, Oh estéril, can huahuata nacita na ushaj; cantai callari, capari, na nacishcangui huahuata; ashtahuan na charij ushajpaj huahuacuna can cazarashca huarmicunapaj huahuacunata yali, Apunchij nin.\n\n2 Jatunyachi pushtuta quiquinba facha huasipajta, cortinacunata mandachi quiquinba causanacunapata; ama tandachi, quiquinba huatanacunata ashtahuan mirachi, shinlliyachi quiquinba estacacunata;\n\n3 Can mirangui ali maquiman, lluquimanbash, quiquinba cati aillucuna chasquinga Gentil llactacunata jichushca llactacunapi causachunbash ruranga.\n\n4 Ama manllai, can na pingai tucushca cangui; ama pandashcapash caichu, pingai tucuchunbash na churashca cangui; cungangui pingaita viñaipi cashcata, na yaringui pingaita viñaipi cashcata, ashtahuanbash ñana yaringui pingaita cusa huañushca huarmi caita.\n\n5 Quiquinba ruraj, quiquinba cusa, Tucuita Mandaj Apunchij can paipaj shuti; quiquinba Jatun Causachij, Israelpaj Achil—tucuilla alpapaj Dios shutichishca canga.\n\n6 Apunchij cayashca quiquinda shuj huarmi jichushca, espíritupi llaquirishca laya, shuj viñajpaj huarmi, imaura quiquinda ñana huarmipaj munai tucushca cajpi, nin quiquinba Dios.\n\n7 Ashagupalla ñuca quiquinda jichurcani, ashtahuangari jatun shungumanda llaquihuan quiquinda tandachisha.\n\n8 Asha fiñaipi ñuca ñavita aparcani quiquinmanda ashagutalla, ashtahuangari mana tucurina llaquirihuan shungumanda llaquita quiquinbi charisha, nin Apunchij quiquinba Jatun Causachij.\n\n9 Imashna, Noépaj yacucunashna, imashna ñuca jurashcani Noépaj yacucunahuan ashtahuan cutinga na cai alpata quilpangachu, shina ñuca jurashcani quiquinhuan na fiñashachu.\n\n10 Urcucuna ringa, uchilla urcucuna shujman churashca canga, ashtahuangari ñuca alicai quiquinmanda na ringachu, ñuca sumaj causaipaj convenio na shujman churashca cangachu, nin Apunchij quiquinda shungumanda llaquisha.\n\n11 Oh llaquirishca, ninan tamiahuan asti tucushca, na cushichishca! Riqui, ñuca churasha quiquinba rumicunata juyailla colorcunahuan, quiquinba shayachinacunata churasha safirocunahuan.\n\n12 Quiquinba ventanacunata ágatas-huan rurasha, quiquinba pungucunata carbúnculos-huan, quiquinba tucuilla muyushcacunata munanayai rumicunahuan.\n\n13 Tucui quiquinba huahuacuna Apunchijhuan yachachishca canga; jatun canga quiquinba huahuacunapaj sumaj causai.\n\n14 Ali ruraicunapi shayachishca cangui; carupi cangui llaquichinamanda imashpa ama manllangui, manllanayaimanda cai na quiquinbaman quimirimunga.\n\n15 Riqui, paicuna ciertopacha quiquinba contra tandanajunga, na ñucapaman; maijanbash quiquinba contra tandanajun quiquinba cauzamanda urmanga.\n\n16 Riqui, ñuca rurashcani herrerota pimi fucun carbónda ninapi, apamun shuj ima ruranata paipaj ruraihuan; ñuca rurashcani tucuchijta tucuchichun.\n\n17 Nima macanajuna rurashca quiquinba contra miranga; tucui jallu quiquinba contra plitun ricushpa chasquichinapi imata nishca canga. Cai can Apunchijpaj sirvij runacunapaj chasquina, paicunapaj ali ruraicuna ñucapaj can, nin Apunchij.\n\n", "3-ne 23": "[center][font_size=26]23 Capítulo[/font_size][/center]\n\n[i]Jesús aproban Isaíaspaj shimicunata—Mandan llactapuracuna achil villachijcunata mascachun—Samuel shuj Lamanitapaj Cutin Causarinamanda shimicunata paicunapaj tandachishca quilcashcacunapi mirachishca can. Nara C.H. 34.[/i]\n\n1 Cunan, riqui, cangunaman nini, canguna cai cuzascunata mascana canguichi. Ari, shuj rurachunbacha saquishcata cangunaman cuni cai cuzascunata utsia mascaichi; jatun can Isaíaspaj shimicuna.\n\n2 Ciertopacha pai parlarca tucui cuzascunamanda ñuca llactapuracunamanda picuna can Israelpaj huasi; chaimanda cai minishtirishcapacha can pai parlachun Gentilcunaman.\n\n3 Tucui cuzascuna pai parlashca pactashca can, pactashca cangapash, pai parlashca shimicunamanda.\n\n4 Chaimanda uyai ñuca shimicunata; quilcai cuzascunata imata ñuca villashcani; punllacunapi, Taitapaj munaimanda Gentilcunapaman ringa.\n\n5 Maijan uyan ñuca shimicunata, arrepentirin, bautizarishcapash can, chaicuna quishpirishca canga. Achil villachijcunata mascai, taucacuna tian cai cuzascunamanda testifican.\n\n6 Cunan yalishca jipa Jesús cai shimicunata nishca jipa paicunaman cutin nirca, aliguta villashca jipa tucui achil quilcashcacunata paicuna imata chasquishca carca, paicunaman nirca: Riqui, ñuca munaiman cutishuj achil quilcashcacuna canguna quilcachun, imata canguna na charinguichi.\n\n7 Yalishca jipa Nefiman nirca: Apamui tandachishca quilcashcata imata canguna apashcanguichi.\n\n8 Imaura Nefi aparca tandachishca quilcashcacunata, paipaj ñaupapi churarca, Jesús ricurca nircapash:\n\n9 Ciertopacha cangunaman nini, mandarcani ñuca sirvij runata Samuel, shuj Lamanita, pai testificachun cai llactapuracunaman, chai punlla imaura Taita punchayachijpi paipaj shutita ñucapi, tauca santocuna tianga picuna jataringa huañuimanda, ricurimunga taucacunaman, achil yachachingapash. Paicunaman nirca: Nachu shina carca?\n\n10 Paipaj discípulocuna tigrachirca, nirca: Ari, Apunchij, Samuel achil villachirca quiquinba shimimanda, tucui caicuna pactashca carca.\n\n11 Jesús paicunaman nirca: Imashpata caita na quilcashcanguichi cai cuzasta, tauca santocuna jatarishcata taucacunaman ricurishcata achil yachachishcatapash paicunata?\n\n12 Yalishca jipa Nefi yarirca cai cuzasta na quilcashca cashcata.\n\n13 Yalishca jipa Jesús mandarca cai quilcashca cachun; chaimanda cai carca quilcashca imashna pai mandarca.\n\n14 Cunan yalishca jipa imaura Jesús aliguta villashca carca tucui achil quilcashcacunata shujllapi, imata paicuna quilcashca carca, pai mandarca paicuna yachachichun cuzascunata imata pai aliguta villashca carca.\n\n", "3-ne 24": "[center][font_size=26]24 Capítulo[/font_size][/center]\n\n[i]Apunchijpaj villachijcuna ñanda alichinga Cati Shamuipa—Cristo ricushpa chasquichinga—Israelta mandashca can pagachun diezmota ofrendacunatapash—Shuj yuyarina quilcashca alichishca can—Malaquías 3-huan parijashpa ricui. Nara C.H. 34.[/i]\n\n1 Yalishca jipa paicunata mandarca quilcachun shimicunata imata Taita Malaquíasman cushca carca, imata paicunaman villarca. Yalishca jipa paicuna quilcashca jipa pai aliguta villarca. Caicuna can shimicuna imata paicunaman villarca, nishpa: Shina nirca Taita Malaquíasman—Riqui, ñuca cachamusha ñuca villachijta, pai alichinga ñanda ñucata ñaupashpa, Apunchij pitami mascanguichi ñapash shamunga paipaj temploman, conveniopaj villachij, paipi canguna cushijunguichi; riqui, pai shamunga, nin Tucuita Mandaj Apunchij.\n\n2 Ashtahuangari pishi aguantanga paipaj shamuna punllata, pishi shayaringa imaura pai ricurimujpi? Pai can shuj ajllaj nina laya, tajshaj jabón layapash.\n\n3 Pai tiaringa culquita shuj ajllangapashna, mapata anchuchijshna; pai mapata anchuchinga Levípaj churicunata, mapa illata saquinga curitashna, culquitashna, paicuna caranga Apunchijman shuj ofrendata ali ruraicunapi.\n\n4 Shina Judápaj, Jerusalénpaj ofrenda Apunchijpaj ali canga, punda punllacunapi laya, yalishca huatacunapi laya.\n\n5 Ñuca cangunapaman quimirisha ricushpa chasquichingapa; ñuca casha ñapash testigo hechicerocunapaj contra, adúlterocunapaj contra, llullashpa jurajcunapaj contra, maijan paipaj trabajajcunaman umashpa pagajcunapaj contra, cusa huañushca huarmicunaman, taita illacunaman, na ayudangapa munajcunata chaira shamujcunata, ñucata na manllajcunatapash, Tucuita Mandaj Apunchij nin.\n\n6 Imashpa ñuca Apunchij cani, na shujman tigranichu; chaimanda canguna Jacobpaj churicuna na tucuchishca canguichichu.\n\n7 Cangunapaj taitacunapaj punllacunamanda ñuca ordenanzacunamanda caruyashcacuna canguichi, caicunata na alichishcanguichi. Ñucapaman tigramuichi, ñuca cangunapaman tigrasha, nin Tucuita Mandaj Apunchij. Ashtahuangari canguna ninguichi: Imashnata ñucanchi tigramushun?\n\n8 Shuhuangachu shuj runa Diosta? Shinapash canguna ñucata shuhuashcanguichi. Ashtahuangari canguna ninguichi: Imapita ñucanchi quiquinda shuhuashcanchi? Diezmocunapi, ofrendacunapipash.\n\n9 Canguna llaquichishca canguichi shuj llaquihuan, canguna ñucata shuhuaimanda, tucui cai jatun llacta.\n\n10 Apamuichi tucui diezmocunata alichishpa charina huasiman, micuna tiachun ñuca huasipi; caihuan ricuhuai, nin Tucuita Mandaj Apunchij, nacashpa ñuca na pascasha cangunaman jahua pachapaj ventanacunata, jichashapash shuj achil yachita caita chasquingapa pushtu na tiangacaman.\n\n11 Ñuca jarcashpa rimasha tucuchijta cangunapa ali cachun, pai na tucuchinga cangunapaj pambacunapi fucushcacunata; uvas chagrapash nara punlla cajpi na fucungachu, Tucuita Mandaj Apunchij nin.\n\n12 Tucui jatun llactacuna achilyachishca canguichi ninga, imashpa juyailla pamba canguichi, Tucuita Mandaj Apunchij nin.\n\n13 Cangunapaj shimicuna shinlli cashca ñucapaj contra, Apunchij nin. Shina cajpipash canguna ninguichi: Imata ñucanchi parlashcanchi quiquinba contra?\n\n14 Canguna nishcanguichi: Cai can yanga Diosta sirvi, imapata ali cashca paipaj ordenanzacunata alichi, ñucanchi purishcanchi llaquiyashpa Tucuita Mandaj Apunchijpaj ñaupapi?\n\n15 Cunan ñucanchi shutichinchi jariyashca cushilla; ari, na alita rurajcuna ali mirashca can; ari, Diosta tentangapa munajcunapash cacharishca can.\n\n16 Shina maijan Apunchijta manllajcuna catilla parlarca caishuhuan chaishuhuan, Apunchij uyashpa uyarcapash; yuyarinapaj shuj quilcashca paipaj ñaupapi quilcashca carca maijan Apunchijta manllajcunapa paipaj shutita yuyarijcunapapash.\n\n17 Paicuna ñucapaj canga, Tucuita Mandaj Apunchij nin, chai punlla imaura ñuca tandachini ñuca juyaillacunata; ñuca huacaichisha paicunata imashna shuj runa huacaichin paipaj propio churita pi paita sirvin.\n\n18 Shina canguna tigramunguichi alita rurajcunata na alita rurajcunamanda yachai ushanguichi, maijan Diosta sirvij maijan na paita sirvijmandapash.\n\n", "3-ne 25": "[center][font_size=26]25 Capítulo[/font_size][/center]\n\n[i]Cati Shamuipi, jariyaj, na alita ruraj jupa laya rupachishca canga—Elías tigramunga chai jatun manllanayai punlla nara cajpi—Malaquías 4-huan parijashpa ricui. Nara C.H. 34.[/i]\n\n1 Riqui, punlla shamun jornoshna rupanga; tucui jariyajcuna, ari, tucui na alita rurajcuna, jupashna canga; punlla shamun paicunata rupachingapa, Tucuita Mandaj Apunchij nin, chai na saquinga sapitapash, malquitapash.\n\n2 Ashtahuangari cangunapa picuna ñuca shutita manllanguichi, Ali Ruranapaj Churi jataringa paipaj alascunapi jambinahuan; canguna llujshinguichi, viñachinguichipash chicugucunashna establopi.\n\n3 Canguna sarunguichi na alicunata; paicuna canga uchufashna cangunapaj chaquicunapaj plantapi chai punlla ñuca caita rurasha, Tucuita Mandaj Apunchij nin.\n\n4 Yarichi Moiséspaj catichunbacha saquishcacunata, ñuca sirvij runa, imata ñuca mandarcani Horebpi tucui Israelpa, pactachinacunahuan, ricushpa chasquichinacunahuanbash.\n\n5 Riqui, ñuca cachasha Elías achil villachijta nara Apunchijpaj jatun manllanayaipash punlla shamujpillata.\n\n6 Pai tigrachinga taitacunapaj shungucunata huahuacunapaman, huahuacunapaj shungucunata paicunapaj taitacunapaman, imashpapash ñuca shamuiman, chugrichiman shuj llaquihuan.\n\n", "3-ne 26": "[center][font_size=26]26 Capítulo[/font_size][/center]\n\n[i]Jesús aliguta villan tucui cuzascunata callarimanda tucurinacaman—Uchilla huahuacuna, huahuacunapash parlan juyailla cuzascunata na quilcashca cai ushajta—Cristopaj iglesiamandacuna charin tucui cuzascunata pacta paipuracuna. Nara C.H. 34.[/i]\n\n1 Cunan yalishca jipa Jesús cai cuzascunata villashca jipa llactapuracunaman aliguta villarca; pai aliguta villarca tucui cuzascunata, jatundapash, uchillatapash.\n\n2 Pai nirca: Cai achil quilcashcacuna, imata canguna na charishcanguichi, Taita mandarca ñuca cangunaman cuchun; cai carca paipi yachai caicunata cushca cachun cati miraicunaman.\n\n3 Pai aliguta yachachirca tucui cuzascunata, callarimanda ima punlla paipaj punchapambapi shamungacaman—ari, tucui cuzascunata imacuna yalinga alpa jahuallapi, imaura elementocuna yacuyanga ninan rupaihuan, cai alpapash pilluringa shuj rollo laya, jahua pachacuna, alpapash ñana tianga;\n\n4 Jatun, tucuri punllacaman, imaura tucui llactapuracuna, tucui reinocuna, shimirimaicuna Diospaj ñaupapi shayaringa, ricushpa chasquichi tucungapa paicunapaj ruraicunamanda, caicuna ali cajpi, na ali cajpipash—\n\n5 Caicuna ali cajpica, mana tucurina causaipaj cutin causarinaman; caicuna na ali cajpica, condenaciónpaj cutin causarinaman; cai lado chailado pacta cashpa, shuj shujmanda, caishu caishumanda, shungumanda llaquimanda, alicaimanda, achil cai imami Cristopi can, pimi carca cai pacha callaripaj punda.\n\n6 Cunan na quilcashca caita ushan cai quilcashcapi patsajmanda shujlla cuzasllapash imata Jesús llactapuracunaman ciertopacha yachachirca.\n\n7 Ashtahuangari riqui Nefipaj jirru fangacunata charin tucuimanda yalishca cuzascunata imata pai llactapuracunaman yachachirca.\n\n8 Cai cuzascuna ñuca quilcashcani, shuj ashagulla can cuzascunamanda imata pai llactapuracunaman yachachirca; ñuca caicunata quilcashcani munashpa caicunata cai llactapuracunaman cutin apamushca cachun, Gentilcunamanda, shimicunamanda imata Jesús parlashca can.\n\n9 Imaura paicuna caita chasquijpi, imami minishtirishca can paicunara charichun, paicunapaj feta ricungapa, cai shina cajpi paicuna cai cuzascunata crijpi shina jatun cuzascuna paicunaman ricuchishca canga.\n\n10 Shina cajpi paicuna cai cuzascunata na crijpi, shina jatun cuzascuna paicunapamanda jarcashca canga, paicunapaj richushpa chasquichinaman.\n\n11 Riqui, caicuna ña quilcashca cagrinajurca, tucuilla ima quilcashca carca Nefipaj jirru fangacunapi, ashtahuangari Apunchij caita na saquirca, nishpa: Ñuca llactapuracunapaj feta ricusha.\n\n12 Chaimanda ñuca, Mormón, quilcani cuzascunata imata Apunchij mandahuarca. Cunan ñuca, Mormón, ñuca nishcacunata tucuchini, catini quilcashpa cuzascunata imata mandahuashca.\n\n13 Chaimanda, ñuca munani canguna ricuchun Apunchij ciertopacha yachachirca llactapuracunata, quimsa punllacunata; cai jipa, catilla ricurijurcalla, tandata faquircapash, caita achilyachishpa, paicunaman cararcapash.\n\n14 Yalishca jipa pai yachachirca, achil yachachirca taucapachacunapaj huahuacunaman pimanda parlashca carca, paicunapaj jallucunata cacharirca, paicuna parlarca paicunapaj taitacunaman jatun juyailla cuzascunata, llactapuracunaman pai yachaj chayachishcata yali jatun; pai cacharirca paicunapaj jallucunata paicuna parlai ushachun.\n\n15 Yalishca jipa jahua pachaman vitsiashca jipa—ishcai viajeta pai ricurimurca paicunapaman, Taitapaman rishca cashpa, paicunapaj tucui ungushcacunata jambishca jipa, paicunapaj na puri ushajcuna, pascashpa ñavicunata paicunapaj ñausacunata, tapashcata rinricunata pascashpa na uyajcunapata, tucui laya jambinacunata paipuracunapi rurarca, jatarichirca shuj runata huañuimanda, ricuchirca paipaj ushaita paicunaman, vitsiashca Taitapaman—\n\n16 Riqui, yalishca jipa caya punlla taucapachacuna tandanajurca paipuracuna, paicuna ricurca uyarcapash cai huahuacunata; ari, uchilla huahuacunapaj shimicunata pascashca carca juyailla cuzascunata parlarcapash; cuzascuna imata paicuna parlarca na saquishca carca maijan runapash ama caicunata quilcachun.\n\n17 Yalishca jipa discípulocuna picunata Jesús ajllashca carca chai punllamanda callarirca bautizangapa, yachachingapa mashna paicunapaman shamurca; mashna bautizarirca Jesúspaj shutipi Espíritu Santohuan junda carca.\n\n18 Paicunapamanda taucacuna ricurca uyarcapash na parlai ushana cuzascunata, imata na saquishca can quilcashca cachun.\n\n19 Paicuna yachachirca, achil yachachirca shujmanda caishuman; paicuna charirca tucui cuzascunata pacta paipuracunapi, tucui runacuna alita rurashpa, caishuhuan chaishuhuan.\n\n20 Yalishca jipa paicuna rurarca tucui cuzascunata imashna Jesús mandashca carca.\n\n21 Paicuna bautizarishcacuna Jesúspaj shutipi shutichishca carca Cristopaj iglesia.\n\n", "3-ne 27": "[center][font_size=26]27 Capítulo[/font_size][/center]\n\n[i]Jesús mandan paicunata Iglesiata paipaj shutipi shutichichun—Paipaj misión, shujpa juchamanda huañui sacrificiopash paipaj quishpiringapa villaicuna can—Runacuna mandashca can arrepentirichun, bautizarichun paicuna achilyachishca cachun Espíritu Santohuan—Paicuna cana can imashna Jesús can shina laya. Nara C.H. 34–35.[/i]\n\n1 Yalishca jipa imashna Jesúspaj discípulocuna purinajurca, yachachinajurca cuzascunata imata paicuna uyashca, ricushcapash carca, Jesúspaj shutipi bautizashpa, yalishca jipa discípulocuna tandanajushca carca shujllapash carca ninan achil mañaipi, ayunopipash.\n\n2 Jesús cutin paicunapaman ricurirca, paicuna achil mañanajurca Taitata paipaj shutipi; Jesús shamurca paicunapaj chaupipi shayarirca, nirca: Imata munanguichi ñuca cangunaman cuchun?\n\n3 Paicuna nirca: Apunchij, ñucanchi munanchi villachun shutita imahuan ñucanchi shutichishun cai iglesiata; caimanda fiñanajuicuna tian llactapuracunapi.\n\n4 Apunchij paicunata nirca: Ciertopacha, ciertopacha, cangunaman nini, imashpata can cai llactapuracuna quijarin, fiñanajunbash cai cuzasmanda?\n\n5 Nachu liishcanguichi achil quilcashcacunata, cai nin canguna apana canguichi cangunapaj jahuapi Cristopaj shutita, imami can ñuca shuti? Cai shutipi canguna shutichishca canguichi chai tucuri punllapi;\n\n6 Maijan ñuca shutita apajcuna, catirian tucurinacaman, chaicuna quishpirishca canga chai tucuri punllapi.\n\n7 Chaimanda, imatapash canguna ruranguichi, caita ruranguichi ñuca shutipi; chaimanda canguna shutichinguichi iglesiata ñuca shutipi; mañanguichi Taitata ñuca shutipi pai achilyachinga iglesiata ñucamanda.\n\n8 Imashna cai canga ñuca iglesia canga ñuca shutita apashpalla? Shuj iglesia Moiséspaj shutita apan shina cai can Moiséspaj iglesia; nacashpa cai shutichishca can shuj runapaj shutipi shina cai can runapaj iglesia; ashtahuangari cai shutichishca cajpica ñuca shutipi shina cai can ñuca iglesia, cai shina cajpi paicuna can shayachishca ñuca quishpiringapa villaicuna jahuapi.\n\n9 Ciertopacha cangunaman nini, canguna canguichi shayachishca ñuca quishpiringapa villaicuna jahuapi; chaimanda canguna shutichinguichi tucui cuzascunata ñuca shutipi; chaimanda canguna Taitata mañashpa, iglesiamanda, cai ñuca shutipi cajpi Taita cangunata uyanga.\n\n10 Cai shina cajpi iglesia ñuca quishpiringapa villaicuna jahuapi shayachishca can shinashpa Taita ricuchinga caipi paipaj propio ruraicunata.\n\n11 Ashtahuangari cai na ñuca quishpiringapa villaicuna jahuapi shayachishca cajpi, shayachishca can runacunapaj ruraicunapaj jahuapi, nacashpa ayapaj ruraicunapaj jahuapi, ciertopacha ñuca nini cangunaman paicuna cushijun paicunapaj ruraicunapi asha tiempota, caimanda ashata cashpa tucuri shamun, anchuchi tushcacuna can ninaman shitai tucushcapash, maimanda na tigramui tian.\n\n12 Paicunapaj ruraicuna paicunata catin, cai can paicunapaj ruraicunamanda paicuna anchuchishca cajta; chaimanda yarichi cuzascunata imata ñuca cangunaman villashcani.\n\n13 Riqui ñuca cangunaman villashcani ñuca quishpiringapa villaicunata, cai can quishpiringapa villaicuna imata ñuca cangunaman cushcani—ñuca cai pachaman shamushcani ñuca Taitapaj munaita rurangapa, ñuca Taita chaipa cachamuhuashca.\n\n14 Ñuca taita cachamuhuarca cruzpi vichai alsashca cachun; cruzpi vichai alsashca jipa, tucui runacunata ñucapaman apamuchun, imashna ñuca vichai alsai tucushcani runacunahuan shinallata runacunapash vichai alsashca canga Taitahuan, ñuca ñaupapi shayarichun, paicunapaj ruraicunamanda ricushpa chasquichishca cachun, chaicuna alicuna cajpi na alicuna cajpipash—\n\n15 Caimanda ñuca vichai alsashca cashcani; chaimanda, Taitapaj ushaimanda ñucapaman tucui runacunata apamusha, paicuna ricushpa chasquichishca cai ushachun paicunapaj rurashcacunamanda.\n\n16 Cai yalinga, pipash arrepentirijpi, bautizarijpipash ñuca shutipi jundashca canga; tucuricaman catiriashpa, riqui, paita ñuca charisha inocente ñuca Taitapaj ñaupapi chai punllapi imaura ñuca cai pachata ricushpa chasquichingapa shayarisha.\n\n17 Maijan na tucurinacaman catirian, paimi anchuchishcapash ninamanbash shitashca canga, maimanda ashtahuan na tigramui ushanga, Taitapaj alicaimanda.\n\n18 Cai can shimi imata ñuca runacunapaj huahuacunaman cushcani. Caimanda pai pactachin shimicunata imata pai cushca, pai na llullan, ashtahuangari tucui paipaj shimicunata pactachin.\n\n19 Mapalla cuzas na yaicui ushan paipaj reinoman; chaimanda nimapash yaicun paipaj samanaman ashtahuangari maijan paicunapaj churajunacunata ñuca yahuarpi tajshashcacuna, paicunapaj femanda, arrepentimiento tucui paicunapaj juchacunamanda, paicunapaj ali ruraicunamanda tucurinacaman.\n\n20 Cunan cai can rurachunbacha saquishca: Arrepentirichi, tucui alpa tucurinacaman, ñucaman shamuichi ñuca shutipi bautizarichi, canguna achilyachishca canguichi Espíritu Santota chasquishpa, canguna ñuca ñaupapi mapa illa shayari ushanguichi chai tucuri punllapi.\n\n21 Ciertopacha, ciertopacha, ñuca cangunaman nini, cai can ñuca quishpiringapa villaicuna; canguna yachanguichi cuzascunata imami canguna ñuca iglesiapi ruranguichipacha; ruraicunata imata canguna ricuhuashcanguichi ñuca rurajta cangunapash ruraichi; imata canguna ricuhuashcanguichi chaita ruranguichi;\n\n22 Chaimanda, cai cuzascunata rurashpa achilyachishca canguichi, canguna vichai alsashca canguichi chai tucuri punllapi.\n\n23 Quilcai cuzascuna imata canguna ricushcanguichi, uyashcanguichi, maijan na saquishcatalla na.\n\n24 Quilcai cai llactapurapaj rurashcacunata, imacuna canga, imashna quilcashca can, imacuna ña yalishca can.\n\n25 Riqui, quilcashcacunamanda imata quilcashca cashca, ima quilcashca canga, cai llactapuracuna ricushpa chasquichishca canga, caicunamanda paicunapaj ruraicuna rijsichishca canga runacunaman.\n\n26 Riqui, tucui cuzascuna Taitamanda quilcashca can; chaimanda quilcashcacunamanda ima quilcashca can cai pacha ricushpa chasquichishca canga.\n\n27 Yachaichi canguna ricushpa chasquichijcuna canguichi cai llactapuracunapaj, ricushpa chasquichinamanda imata ñuca cangunaman cusha, ima ali canga. Chaimanda, ima laya runacunata cana canguichi? Ciertopacha ñuca cangunaman nini, imashna ñuca cani.\n\n28 Cunan ñuca rini Taitapaman. Ciertopacha ñuca nini cangunaman, ima cuzascunata mañanguichi Taitata ñuca shutipi cangunaman cushca canga.\n\n29 Chaimanda, mañaichi, canguna chasquinguichi; huajtachi, cai cangunaman pascashca canga; maijan mañaj, chasquinga; maijan huajtachijman, pascashca canga.\n\n30 Cunan, riqui, ñuca cushijui jatun can, tucuillacaman, cangunamanda, cai miraicunamandapash; ari, Taitapash cushijun, tucui achil ángelcunapash, cangunamanda, cai miraicunamandapash; imashpa paicunamanda nipipash na chingashca can.\n\n31 Riqui, ñuca munani canguna entendichu; ñuca nini maijan cunan causan cai miraicunamanda; nipipash na chingashca can; paicunapi ñuca tucuilla cushijui can.\n\n32 Ashtahuangari riqui, llaquirini chuscu miraicunamanda cai miraimanda, paicuna huatai tucushcashna paihuan apai tucushca canga, imashna chingashcapaj churi carca; paicuna jatuhuanga culquipa, curipa, chai imapa polilla huaglichin, ima shuhuacuna utujushpa shuhuan. Chai punllapi paicunata ricugrisha, paicunapaj ruraicunata paicunapaj propio umacunapi tigrachishpa.\n\n33 Yalishca jipa Jesús cai nishcacunata tucuchishca jipa pai nirca paipaj discípulocunata: Yaicuichi quichiji punguta; quichiji can pungu, quichiji can ñan causaiman apan, ashalla can caita tarin; ashtahuangari ancho can pungu, ancho ñan huañuiman apan, tauca can chaipi purij, imaura tuta shamungacaman, maipi pipash na trabajai ushan.\n\n", "3-ne 28": "[center][font_size=26]28 Capítulo[/font_size][/center]\n\n[i]Chunga ishcaimanda iscun munan, nishcapachacunapash can shuj chasquinata Cristopaj reinopi imaura paicuna huañujpi—Quimsa Nefitacuna munan huañui jahuapa ushaita cushcapash can shina cai ushachun alpapi imaura Jesús cutin shamungacaman—Paicuna apashca can, ricunbash cuzascunata villai na saquishcata, paicuna cunan runacunapi achil yachachinajun. Nara C.H. 34–35.[/i]\n\n1 Yalishca jipa Jesús cai shimicunata nishca jipa, parlarca paipaj discípulocunaman, shujllangaman, nishpa paicunata: Imata canguna ñucapamanda munanguichi, Taitapaman ñuca rishca jipa?\n\n2 Tucuilla parlarca, ashtahuangari quimsalla na, nishpa: Ñucanchi munanchi runapaj huatacunata causashca jipa, ñucanchi achil yachachina, imapa quiquin ñucanchita cayashcangui tucurijpi, ñucanchi ñapash quiquinbaman shamui ushangapa quiquinba reinopi.\n\n3 Pai nirca paicunaman: Achilyachishca canguichi canguna cai cuzasta munashca cashpa ñucapamanda; chaimanda, canguna canchis chunga ishcai huatacunata charishpa ñucapaman shamunguichi ñuca reinopi; ñucahuan samanata taringuichi.\n\n4 Paicunaman parlashca jipa, quimsacunapaman tigrarirca, paicunaman nirca: Imata rurachun munanguichi cangunamanda, Taitapaman rishca jipa?\n\n5 Paicuna llaquirirca paicunapaj shungucunapi, paicuna manllaita charirca parlangapa ima cuzasta paicuna munarca.\n\n6 Pai paicunaman nirca: Riqui, ñuca yachani cangunapaj yuyaicunata, canguna munashca canguichi cuzasta imata Juan, ñuca juyashca, pimi carca ñucahuan ñuca achil yachachipi, nara ñuca vichai alsashca cajpi Judíocunahuan, ñucamanda munarca.\n\n7 Chaimanda, ashtahuan achilyachishca canguichi, canguna nimaura huañuita malinguichi; ashtahuangari causanguichi ricungapa tucui cuzascunata rurashcata Taitapamanda runacunapaj huahuacunaman, imaura tucui cuzascuna pactashca canga Taitapaj munaimanda, imaura ñuca shamusha ñuca punchapambapi jahua pachapaj ushaihuan.\n\n8 Canguna nimaura huañuipaj nanaicunahuan na llaquichishca canguichi; ashtahuangari imaura ñuca shamujpi ñuca punchapambapi canguna tigrachishca canguichi shuj ñavi sipuripi cai huañunamanda na huañunaman; shina canguna achilyachishca canguichi ñuca Taitapaj reinopi.\n\n9 Cutin, canguna na nanaita charinguichi imaura aichapi causanguichi, llaquitapash na ashtahuangari cai pachapaj juchacunamandalla; tucui cai munai ñuca rurasha cuzasmanda imata ñucapamanda munashcamanda, canguna munashcanguichi runacunapaj almacunata ñucapaman apamungapa, cai pachapi causanajushpallata.\n\n10 Caimanda canguna tucui cushijuita charinguichi; tiaringuichi ñuca Taitapaj reinopi; ari, cangunapaj cushijui junda canga, imashna Taita cuhuashca tucui cushijuita; canguna canguichi imashna ñuca cani, ñuca cani imashna Taita can; Taita, ñuca shujlla canchi;\n\n11 Espíritu Santo testifican Taitamanda, ñucamandapash; Taita cun Espíritu Santota runacunapaj huahuacunaman, ñucamanda.\n\n12 Yalishca jipa Jesús cai shimicunata parlashca jipa, pai tacarirca paicunata shujllangaman paipaj dedohuan, ashtahuangari quimsa maijan saquirinacunata na, shina pai rirca.\n\n13 Riqui, jahua pachacuna pascashca carca, paicuna jahua pachaman apai tucushca carca, ricurca, uyarcapash na parlanalla cuzascunata.\n\n14 Cai na saquishca carca paicuna parlachun; paicunaman na curcapash ushaita parlachun cuzascunata imata paicuna ricurca, uyarcapash;\n\n15 Paicuna na villai usharca, cuerpopi cashca na cuerpopi cashcatapash; paicunapi cai ricurirca shuj transfiguración laya, cambiarishca carca cai aichapaj cuerpomanda na huañuna canaman, chaimanda paicuna ricui usharca Diospaj cuzascunata.\n\n16 Ashtahuangari yalishca jipa paicuna cutin achil yachachirca alpa jahuallapi; shina cashpapash paicuna na achil yachachirca cuzascunamanda imata paicuna uyashca, ricushcatapash, rurachunbacha saquishcamanda imata cushca carca paicunaman jahua pachapi.\n\n17 Cunan, paicuna huañuna, na huañuna cashcata, paicunapaj transfiguración punllamanda, ñuca na yachani;\n\n18 Ashtahuangari caitalla ñuca yachani, tandachishca quilcashcamanda imata cushca cashca—paicuna rirca alpa jahuallaman, achil yachachirca tucui llactapuracunaman, tandachishpa iglesiaman mashna crijcunata paicunapaj yachachishcacunata; paicunata bautizashpa, imashna bautizarishca carca Espíritu Santota chasquirca.\n\n19 Paicuna cárcelman shitai tucushca carca iglesiaman na cajcunahuan. Cárcelcunapash na chari usharca paicunata, caicuna ishcaipi faquirishca carca.\n\n20 Paicuna alpaman shitashca carca; ashtahuangari paicuna chugrichirca alpata Diospaj shimihuan, shinashpa paipaj ushaihuan paicuna cacharirishca carca alpa ucumanda; chaimanda minishtirishca utujucunata na allai usharca paicunata charingapa.\n\n21 Quimsa viaje shuj jornoman paicuna shitai tucurca nima chugrita na chasquirca.\n\n22 Ishcai viaje sacha animalcuna causaj ucuman shitai tucurca; riqui paicuna pujllarca sacha animalcunahuan shuj huahua laya chuchujuj llamaguhuan laya, nima chugrita na chasquirca.\n\n23 Yalishca jipa shina paicuna rirca tucui Nefipaj llactapuracunapi, yachachirca Cristopaj quishpiringapa villaicunata tucui llactapuracunaman alpa jahuallapi; paicuna Apunchijpaman tigrarishca carca, Cristopaj iglesiaman tandanajushca carca, shina chai miraicunapaj llactapuracuna achilyachishca carca, Jesúspaj shimimanda.\n\n24 Cunan ñuca, Mormón, villaicunata tucuchini cai cuzascunamanda asha tiempo.\n\n25 Riqui, ñuca ña quilcagrijurcani paicunapaj shuticunata maijan nimaura huañuita na malina carca, ashtahuangari Apunchij na saquirca; chaimanda ñuca na quilcani, cai pachamanda pacajushcacuna caimanda.\n\n26 Ashtahuangari riqui, ñuca paicunata ricushcani, paicuna ñucata achil yachachihuashca.\n\n27 Riqui, paicuna Gentilcunapi canga, Gentilcuna paicunata na rijsinga.\n\n28 Judíocunahuanbash canga, Judíocuna paicunata na rijsinga.\n\n29 Yalinga, imaura Apunchij ali cajta yuyashpa paipaj yachaipi paicuna achil yachachichun tucui caiman chaiman chajchurishca Israelpaj tribucunata, tucui jatun llactacunata, reinocunata, shimi rimaicunata, llactapuracunatapash, paicunapamanda apamunga Jesúspaman tauca almacunata, paicunapaj munai pactashca canga, Diospaj convincente ushaimandapash ima can paicunapi.\n\n30 Paicuna can Diospaj ángelcunashna, paicuna achil mañajpica Taitata Jesúspaj shutipi paicuna ricuchi ushan paicunamanda maijan runaman ali canaman.\n\n31 Chaimanda, paicuna jatun juyailla ruraicunata ruranga, nara jatun shamui punlla imaura tucui llactapuracuna ciertopacha shayaringapacha Cristopaj ricushpa chasquichina jatun tiarina ñaupapi;\n\n32 Ari Gentilcunapipash tianga shuj jatun juyailla rurai rurashca canga, chai ricushpa chasquichina punlla ñaupa.\n\n33 Canguna charishpa tucui achil quilcashcacunata imata cushca shuj tandachishpa quilcashcata tucui juyailla Cristopaj rurashcacunamanda, Cristopaj shimicunamanda yachanguichi, cai cuzascuna ciertopacha shamungapacha.\n\n34 Ay maijan na uyanga Jesúspaj shimicunata, maijan pai ajllashcacunata paicunapaman cachashca; maijan na chasquin Jesúspaj shimicunata maijan pai cachashcacunapaj shimicunatapash, paita na chasquin; chaimanda pai na chasquinga paicunata chai tucuri punllapi;\n\n35 Ashtahuan alichari canman carca paicuna na nacishca cashpa. Yuyanguichichu na shina cachun saquirita shuj ofenderishca Diospaj alicaita, pimi sarui tucushca runacunapaj chaquicunahuan, chai laya quishpirina shamuchun?\n\n36 Cunan riqui, imashna parlarcani maijan Apunchij ajllashcacunamanda, ari, quimsa picuna apai tucushca carca jahua pachacunaman, ñuca na yacharcani paicuna mapa illa cashcata huañunamanda na huañunaman—\n\n37 Ashtahuangari riqui, ñuca quilcashca jipa, ñuca Apunchijta tapushcani, pai ricuchihuashca minishtirishcapacha can shuj cambio paicunapaj cuerpocunapi, nacashpa minishtirishcapacha canman carca huañuita malina.\n\n38 Chaimanda, paicuna ama huañuita malichun shuj cambio tiarca paicunapaj cuerpocunapi, paicuna ama nanaita, llaquicunatapash charichun ashtahuangari cai pachapaj juchacunamandalla.\n\n39 Cunan cai cambio na igual carca ima canahuan chai tucuri punllapi; ashtahuangari tiarca shuj cambio paicunapi, shinashpa Satanás na ushaita chari ushanga paicunapapi, pai na tentai ushan paicunata; paicuna achilyachishca carca aichapi, paicuna achil carca, alpapaj ushaicuna paicunata na chari ushachun.\n\n40 Cai causaipi paicuna catinga imaura Cristopaj ricushpa chasquichina punllacaman; chai punlla paicuna chasquingapa shuj jatunbacha cambiota, chasqui tucungapa Taitapaj reinopi ashtahuan na llujshingapa, ashtahuangari causangapa Dios-huan mana tucurinacaman jahua pachacunapi.\n\n", "3-ne 29": "[center][font_size=26]29 Capítulo[/font_size][/center]\n\n[i]Mormónpaj Quilcashca llujshimui shuj señal can Apunchij callarishca Israelta tandachita paipaj conveniocunata pactachijpash—Maijan na cazun paipaj achil ricuchishcacunata, carashcacunata tucuri punllapi llaquichishca canga. Nara C.H. 34–35.[/i]\n\n1 Cunan riqui, ñuca cangunaman nini imaura Apunchij ali cajta yuyashpa, paipaj yachaipi, cai nishcacuna shamuchun Gentilcunapaman paipaj shimimanda, shina canguna yachachun ña callarin pactachishca cangapa conveniota imata Taita Israelpaj huahuacunahuan rurashca, paicunapaj cutin apamunamanda paicunapaj chasquina pambacunaman.\n\n2 Canguna yachanguichi Apunchijpaj shimicunata, imata parlashca can achil villachijcuna, tucuilla pactachishca canga; canguna na nina canguichi Apunchij na utsian paipaj shamui Israelpaj huahuacunapaman.\n\n3 Cangunapaj shungucunapi na yuyana canguichi shimicuna imata parlashcacuna yanga can, riqui, Apunchij yaringa paipaj conveniota imata pai rurarca Israelpaj huasipaj llactapuracunaman.\n\n4 Imaura canguna ricujpi cai nishcacuna cangunapaman shamujta, shina canguna ama ashtahuan na ricunayachinguichichu Apunchijpaj ruraicunata, imashpa paipaj alicaipaj espada can paipaj ali lado maquipi; riqui, chai punllapi, canguna na ricunayachijpi paipaj rurashcacunata pai rurachinga cai ña japigrichun.\n\n5 Ay maijan na ricunayachin Apunchijpaj ruraicunata; ari, ay maijan Cristota negan, paipaj ruraicunatapash.\n\n6 Ari, ay maijan negan Apunchijpaj achil ricuchishcacunata, maijan nijcuna Apunchij ashtahuan na ruran achil ricuchinacunahuan, achil villanacunahuan, carashcacunahuan, jallucunahuan, jambinacunahuan, Espíritu Santopaj ushaihuan.\n\n7 Ari, ay maijan ninga chai punlla, charijyangapalla, Jesucristo nima juyailla ruraita ricuchinata na ushan; maijan cai nij chingashcapaj churi layaman tigranga, paipaj na tianga shungumanda llaquina, Cristopaj shimimanda!\n\n8 Ari, ashtahuan na burlaringuichichu, na ricunayachinguichi, nacashpa Judíocunata asishpa ricunguichipash, nacashpa Israelpaj huasipaj nimaijan puchucunatapash; riqui, Apunchij yarin paipaj conveniota paicunahuan, pai ruranga paicunahuan imashna pai jurashcata.\n\n9 Chaimanda ama yuyanguichichu Apunchijpaj ali maquita lluqui ladoman tigrachi ushaita, pai ama rurachun ricushpa chasquichinata pactachichun conveniota imata pai rurashca Israelpaj huasihuan.\n\n", "3-ne 30": "[center][font_size=26]30 Capítulo[/font_size][/center]\n\n[i]Tucuri punllapaj Gentilcuna mandashca can arrepentirichun, Cristoman shamuna, yupashca cachun Israelpaj huasihuan. Nara C.H. 34–35.[/i]\n\n1 Uyaichi, Oh Gentilcuna, uyai Jesucristopaj shimicunata, causaj Diospaj Churi, imacunata pai mandahuashca cangunaman parlachun, riqui, pai mandahuashca ñuca quilcachun nishpa:\n\n2 Tigraichi, tucui Gentilcuna, cangunapaj na ali rurai ñangunamanda; arrepentirichi cangunapaj na ali ruraicunamanda, cangunapaj llullaicunamanda, umachinacunamanda, cangunapaj fornicacióncunamanda, cangunapaj pacalla millanayaicunamanda, cangunapaj yanga dioscunata cungurinacunamanda, cangunapaj huañuchicunamanda, cangunapaj superchería sacerdotalcunamanda, cangunapaj envidiacunamanda, cangunapaj fiñanajuicunamanda, tucui cangunapaj na ali ruraicunamanda, millanayaicunamandapash, ñucapaman shamuichi, bautizarichi ñuca shutipi, canguna chasquingapa cangunapaj juchacunapaj shuj anchuchita, jundashca cangapa Espíritu Santohuan, canguna yupai tucushca cachunbash ñuca llactapuracunahuan picuna can Israelpaj huasipaj.\n\n", "4-ne 1": "[center][font_size=26]Chuscu Cati Nefi[/font_size][/center]\n\n[center][font_size=26]Nefipaj Quilcashca Pimi Can Nefipaj Churi—Jesucristopaj Discípulocunamanda Shuj[/font_size][/center]\n\nNefipaj llactapuracunapaj shuj tandachishpa quilcashca, paipaj tandachishca quilcashcamanda.\n\n[center][font_size=26]1 Capítulo[/font_size][/center]\n\n[i]Nefitacuna, Lamanitacunapash tucuilla tigrarin Apunchijpaman—Paicuna tucui cuzascunata pacta charin, juyailla ruraita ricuchicunata ruran, pambapi ali miranbash—Ishcai patsaj huatacuna jipa, chaupiricuna, na alicunata ruraicuna, yanga iglesiacuna, na ricunayachishpa catiriaicuna jatarirca—Quimsa patsaj huatacuna jipa, Nefitacuna, Lamanitacuna na ali rurajcuna can—Ammorón pacan achil tandachishpa quilcashcacunata. Nara C.H. 35–321.[/i]\n\n1 Yalishca jipa quimsa chunga chuscu huata yalirca, quimsa chunga pichapash, riqui Jesúspaj discípulocuna Cristopaj shuj iglesiata shayachishcarca tucui muyundi alpacunapi. Mashna paicunapaman shamurca, ciertopacha arrepentirishpa paicunapaj juchacunamanda, bautizarishca carca Jesúspaj shutipi; chasquircapash Espíritu Santota.\n\n2 Yalishca jipa quimsa chunga sujta huatapi, llactapuracuna Apunchijpaman tucuilla tigrarirca, tucui alpa jahuallapi, ishcandi Nefitacuna, Lamanitacunapash, na tiarca randimanda plituricuna, yali canchi ninajuicuna paipuracunapi, tucui runa ali rurashpa caishuhuan chaishuhuan.\n\n3 Tucui cuzascunata pacta charirca paipuracunapi; chaimanda na tiarca charij, huajchapash, esclavo, librepash, ashtahuangari tucuilla libreta rurarca, chasquijcuna jahua pachamanda carashcata.\n\n4 Yalishca jipa quimsa chunga canchis huatapash yalirca, alpapi sumaj causai catircara.\n\n5 Jesúspaj discípulocuna jatun juyailla ricuchicunata rurarca, shinashpa paicuna ungushcacunata jambishpa, huañushcata causachishpa, na purij ushajcunata purichishpa, ñausacunata paicunapaj ricuita chasquichishpa, na uyaita ushajcunata uyachishpa; tucui laya juyailla ruraita ricuchinacunata rurarca runacunapaj huahuacunapi; nima juyailla ruraita ricuchinacunata na rurarca ashtahuangari Jesúspaj shutipilla.\n\n6 Shina quimsa chunga pusaj huata yalirca quimsa chunga iscunbash, chuscu chunga shujpash, chuscu chunga ishcaipash, ari chuscu chunga iscun huatapash yalishca carca, picha chunga shujpash, picha chunga ishcaipash; ari, picha chunga iscun huatacunapash yalishca carca.\n\n7 Apunchij paicunata ali mirachirca ninandapacha alpapi; ari, shinashpa paicuna cutin llactacunata huasichirca maipi llactacuna rupashca carca.\n\n8 Ari, jatun llacta Zarahemlatapash cutin huasichirca.\n\n9 Ashtahuangari, tiarca tauca llactacuna maijan huashajushca carca, yacucuna ricurimushca carca chai pushtupi; chaimanda cai llactacuna na cutin huasichishca carca.\n\n10 Cunan, riqui, yalishca jipa Nefipaj llactapuracuna shinllicunaman tigrarca, ñapash ninanda mirarirca, ninan juyaillagucunapachapash, sumajlla llactapuracunaman tigrarca.\n\n11 Paicuna cazararca, curinajurca cazamentopi, achilyachishca carca taucapacha nishcapachacunahuan imata Apunchij paicunaman rurashca carca.\n\n12 Ashtahuan ñana causarca Moiséspaj catichunbacha saquishcacunapaj rurashcacunata, ordenanzacunatapash; ashtahuangari paicuna catirca rurachunbacha saquishcacunata imata chasquirca paicunapaj Apunchij, paicunapaj Diosmanda, causarca ayunashpa, achil mañashpa, catilla tandanajushpa ishcandipa achil mañangapa, Apunchijpaj shimita uyangapapash.\n\n13 Yalishca jipa na tiarca randimanda plituricuna tucui llactapuracunapi, tucui alpapi; ashtahuangari jatun juyailla ruraita ricuchinacunata rurarca Jesúspaj discípulocunapi.\n\n14 Yalishca jipa canchish chunga shuj huata yalishca carca, canchis chunga ishcai huatapash, ari, tucuripipash, canchis chunga iscun huata yalishca carca; ari, patsaj huatacunapash yalishca carca, Jesúspaj discípulocuna, picunata pai ajllashca carca tucuilla rishca carca Diospaj paraísoman, ashtahuangari quimsa saquirina na; tiarca cutishuj discípulocuna ordenashca paicunapaj randi; chai miraicunamanda taucacunapash huañushca carca.\n\n15 Yalishca jipa na tiarca alpapi randimanda plituri, Diospaj juyaimanda ima causarca llactapuracunapaj shungucunapi.\n\n16 Na tiarca envidiacuna, fiñanajuicuna, bulla mascaicuna, fornicacióncuna, llullaicuna, huañuchicuna, tucui laya mapataruraicuna; ciertopacha ashtahuan yali cushilla llactapuracuna na tiai usharca tucui llactapuracunapi picuna rurashca carca Diospaj maquihuan.\n\n17 Na tiarca shuhuacuna, huañuchijcuna, Lamanitacunapash, nima laya itacuna; ashtahuangari tiarca shujlla, Cristopaj huahuacuna, Diospaj reinota chasquinacuna.\n\n18 Mashna achilyachishca paicuna carca! Apunchij paicunata achilyachirca tucui paicunapaj ruraicunapi; ari, paicunata achilyachirca, ali mirachirca patsaj shuj chunga huatacuna yalishca cangacaman; Cristomanda cati mirai huañushca carca, na tiarcapash randimanda plituricuna tucui alpapi.\n\n19 Yalishca jipa Nefi, pai alichirca cai tucuri quilcashcata, (pai alichirca Nefipaj jirru fangacunapi) huañurca, paipaj churi Amós alichirca paipaj randi; pai alichirca cai Nefipaj jirru fangacunapillata.\n\n20 Pai alichirca pusaj chunga chuscu huatacunata, tiarcara alpapi sumaj causai, ashalla llactapuracuna maijanguna na cazushca carca iglesiata, paicuna japirca Lamanitacunapaj shutita; chaimanda alpapi tiai callarirca cutin Lamanitacuna.\n\n21 Yalishca jipa Amóspash huañurca, (cai carca patsaj iscun chunga chuscu huatacuna Cristo shamushcamanda) paipaj churi Amós alichirca tandachishca quilcashcata paipaj randi; pai alichirca Nefipaj jirru fangacunapi; cai quilcashcapash carca Nefipaj quilcashcapi, imami can cai quilcashca.\n\n22 Yalishca jipa ishcai patsaj huatacuna yalishca carca; cati miraipash tucuilla huañushca carca ashagulla na.\n\n23 Cunan ñuca, Mormón, canguna yachanguichi llactapuracuna mirashca carca, shinashpa caiman chaiman chajchurishcarca tucui alpa jahuallaman, ninan charijcunaman tigrashca carca, Cristopi ali miraimanda.\n\n24 Cunan, cai ishcai patsaj shuj huata callarirca tiashpa paipuracunapi jariyashpa vichai alsarijcuna, shina valishca churajunacunata churajujcuna, tucui laya fino perlacunahuan, cai pachapaj fino cuzascunahuan.\n\n25 Cunanmanda chaiman paicuna ñana ashtahuan paicunapaj minishtirishcapachacunata paipuracunapi pacta charirca.\n\n26 Paicuna callarirca clasescunapi chaupirishca cangapa; paicuna callarirca iglesiacunata shayachingapa paicunapaj charijyangapa, callarirca negashpa Cristopaj ciertopacha iglesiata.\n\n27 Yalishca jipa imaura ishcai patsaj chunga huatacuna yalishca cajpi alpapi tauca iglesiacuna tiarca; tiarca tauca iglesiacuna Cristota rijsinchi nijcuna, shina cashpapash paipaj quishpiringapa villaicunata tucuimanda yalishcata negarca, shinashpa paicuna chasquirca tucui laya na ali ruraicunata, achil yachachircapash ima achil carca maijangunaman na saquishca carca na dignocuna caimanda.\n\n28 Cai iglesia ninanda mirarca na ali ruraicunamanda, Satanáspaj ushaimanda pimi paicunapaj shungucunata mishashpa charijurca.\n\n29 Cutin, tiarca cutishuj iglesia pimi Cristota negarca; paicuna na ricunayachishpa catiriarca Cristopaj iglesiata, paicunapaj humildadmanda, Cristopi crimanda; paicuna na ricunayachirca juyailla ruraita ricuchinacunamanda imata paicunapi rurarca.\n\n30 Chaimanda paicuna churarca ushaita, autoridadtapash Jesúspaj discípulocunapaj jahuapi pimi carca paicunahuan, paicunata cárcelman shitarca; ashtahuangari Diospaj shimipaj ushaihuan, imata paicunapi carca, cárcelcuna chaupipi faquirca, paicuna rirca rurashpa juyailla ruraita ricuchinacunata paicunapapi.\n\n31 Shina cajpipash, masqui tucui cai juyailla ruraita ricuchinacunapash, llactapuracuna paicunapaj shungucunata shinlliyachirca, paicunata mascarca huañuchingapa, imashna Judíocuna Jerusalénpi Jesústa mascarca shina, paipaj shimimanda.\n\n32 Paicunata nina jornocunaman shitarca, paicuna llujshimujpi nima chugrita na chasquirca.\n\n33 Shitai tucurcapash sacha animalcuna causaj ucucunaman, paicuna pujllarca sacha animalcunahuan shuj llamaguhuan uchilla huahuashna; caicunapamanda llujshirca nima chugrita na chasquishpa.\n\n34 Shina cajpipash, llactapuracuna shinlliyachirca paicunapaj shungucunata, apaitucuimanda tauca sacerdotecunahuan, yanga achi villachijcunahuan tauca iglesiacunata shayachingapa, rurangapa tucui laya na ali ruraicunata. Paicuna chugrichirca Jesúspaj llactapuracunata; ashtahuangari Jesúspaj llactapuracuna na tigrai chugrichirca. Shina paicuna na crishpa asha asha chingarirca, na alita rurashpa, huatan huatan, ishcai patsaj quimsa chunga huatacunacaman yalishca carca.\n\n35 Cunan yalishca jipa cai huatapi, ari, ishcai patsaj quimsa chunga shuj huatapi, tiarca shuj jatun chaupiri llactapuracunapi.\n\n36 Yalishca jipa cai huatapi jatarirca shuj llactapura shutichirishca carca Nefitacuna, paicuna carca ciertopacha Cristopi crijcuna; paipuracunapi tiarca Lamanitacuna shutirin carian—Jacobitacuna, Josefitacuna, Zoramitacunapash;\n\n37 Chaimanda ciertopacha Cristopi crijcuna, ciertopacha Cristota adorajcuna, (paicunapi carca quimsa Jesúspaj discípulocuna saquirinacuna) shutichirishca carca Nefitacuna, Jacobitacuna, Josefitacuna, Zoramitacunapash.\n\n38 Yalishca jipa maijan quishpiringapa villaicunata na cazujcuna shutichirishca carca Lamanitacuna, Lemuelitacuna, Ismaelitacuna; paicuna na crishpa asha asha chingarirca, ashtahuangari paicuna munashpapacha na cazurca Cristopaj quishpiringapa villaicunata; paicuna yachachirca paicunapaj huahuacunaman ama crichun, paicunapaj taitacunashna asha asha chingarirca callarimanda.\n\n39 Cai carca paicunapaj taitacunapaj na ali ruraicunamanda, millanayaicunamandapash, imashna carca callaripi. Paicuna yachachishca carca Diospaj huahuacunata napacha ricunayachichun, imashna Lamanitacuna yachachishca carca Nefipaj huahuacunata napacha ricunayachichun callarimanda.\n\n40 Yalishca jipa ishcai patsaj chuscu chunga chuscu huatacuna yalishca carca, shina carca llactapuracunapaj ruranacuna. Llactapuracunapaj ashtahuan na alicuna shinllicunaman tigrarca, ashtahuan ninanda mirarcapash Diospaj llactapuracunata yali.\n\n41 Paicuna catirca iglesiacunata shayachishpa paipuracunapaj, juyaillayachishpa tucui laya juyailla cuzascunahuan. Shina ishcai patsaj picha chunga huatacuna yalirca, ishcai patsaj sujta chunga huatacunapash.\n\n42 Yalishca jipa llactapuracunapaj na ali rurajcuna cutin callarirca churashpa pacalla juramentocunata, Gadiantónpaj pacalla tandanajushcacunatapash.\n\n43 Llactapuracuna picuna cayashca carca Nefipaj llactapuracuna callarirca shungupi jariyaicunahuan, ashtaca charischacunamanda, yangacunaman tigrarca paicunapaj huauquicunashnalla, Lamanitacuna.\n\n44 Chai punllamanda discípulocuna llaquiri callarirca cai pachapaj juchacunamanda.\n\n45 Yalishca jipa imaura quimsa patsaj huatacuna yalijpi, ishcandi Nefipaj llactapuracuna, Lamanitacunapash ninan na alicunaman tigrashca carca caishucuna chaishucunahuan pacta.\n\n46 Yalishca jipa Gadiantónpaj shuhuacuna caiman chaiman chajchurirca tucui alpa jahuallaman; nipipash na tiarca ali rurajcuna, Jesúspaj discípulocunalla. Curi, culqui ninanda mirachishpa alichirca, tucui laya jatunacunatapash jaturca.\n\n47 Yalishca jipa quimsa patsaj picha huatacuna yalishca jipa, (llactapuracuna na ali ruraicunapi catinajurcara) Amós huañurca; paipaj huauqui Ammarón, alichirca quilcashcata paipaj randi.\n\n48 Yalishca jipa quimsa patsaj ishcai chunga huatacuna yalishca jipa, Ammarón, Espíritu Santohuan tangai tucushpa, pacarca tandachishpa quilcashcacunata imacuna achilcuna carca—ari, tucui achilyachishca tandachishpa quilcashcacuna imacuna maquin maquin shamushca carca shuj miraimanda cutishuj miraiman, ima carca achilyachishca—quimsa patsaj ishcai chunga huatacaman Cristo shamushcamanda.\n\n49 Pai Apunchijpaj pacarca, cutin ricuchishca cachun Jacobpaj huasipaj puchucunaman, Apunchijpaj achil villachishcamanda, nishcapachacunamadapash. Shina tucurin Ammarónpaj tandachishca quilcashca.\n\n", "morm 1": "[center][font_size=26]Mormónpaj Quilcashca[/font_size][/center]\n\n[center][font_size=26]1 Capítulo[/font_size][/center]\n\n[i]Ammarón yachachin Mormónman achil tandachishca quilcashcacunamanda—Macanajuicuna callarin Nefitacunahuan, Lamanitacunahuan—Quimsa Nefitacuna apai tucushca can—Na alita ruraicuna, na crina, hechicería, brujeríacunapash ashtahuan tian. Nara C.H. 321–326.[/i]\n\n1 Cunan ñuca Mormón, cuzascunamanda shuj tandachishca quilcashcata rurani imata ñuca ricushcani, uyashcanipash, caita shutichini Mormónpaj Quilcashca.\n\n2 Ammarón shina punllapi pacashcarca tandachishca quilcashcacunata Apunchijman, ñucapaman shamurca (ñuca charircani chunga huatatashna, ñuca callarijurcani yachajushpa ñuca llactapuracunapaj yachajuicunamanda), Ammarón ñucata nihuarca: Ñuca ricuipi quiquin shuj serio viñaj huahua cangui, ñapash ricujpash;\n\n3 Chaimanda, imaura charingui ishcai chunga chuscu huatacuna ñuca munani can yarichun cuzascunata can ricushcata cai llactapuracunamanda; imaura chai edadta charishpa ringui Antum alpaman, shuj urcuman imami shutichishca canga Shim; chaipimi ñuca saquishcani Apunchijman tucuilla achilyachishca quilcashcacunata cai llactapuracunamanda.\n\n4 Riqui, japingui Nefipaj jirru fangacunata quiquinba, chaishucunataca maipi cashcapillata saquingui; quilcangui Nefipaj jirru fangacunapi tucui cuzascunata imata quiquin ricushcangui cai llactapuracunamanda.\n\n5 Ñuca, Mormón, Nefipaj cati aillu cashpa (ñuca taitapaj shuti carca Mormón), ñuca yarini cuzascunata imata Ammarón mandahuarca.\n\n6 Yalishca jipa ñuca, chunga shuj huatacunata charishpa, ñuca taitahuan pushai tucurcani urai alpaman, Zarahemlapaj alpacaman.\n\n7 Tucuilla alpa jahualla jatun huasicunahuan quilpashca saquirirca, llactapuracuna carca ashtacapacha, imashna jatun mama cochapaj tʼiyushna.\n\n8 Yalishca jipa chai huatapi macanajui tiai callarirca Nefitacunahuan, caicuna carca Nefitacuna, Jacobitacuna, Josefitacuna, Zoramitacuna; cai macanajui carca Nefitacuna Lamanitacunahuan, Lemuelitacuna Ismaelitacunahuan.\n\n9 Cunan Lamanitacuna, Lemuelitacuna, Ismaelitacunapash shutichirishca carca Lamanitacuna, ishcaipi tandanajushcacuna carca Nefitacuna, Lamanitacunapash.\n\n10 Yalishca jipa macanajui callarirca paipuracunapi Zarahemlapaj manñacunapi, Sidónpaj yacucuna ladopi.\n\n11 Yalishca jipa Nefitacuna tandachishca carca jatun taucapacha runacunata, quimsa chunga huarangata yali. Yalishca jipa paicuna charirca chai huatallata tauca macanajuicunata, chaipi Nefitacuna Lamanitacunata misharca taucacunata huañuchircapash.\n\n12 Yalishca jipa Lamanitacuna saquirca paicunapaj munashcata rurangapa, shina alpapi sumaj causai tiarca; sumaj causai catirca chuscu huatacunacaman, chaimanda yahuarta jichai na tiarca.\n\n13 Ashtahuangari na ali ruraicuna mirarca tucui alpa jahuallapi, shinapi Apunchij paipaj juyashca discípulocunata aparca, juyailla ruraita ricuchinacunapaj, jambinacunapaj ruraicuna tucurirca llactapuracunapaj na ali ruraicunamanda.\n\n14 Na tiarca Apunchijpamanda carashcacuna, Espíritu Santo nimaijanbaman na shamurca, paicunapaj na ali ruraicunamanda, na crimandapash.\n\n15 Ñuca, chunga picha huatacunata charishpa, asha serio yuyai cashpa, chaimanda ñucata Apunchij ricuj shamurca, malircani, yacharcanipash Jesúspaj alicaita.\n\n16 Ñuca munarcani cai llactapuracunata yachachingapa, ashtahuangari ñuca shimi vichashca carca, ñuca na saquishca carcani paicunaman yachachichun; riqui paicuna munaimanda paicunapaj Diosta na cazushca carca; juyashca discípulocuna apai tucushca carca paicunapaj na ali ruraicunamanda.\n\n17 Ashtahuangari ñuca paicunahuan carcani, ashtahuangari ñuca na saquishca carcani paicunaman yachachichun, paicunapaj shinlli shungucunamanda; paicunapaj shungucuna shinlliyashcamanda paicunamanda alpa llaquichishca carca.\n\n18 Cai Gadiantón shuhuacuna, picuna carca Lamanitacunapi, llactata llaquichishpa causarca, shinashpa chaipi causajcuna paicunapaj charijyashcacunata alpapi pacai callarirca; llushpirinallacunaman tigrarca, Apunchij alpata llaquichishca cajpi, chaimanda paicuna na alichi usharca, cutin charishcatapash na cati usharca.\n\n19 Yalishca jipa hechiceríacuna, brujeríacuna, magiacunapash tiarca; ayapaj ushai tucui alpa jahuallapi rurashcapash carca, Abinadípaj tucui shimicuna pactashcangacaman, Samuel shuj Lamanita shimicunapash.\n\n", "morm 2": "[center][font_size=26]2 Capítulo[/font_size][/center]\n\n[i]Mormón Nefitacunapaj macanajuj runacunata pushan—Yahuar huañuchishpa tucuchicunapash tiarca alpa jahuapi—Nefitacuna quijarin, huacanbash llaquichi tucushcacunapaj llaquihuan—Paicunapaj ninan juyai punlla yalishca can—Mormón chasquin Nefipaj jirru fangacunata—Macanajuicuna catin. Nara C.H. 327–350.[/i]\n\n1 Yalishca jipa chai huatapillata cutin tiai callarirca macanajui Nefitacuna, Lamanitacunahuan. Masqui ñuca viñaj huambra cashpa, jatun viñai carcani; chaimanda Nefipaj llactapuracuna ajllahuarca ñuca paicunata pushaj cachun, nacashpa paicunapaj macanajuj runacunapaj pushaj.\n\n2 Chaimanda yalishca jipa chunga sujta huatacunata charishpa ñuca rircani Nefitacunapaj macanajuj runacunapata ñaupashpa, Lamanitacunapaj contra; chaimanda quimsa patsaj ishcai chunga sujta huatacuna yalishca carca.\n\n3 Yalishca jipa quimsa patsaj ishcai chunga canchis huatapi Lamanitacuna ñucanchipaman shamurca ninan jatun ushaihuan, shinashpa paicuna ñucapaj macanajuj runacunata manllachirca; chaimanda paicuna na macanajungapa munarca, huashaman ri callarirca vichai llactacunaman.\n\n4 Yalishca jipa ñucanchi chayarcanchi Angola llactaman, llactata japircanchi, ima ruranacunata rurarcanchi ñucanchimanda huacaichiringapa Lamanitacunamanda. Yalishca jipa llactata shinlliyachircanchi ñucanchi ushaihuan; ashtahuangari masqui tucui ñucanchi shinlliyachishca cajpipash Lamanitacuna ñucanchipaman shamurca llactamanda calpachircapash.\n\n5 Paicunapash Davidpaj llactamanda ñucanchita calpachirca.\n\n6 Ñucanchi purishpa rircanchi chayarcanchipash Josuépaj llactaman, imami carca indi huashajuj lado manñacunapi, jatun mama cocha pata ladoman.\n\n7 Yalishca jipa ñucanchi llactapuracunata tandachircanchi ñapash imashna usharishca, shujllapi tandachi ushangapa.\n\n8 Ashtahuangari riqui, alpa jundashca carca shuhuacunahuan, Lamanitacunahuan; masqui jatun tucuchi tiajpipash ñuca llactapuracunapaj jahuapi, paicuna na arrepentirirca paicunapaj na ali ruraicunamanda; chaimanda tiarca yahuar huañuchishpa tucuchicunapash tucui alpa jahuallapi, ishcandicunapi Nefitacunapi, Lamanitacunapipash; cai carca revoluciónbacha tucui alpa jahuapi.\n\n9 Cunan, Lamanitacuna shuj jatun mandajta charirca, paipaj shuti Aarón carca; ñucanchipaj contra shamurca chuscu chunga chuscu huaranga macanajuj runacunahuan. Riqui, ñuca paita chimbapurarcani chuscu chunga ishcai huarangacunahuan. Yalishca jipa ñuca paita misharcani ñucapaj macanajuj runacunahuan chaimanda ñuca ñaupamanda calparca. Riqui, tucui cai rurashca carca, quimsa patsaj quimsa chunga huatacuna yalishca carca.\n\n10 yalishca jipa Nefitacuna paicunapaj na ali ruraicunamanda arrepentiri callarirca, huacai callarircapash imashna achil villachishca carca Samuel achil villachij; riqui ni maijan runa na alichi usharca imami paipaj propio carca, shuhuacunamanda, shujpata japijcunamanda, huañuchijcunamanda, hechiceríacunamanda, brujeríacunamanda imami tiarca alpapi.\n\n11 Shina tiai callarirca quijaricuna, huacaicunapash tucui alpacunapi cai cuzascunamanda, ashtahuanbacha Nefipaj llactapuracunapi.\n\n12 Yalishca jipa imaura ñuca, Mormón, ricurcani paicunapaj huacaicuna, quijaricuna, paicunapaj llaquiricunapash Apunchijpaj ñaupapi, ñuca shungu cushijui callarirca ñuca ucupi, yachashpa Apunchijpaj shungumanda llaquinacunata, longanimidadpash, chaimanda yashpa pai shungumanda llaquij canga paicunahuan paicuna cutin ali llactapuracunaman tigrachun.\n\n13 Ashtahuangari riqui cai ñuca cushijui yanga carca, imashpa paicunapaj llaquiricuna na carca arrepentimientopa, Diospaj alicaimanda; ashtahuangari llaquichi tucushcacunapaj llaquirina carca, imashpa Apunchij na punllan punllan saquinga paicunata juchapi cushijuita charichun.\n\n14 Paicuna Jesúspaman na shamurca faquirishca shungucunahuan, shuj cazuj amujlla espíritucunahuan, ashtahuangari Diosta llaquichirca, huañungapa munarcapash. Shina cashpapash macanajurca espadahuan paicunapaj causaicunamanda.\n\n15 Yalishca jipa ñuca llaquirina ñucapaman cutin tigramurca, ñuca ricurcani ninan juyai punlla paicunapa yalishca carca, ishcandi temporalpash, espiritualpash; ñuca ricurcani huaranga urmanajujta tucui yachajta paicunapaj Diosta na cazuipi, lomalla tandachishca mapa layapash alpa jahuallapi. Shina quimsa patsaj chuscu chunga chuscu huatacuna yalishca carca.\n\n16 Yalishca jipa quimsa patsaj chuscu chunga picha huatapi Nefitacuna Lamanitacunapaj ñaupamanda calpai callarirca; cati tucushca carca imaura paicuna Jasónpaj alpaman chayangacaman, nara jarcai ushashca cajllapita paicunapaj caruyaipi.\n\n17 Cunan, Jasónpaj llacta ladolla carca pamba maipi Ammarón Apunchijman tandachishpa quilcashcacunata saquishca carca, ama tucuchishca cachun. Riqui ñuca rishca carcani Ammarónpaj shimimanda, japircani Nefipaj jirru fangacunata, tandachishpa quilcashcata rurarcanipash Ammarónpaj shimicunamanda.\n\n18 Nefipaj jirru fangacunapi shuj tucui tandachishpa quilcashcata rurarcani tucui na ali ruraicunamanda, millanayaicunamandapash; ashtahuangari cai jirru fangacunapi saquircani rurashpa tucui tandachishpa quilcashcata paicunapaj na ali ruraicunamanda, millanayaicunamandapash, riqui, shuj catilla ricuchita na alita ruraicunamanda, millanayaicunamandapash ñuca ñavicunapi cashca ricui ushashcamanda runapaj ñangunata.\n\n19 Ay ñucamanda paicunapaj na ali ruraicunamanda; ñuca shungu jundashca can llaquirihuan paicunapaj na ali ruraicunamanda, tucui ñuca punllacuna; shina cashpapash, ñuca yachani ñuca vichai alsashca casha chai tucuri punllapi.\n\n20 Yalishca jipa cai huata Nefipaj llactapuracuna cutin calpachi tucurca. Yalishca jipa ñucanchi calpachi tucurcanchi imaura vichai alpaman chayangacaman imata shutichircanchi Shem.\n\n21 Yalishca jipa ñucanchi Shempaj llactata shinlliyachircanchi, tandachircanchi ñucanchi llactapuracunapi usharishcata, imashpapash tucuchinamanda paicunata quishpichita uhaipapash canchi.\n\n22 Yalishca jipa quimsa patsaj chuscu chunga sujta huatapi cutin ñucanchipaman shamui callarirca.\n\n23 Yalishca jipa ñuca llactapuracunaman parlarcani, cutin nircani jatun ushaihuan, na manllaihuan shayari ushachun Lamanitacunapaj ñaupapi macanajuchunbash paicunapaj huarmicunamanda, paicunapaj huahuacunamanda, paicunapaj huasicunamanda, paicunapaj causana ucucunamandapash.\n\n24 Ñuca shimicuna jatarichirca asha shinllicaita, shinashpa paicuna na calparca Lamanitacunapaj ñaupamanda, ashtahuangari manllai illa shayarirca paicunapaj contra.\n\n25 Yalishca jipa ñucanchi macanajurcanchi quimsa chunga huaranga macanajuj runacunahuan picha chunga huaranga macanajuj runacunapaj contra. Yalishca jipa ñucanchi shayarircanchi shinllipacha chaimanda ñucanchi ñaupamanda calparca.\n\n26 Yalishca jipa imaura paicuna calpajpi catircanchi ñucanchi macanajuj runacunahuan, cutin macanajurcanchi paicunata misharcanchipash; shina cashpapash Apunchijpaj ushai na ñucanchihuan carca; ari, jichui tucushca carcanchi, Apunchijpaj Espíritu na ñucanchipi carca; chaimanda irquiyarcanchi ñucanchi huauquicunashna.\n\n27 Ñuca shungu llaquirirca ñuca llactapuracunapaj cai jatun llaquimanda, paicunapaj na ali ruraicunamanda, paicunapaj millanayaicunamandapash. Ashtahuangari riqui, rircanchi Lamanitacunapaj contra, Gadiantónpaj shuhuacunapaj contra, imaura ñucanchi cutin japingacaman ñucanchi chasquina alpacunata.\n\n28 Quimsa patsaj chuscu chunga iscun huata yalirca. Quimsa patsaj pichachunga huatapi Lamanitacunahuan, Gadiantónpaj shuhuacunahuanbash tratadota rurarcanchi, imapi ñucanchi chasquina alpacunata chaupishca saquirirca.\n\n29 Lamanitacuna ñucanchiman vichai alpata curca, ari, quichiji ñan imata urai alpaman apajcaman. Ñucanchi Lamanitacunaman curcanchi tucuilla urai alpata.\n\n", "morm 3": "[center][font_size=26]3 Capítulo[/font_size][/center]\n\n[i]Mormón Nefitacunaman arrepentimientota yachachin—Paicuna jatun mishaita charin paicunapaj shinllicaipi jariyan—Mormón paicunata na pushasha nin, paipaj achil mañaicuna paicunamanda fe illa can—Mormónpaj Quilcashca cumbidan chunga ishcai Israelpaj tribucunata quishpiringapa villaicunapi crichun. Nara C.H. 360–362.[/i]\n\n1 Yalishca jipa Lamanitacuna cutin ñana shamurca chunga huata yalishca cangacaman. Riqui, ñuca llactapura Nefitacunata trabajachircani, paicunapaj alpacunata tarpunallata rurachishpa, paicunapaj macanajunacunatapash rurachishpa macanajui punllacaman.\n\n2 Yalishca jipa Apunchij ñucata nihuarca: Cai llactapuracunata yachachi—Arrepentirichi, ñucapaman shamuichi, bautizarichi, ñuca iglesiata cutin huasichi, shina huacaichishcapash canguichi.\n\n3 Cai llactapuracunaman yachachircani, ashtahuangari cai yanga carca; paicuna na entendirca Apunchij paicunata huacaichishcata, paicunaman cushpa shuj oportunidadta arrepentirichunbash. Riqui shinlliyachirca paicunapaj shungucunata Apunchijpaj paicunapaj Diospaj contra.\n\n4 Yalishca jipa cai chunga huata yalishca jipa, tucuillapi, quimsa patsaj sujta chunga huatacuna Cristo shamushcamanda, Lamanitacunapaj jatun mandaj ñucaman cachamuhuarca shuj cartata, maipi yachaj chayachihuarca paicuna ñucanchihuan cutin macanajungapa prepararinajujta.\n\n5 Yalishca jipa ñuca llactapuracunata tandachichircani Imapash Illaj pambapi, shuj llactapi imami carca manñacunapi, quichiji yalinapi maijan pushan urai alpaman.\n\n6 Ñucanchi macanajuj runacunata saquircanchi, jarcachun Lamanitacunapaj macanajuj runacunata, paicuna ama japichun nimaijan ñucanchipaj alpacunata; chaimanda ñucanchi shinlliyachircanchi paicunapaj contra tucui ñucanchi macanajuj runacunahuan.\n\n7 Yalishca jipa quimsa patsaj sujta chunga shuj huatapi Lamanitacuna urai shamurca Imapash Illaj llactaman ñucanchihuan macanajungapa; yalishca jipa chai huatapi paicunata misharcanchi, shinashpa paicunapaj propio alpacunaman cutin tigrarca.\n\n8 Quimsa patsaj sujta chunga ishcai huatapi cutin urai shamurca macanajungapa. Cutin paicunata misharcanchi, paicunapamanda taucacunata huañuchircanchi, paicunapaj huañushcacuna jatun mama cochaman shitai tucurcapash.\n\n9 Cunan, cai jatun cuzasmanda imata ñuca llactapura, Nefitacuna, rurashca carca, paicuna ninanda jariyai callarirca paicunapaj propio shinllicaipi, jurai callarirca jahua pachacunapaj ñaupapi, randipash shinallata rurangapa munarca paicunapaj huauquicunapaj yahuarmanda, picuna huañuchishca carca paicunapaj napacha ricunayachijcunahuan.\n\n10 Paicuna jurarca jahua pachacunamanda, Diospaj jatun tiairinamandapash, macanajungapa rigrijta paicunata napacha ricunayachijcunahuan, cai alpa jahuallamanda shitagringapapash.\n\n11 Yalishca jipa ñuca, Mormón chai punllamanda napacha nircani paicunapaj mandaj cangapa shuj pushaj cai llactapuracunapaj, paicunapaj na ali ruraicunamanda, millanayaicunamandapash.\n\n12 Riqui, ñuca paicunata pushashcani, masqui paicuna na alita rurajpipash, pushashcani tauca viaje macanajungapa, paicunata juyashcanipash, Diospaj juyaimanda imami ñucapi carca, tucui ñuca shunguhuan; ñuca alma jicharirca ñuca Diosta achil mañaipi tucui punlla paicunamanda; shina cajpipash, cai carca fe illa, paicunapaj shinlli shungucunamanda.\n\n13 Quimsa viaje paicunata cacharichishcani paicunata napacha ricunayachijcunamanda, shina paicuna na arrepentirshcachu paicunapaj juchacunamanda.\n\n14 Imaura paicuna jurashca carca tucuimanda imata ñucanchi Apunchij, Jatun Quishpichij Jesucristo na saquishca carca, paicuna rigringapa paicunata napacha ricunayachijcunapaman macanajungapa, randipash shinallata rurangapa paicunapaj huauquicunapaj yahuarmanda, riqui Apunchijpaj shimi ñucapaman shamurca, nishpa:\n\n15 Venganza ñucapaj can, ñuca pagasha; cai llactapuracuna paicunata cacharichishca jipa paicuna na arrepentirishcamanda, riqui, alpa jahuamanda huañuchishca canga.\n\n16 Yalishca jipa ñuca napacha risha nircani ñucata napacha ricunayachijcunapaman; ñuca rurarcani imashna Apunchij mandahuashcata; ñuca shayarircani testigo laya ricuchingapa cai pachaman cuzascunata imata ricurcani, uyarcanipash, Espíritu ricuchishcamanda imata testificashca shamuna cuzascunamanda.\n\n17 Chaimanda ñuca cangunaman quilcani, Gentilcuna, cangunamanbash, Israelpaj huasi, imaura rurai callarijpi, canguna canguichita ña prepararinalla tigrangapa cangunapaj chasquina alpaman;\n\n18 Ari, riqui, ñuca quilcani tucui alpa tucurinacaman; ari, cangunaman, chunga ishcai Israelpaj tribucuna, picuna ricushpa chasquichishca canguichi cangunapaj ruraicunamanda chunga ishcaicunahuan picuna Jesús ajllarca paipaj discípulocuna cachun Jerusalénpaj alpapi.\n\n19 Quilcanipashmi cai llactapurapaj puchucunaman, maijanguna ricushpa chasquichitucungapash chunga ishcaicunahuan picunata Jesús ajllarca cai alpapi; paicunapash ricushpa chasquichishca canga cutishuj chunga ishcaicunahuan picunata Jesús ajllarca Jerusalénpaj alpapi.\n\n20 Cai cuzascunata ricuchihuan Espíritu; chaimanda ñuca tucuicunaman quilcani. Caimanda ñuca quilcani, yachachun tucui shayarigrijta Cristopaj jatun tiarina ñaupapi, ari, tucui alma maijan Adánpaj alpapaj aillu can; shayaringuichipacha cangunapaj ruraicunamanda ricushpa chasquichi tucungapa, caicuna ali cajpi na ali cajpipash;\n\n21 Canguna crichunbash Jesucristopaj quishpiringapa villaicunata, cangunahuan imata charinguichi; Judíocunapash, Apunchijpaj convenio llactapura, cutishuj testigotapash charichun paicuna ricushca uyashcamanda cutishuj, Jesúsmanda testificachun, pita paicuna huañuchirca, ciertopacha Cristo cashcata, ciertopacha Dios.\n\n22 Ñuca munani yarichi ushangapa tucui alpa tucurinacaman arrepentirichun prepararichunbash shayaringapa Cristopaj jatun tiarina ñaupapi.\n\n", "morm 4": "[center][font_size=26]4 Capítulo[/font_size][/center]\n\n[i]Macanajui, huañuchishpa tucuchicuna catirca—Na alita rurajcuna castigan na alita rurajcunata—Imaurapash shina na tiashca jatun na ali ruraicuna yali miran tucui Israelpi—Huarmicuna, huahuacunapash yanga diosman sacrificashca can—Lamanitacuna paicunapaj ñaupamanda Nefitacunata calpachi callarin. Nara C.H. 363–375.[/i]\n\n1 Cunan yalishca jipa quimsa patsaj sujta chunga quimsa huatapi Nefitacuna llujshirca Imapash Illaj alpamanda paicunapaj macanajuj runacunahuan Lamanitacunapaj contra macanajungapa.\n\n2 Yalishca jipa Nefitacunapaj macanajuj runacuna huashaman cutin tigrachishca carca Imapash Illaj alpacaman. Paicuna shayajushca cajllapita, samashca Lamanita macanajuj runacuna shamurca paicunapaj jahuaman; llaquinayai macanajuita charirca, shinashpa Lamanitacuna Imapash Illaj llactata mishashpa japirca, tauca Nefitacunata huañuchirca, taucacunata prezu japircapash.\n\n3 Puchushcacunaca calparca, Teáncumpaj llactapi causajcunahuan tandanajungapa. Cunan Teáncum llacta manñacunapi carca jatun mama cocha lodopi; cai carca Imapash Illaj llacta ladolla.\n\n4 Cai carca Nefitacunapaj macanajuj runacuna Lamanitacunapaman vichai rimanda imamanda atacai callarirca; cai na shina cashpaca, Lamanitacuna na ushaita paicunapaj jahuapi chari ushanman carca.\n\n5 Ashtahuangari, riqui, Diospaj castigocuna na alita rurajcunaman shamunga; cai can na alita ruraicunamanda na alita rurajcuna castigai tucushca can; imashpa na alita rurajcuna tangachin runacunapaj huahuacunapaj shungucunata yahuarta jichachun.\n\n6 Yalishca jipa Lamanitacuna prepararinacunata rurarca Teáncum llacta contra ringapa.\n\n7 Yalishca jipa quimsa patsaj sujta chunga chuscu huatapi Lamanitacuna Teáncum llacta contra rirca, Teáncum llactapash mishashpa japirca.\n\n8 Yalishca jipa Nefitacunahuan huashaman tigrachi tucurca. Imaura Nefitacuna ricurca Lamanitacuna tigrajta ricushpa cutin jariyai callarirca paicunapaj propio ushaimanda; llujshirca paicunapaj propio ushaipi confiashpa, cutin japirca Imapash Illaj llactata.\n\n9 Cunan tucui cai cuzascuna rurashca carca, tiarcapash huaranga huaranga huañushcacuna ishcandi ladomanda, Nefitacunapi, Lamanitacunapipash.\n\n10 Yalishca jipa quimsa patsaj sujta chunga sujta huata yalishca carca, Lamanitacuna cutin shamurca Nefitacunahuan macanajungapa; ashtahuangari Nefitacuna na arrepentirirca na alita rurashcamanda, ashtahuangari catinajurca paicunapaj na ali ruraicunapi catilla.\n\n11 Napacha ushana can shuj jallu villana, nacashpa shuj runa alipacha ricushcata quilcana yahuar jichanapaj, huañuchishpa tucuchina manllanayai ricuchicunamanda, imami tiarca llactapuracunapi, ishcandi Nefitacunapi, Lamanitacunapipash; shujllangaman shungu shinlliyashca carca, shina cushijurca catilla yahuar jichaipi.\n\n12 Nimaurapash na shina jatun na ali ruraicuna tiashca carca Lehipaj tucui huahuacunapi, nacashpa tucui Israelpaj huasipi, Apunchijpaj shimicunamanda, imashna cai llactapuracuna carca.\n\n13 Yalishca jipa Lamanitacuna Imapash Illaj llactata mishashpa japirca, Nefitacunata yali taucapachacuna caimanda.\n\n14 Paicuna rircapash Teáncum llactapaj contra, chaipi causajcunata llujchircapash, tauca prezucunata japirca huarmicunata, huahuacunatapash, paicunata curca sacrificiocunatashna paicunapaj yanga dioscunaman.\n\n15 Yalishca jipa quimsa patsaj sujta chunga canchis huatapi Nefitacuna fiñashca cashpa Lamanitacuna sacrificashca cajpi paicunapaj huarmicunata, paicunapaj huahuacunata, Lamanitacunapaj contra rirca ninan jatun fiñaihuan, shinashpa cutin Lamanitacunata misharca, paicunapaj alpacunaman calpachircapash.\n\n16 Lamanitacuna Nefitacunapaman contra cutin ñana shamurca quimsa patsaj canchis chunga picha huatacaman.\n\n17 Cai huatapi paicuna urai shamurca Nefitacunapaj contra paicunapaj tucui ushaicunahuan; paicuna na yupashca carca paicuna ashtacapacha yupana caimanda.\n\n18 Chai punllamanda Nefitacuna na misharca ushaitapash na charirca Lamanitacunapaj jahuapi, ashtahuangari tucuchi tucurca paicunahuan rocíoshna indi ñaupapi.\n\n19 Yalishca jipa Lamanitacuna urai shamurca Imapash Illaj llacta contra; tiarca ninan llaquinayai macanajui Imapash Illaj alpapi, caipi Nefitacunata misharca.\n\n20 Cutin calparca paicunapaj ñaupamanda, rirca Boaz llactaman; chaipi Lamanitacunapaj contra shayarirca ninan na manllaihuan, shinashpa Lamanitacuna na misharca imaura ishcai viaje shamungacaman.\n\n21 Imaura paicuna ishcai viaje shamujpi, Nefitacuna calpachi tucurca tucuchi tucurcapash ninan jatun huañuchihuan; paicunapaj huarmicuna, paicunapaj huahuacuna cutin sacrificashca carca yanga dioscunaman.\n\n22 Yalishca jipa Nefitacuna cutin paicunapaj ñaupamanda calparca, paicunahuan tucui causajcunata apashpa llactacunamanda uchilla llactacunamandapash.\n\n23 Cunan ñuca, Mormón ricushpa Lamanitacuna cai alpata ña tucuchigrinajujta, chaimanda Shim uchilla urcuman rircani, tandachishpa tucui quilcashcacunata imata Ammarón pacashca carca Apunchijman.\n\n", "morm 5": "[center][font_size=26]5 Capítulo[/font_size][/center]\n\n[i]Mormón cutin Nefita macanajuj runacunata pushan huañuchishpa tucuchina macanajuicunapi—Mormónpaj Quilcashca llujshimun convencengapa tucui Israelta Jesús Cristo cajta—Paicunapaj na crimanda, Lamanitacuna caiman chaiman chajchui tucushca can, Espíritu paicunahuan macanajuita saquinga—Paicuna chasquinga quishpiringapa villaicunata Gentilcunamanda tucuri punllacunapi. Nara C.H. 375–384.[/i]\n\n1 Yalishca jipa Nefitacunapaman rircani, arrepentircani juramentomanda imata ñuca rurarcani ashtahuan paicunata na ayudangapa; paicuna cutin cuhuarca paicunapaj macanajuj runacunapaj mandota, paicuna ricuhuarca ñuca paicunapaj llaquicunamanda cacharichi ushajtashna.\n\n2 Ashtahuangari riqui, ñuca shuyai illa carcani, imashpa yacharcani Apunchijpaj castigocunata imami paicunapaj jahuaman shamuna carca; imashpa paicuna na arrepentirishca carca paicunapaj na ali ruraicunamanda, ashtahuangari paicunapaj causaicunamanda macanajunajurca na mañashpa chai Causajta pimi paicunata rurashcata.\n\n3 Yalishca jipa Lamanitacuna ñucanchipaj contra shamurca ñucanchi Jordánpaj llactaman calpashca jipa; ashtahuangari riqui, paicuna calpachi tucushca carca chaimanda chai punlla llactata na japirca.\n\n4 Yalishca jipa ñucanchipaj contra cutin shamurca, ñucanchi charircanchi llactata. Cutishuj llactacunatapash maipi charishca carca Nefitacunahuan, shinlliyachishcacuna jarcarca ama llactaman yaicuchun imami carca ñucanchi ñaupapi, tucuchingapa ñucanchi alpapi causajcunata.\n\n5 Ashtahuangari yalishca jipa chai alpacunata ñucanchi huashaman saquircanchi, chaipi causajcuna na tandachishcacunaca tucuchi tucushca carca Lamanitacunahuan, paicunapaj llactacuna, uchilla llactacuna, jatun llactacunapash ninahuan rupachishca carca; shina quimsa patsaj canchis chunga iscun huatacuna yalishca carca.\n\n6 Yalishca jipa quimsa patsaj pusaj chunga huatapi Lamanitacuna cutin shamurca ñucanchi contra macanajungapa, ñucanchi manllai illa shayarircanchi; ashtahuangari cai tucui yanga carca, shina jatun taucacunapacha carca Nefitacunapaj llactapuracunata sarurca paicunapaj chaquicunahuan.\n\n7 Yalishca jipa ñucanchi cutin calparcanchi, chai maijan calpashca Lamanitacunapaj calpaita ñapash yali carca, chai maijan calpashca Lamanitacunata na yalirca huañuchishpa, tucuchishcapash carca.\n\n8 Cunan riqui, ñuca, Mormón, na munani llaquichingapa runacunapaj almacunata pintashpa paicunapaj ñaupapi shina manllanayai ricuchita huañuchishpa tucuchita imashna ricurcani; ashtahuangari ñuca, yachashpa cai cuzascuna ciertopacha rurashca carca, tucui cuzascuna ima pacashca can ricuchishca canga huasi jahuacunamanda—\n\n9 Cai cuzasmanda yachai cuzascunapash shamungapacha cai llactapuracunapaj puchucunaman, Gentilcunamanbash, piman Apunchij nishca caiman chaiman chajchunga cai llactapuracunata, cai llactapuracuna yupashca canga yangapi paicunapapi—chaimanda ñuca quilcani shuj ashallayachishcata, na cushpa tucui tandachishpa quilcashca cuzascunamanda imata ñuca ricurcani, rurachunbacha saquishcamanda imata ñuca chasquircani, ama ninan jatunda llaquiyachunbash cai llactapuracunapaj na ali ruraicunamanda.\n\n10 Cunan riqui, caita ñuca parlani paicunapaj cati aillucunaman, Gentilcunamanbash maijanguna preocuparin Israelpaj huasimanda, entendin, yachanbash maimanda paicunapaj achil yachishcacuna shamun.\n\n11 Imashpa ñuca yachani shina llaquiringa Israelpaj huasi llaquicunamanda; ari, paicuna llaquiringa cai llactapuracunapaj tucurinamanda; paicuna llaquiringa cai llactapuracuna na arrepentirishcamanda chasqui tucushca cangapa Jesúspaj rigracunapi.\n\n12 Cunan cai cuzascuna quilcashca can Jacobpaj huasi puchucunaman; caicuna cashna laya quilcashca can, Diospaj yachaimanda na ali ruraicunaca paicunapaman na ricurimungachu; pacashca canga Apunchijpa, caicuna shamui ushachun paipaj propio punllapi.\n\n13 Cai can rurachunbacha saquishca imata ñuca chasquishcani; riqui, ricurimunga Apunchijpaj rurachunbacha saquishcamanda, imaura paipaj yachaipi ali cajpi.\n\n14 Riqui, ringa na crijcunapaj Judíocunapi; cai munaipa ringa—convencingapa Jesús Cristo cajta, causaj Diospaj Churi; Taita pactachichun, paipaj ninan Juyashcamanda, paipaj jatun mana tucuri ruraita, cutin apamushpa Judíocunata, tucui Israelpaj huasi, paicunapaj chasquina alpa, imata Apunchij paicunapaj Dios paicunaman cushca, pactachingapa paipaj conveniota;\n\n15 Cai llactapurapaj cati aillupash ashtahuan crichun paipaj quishpiringapa villaicunata, imami ringa paicunapaman Gentilcunapamanda; imashpa cai llactapuracuna caiman chaiman chajchushca canga, yanallaman tigranga, mapa, millanayai llactapura, ñucanchipurapi imashna cashcata ricuchishcata yali, ari, Lamanitacunapi tiashcata yali, cai can paicunapaj na crimanda, yanga dioscunata cungurinacunamandapash.\n\n16 Riqui, Apunchijpaj Espíritu ña saquishca macanajuita paicunapaj taitacunahuan; paicuna can Cristo illa cai pachapi Dios illapash; calpachi tucushca can imashna ujshata huaira apan.\n\n17 Shuj viaje juyailla llactapura carca, paicuna charirca Cristota paicunapaj michij cachun; ari, paicuna apai tucushca carca Dios Taitahuan.\n\n18 Ashtahuangari cunan, riqui, Satanáshuan apai tucushca can, imashna ujshata huaira apan, nacashpa imashna shuj barco velacuna illa, ancla illa, nimapash illa imahuan pushana, huajtai tucun caiman chaiman cuyurin, shina can paicuna.\n\n19 Riqui, Apunchij alichishca can paicunapaj achil yachishcacunata, imata paicuna alpapi chasquinman carca, Gentilcunaman picuna alpata charinga.\n\n20 Ashtahuangari riqui, cai yalinga paicuna Gentilcunamanda calpachishca canga caiman chaiman; Gentilcunahuan caiman chaiman calpachi tucushpa jipa, riqui, shina Apunchij conveniota yaringa imata pai rurarca Abrahamman, tucui Israelpaj huasimanbash.\n\n21 Apunchij yaringapashmi alita rurajcunapaj achil mañaicunata, imata paipaman rishca paicunamanda.\n\n22 Shina, Oh Gentilcuna, imashnashi shayari ushanguichi Diospaj ushai ñaupapi, imashpapash arrepentirishpalla na ali ñangunamanda tigramushpalla?\n\n23 Nachu yachanguichi Diospaj maquicunapi canguichita? Nachu yachanguichi pai tucui ushaita charijta, paipaj jatun mandatomanda alpa tandanajushpa pilluringatapash shuj rollo laya?\n\n24 Chaimanda, arrepentirichi, humillarichi paipaj ñaupapi, imashpapash jatarinman alicaipi cangunapaj contra—imashpapash Jacobpaj cati aillupaj puchucuna rinman cangunapaman shuj león laya, pedazocunapi fitinman, pipash na tianmanbash cacharichingapa.\n\n", "morm 6": "[center][font_size=26]6 Capítulo[/font_size][/center]\n\n[i]Nefitacuna tandanajun Cumorahpaj alpapi tucuri macanajuipa—Mormón pacan achil quilcashcacunata Cumorah urcupi—Lamanitacuna mishan, Nefita jatun llacta tucurishca can—Huaranga huarangacuna espadahuan huañuchishca can. Nara C.H. 385.[/i]\n\n1 Cunan ñuca tucuchini ñucapaj tandachishpa quilcashcata ñuca Nefita llactapuracunapaj tucuricunamanda. Yalishca jipa rircanchi Lamanitacunapaj ñaupamanda.\n\n2 Ñuca, Mormón, quilcarcani shuj cartata Lamanitacunapaj jatun mandajman, mañashpa pai ñucanchita saquichun ñucanchi llactapuracunata tandachingapa Cumorahpaj alpapi, shuj urcu ladopi caita shutichishca carca Cumorah, chaipi macanajungapa.\n\n3 Yalishca jipa Lamanitacunapaj jatun mandaj saquirca ima ñuca mañashcata.\n\n4 Yalishca jipa ñucanchi rircanchi Cumorahpaj alpaman, ñucanchi facha huasicunata shayachircanchi Cumorah urcu muyundi; cai carca acha yacucuna tiaj alpapi, rijuj yacucuna, pujyucuna; caipi Lamanitacunata yalinata yarcanchi.\n\n5 Imaura quimsa patsaj pusaj chunga chuscu huatacuna yalishca cajpi, tandachircanchi tucui puchushca llactapuracunata Cumorahpaj alpaman.\n\n6 Yalishca jipa imaura tandachircanchi tucuilla ñucanchi llactapuracunata shujllapi Cumorahpaj alpaman, riqui ñuca, Mormón, rucuyai callarircani; yachashpa cai ñuca llactapuracunapaj tucuri macanajui cagrijta, Apunchijhuan mandashca caimanda ama saquichun quilcashcacuna imata ñucanchi taitacunamanda maquin maquin yalimushcata, imacunami achil carca, Lamanitacunapaj maquicunapi urmachun, (imashpa Lamanitacuna caicunata tucuchinga) chaimanda ñuca rurarcani cai quilcashcata Nefipaj jirru fangacunamanda, pacarcanipash Cumorah urcupi tucui quilcashcacunata imata ñucaman cuhuashca carca Apunchijpaj maquihuan, ashtahuangari huaquin jirru fangacunata ñuca churi Moroniman curcani.\n\n7 Yalishca jipa ñuca llactapuracuna, paicunapaj huarmicunahuan, paicunapaj huahuacunahuan, cunan ricurca Lamanitacunapaj macanajuj runacuna paicunapaman rinajujta; huañuipaj ninan manllaihuan ima jundan tucui na alita rurajcunapaj pechocunapi, paicunata chasquingapa shuyarca.\n\n8 Yalishca jipa ñucanchihuan macanajungapa shamurca, tucui alma manllaihuan junda carca paicuna taucapachacuna cajpi.\n\n9 Yalishca jipa ñuca llactapuracunapaj jahuapi urmamurca espadahuan, arcohuanbash, flechahuanbash, jachahuanbash, tucui laya macanajungapa macanajunacunahuanbash.\n\n10 Yalishca jipa ñuca runacunata shitarca, ari, chunga huarangacunata picuna ñucahuan carca, ñucapash chugrishpa urmarcani paicunapaj chaupipi; ñuca ladota yalishpa rirca na ñuca causaita tucuchirca.\n\n11 Imaura paicuna rirca tucui ñuca llactapuracunata shitashpa, ashtahuangari ñucanchimanda ishcai chunga chuscutalla na, (caicunahuan carca ñuca churi Moroni) ñucanchi causarcanchira ñucanchi llactapuracunapaj huañuimanda, caya punlla, imaura Lamanitacuna tigrajpi paicunapaj pushtucunaman, Cumorah urcu jahuamanda ricurcanchi chunga huaranga ñucapaj llactapuracunata picuna shitashca carca, picunapaj ñuca ñaupapi carcani.\n\n12 Ricurcanchipash chunga huaranga ñuca llactapuracunata picunata ñuca churi Moroni apashca carca.\n\n13 Riqui, Gidgiddonapaj chunga huaranga urmashca carca, paipash chaupipi carca.\n\n14 Lámahpash paipaj chunga huarangahuan urmashca carca; Gilgalpash paipaj chunga huarangahuan urmashca carca; Límhahpash paipaj chunga huarangahuan urmashca carca; Jeneumpash paipaj chunga huarangahuan urmashca carca; Cumeníahpash, Moroníahpash, Antiónumpash, Shiblompash, Shempash, Joshpash, paicunapaj chunga huarangahuan urmashca carca.\n\n15 Yalishca jipa tiarcapash ashtahuan chunga picuna urmarca espadahuan, paicunapaj chunga huarangahuan; ari, tucui ñuca llactapuracuna, ashtahuangari chai ishcai chunga chusculla picuna ñucahuan carca, huaquin maijan urai llactacunaman pacajushca rishcacunapash, huaquin maijan Lamanitacunapaman yalishcacuna, urmashca can; paicunapaj aichapash, tullucunapash, yahuarpash alpa jahualla jichashca can, saquishca cashpa maquicunahuan maijan paicunata huañuchirca alpapi ashnayangapa, ismungapapash paicunapaj alpa mamaman tigrangapapash.\n\n16 Ñuca alma faquirirca llaquimanda, ñuca llactapuracunapaj huañuimanda, ñuca caparircanipash:\n\n17 Oh juyailla llactapuracuna, imashnata anchuri usharcanguichi Apunchijpaj ñangunamanda! Oh juyailla llactapuracuna, imashnata na cazurcanguichi chai Jesústa, pimi shayajurca rigracunata pascashca cangunata chasquingapa!\n\n18 Riqui, caita na rurashca cashpaca, na urmashca canguichiman. Ashtahuangari riqui, urmashcanguichi, ñuca huacanipash cangunapaj chingashcacunamanda.\n\n19 Oh juyailla churicuna, ushicunapash, canguna taitacuna, mamacunapash, canguna cusacuna, huarmicunapash, juyailla llactapuracuna, imashnata canguna urmai ushashcanguichi!\n\n20 Ashtahuangari riqui, rishca canguichi, ñuca llaquiri na tigrai apamui ushanllu cangunata.\n\n21 Punlla ñapash shamun imaura cangunapaj huañuna churajunga na huañunahuan, cai cuerpocuna imacuna cunan ismun ismunapi ñalla tigranga na ismuna cuerpopi; shina shayaringuichi Cristopaj jatun tiarina ñaupapi, ricushpa chasquichi tucungapa cangunapaj ruraicunamanda; cai shina cajpica canguna ali rurajcuna cajpica, shina achilyachishca canguichi cangunapaj taitacunahuan maijanguna rirca cangunata ñaupashpa.\n\n22 Oh arrepentirishcacashpaca cai jatun tucuchina nara cangunapaj jahuapi shamujpillata. Ashtahuangari riqui, rishcanguichimi, Taitaca, ari, jahua pachamanda Mana Tucuri Taita, yachan cangunapaj caita; pai ruran cangunahuan paipaj alicaihuan, shungumanda llaquihuanbash.\n\n", "morm 7": "[center][font_size=26]7 Capítulo[/font_size][/center]\n\n[i]Mormón Lamanitacunata cumbidan tucuri punllacunapi Cristopi crichun, paipaj quishpiringapa villaicunata chasquichun, quishpirichunbash—Tucui maijan Bibliapi crin Mormónpaj Quilcashcatapash cringa. Nara C.H 385.[/i]\n\n1 Cunan, riqui, ñuca parlangapa munani cai llactapuracunapaj puchucunaman maijan huacaichishcacuna, cai shina cajpica Dios paicunaman cuchun ñuca shimicunata, paicuna yachachun paicunapaj taitacunapaj cuzascunata; ari, ñuca parlani cangunaman, Israel huasipaj puchucuna; caicuna can shimicuna imata ñuca parlani:\n\n2 Yachaichi canguna canguichi Israelpaj huasi.\n\n3 Yachaichi arrepentirinapacha canguichi, nacashpaca na quishpiringuichi.\n\n4 Yachaichi macanajunacunata saquina canguichi, ama ashtahuan cushijuichipash yahuarta jichashpa, ama cutinbash japichi, ashtahuangari Dios mandajpilla.\n\n5 Yachaichi shamunapacha canguichita cangunapaj taitacunapaj yachaiman, arrepentirichi tucui cangunapaj juchacunamanda, na ali ruraicunamandapash, Jesucristopi crichi, pai cajta Diospaj Churi, pai huañuchi tucushcapash carca Judíocunahuan, Taitapaj ushaihuan cutin jatarirca, chaimanda pai mishai usharca pambana pushtu jahuapi; paipi huañuipaj tujsinapash yalishca can.\n\n6 Pai apan yalichun huañuipaj cutin causarinata, caimanda runa cutin causaringa paipaj jatun tiarina ñaupapi shayaringapa.\n\n7 Pai apamushca yalichun cai pachapaj jatun causachinata, caimanda maijan inocente cajta tupashpa paipaj ñaupapi ricushpa chasquichina punllapi paiman cushca canga causachun Diospaj ñaupapi paipaj reinopi, mana tucurina alabanzacuna cantangapa jahua pacha corocunahuan, Taitaman, Churimanbash, Espíritu Santomanbash, picuna shujlla Dios can, cushijui canapi imami na tucurita charin.\n\n8 Chaimanda arrepentirichi, bautizarichi Jesúspaj shutipi, charirichi Cristopaj quishpiringapa villaicuna jahuapi, ima churashca canga cangunapaj ñaupapi, na cai quilcashcallapi ashtahuangari quilcashcapipash ima shamunga Judíocunapamanda Gentilcunaman, cai quilcashca shamunga Gentilcunamanda cangunapaman.\n\n9 Riqui, cai quilcashca can canguna crichun munaimanda; canguna chaicunata crishpa caita cringuichipashmi; caipi crishpa yachanguichipash cangunapaj taitacunamanda, juyailla ruraicunatapash ima carca paicunapapi rurashca Diospaj ushaihuan.\n\n10 Yachanguichipashmi Jacobpaj cati aillucunapaj puchucuna canguichita; chaimanda yupai tucushca canguichi callari conveniopaj llactapuracunahuan; cai shina cajpi Cristopi crishpa, bautizarishpa, yacupira, jipaman ninahuan Espíritu Santohuanbash, ñucanchi Jatun Quishpichij ricuchishcata catishpa, imata pai ñucanchita mandashcamanda, cai ali canga cangunahuan ricushpa chasquichina punllapi. Shinacapashcachun.\n\n", "morm 8": "[center][font_size=26]8 Capítulo[/font_size][/center]\n\n[i]Lamanitacuna mascan, tucuchinbash Nefitacunata—Mormónpaj Quilcashca llujshimunga Diospaj ushaihuan—Llaquicunata villashca can maijan Apunchijpaj ruraipaj contra, fiñai, macanajui samaita aisajcunapaj jahuapi—Nefitapaj quilcashca llujshimunga na alita rurai, jucha rurai, apostasía punllapi. Nara C.H. 400–421.[/i]\n\n1 Riqui ñuca, Moroni, tucuchini ñuca taita Mormónpaj quilcashcata. Riqui, ñuca huaquin cuzascunata quilcanata charini, cuzascuna imami ñuca taita mandahuarca.\n\n2 Cunan yalishca jipa chai jatun, manllanayai Cumorahpi macanajui jipa, riqui, Nefitacuna maijan pacajushca rirca urai llactaman Lamanitacunahuan huañuchi tucushca carca, paicuna tucuilla tucuringacaman.\n\n3 Ñuca taitapash huañuchi tucushca carca, ñucalla causani quilcangapa llaquilla villaita ñuca llactapuracunapaj tucuchimanda. Ashtahuangari riqui, paicuna rishca, ñuca pactachini ñuca taitapaj rurachunbacha saquishcata. Ñucata huañuchina na huañuchinata, na yachanichu.\n\n4 Chaimanda ñuca quilcasha, pacashapash quilcashcacunata alpapi; maiman ñuca rini na importanllu.\n\n5 Riqui, ñuca taita cai quilcashcata rurarca, pai quilcashca munashcata. Riqui, ñuca quilcaiman cai jirru fangacunapi chusha tiajpica, ashtahuangari na tian; mineraltapash na charini, imashpa ñucalla cani. Ñuca taita huañushca macanajuipi, tucui ñuca aillupash, na ali rijsicunata maiman rinatapash na charini; Apunchij imauracaman saquinga ñuca causachun na yachani.\n\n6 Riqui, chuscu patsaj huatacuna yalishca ñucanchi Apunchij, Jatun Quishpichij shamushcamanda.\n\n7 Riqui, Lamanitacuna ñuca llactapura Nefitacunata huañuchishca, urai llactan llactan, pushtun pushtun, pipash na tiangacaman; jatun cashca paicunapaj urmai; ari, jatun manllanayai ñuca llactapura Nefitacunapaj tucuchi can.\n\n8 Riqui Apunchijpaj maqui can caita rurashca. Riqui, Lamanitacuna macanajuipi can caishuhuan chaishuhuan; tucui cai alpa jahualla shuj catilla muyundi huañuchi, yahuar jichai can; pipash na yachan macanajui tucurinata.\n\n9 Cunan, riqui, ñuca na ashtahuan nini paicunamanda, pipash na tian ashtahuangari Lamanitacunalla shuhuacunapash picuna causan alpa jahuapi.\n\n10 Pipash na yachan ciertopacha Diosta ashtahuangari Jesúspaj discípulocunalla, picuna causarca alpapi imaura llactapuracunapaj na ali ruraicuna shina jatun cangacaman, Apunchij paicunata na saquirca llactapuracunahuan causachun; paicuna alpa jahuapi caj na caj maijan runapash na yachan.\n\n11 Ashtahuangari riqui, ñuca taita, ñucapash paicunata ricurcanchi, paicuna ñucanchita achil yachachircapash.\n\n12 Maijan cai quilcashcata chasquin, na alicachijpipash caipi na alicaicunata tarimanda, pai yachanga jatun cuzascunamanda. Riqui, ñuca cani Moroni; ushashpallaca, tucui cuzascunata cangunaman yachaj chayachiman.\n\n13 Riqui, ñuca tucuchini cai llactapuracunamanda parlaita. Ñuca cani Mormónpaj churi, ñuca taita carca Nefipaj cati aillu.\n\n14 Ñuca cani pimi pacan cai quilcashcata Apunchijman; jirru fangacunaca nimapash na valij can, Apunchijpaj rurachunbacha saquishcamanda. Pai ciertopacha nin pipash na caicunata chasquinga charijyangapa; ashtahuangari tandachishpa quilcashcata jatun valishca can; maijan caita michaman apamunga, paita Apunchij achilyachinga.\n\n15 Pipash na ushaita chari ushanga caita michaman apamungapa imashpapash Dios paiman cushpalla; Dios munan cai rurashca cachun shujlla ricuihuan paipa punchapamba cachunlla, nacashpa alicachun punda caru caiman chaiman chajchui tucushca Apunchijpaj convenio llactapuracunapajman.\n\n16 Achilyachishca can maijan caita michaman llujchin; imashpa cai yanamanda michaman llujchishca canga, Diospaj shimimanda; ari, cai alpamanda llujshimunga, punchallayachingapash yanallapi, llactapuracunapaj yachaiman shamunga; cai rurashcapash canga Diospaj ushaihuan.\n\n17 Pandaicuna tiashpaca runapaj pandaicuna canga. Ashtahuangari riqui, ñucanchi na yachanchi pandaicunata; shina cashpapash Dios yachan tucui cuzascunata; chaimanda, maijan na alicachin, cuidari imashpapash peligropi canman ucu pachapaj ninapi.\n\n18 Pimi nin: Ricuchihuai, nacashpa chugrishca cangui—pai cuidado cachun mandashcaman Apunchij na saquishcata.\n\n19 Riqui, maijan ñapash ricushpa chasquichin ñapash randi chasquichishca canga; paipaj ruraicunamanda randi carashca canga; chaimanda, pi chugrichin Apunchijmanda randi chugrichishca canga.\n\n20 Riqui imata achil quilcashca nin—runa na chugrichinga, pai na ricushpa chasquichinpash; imashpa ricushpa chasquichina ñucapaj can, Apunchij nin, venganzapash ñucapaj can, ñuca pagasha.\n\n21 Pi fiñaita, macanajuipash huairata aisan Apunchijpaj rurana contra, Apunchijpaj covenio llactapurapapash pimi Israelpaj huasi cajpaj contra, nijpipash: Ñucanchi Apunchijpaj ruraita tucuchishun, Apunchij na yaringachu paipaj convenio imata pai rurashca Israelpaj huasiman—paipash peligropi can cuchushpa, shitai tucuna ninaman;\n\n22 Mana tucurina Apunchijpaj munaicuna catinga, imaura tucui paipaj nishcapachacuna pactashca cangacaman.\n\n23 Mascaichi Isaíaspaj achil villachiscacunata. Riqui, ñuca caicunata na quilcai ushani. Ari, riqui ñuca cangunaman nini, chai santocuna picuna rishca ñucata ñaupashpa, picunami cai alpata chasquishca carca, mañanga, ari, alpamanda Apunchijta mañanga; imashna Apunchij causan pai yaringa conveniota imata paicunahuan rurashca carca.\n\n24 Pai yachan paicunapaj achil mañaicunata, paicunapaj huauquicunamanda rurashcata. Pai yachan paicunapaj feta, imashpa paipaj shutipi urcucunata shujman cuyuchi usharca; paipaj shutipi alpata chujchuchirca; paipaj shimi ushaimanda cárcelcunata urmachirca alpaman; ari, rupajuj jornopash na chugrichi usharca, sacha animalcunapash, veneno junda culebracunapash na usharca, paipaj shimi ushaimanda.\n\n25 Riqui, paicunapaj achil mañaicuna carca paimanda Apunchij saquichun cai cuzascunata llujchichun.\n\n26 Pipash na minishtin nina caicuna na llujshimunga, ciertopacha llujshimunga, imashpa Apunchij parlashca caita; imashpa alpamanda llujshimunga, Apunchijpaj maquihuan, pipash na caita jarcanga; cai llujshimunga shuj punllapi imaura cai nishca cajpi juyailla ruraita ricuchicunata ñana tianllu; cai llujshimunga imashna shuj huañushcamanda parlajuj laya.\n\n27 Cai llujshimunga shuj punllapi imaura santocunapaj yahuar Apunchijman mañanga, pacalla tandanajunacunamanda, yanallapaj ruranacunamanda.\n\n28 Ari, cai llujshimunga shuj punllapi imaura Diospaj ushaita na nishca cajpi, iglesiacuna huagliman tigrajpi, jariyashpa alsarijpi paicunapaj shungucunapi; ari, shuj punllapi imaura iglesiacunapaj pushajcuna, yachachijcuna jatarijpi paicunapaj shungucunapi jariyaipi, paicunapaj iglesiacunata catijcunapata ñucapaj cashcanman yangacaman.\n\n29 Ari, cai shamunga shuj punllapi imaura ninacuna uyarijpi, ninan huairacuna, cushni llujshijun samai caru llactacunapi.\n\n30 Uyaringapash macanajuicunamanda, ninan macanajuicuna shamugrin ninajujta, alpa mama chujchuicunapash tauca pushtucunapi.\n\n31 Ari, yalinga shuj punllapi imaura jatun mapacuna tiajpi alpa jahuallapi; tianga huañuchicuna, shuhuaicuna, llullaicuna, umachicuna, fornicacióncuna, tucui laya millanayaicuna; imaura taucacuna tiajpi picuna ninga: Caita rurai, chaita rurai, imapash na canllu, imashpa Apunchij shinllichinga shina chai tucuri punllapi. Ashtahuangari ay shinacuna, imashpa paicuna can llaquipaj jayapi, na ali ruraicunapaj huatanacunapi.\n\n32 Ari, yalinga chai shuj punllapi imaura iglesiacuna shayarishca canga, caicuna ninga: Shamuichi, cangunapaj culquihuan perdonashca canga cangunapaj juchacunamanda.\n\n33 Oh na alita rurajcuna, huagli, na cazuj llactapuracuna, imashpata iglesiacunata shayachinguichi cangunapa culquita charingapa? Imashpata shujman tigrachinguichi achil Diospaj shimita, cangunapaj almacunaman condenaciónda apamui ushangapa? Riqui, ali ricuichi Diospaj achil ricuchinacunata; riqui, punlla shamun imaura tucui cai cuzascuna cangunapaman shamunga.\n\n34 Riqui, Apunchij ricuchihuarca jatun juyailla cuzascunamanda imacuna ñalla shamunga, chai punlla cai cuzascuna cangunapaman ricurimunga.\n\n35 Riqui, ñuca cangunaman parlani caipi cajpishna, ashtahuangari na caipi canguichi. Ashtahuangari riqui, Jesucristo ñucaman ricuchihuashca, ñuca yachani cangunapaj ruraicunata.\n\n36 Ñuca yachani canguna purinajujta jariyaipi cangunapaj shungucunapi; na tianllu ashtahuangari huaquinlla picuna na alsarijcuna jariyaipi paicunapaj shungucunapi, ninan fino churajushcacunaman, envidia, fiñanajuicunamanbash, na alicunata rurachinapash, napacha ricunayachishpa catirianacuna, tucui laya na alita ruraicuna; cangunapaj iglesiacunapash, ari, tucuilla, mapayashcaman tigrashca cangunapaj shungucunapaj jariyaimanda.\n\n37 Riqui, canguna culquita juyanguichi, cangunapaj minishtirishcapachata, cangunapaj fino churajunacuna, cangunapaj iglesiacunapaj juyaillayachinacunata, ashtahuan juyana randi huajchata, minishtijta, ungushcata, llaquillatapash.\n\n38 Oh mapacuna, hipócritacuna, yachachijcuna, picuna jaturinguichi ima huaglichinaman, imashpata canguna mapayachinguichi Diospaj achil iglesiata? Imashpata pingaitucunguichi Cristopaj shutita apangapa? Imashpata na yuyanguichi chai jatun valij can mana tucurita chari cushijui, llaquita yali ima nimaura na tucurin—cai pachapaj jariyaimanda?\n\n39 Imashpata juyaillayachinguichi imata na causaita charijta, ashtahuangari saquichiguichi yarjachishca, minishtishca, churajuna illa, ungushca, llaquihuan cangunapata yalichun, nachu ricurianguichi?\n\n40 Ari, imashpata shayachinguichi cangunapaj pacalla millanayaicunata charijyangapa, shinanguichipash cusa illa huarmicuna huacachun Apunchijpaj ñaupapi, taita mama illacunapash huacachun Apunchijpaj ñaupapi, paicunapa taitacunapaj yahuarpash cusacunapapash Apunchijta mañan alpamanda venganzata cangunapaj umacunapi?\n\n41 Riqui, venganzapaj espada cangunapaj jahuapi huarcushca; punlla ña shamun pai randipash ruranga santocunapaj yahuarta cangunapaj jahuapi, imashpa pai ashtahuan na saquinga paicunapaj huacaicunata.\n\n", "morm 9": "[center][font_size=26]9 Capítulo[/font_size][/center]\n\n[i]Moroni cayan maijan Cristopi na crijcunata arrepentirichun—Pai villan shuj Dios juyailla ruraita ricuchicunapaj, pimi cun achil ricuchicunata jichanbash caraicunata, señalcunatapash fielcuna jahuapi—Juyailla ruraita ricuchinacuna tucurin na crijcunamanda—Señalcuna catin maijan crijcunata—Runacunata yachajcuna cachun cutin yarichishca can rurachunbacha saquishcacunata alichichunbash. Nara C.H. 401–421.[/i]\n\n1 Cunan, ñuca parlanipash chai maijan Cristopi na crijcunaman.\n\n2 Riqui, cringuichichu cangunapaj llaquichina punllapi—riqui, imaura Apunchij shamunga, ari, chai jatun punllapi imaura alpa paipura pillushca canga shuj rollo laya, elementocunapash yacuyanga ninan rupaihuan, ari, chai jatun punllapi imaura canguna shayarichun apamushca canguichi Diospaj Llamagupaj ñaupapi—shina canguna ninguichichu Dios na tian?\n\n3 Shina ashtahuan canguna Cristota negashpa catinguichicha, nacashpa ricui ushanguichicha Diospaj Llamaguta? Yanguichichu paihuan causanguichita cangunapaj juchachina yuyaihuan? Yanguichichu cushilla cai ushanguichita causashpa achil Causajhuan, ricushpa cangunapaj almacunata llaquichishpa can shuj culpa yuyaihuan punllan punllan paipaj catichunbacha saquishcacunata na cazushca cashpa?\n\n4 Riqui, ñuca cangunaman nini ashtahuan llaquinayaicuna canguichi causashpa shuj achilhuan, ali Dios-huan, cangunapaj mapa yuyaihuan paipaj ñaupapi, causashpashna llaquichi tucushca almacunahuan ucu pachapi.\n\n5 Riqui, imaura canguna apamushca cajpi cangunapaj churajushca illata ricuchun Diospaj ñaupaman, Diospaj punchapambatapash, Jesucristopaj achilcaitapash, cai japiringa shuj na huañushpa rupajuj nina cangunapaj jahuapi.\n\n6 Oh shina canguna na crijcuna, Apunchijpaman tigrarichi; ninandapacha mañaichi Taitata Jesúspaj shutipi, imashpapash canguna mapa illa canguichipash, puro, juyailla, yura, maillashca cashpa Llamagupaj yahuarhuan, chai jatun tucuri punllapi.\n\n7 Cutin ñuca parlani cangunaman maijan neganguichi Diospaj achil ricuchinacunata, maijan ninguichipash caicuna ña tucurishcami, achil ricuchinacuna na tian, nacashpa achil villashcacuna, carashcacuna, jambinacuna, shimirimaicunapi parlaicuna, shimirimaipi tigrachicunapash;\n\n8 Riqui ñuca cangunata nini, maijan cai cuzascunata negan cai cuzascunata Cristopaj quishpiringapa villaicunata na yachan; ari, pai na liishca achil quilcashcacunata; shina cajpi, pai na caicunata entendin.\n\n9 Nachu ñucanchi liinchi Dios paillata can caina, cunan, imaurapash na tucurinacaman, paipi na tian shujman tigraricuna, tigraringapaj llandupash?\n\n10 Cunan, yuyashca cashpa shuj tigrarij diosta, paipi tigrarinapaj llandu, shina yuyashcanguichi shuj dios pimi na can shuj Dios juyailla ruraita ricuchinacunapaj.\n\n11 Ashtahuangari riqui, ñuca ricuchisha cangunaman shuj Dios juyailla ruraita ricuchicunapaj, Abrahampaj Dios, Isaacpaj Dios, Jacobpaj Dios; cai can chai Diosllata pimi rurarca jahua pachacunata, cai pachatapash, tucui cuzascunata imami paicunapi tian.\n\n12 Riqui, pai rurashca Adánda, Adánmanda shamurca runapaj urmai. Runapaj urmaimanda shamun Jesucristo, Taitapash, Churipash; Jesucristomanda shamun runapaj jatun causachina.\n\n13 Runapaj jatun causachinamanda, ima shamun Jesucristomanda, paicuna tigrai apashca can Apunchijpaj ñaupaman; ari, cai can imashna tucui runacuna quishpirishca can, Cristopaj huañuimanda apamun cutin jatarinata yalina, imami apamun yalichun shuj jatun causachina na tucurita charij puñuimanda, ima puñuimanda tucui runacuna causachishca canga Diospaj ushaihuan imaura trompeta huacajpi; paicuna llujshimunga, ishcandi uchilla, jatunbash, tucui paipaj jatun shayarina ñaupapi shayaringa, quishpichishca cashpa, cacharirishca cai mana tucurina huañuipaj huatanamanda, ima huañui shuj temporal huañui can.\n\n14 Shina shamun Achilpaj ricushpa chasquichina paicunapaj jahuapi; shina shamun punlla pai mapalla cashpa mapallara canga; pai ali ruraj cashpa, ali rurajra canga; pai cushilla cashpa cushillara canga; pai na cushilla cashpa, na cushillara canga.\n\n15 Cunan, Oh tucui canguna yuyashcacunata cangunamandallata shuj dios pimi juyailla ruraita ricuchinacunata na rurai ushajta, ñuca munani cangunata tapungapa, ñachu yalishca tucui cuzascunata, imamanda ñuca parlashcani? Ñachu chayashca tucuri? Riqui ñuca cangunaman nini, Na; Dios na saquirishca juyailla ruraita ricuchinacunapaj Dios caita.\n\n16 Riqui, nachu cuzascuna can juyaillacuna cangunapaj ñavipi? Ari, pimi entendi ushan Diospaj juyailla ruraicunata?\n\n17 Pita ninga cai na carca shuj juyailla ruraita ricuchina chai paipaj shimimanda jahua pachata, alpapash tiachun; paipaj ushaimanda runa rurashca carca alpamanda alpahuan; paipaj shimipaj ushaimanda juyailla ruraita ricuchinacuna rurashca can?\n\n18 Pita ninga Jesucristo na rurashca tauca ninan juyailla ruraita ricuchinacunata? Tiarcapash tauca ninan juyailla ruraita ricuchinacuna rurashca apóstolcunapaj maquicunahuan.\n\n19 Shina juyailla ruraita ricuchinacuna rurashca cashpaca, imashpata Dios saquishcanga juyailla ruraita ricuchinacunapaj Dios caita ashtahuangari shuj na tigrarij Causaj cashpa? Riqui, ñuca nini cangunaman pai na tigrajchu; shina cashpaca pai saquinman Dios caita; pai na saquishca Dios caita, canbashmi shuj Dios juyailla ruraita ricuchinacunapaj.\n\n20 Imamanda pai juyailla ruraita ricuchinacunata runacunapaj huahuacunahuan ruraita saquin can imashpa paicuna na crishpa asha asha chingarimanda, ali ñanmanda anchurinbash, Diosta na rijsinbash maijanbi paicuna confianata.\n\n21 Riqui, ñuca cangunaman nini maijan Cristopi crijcuna, nimata na dudashpa, maijanbash imatapash Taitata Cristopaj shutipi mañajpi caita cushca canga; paipaj nishcapacha tucuipa can, cai alpa tucurinacaman.\n\n22 Riqui, shina nirca Jesucristo, Diospaj Churi, paipaj discípulocunaman picuna catigrinajurca, ari, tucui paipaj discípulocunamanbash, taucapachacunapaj uyaipi: Richi tucui cai pachaman, yachachi quishpiringapa villaicunata tucui causajcunaman;\n\n23 Maijan crin, bautizarinbash quishpirishca canga, ashtahuangari maijan na crin llaquichi tucushca canga;\n\n24 Cai señalcuna catinga crijcunaman—ñuca shutipi ayacunata llujchishpa cachanga; paicuna parlanga mushuj shimicunahuan; paicuna japinga culebracunata; huañungapa imatapash ufiashpapash na imapash tucunga; ungushcapaj jahuapi maquicunata churanga paicuna ali tucunga;\n\n25 Maijanbash ñuca shutipi crijpi, nimata na dudashpa, paiman tucui ñuca shimicunata Ñuca testificasha, alpa tucurinacamanbash.\n\n26 Cunan, riqui, pita Apunchijpaj rurashcacunapaj contra caita ushan? Pita paipaj nishcacunata negai ushan? Pita jataringa Apunchijpaj ninan ushaipaj contra? Pita yangapi churanga Apunchijpaj rurashcacunata? Pita yangapi churanga Cristopaj huahuacunata? Riqui, tucui picuna canguichi yangapi churajcuna Apunchijpaj rurashcacunata, imashpa manllaringuichimi, tucuringuichipashmi.\n\n27 Oh shina ama yangapi churaichi, ama manllarichi, ashtahuangari Apunchijpaj shimicunata uyaichi, mañaichi Taitata Jesúspaj shutipi ima cuzasta minishtishcata. Na dudashpa, ashtahuangari crishpa, callarishpa punda punllacunapi, Apunchijpaman shamuichi tucui cangunapaj shunguhuan, trabajaichi cangunapaj propio quishpirinapi manllaihuan paipaj ñaupapi chujchushpa.\n\n28 Yachaj caichi cangunapaj ruraj na ruraj ricuna punllacunapi; anchuchichi tucui mapacunata; ama mañaichi, cangunapaj munashcapi tucurinata, ashtahuangari mañai shinlli caita, na cuyurina, tentaciónman ama curingapa, ashtahuangari sirvingapa ciertopacha causajuj Diosta.\n\n29 Cuidarichi indigno bautizaringapa; cuidarichi indigno Cristopaj sacramento chasquingapa; ashtahuangari cuidarichi tucui cuzascunata dignopi rurangapa, caita rurai Jesucristopaj shutipi, causaj Diospaj Churi; caita rurashpaca, tucurinacaman catiriashpa, nimamanda na shitashca canguichi.\n\n30 Riqui, ñuca cangunaman parlani huañushcacunapamanda parlan laya; imashpa ñuca yachani canguna ñuca shimicunata chasquinguichita.\n\n31 Ama na alicachihuaichi ñuca na perfecto caimanda, ñuca taitapash, paipaj na perfecto caimanda, maijan paipaj ñaupa quilcashcacunapash; ashtahuangari Diosta pagui nichi pai cangunaman ricuchishcamanda ñucanchipaj na perfecto caicunata, canguna yachajui ushachun ashtahuan yachaj caita ñucanchi cashcata yali.\n\n32 Cunan, riqui, ñucanchi quilcashcanchi cai tandachishpa quilcashcata ñucanchi yachaimanda, caractercunapi ima shutichishca can ñucanchipi Egipcio reformado, maquin maquin yalichishca cashpa ashata cambiashcapash ñucachimanda, ñucanchipaj parlai layamanda.\n\n33 Ñucanchi jirru fangacuna ali jatun cajpica Hebreopi quilcanchiman carca; ashtahuangari Hebreo ashata cambiashca carca ñucanchimanda; ñucanchi quilcai ushanchiman carca Hebreopi, riqui, canguna na charinguichiman carca imperfecciónda ñucanchi quilcashcapi.\n\n34 Ashtahuangari Apunchij yachan cuzascunata imata ñucanchi quilcashcanchi, ashtahuan cutishuj llactapuracunapash na yachan ñucanchi rimaita; pipash cutishuj llactapuracuna ñucanchi rimaita na yachaimanda, chaimanda pai imatapash rurashca caita tigrachingapa.\n\n35 Cai cuzascuna quilcashca can ñucanchi churajunacuna maillashca cachun ñucanchi huauquicunapaj yahuarmanda, picuna na crishpa asha asha chingarishca.\n\n36 Riqui, cai cuzascuna imata ñucanchi munashcanchi ñucanchi huauquicunamanda, ari, paicuna cutin apamunamanda Cristopaj yachaiman, tucui santocunapaj tucui achil mañaicunamanda can picunami cai alpapi causashca.\n\n37 Apunchij Jesucristo chasquichichun paicunapaj achil mañaicuna tigrachishca cachun paicunapaj femanda; Dios Taita yarichunbash conveniota imata pai rurashca Israelpaj huasihuan; pai achilyachichun paicunata mana tucurinacaman, femanda Jesucristopaj shutipi. Shinacapashcachun.\n\n", "ether 1": "[center][font_size=26]Éterpaj Quilcashca[/font_size][/center]\n\nJareditacunapaj tandachishca quilcashca, japishca ishcai chunga chuscu jirru fangacunamanda tarishca Limhipaj llactapuracunamanda jatun mandaj Mosíahpaj punllacunapi.\n\n[center][font_size=26]1 Capítulo[/font_size][/center]\n\n[i]Moroni tandachin Éterpaj quilcashcacunata—Éterpaj genealogíata rijsichishca can—Jareditacunapaj shimirimaicunata na pandachishca can Babelpaj Torrepi—Apunchij paicunata pushasha ninbacha shuj ajllashca alpaman paicunata rurangapa shuj jatun llactata.[/i]\n\n1 Cunan ñuca Moroni, rurai callarini shuj tandachishpa quilcashcata chai punda causajcunamanda picuna tucuchishca carca Apunchijpaj maquihuan cai vichai llacta alpa jahuallamanda.\n\n2 Ñuca japini tandachishpa quilcashcata ishcai chunga chuscu jirru fangacunamanda caicuna Limhipaj llactapuracuna tarishca carca, caicuna shutichishca carca Éterpaj Quilcashca.\n\n3 Ñuca imashna yuyani cai tandachishca quilcashcapaj callaripi, maipi parlan cai pachata rurashcamanda, Adánmandapash, shuj tandachishpa quilcashcata chai punllamanda jatun torrecaman, imapash cuzascuna yalishca runacunapaj huahuacunahuan chai punllacaman, Judíocunapapi cashca can.\n\n4 Chaimanda ñuca na quilcani chai cuzascunata ima yalishca Adánpaj punllacunamanda chai punllacaman; ashtahuangari jirru fangacunapi can; maijan caicunata tarij, ushaita charinga chasqui ushangapa tucuilla tandachishpa quilcashcata.\n\n5 Ashtahuangari riqui, na quilcanichu tucuilla tandachishpa quilcashcata, ashtahuangari ashatalla quilcani, torremanda urai imaura paicuna tucurishcacaman.\n\n6 Cai layapi ñuca tandachishpa quilcani. Pimi caita tandachishca quilcarca Éter carca, pai carca Coriantorpaj cati aillu.\n\n7 Coriantor carca Morónpaj churi.\n\n8 Morón carca Etempaj churi.\n\n9 Etem carca Ahahpaj churi.\n\n10 Ahah carca Setpaj churi.\n\n11 Set carca Shiblónpaj churi.\n\n12 Shiblón carca Compaj churi.\n\n13 Com carca Coriántumpaj churi.\n\n14 Coriántum carca Amnigaddapaj churi.\n\n15 Amnigadda carca Aarónpaj churi.\n\n16 Aarón carca Hetpaj cati aillu, pimi carca Heartompaj churi.\n\n17 Heartom carca Libpaj churi.\n\n18 Lib carca Kishpaj churi.\n\n19 Kish carca Corompaj churi.\n\n20 Corom carca Levípaj churi.\n\n21 Leví carca Kimpaj churi.\n\n22 Kim carca Moriantónpaj churi.\n\n23 Moriantón carca Riplákishpaj cati aillu.\n\n24 Riplákish carca Shezpaj churi.\n\n25 Shez carca Hetpaj churi.\n\n26 Het carca Compaj churi.\n\n27 Com carca Coriántumpaj churi.\n\n28 Coriántum carca Emerpaj churi.\n\n29 Emer carca Omerpaj churi.\n\n30 Omer carca Shulepaj churi.\n\n31 Shule carca Kibpaj churi.\n\n32 Kib carca Oríahpaj churi, pimi carca Jaredpaj churi;\n\n33 Cai Jared shamurca paipaj huauquihuan, paicunapaj aillucunahuan, cutishujcunahuanbash paicunapaj aillucunahuan, jatun torremanda, imaura Apunchij pandachirca llactapuracunapaj shimirimaita, paipaj fiñaipi jurarca paicuna caiman chaiman chajchushca cagrijta tucui alpa jahuallapi; Apunchijpaj shimimanda llactapuracuna chajchushca carca.\n\n34 Jaredpaj huauqui cashpa shuj jatun, shinlli runa, shuj runa Apunchijpaj ninan achilyachishca, Jared, paipaj huauqui, nirca paita: Mañai Apunchijta, pai ama pandachichun ñucanchita shinashpa ñucanchi shimicunata na entendi ushashun.\n\n35 Yalishca jipa Jaredpaj huauqui Apunchijta mañarca, Apunchij llaquirca Jaredta; chaimanda pai na pandachirca Jaredpaj shimirimaita; Jared, paipaj huauquipash na pandachishca carca.\n\n36 Shina Jared paipaj huauquita nirca: Mañai cutin Apunchijta, paipaj fiñaita anchuchipapash paicunapamanda maijanguna ñucanchi ali rijsicunamanda, ama pandachichun paicunapaj shimirimaita.\n\n37 Yalishca jipa Jaredpaj huauqui mañarca Apunchijta, Apunchij llaquirca paicunapaj ali rijsicunata paicunapaj aillucunatapash, chaimanda na pandachishca carca.\n\n38 Yalishca jipa Jared parlarca cutin paipaj huauquita, nishpa: Ri tapui Apunchijta ñucanchita calpachigrinllu alpamanda, calpachigrijpica, mañai paita maiman ñucanchi rinata. Pita yachan, Apunchij ñucanchita nacha apanga chai alpaman maijan ajllashca can tucui alpamanda? Shina cajpica, fiel cashunchi Apunchijman, ñucanchi caita chasqui ushangapa ñucanchipa chasquinata.\n\n39 Yalishca jipa Jaredpaj huauqui mañarca Apunchijta imashna parlashca carca Jaredpaj shimihuan.\n\n40 Yalishca jipa Apunchij uyarca Jaredpaj huauquita, paita llaquirca, paita nirca:\n\n41 Ri tandachi quiquinba ataju llamacunata, ishcandi jarita, huarmitapash, tucui laya; alpamanda muyutapash tucui layata; quiquinba aillucunatapash; quiquin Jaredpaj huauquipash paipaj aillupash; quiquinba ali rijsicunapash paicunapaj aillucunapash, Jaredpaj ali rijsicunapash paicunapaj aillucunapash.\n\n42 Imaura quiquin caita rurashpaca ringui paicunapaj umaman urai pugru alpaman imami can vichaipi. Chaipi ñuca quiquinhuan tuparisha, ñuca risha quiquinba ñaupata shuj alpaman imata ajllashca can cai alpamanda tucui alpacunamanda.\n\n43 Chaipi ñuca quiquinda achilyachisha quiquinba cati aillucunatapash, quiquinba huauquipaj cati aillucunatapash, maijan quiquinhuan rijcunatapash, shayachishapash shuj jatun llactata. Na tiangachu tucui alpa jahuallapi cutishuj yali jatun llacta, ñuca shayachishca ñucapaj cati aillumanda. Shina ñuca rurasha quiquinhuan cai unai punllacunata quiquin ñucata mañashcamanda.\n\n", "ether 2": "[center][font_size=26]2 Capítulo[/font_size][/center]\n\n[i]Jareditacuna prepararin ringapa cushapacha nishca pambaman—Cai can shuj ajllashca alpa maipi runacuna Cristota sirvinapacha nacashpa tucuchishca canga—Apunchij parlan Jaredpaj huauquihuan quimsa horascunata—Jareditacuna ruran barcocunata—Apunchij tapun Jaredpaj huauquita ima laya barcocuna punchayachishca canata nichun.[/i]\n\n1 Yalishca jipa Jared paipaj huauquipash, paicunapaj aillucunapash, Jaredpaj ali rijsicunapash, paipaj huauqui paicunapaj aillucunapash, urai rirca pugru alpaman cai carca vichaipi, (pugru alpapaj shuti carca Nimrod, ninan cazadorpaj shutimanda japishca) paicunapaj ataju llamacunahuan imata paicuna tandachirca, jari, huarmi, tucui laya.\n\n2 Paicuna trampacunata churarca japingapa jahuata rij alas-huan aminalcunata; prepararcapash shuj vasijata, caipi paicunahuan aparca yacucunamanda pijicunata.\n\n3 Paicuna aparcapash paicunahuan deseret, cai shuj shimiman tigrachishpa can mishqui balun; shina aparca paicunahuan ashtacapacha mishqui chuspicunata, tucui laya ima cai alpa jahuapi tiajta, tucui laya muyucunata.\n\n4 Yalishca jipa imaura paicuna urai shamujpi Nimrodpaj pugru alpaman Apunchij urai shamurca parlarcapash Jaredpaj huauquihuan; pai carca shuj fuyupi, Jaredpaj huauqui na ricurcachu.\n\n5 Yalishca jipa Apunchij paicunata mandarca richun jichushca pambaman, ari, chai pushtuman maipi maijan runa nimaurapash chaipi cashcapi. Yalishca jipa Apunchij paicunata ñaupashpa rirca, paicunahuan parlarca imashna shuj fuyupi cashpa, curcapash ricuchicunata maita paicuna rinata.\n\n6 Yalishca jipa paicuna purirca jichushca pambapi, rurarca barcocunata, imapi paicuna huambushpa rirca acha yacucunata, ricuchishca cashpa catilla Apunchijpaj maquihuan.\n\n7 Apunchij na saquirca caru jatun mama cocha jichushca pambapi, ashtahuangari pai munarca paicuna shamuchun cushapacha nishca alpacaman, ima carca ajllashca tucui cutishuj alpacunamanda, imata Apunchij Dios alchishpa charishca carca alita ruraj llactapuracunaman.\n\n8 Pai jurashca carca paipaj fiñaipi Jaredpaj huauquiman, maijanguna chasquin cai cushapacha nishca alpata, chaimandapacha mana tucurinacaman, paita sirvina carca, ciertopacha shujlla Diosta, nacashpa paicuna tucurishca canga imaura paicuna jahuapi tucuilla paipaj fiñai urmajpi.\n\n9 Cunan, ñucanchi ricui ushanchi Diospaj mandashcacunata cai alpamanda, chai can shuj cushapacha nishca alpa; maijan jatun llacta charishpa Diosta sirvinga, nacashpa paicuna tucuringa imaura paipaj tucuilla fiñai paicunapaj jahuaman shamujpi. Paipaj tucuilla fiñai paicunapaj jahuaman shamunga imaura na ali ruraicunapi fucujpi.\n\n10 Riqui, cai can shuj alpa ima ajllashca can tucui cutishuj alpacunamanda; chaimanda maijan japin caita Diosta sirvinga nacashpa tucuringa; cai can mana tucurina Diospaj mandashca. Cai na cangachu, imaura na alita ruraicuna jundangacaman alpapaj huahuacunapi, chaicuna tucuchishcacuna can.\n\n11 Cai shamun cangunapaman, Oh Gentilcuna, yachachun Diospaj mandashcacunata—arrepentiringuichi, ama catinguichi cangunapaj na ali ruraicunapi imaura jundangacaman, ama shamuchinguichi tucuilla Diospaj fiñaita cangunapaj jahuaman imashna cunangaman alpapi causajcuna rurashca.\n\n12 Riqui, cai can shuj ajllashca alpa, maijan jatun llacta charinga cai canga libre esclavitudmanda, huatai tucushcashnamanda, tucui cutishuj jatun llactacunamanda jahua pacha ucumanda, paicuna sirvishpalla alpapaj Diosta, pimi can Jesucristo, pimi ricurimushca can cuzascunamanda ima quilcashcanchi.\n\n13 Cunan ñuca catini ñuca tandachishca quilcaihuan; riqui, yalishca jipa Apunchij apamurca Jaredta paipaj huauquitapash cai jatun jatun mama cochacaman ima alpacunata chaupin. Jatun mama cochaman chayamushpa paicunapaj facha huasicunata shayachirca; paicuna shutichirca chai pushtuta Moriáncumer; paicuna facha huasicunapi causarca, causarca facha huasicunapi jatun cocha manñapi chuscu huatacunata.\n\n14 Yalishca jipa chuscu huatacuna tucuripi Apunchij cutin shamurca Jaredpaj huauquipaman, shayarirca shuj fuyupi paihuan parlarcapash. Quimsa horascunata Apunchij parlarca Jaredpaj huauquihuan, tacuri tucurca pai na yarishcamanda Apunchijpaj shutita mañanata.\n\n15 Jaredpaj huauqui arrepentirirca na alita rurashcamanda imata pai rurashca carca, mañarca Apunchijpaj shutipi paipaj huauquicunamanda picuna paihuan carca. Apunchij paita nirca: Ñuca perdonasha quiquinba, quiquinba huauquipaj juchacunatapash; ashtahuangari ama ashtahuan juchata rurai, yarina canguichi ñuca Espíritu na punllan punllan runahuan macanajungachu; chaimanda, canguna juchata rurashpaca imaura canguna fucushcapacha canguichi canguna anchuchi tucushca canguichi Apunchijpaj ñaupamanda. Caicuna can ñuca yuyaicuna alpamanda imata ñuca cusha cangunaman cangunapaj chasquishca cachun; cai canga shuj ajllashca alpa tucui cutishuj alpacunamanda.\n\n16 Apunchij nirca: Trabajai callarichi, ruraichipash barcocunata imashna cunangaman rurashcanguichi. Yalishca jipa Jaredpaj huauqui trabajai callarirca, paipaj huauquipash, rurarca barcocunata imasha paicuna rurashca layata, Apunchijpaj villashcacunahuan. Uchillacuna carca, fangalla carca yacu jahuapi, imashna alas-huan jahuata rijcuna yacu jahuapi.\n\n17 Caicuna rurarirca ninan quimishca laya, shina yacuta chari ushaj shuj vaso laya; ucu lado ninan quimishca carca vasoshna; ladocunapash shinallata quimishca carca shuj vasoshna; tucuricuna filolla carca; jahuapash quimishca carca shuj vasoshna, largo carca shuj quirushna; caipaj pungu, vicharijpi, quimirishca carca shuj vasoshna.\n\n18 Yalishca jipa Jaredpaj huauqui mañarca Apunchijta, nishpa: Oh Apunchij, ñuca rurashcani imata quiquin mandahuashcata, ñuca rurashcani barcocunata imashna quiquin yachachihuashcangui.\n\n19 Riqui, Oh Apunchij, caicunapi na micha tian; maimanshi ñucanchi rishunchi? Ñucanchi huañushunbash, caicunapi ñucanchi na samaita aisaita ushashun, ashtahuangari chaipi tiaj samaitalla; chaimanda ñucanchi huañushun.\n\n20 Apunchij nirca Jaredpaj huauquita: Riqui, rurai shuj utujuta jahuapi, ucu ladomanbash; imaura samai illarijujpi utujuta pascangui, samaita chasquinguichi. Imashpapash yacu yaicujpi, riqui, utujuta vichangui, canguna ama huañunguichi yacu jundajpi.\n\n21 Yalishca jipa Jaredpaj huauqui rurarca shina, imashna Apunchij mandashca laya.\n\n22 Pai cutin mañarca Apunchijta nishpa: Oh Apunchij, riqui ñuca rurashcani imashna quiquin mandahuashcangui; ñuca preparashcani barcocunata ñuca llactapuracunaman, riqui caicunapi na micha tian. Riqui, Oh Apunchij, saquigringuichu ñucanchi yalichun cai jatun yacuta yanapi?\n\n23 Apunchij nirca Jaredpaj huauquita: Imata munangui ñuca rurachun michata charichun cangunapaj barcocunapi? Riqui, ventanacunata na chari ushanguichichu, pedazocuna tucunga; ninatapash cangunahuan na apanguichichu, na ringuichichu ninapaj michahuan.\n\n24 Riqui, canguna canguichi ballena laya jatun mama cocha chaupipi; ninan jatun caiman chaiman cuyuchijcuna cangunapaman huajtamunga. Shina cajpipash, ñuca cangunata cutin llujchisha jatun mama cocha ucu ucumanda; huairacuna ñuca shimimanda llujshishca, tamiacunapash, yacu jundaicunapash ñuca cachamushcani.\n\n25 Riqui, ñuca preparani cai cuzascunapaj contra; na yali ushanguichi cai jatun ucu ucuta imashpapash ñuca cangunata preparajpilla jatun mama cochapaj caiman chaiman cuyujcunapaj contra, huairacuna llujshishcacuna, yacu jundaicuna ima shamunga. Chaimanda imata munanguichi cangunaman preparachun, michata charichun imaura canguna pambai tucujpi jatun mama cochapaj ucu ucupi?\n\n", "ether 3": "[center][font_size=26]3 Capítulo[/font_size][/center]\n\n[i]Jaredpaj huauqui ricun Apunchijpaj dedota imashna pai tacarin chunga sujta rumicunata—Cristo ricuchin paipaj espíritupaj cuerpota Jaredpaj huauquiman—Maijan shuj alipacha yachaita charij na jarcan velomanda—Yalichinacuna cushca can Jareditacunapaj tandachishpa quilcashcacunata michaman llujshi ushachun.[/i]\n\n1 Yalishca jipa Jaredpaj huauqui, (cunan barcocuna imata preparashca carca iscun carca) urcuman rirca, imata paicuna shutichirca Shelempaj urcu, ninan jatun caimanda, shuj rumimanda chunga sujta uchilla rumicunata yacuyachirca; yurajcuna carca, claro, chaishu ladota ricunalla cristal laya; pai apamurca paipaj maquicunapi urcu jahuamanda, cutin mañarca Apunchijta, nishpa:\n\n2 Oh Apunchij, quiquin nishcangui yacu jundahuan muyushca cashun. Cunan riqui, Oh Apunchij, ama fiñaichu quiquinba sirvij runahuan quiquinba ñaupapi irqui caimanda; ñucanchi yachanchi quiquin achil cangui jahua pachapi causangui, ñucanchi quiquinba ñaupapi na alita rurajcuna canchi; ñucanchi urmana canamanda na aliman tigrashca punllan punllan; shina cajpipash, Oh Apunchij ñucanchiman cushcangui shuj rurachunbacha saquishcata ñucanchi quiquinda mañachun, quiquinbamanda ñucanchi chasquishun ñucanchipaj munaicunata.\n\n3 Riqui, Oh Apunchij, quiquin ñucanchita llaquichishcangui ñucanchipaj na ali ruraicunamanda, calpachishcangui cai tauca huatacunata jichushca pambapi cashcanchi; shina cajpipash, quiquin ñucanchita shungumanda llaquishcangui. Oh Apunchij, llaquihuai, anchuchi quiquinba fiñaita cai quiquinba llactapuracunamanda, ama saqui yalichun cai millai huaicuta yanapi; ashtahuangari ricui cai cuzascuna imata rumimanda yacuyachishcani.\n\n4 Ñuca yachani, Oh Apunchij, quiquin charingui tucui ushaita, imatapash rurai ushangui quiquin munashcata runapa ali cachun; chaimanda tacari cai rumicunata, Oh Apunchij, quiquinba dedohuan, preparapai yanapi punchallayachichun; ñucanchita punchayachichun barcocunapi imata ñucanchi preparashcanchi, ñucanchi michata charingapa jatun mama cochata yalinajushpa.\n\n5 Riqui, Oh Apunchij, quiquin caita rurai ushangui. Ñucanchi yachanchi ricuchi ushangui quiquinba jatun ushaita, ima uchilla ricurin runacunapaj yuyaipi.\n\n6 Yalishca jipa imaura Jaredpaj huauqui cai shimicunata nishca cajpi, riqui, Apunchij paipaj maquita chutarca tacarircapash rumicunata shujllangaman paipaj dedohuan. Velo anchurirca Jaredpaj huauquipaj ñavicunamanda, pai ricurca Apunchijpaj dedota; cai carca shuj runapaj dedo laya, aicha, yahuarhuan; Jaredpaj huauqui urmarca Apunchijpaj ñaupapi, imashpa pai manllaihuan mishashca carca.\n\n7 Apunchij ricurca Jaredpaj huauqui alpaman urmashcata; Apunchij paita nirca: Jatari, imashpata urmangui?\n\n8 Pai Apunchijta nirca: Ñuca ricurcani Apunchijpaj dedota, ñuca manllarcani chugrichinata; ñuca na yacharcani Apunchij aichata yahuartapash charijta.\n\n9 Apunchij nirca paiman: Quiquinba femanda ricushcangui ñuca japigrijujta aichata, yahuarta; nimaura runa ñuca ñaupaman shamushca shina ninan fehuan quiquinshna; na shina cashpaca na ricui ushanguiman carca ñuca dedota. Quiquin ricurcanguichu ashtahuan caita yalita?\n\n10 Pai tigrachirca: Na; Apunchij, ñucaman ricurimuhuai.\n\n11 Apunchij nirca paiman: Cringuicha ñuca parlagrijuj shimicunata?\n\n12 Pai tigrachirca: Ari, Apunchij, ñuca yachani quiquin ciertopachata parlangui, quiquin cangui ciertopachapaj Dios, na llullai ushanguipash.\n\n13 Imaura pai nirca cai shimicunata, riqui, Apunchij ricurimurca paiman, nirca: Quiquin yachangui cai cuzascunata quiquin jatun causachishca cangui urmaimanda; chaimanda quiquin ñuca ñaupaman tigrachimushca cangui; chaimanda ñuca quiquinman ricurimuni.\n\n14 Riqui, ñuca cani pimi preparashca carca cai pachata rurashcamanda ñuca llactapuracunata jatun causachingapa. Riqui, ñuca cani Jesucristo. Ñuca cani Taita, Churipash. Ñucapi tucui runacuna causaita charinga, mana tucurinacaman charinga, maijan ñuca shutipi crijcunapash; paicuna tigranga ñuca churicuna, ñuca ushicuna.\n\n15 Nimaura na ricurishcani runaman picunata ñuca rurashcani, nimaura runa ñucapi crishca quiquinshna: Ricungui quiquin rurashca cangui ñucashna rijchapacha? Ari, tucui runacuna rurashca carca callaripi ñucashna rijchapacha.\n\n16 Riqui, cai cuerpo, imata can cunan ricungui, ñuca espíritupaj cuerpo can; runata ñuca rurashcani ñuca espíritupaj cuerpo laya; imashna ñuca quiquinman ricurishcani espíritupi ñuca ricurishami ñuca llactapuracunaman aichapi.\n\n17 Cunan, imashna ñuca, Moroni, nishcani na rurai ushani tucui tandachishpa quilcashcata cai cuzascunamanda imata quilcashca can, chaimanda cailla ali can nini Jesús ricurimurca cai runaman espíritupi, cai laya, shinallata cuerpopishna imashna pai ricurimurca Nefitacunaman.\n\n18 Paiman achil yachachirca imashna Nefitacunaman achil yachachirca; tucui cai, cai runa yachachun pai Dios cajta, ninan jatun ruraicunamanda imata Apunchij paiman ricuchishca cashca.\n\n19 Cai runapaj yachaimanda pai na jarcai usharca ricuchun velo ucupi; pai ricurca Jesúspaj dedota, ima, pai imaura ricujpi, pai urmarca manllaihuan; pai yachaimanda cai cajta Apunchijpaj dedo; paipaj ñana ashtahuan fe carca, pai yacharca, nimata na dudashpa.\n\n20 Chaimanda, cai alipacha Diospaj yachaita charishpa, pai na jarcai usharca ricuchun velo ucupi; chaimanda Jesústa ricurca; pai achil yachachirca paiman.\n\n21 Yalishca jipa Apunchij Jaredpaj huauquita nirca: Riqui, quiquin cai cuzascuna imata can ricushcangui, uyashcanguipash cai pachaman richun ama saquingui, imaura punlla shamungacaman ñuca punchayachisha ñuca shutita aichapi; chaimanda, quiquin alichingui cuzascunata imata ricushcangui, uyashcanguipash, runaman ama ricuchingui.\n\n22 Riqui, imaura quiquin ñucapaman shamungui, quiquin caicunata quilcangui, caicunata sellangui, pipash caicunata na tigrachi ushachun; imashpa quiquin quilcangui caicunata shuj shimirimaipi caicuna na lii ushashca cachun.\n\n23 Riqui, cai ishcai rumicunata quiquinman ñuca cusha, caicunatapash sellangui cuzascunahuan imata quiquin quilcangui.\n\n24 Riqui, shimirimai imapi quiquin quilcangui ñuca pandachishcani; chaimanda ñucapaj propio punllapi rurachisha cai rumicuna punchayachichun runacunapaj ñavicunata cai cuzascuna imata quiquin quilcangui.\n\n25 Imaura Apunchij cai shimicunata nishca carca, ricuchirca Jaredpaj huauquiman tucui cai alpapaj causajcunata tiashcacunata, tucui tianacunatapash; pitapash na pacarca paipaj ricuimanda, cai alpa tucuricaman.\n\n26 Pai nishca carca pundallata, paipi crijpica ricuchi ushanga tucui cuzascunata—cai ricuchishca canga paiman; chaimanda Apunchij nima cuzasta na pacarca, yacharca Apunchij paiman ricuchi ushajta tucui cuzascunata.\n\n27 Apunchij paiman nirca: Quilcai cai cuzascunata sellaipash caicunata; ñuca caicunata ricuchisha ñucapaj propio punllapi runacunapaj huahuacunaman.\n\n28 Yalishca jipa Apunchij mandarca sellachun ishcai rumicunata imata pai chasquirca, na ricuchichunbash imaura Apunchij ricuchingacaman runacunapaj huahuacunaman.\n\n", "ether 4": "[center][font_size=26]4 Capítulo[/font_size][/center]\n\n[i]Moroni mandai tucushca can sellachun Jaredpaj huauqui quilcashcacunata—Caicuna na achil ricuchishca canga imaura runacuna Jaredpaj huauqui laya feta charingacaman—Cristo mandan runacunata paipaj shimicunapi crichun maijan paipaj discípulocunata—Runacuna mandai tucushca can arrepentirichun, crichun quishpiringapa villaicunata, quishpirichunbash.[/i]\n\n1 Apunchij Jaredpaj huauquita mandarca uriajumuchun urcumanda Apunchijpaj ñaupamanda, quilcachun cuzascunata imata pai ricushca carca; caicuna na saquishca can cuchun runacunapaj huahuacunaman pai cruzpi vichai alsai tucushca jipacaman; caimanda jatun mandaj Mosíah alichirca, caicuna na cushca canga cai pachaman Cristo cai llactapuracunapaman ricurimushca jipacaman.\n\n2 Cristo ciertopacha paipaj llactapuracunaman ricurimushca jipa mandarca caicuna ricuchishca cachun.\n\n3 Cunan, cai jipa, tucuilla na crishpa asha asha chingarirca; pipash na tian ashtahuangari Lamanitacunalla, paicuna na cazushca Cristopaj quishpiringapa villaicunata; chaimanda ñucata mandashca caicunata alpapi cutin pacachun.\n\n4 Riqui, ñuca quilcashcani cai jirru fangacunapi ashalla cuzascunata imata Jaredpaj huauqui ricurca; nimaura na tiashca cashna jatun cuzascuna Jaredpaj huauquiman ricuchishca.\n\n5 Chaimanda Apunchij mandahuarca caicunata quilcachun; ñuca quilcashcani. Pai mandahuarca caicunata sellachun; pai mandahuarcapash sellachun yalichishcacunata; chaimanda ñuca sellashcani yalichinacunata imashna Apunchijpaj rurachunbacha saquishcahuan.\n\n6 Apunchij nihuarca: Caicuna na ringachu Gentilcunapaman imaura paicunapaj na ali ruraicunamanda arrepentiringacaman, mapa illa tigrangacaman Apunchijpaj ñaupapi.\n\n7 Chai punllapi ñucapi feta churajpi Apunchij nin, imashna Jaredpaj huauqui rurarca, ñucapi achilyachun, shina ñuca ricuchisha cuzascunata imata Jaredpaj huauqui ricurca, paicunaman yachaj chayachingacaman tucui ñucapaj achil ricuchicunata, nin Jesucristo, Diospaj Churi, Taita jahua pachacunapaj, cai pachapaj, tucui cuzascuna caicunapi tian.\n\n8 Maijan fiñanajun Apunchijpaj shimipaj contra, llaquichishca canga; maijan cai cuzascunata negan, llaquichishca canga; paicunaman jatun cuzascunata na ricuchisha, Jesucristo nin; ñuca cani pimi parlani.\n\n9 Ñuca mandajpi jahua pachacuna pascashca can, vichashcapash can; ñuca shimihuan alpapash chujchunga; ñuca mandajpi causanajujcuna yalinga, ninahuanshna.\n\n10 Maijan ñuca shimicunata na crijca ñuca discípulocunata na cringa; ñuca na parlajpica, ricushpa chasquichi; imashpa chai tucuri punllapi canguna yachanguichi cai can ñuca parlashca.\n\n11 Ashtahuangari maijan cai cuzascunapi crin imata ñuca parlashcani, paita ricuj shamusha ñuca Espíritupaj ricuchicunahuan, pai yachanga testimoniota cungapash. Ñuca Espíritumanda pai yachanga cai cuzascuna ciertopacha can; imashpa cai cumbidan runacunata alita rurachun.\n\n12 Ima cuzas runacunata cumbidan alita rurachun ñucapaj can; alica na pipamandapash shamun ashtahuangari ñucapaj can. Ñucallata cani pimi runacunata pushani tucui aliman; maijan ñuca shimicunata na crin ñucata na cringa—Ñuca cajta; maijan ñucata na cringa Taitata na cringa pimi ñucata cachamuhuarca. Riqui, ñuca cani Taita, ñuca cani micha, causaipash, cai pachamanda ciertopachapash.\n\n13 Shamuichi ñucapaman, Oh Gentilcuna, ñuca ricuchisha cangunaman jatun cuzascunata, yachaita imami pacashca can na crimanda.\n\n14 Shamuichi ñucapaman, Oh Israelpaj huasi, cai ricuchishca canga mashna jatun cuzascunata Taita alichishca cangunaman, cai pachata rurashcamanda; cai na cangunapaman shamushca, na crimanda.\n\n15 Riqui, imaura canguna anchuchinguichi chai na crina velota ima cangunata charin na ali rurana manllanayai canapi, shungucunapaj shinlli, yuyaicunapaj ñausa, shina jatun, juyailla cuzascuna imata cangunapamanda pacashca cashca cai pachata rurashcamanda—ari, imaura Taitata mañanguichi ñuca shutipi, shuj faquirishca shunguhuan shuj cazuj amujlla espírituhuan, shinashpa yachanguichi Taita yarijta conveniota imata pai rurarca cangunapa taitacunaman, Oh Israelpaj huasi.\n\n16 Shina ñuca achil ricuchishcacuna yachaj chayachishca canga tucui llactapuracunapaj ñavicunapi imata ñuca quilcachishcani ñuca sirvij runa Juanda. Yarichi, imaura ricushpa cai cuzascunata, yachanguichi punlla caipi can imaura ciertopacha ricuchishcapacha canga.\n\n17 Chaimanda, imaura cai tandachishpa quilcashcata chasquishpa yachanguichi Taitapaj rurai callarishca can tucui alpa jahuallapi.\n\n18 Chaimanda, arrepentirichi tucui alpa tucurinacaman, ñucapaman shamuichi, ñuca quishpiringapa villaicunapi crichi, bautizarichi ñuca shutipi; maijan crin, bautizarin quishpirishca canga; ashtahuangari maijan na crin llaquichi tucushca canga; señalcunapash catinga maijan crijta ñuca shutipi.\n\n19 Achilyachishca can maijan fielta tarishca ñuca shutipi chai tucuri punllapi, pai vichai alsashca canga causachun paiman preparashca reinopi cai pachata rurashcamandapacha. Riqui ñuca cani pimi parlashcani. Shinacapashcachun.\n\n", "ether 5": "[center][font_size=26]5 Capítulo[/font_size][/center]\n\n[i]Quimsa testigocuna, ruraillatapash shayaringa shuj testigo laya Mormónpaj Quilcashcapaj ciertopachamanda.[/i]\n\n1 Cunan ñuca, Moroni, quilcashcani shimicunata imata mandahuashca, ñucapaj yuyarimanda; ñuca villashcani cuzascunata imata ñuca sellashcani; chaimanda ama tacarichu shuj shimiman tigrachingapa; cai cuzas na saquishcachu, imashpapash ashata cashpa cai canga Diospi jatun yachai.\n\n2 Riqui, privilegiota charinguipashchari ricuchingapa jirru fangacunata maijan ayudanga llujchingapa cai ruraita;\n\n3 Quimsacunaman ricuchishca canga Diospaj ushaihuan; chaimanda paicuna ciertopacha yachanga cai cuzascuna cierto cajta.\n\n4 Quimsa testigocunapaj shimipi cai cuzascuna shayachishca canga; quimsacunapaj testimonio, cai rurai, imapi ricuchishca canga Diospaj ushai, paipaj shimipash, imamanda Taita, Churipash, Espíritu Santopash testimoniota cun—tucui cai shayaringa testimonioshna cai pachapaj contra chai tucuri punllapi.\n\n5 Shina cajpica paicuna arrepentirishpa shamujpi Taitapaman Jesúspaj shutipi, paicuna chasquishca canga Diospaj reinopi.\n\n6 Cunan, ñuca na charishpa autoridadta cai cuzascunapa, ricushpa chasquichichi; canguna yachanguichi ñuca charini autoridadta imaura canguna ricuhuanguichi, ñucanchi shayarishunchi Diospaj ñaupapi chai tucuri punllapi. Shinacapashcachun.\n\n", "ether 6": "[center][font_size=26]6 Capítulo[/font_size][/center]\n\n[i]Jaredita yacupi huanbujcuna huairacunahuan tangashca can cushapacha nishca alpaman—Llactapuracuna Apunchijta alaban paipaj alicaimanda—Oríah ajllashca can jatun mandaj cachun—Jared, paipaj huauquipash huañun.[/i]\n\n1 Cunan ñuca, Moroni, catini cushpa Jaredpaj, paipaj huauquipajpash tandachishpa quilcashcata.\n\n2 Yalishca jipa Apunchij rumicunata imata Jaredpaj huauqui urcuman apashcata preparashca jipa, Jaredpaj huauqui uriajumurca urcumanda, churarca rumicunata barcocunapi imata preparashca carca, shujta tucuricunapi; riqui, caicuna curca michata barcocunaman.\n\n3 Shina Apunchij rumicunata punchayachirca yanapi, michata cuchun runacunaman, huarmicunaman, huahuacunaman, ama yalichun jatun yacucunata yanapi.\n\n4 Yalishca jipa imaura paicuna preparashpa tucui laya micunata, caicunahuan causangapa yacu jahuapi, paicunapaj ataju llamacunapaj, jihua micuj animalcunapaj micunatapash, tucui laya sacha animalcunapaj, nacashpa animalcuna, nacashpa animal jahuata rij alascunahuan animalcunapaj paicunahuan apanajushcacunapa—yalishca jipa imaura paicuna rurashpa tucui cai cuzascunata paicunapaj barcocunaman nacashpa yacupi huanbujcunapi yaicurca, jatun mama cochaman rirca, paicuna mingarishpa Apunchij Diosman.\n\n5 Yalishca jipa Apunchij Dios shuj millai huairata fucuchirca yacucuna jahuapi, cushapacha nishca alpaman; shina paicuna shitai tucurca jatun mama cochapaj caiman chaiman cuyurij huairahuan.\n\n6 Yalishca jipa paicuna tauca viaje jatun mama cochapaj ucu ucupi pambai tucurca, ninan jatun caiman chaiman cuyuchijcunamanda imami paicunapaj jahuapi faquirirca, jatunbacha, manllanayai tamiacunapash imami carca manllanayai huairamanda.\n\n7 Yalishca jipa imaura paicuna yacu ucu ucupi pambarishca cajpica na yacu tiarca paicunata chugrichi ushaj, paicunapaj barcocuna ninan quimishca carca shuj vasoshna, ninan quimishcapash carca Noépaj arca laya; chaimanda imaura paicuna acha yacucunahuan pillui tucushca cashpaca Apunchijta mañarca, pai paicunata cutin llujchirca yacucunapaj jahuaman.\n\n8 Yalishca jipa huaira nimaura na saquirca fucuita cushapacha nishca alpacaman imaura paicuna yacucunapi cajpi; shina paicuna pushai tucurca huairahuan.\n\n9 Paicuna alabanzacunata cantarca Apunchijman; ari, Jaredpaj huauquica alabanzacunata cantarca Apunchijman, pagui nirca, alabarcapash Apunchijta tucui punlla; imaura tuta shamujpipash, paicuna na saquirca Apunchijta alabaita.\n\n10 Shina paicuna ñaupaman tangashca carca; jatun mama cochapaj nima manllanayai animalpash na paicunata faqui usharca, nima ballenapash na chugrichi usharca; paicuna punllan punllan michata charirca, yacu jahualla cashpapash, yacu ucuman cashpapash.\n\n11 Shina paicuna yacu jahuata apai tucurca, quimsa patsaj chuscu chunga chuscu punllacunata.\n\n12 Paicuna barcomanda llujshimurca cushapacha nishca alpa manñaman. Imaura paicunapaj chaquicunata cushapacha nishca alpa manñapi churashpa urai cumurirca alpacaman, paicunallata Apunchijpaj ñaupapi humillarirca, cushijuimanda viquicunata jicharca Apunchijpaj ñaupapi, paicunata ashtacapacha paipaj shungumanda llullu llaquishcacunamanda.\n\n13 Yalishca jipa paicuna alpaman rirca, alpata tarpui callarirca.\n\n14 Jared chuscu churicunata charirca; paicuna shutichishca carca Jacom, Gilga, Maha, Oríah.\n\n15 Jaredpaj huauquipash churicunata, ushicunatapash charirca.\n\n16 Jaredpaj ali rijsicuna, paipaj huauquicunapash carca ishcai chunga chuscu almacuna; paicunapash charirca churicunata, ushicunatapash nara cushapacha nishca alpaman chayamushpallata; chaimanda paicuna taucacuna cai callarirca.\n\n17 Yachachishca carca humildemente purichun Apunchijpaj ñaupapi; jahuamanda yachachi tucushcapash carca.\n\n18 Yalishca jipa paicuna chajchuri callarirca alpa jahuallapi, mirari, alpata tarpui; paicuna shinllicunaman tigrai callarirca.\n\n19 Jaredpaj huauqui rucuyai callarirca, ricurca ña pambana pushtuman rinata; chaimanda Jaredta nirca: Tandachishun ñucanchi llactapuracunata yupangapa, yachangapa imatami munan ñucanchimanda nara ñucanchi pambana pushtuman nara rijllapita.\n\n20 Chaimanda llactapuracunata tandachirca. Cunan Jaredpaj huauquipaj churicuna, ushicuna carca ishcai chunga ishcai almacuna; Jaredpaj churicuna, ushicuna carca chunga ishcai, pai charirca chuscu churicunata.\n\n21 Yalishca jipa paicuna yuparca paicunapaj llactapuracunata; yupashca jipa, paicuna munarca yachangapa ima cuzascunata rurachun munajta nara paicunapaj pambana pushtucunaman rishpallata.\n\n22 Yalishca jipa llactapuracuna munarca paicunapaj churicunamanda shujta ungichun paicunapaj jatun mandaj cachun.\n\n23 Cunan riqui, paicunapaj cai llaqui carca. Jaredpaj huauqui paicunaman nirca: Ciertopacha cai cuzas huatashcashnaman pushan.\n\n24 Ashtahuangari Jared nirca paipaj huauquiman: Saqui paicuna shuj jatun mandajta charichun. Chaimanda pai nirca paicunaman: Ajllaichi ñucanchipaj churicunamanda shuj jatun mandajta, maijanda munashpapash.\n\n25 Yalishca jipa paicuna ajllarca Jaredpaj huauquipaj callari churita; paipaj shuti carca Pagag. Yalishca jipa pai na nirca, na munarca paicunapaj jatun mandaj cangapa. Llactapuracuna munarca paipaj taita caipacha nichun, ashtahuangari paipaj taita na mandarca; mandarca paicuna maijan runatapash na munai na munai paicunapaj jatun mandaj cachun.\n\n26 Yalishca jipa ajllarca Pagagpaj tucui huauquicunata, paicuna na munarca.\n\n27 Yalishca jipa Jaredpaj churicunapash na munarca, tucuilla shinapash shujlla ari, Oríah ungishca carca llactapuracunapaj jahuapi jatun mandaj cachun.\n\n28 Pai reinai callarirca, llactapuracuna ali mirai callarirca; ninanbacha charijcunaman tigrarca.\n\n29 Yalishca jipa Jared huañurca, paipaj huauquipash.\n\n30 Yalishca jipa Oríah humildemente purirca Apunchijpaj ñaupapi, yarirca mashna jatun cuzascunata Apunchij paipaj taitamanda rurashca cashca, yachachircapash paipaj llactapuracunata mashna jatun cuzacunata Apunchij rurashca carca paicunapaj taitacunamanda.\n\n", "ether 7": "[center][font_size=26]7 Capítulo[/font_size][/center]\n\n[i]Oríah reinan rectitudpi—Shulepaj, Cohorpaj shinallata reinocuna shayarishca can, ushaita shuhuangapa, macanajui chaupipi—Achil Villachijcuna na alicachin llactapurapaj na ali ruraicunata, yanga dioscunata cungurinacunata, maijanguna jipaman arrepentirin.[/i]\n\n1 Yalishca jipa Oríah ricushpa chasquichirca ali ruranapi tucui paipaj punllacuna alpa jahuapi, caicuna ninan taucapacha punllacuna carca.\n\n2 Pai charirca churicuna, ushicuna; ari, quimsa chunga shujta charirca, paicunamanda ishcai chunga quimsa carca churicuna.\n\n3 Yalishca jipa pai charirca Kibta paipaj rucu huatacunapi. Yalishca jipa Kib reinarca paipaj pushtupi; Kib Corihorta charirca.\n\n4 Imaura Corihor charirca quimsa chunga ishcai huatacunata paipaj taitata na cazurca, rirca causarca Nehorpaj alpapi; pai charirca churicunata, ushicunatapash, paicuna ninan juyaillagucunapachaman tigrarca; chaimanda Corihor munachi tucurca tauca llactapuracunata paita catichun.\n\n5 Imaura pai tandachirca shuj macanajuj runacunata pai vichai rirca Morónpaj alpaman maipi jatun mandaj causarca, paita huatai tucushcashna cachun japirca, caihuan yalichun apamurca Jaredpaj huauqui nishcata paicuna apai tucushca canga huatai tucushcashnaman.\n\n6 Cunan Morónpaj alpa, maipi jatun mandaj causan, alpa ladolla carca ima shutichishca carca Nefitacunahuan Imapash Illaj.\n\n7 Yalishca jipa Kib causarca huatai tucushcashnapi, paipaj llactapuracuna Corihor paipaj churipaj mandadopi, imaura pai rucuyangacaman; ashtahuangari Kib Shuleta charirca paipaj rucu huatapi, imaura pai huatai tucushcashnapi causashpallata.\n\n8 Yalishca jipa Shule fiñashca carca paipaj huauquihuan; Shule shinlliman tigrarca, ninan runapaj shinlliman tigrarca; ricushpa chasquichinapipash shinlli carca.\n\n9 Chaimanda, pai shamurca Efraín uchilla urcuman, yacuyachirca uchilla urcumanda materialta, espadacunata rurarca aceromanda maijan catichishpa rishcacunaman; espadacunahuan macanajuchun churachishca jipa Nehor llactaman tigrarca, macanajungapa ricurirca paipaj huauqui Corihorhuan, cai laya reinota misharca, cutin apamurca paipaj taita Kibman.\n\n10 Cunan Shule cai cuzasta rurashcamanda, paipaj taita reinota curca; chaimanda pai reinai callarirca paipaj taitapaj pushtupi.\n\n11 Yalishca jipa ricushpa chasquichirca ali ruranapi; pai chajchurca paipaj reinota tucui alpa jahuallaman, imashpa llactapuracuna ninan taucapacha cai callarirca.\n\n12 Yalishca jipa Shulepash charirca tauca churicuna, ushicunapash.\n\n13 Corihor arrepentirirca tauca na ali ruraicunamanda imata pai rurashca carca; chaimanda Shule paiman ushaita curca paipaj reinopi.\n\n14 Yalishca jipa Corihor charirca tauca churicuna, ushicunapash. Corihorpaj churicunapi tiarca shuj, paipaj shuti carca Noé.\n\n15 Yalishca jipa Noé na cazurca Shule, jatun mandajta, paipaj taita Corihortapash, catichirca paipaj huauqui Cohor, tucui paipaj huauquicunatapash, tauca llactapuracunatapash.\n\n16 Macanajungapa ricurirca Shulehuan, jatun mandaj, imapi chasquirca alpata paicunapaj callari japinata; pai shuj jatun mandaj tigrarca alpa chai asha pushtu jahuapi.\n\n17 Yalishca jipa cutin macanajurca Shulehuan, jatun mandaj; Shuleta jatun mandajta aparca Morónman huatai tucushcashna.\n\n18 Yalishca jipa pai ña huañuchigrijujpi, Shulepaj churicuna tuta pacalla yaicurca Noépaj huasiman paita huañuchirca, cárcelpaj punguta faquishpa paicunapaj taitata llujchirca, paita churarca paipaj trono jahuapi paipaj propio reinopi.\n\n19 Chaimanda, Noépaj churi paipaj reinota shayachirca paipaj pushtupi; shina cajpipash paicuna na ushaita charirca ashtahuan Shule jatun mandajpaj jahuapi, llactapuracuna picuna carca Shule jatun mandajpaj reinado ucupi ninandapacha mirarirca, shinlli tucurca.\n\n20 Llacta chaupirishca carca; ishcai reinocuna tiarca, Shulepaj reino, Cohor Noépaj churipaj reino.\n\n21 Cohor, Noépaj churi, paipaj llactapuracunata macanajuchirca Shulehuan, caipi Shule misharca Cohorta huañuchircapash.\n\n22 Cunan Cohor shuj churita charirca paipaj shuti carca Nimrod; Nimrod Cohorpaj reinota curca Shuleman, pai Shulepaj ñavicunapi alicachi tucurca; chaimanda Shule paiman ninanda caraicunata curca, Shulepaj reinopi paipaj munashcacunata rurarca.\n\n23 Shulepaj reinadopipash tauca achil villachijcuna llactapuracunaman shamurca, Apunchijpamanda cachamushcacuna carca, achil villachishpa llactapuracunapaj na alita ruraicuna, yanga dioscunata cungurinacunapash shuj ninan llaquita apamujujta alpa jahuaman, paicuna tucuchi tucushca cagrijtapash imashpapash paicuna na arrepentirijpi.\n\n24 Yalishca jipa llactapuracuna pliturca achil villachijcunapaj contra, paicunata burlarcapash. Yalishca jipa Shule jatun mandaj ricushpa chasquichinapi churarca tucui maijan achil villachijcunata na cazujcunata.\n\n25 Shuj ricushpa catinata churarca tucui alpapi cai curca ushaita achil villachijcunaman paicuna maiman ringapa munashcaman richun; caimanda llactapuracuna apamushca carca arrepentimientoman.\n\n26 Llactapuracuna arrepentishcamanda paicunapaj na ali ruraicunamanda, yanga dioscunata cungurinacunatapash Apunchij perdonarca, paicuna cutin ali mirai callarirca alpapi. Yalishca jipa Shule charirca churicunata, ushicunata paipaj rucuyai huatacunapi.\n\n27 Ashtahuan na tiarca macanajuicuna Shulepaj punllacunapi; pai yarirca jatun cuzascunata Apunchij rurashcata paipaj taitacunamanda paicunata apamushca yalishpa jatun mama cochata cushapacha nishca alpaman; chaimanda ricushpa chasquichinata rurarca ali ruranapi tucui paipaj punllacuna.\n\n", "ether 8": "[center][font_size=26]8 Capítulo[/font_size][/center]\n\n[i]Tiarca macanajuicuna, randimanda plituricuna reinomanda—Akish ruran shuj juramentoshca pacalla tandanajunacuna jatun mandajta huañuchingapa—Pacalla tandanajushcacuna ayapaj can, chaimanda catin jatun llactacunapaj tucuripi—Moderno Gentilcunata tigrashpa yarichin pacalla tandanajushcacunapaj contra cai mascanga libertad tucuchingapa tucui alpacunapaj, llactacuna, jatun llactacuna.[/i]\n\n1 Yalishca jipa pai charirca Omerta, Omer reinarca paipaj pushtupi. Omer charirca Jaredta; Jared charirca churicunata, ushicunatapash.\n\n2 Jared paipaj taitata na cazurca, Hetpaj alpapi causarca. Yalishca jipa pai tauca llactapuracunata pandachirca, paipaj na alipa yachashca shimicunamanda, imaura mishangacaman chaupi reinota.\n\n3 Chaupi reinota mishashca jipa paipaj taitahuan macanajui callarirca, paipaj taitata prezu aparca, huatai tucushcashnapi sirvichirca;\n\n4 Cunan, Omerpaj reinado punllacunapi paica huatai tucushcashnapi carca paipaj punllacunamanda chaupita. Yalishca jipa pai charirca churicunata, ushicunatapash, caicunamanda carca Esrom, Coriántumr;\n\n5 Paicuna ninanda fiñashca carca Jared paicunapaj huauquipaj ruraicunamanda, shinashpa paicuna jatarirca tandachirca macanajujcunata Jaredhuan macanajungapa. Yalishca jipa paicuna macanajurca tutapi.\n\n6 Yalishca jipa imaura Jaredpaj macanajuj runacunata huañuchishpa paitapash ñalla huañuchirca; ama huañuchichun mañarca, paipaj taitapaj reinota cungapa munarca. Yalishca jipa paipaj causaita quishpichirca.\n\n7 Cunan Jared ninanda llaquiri callarirca reinota chingachishcamanda, imashpa paipaj shunguta reino jahuapi, cai pachapaj punchallapipash churashca caimanda.\n\n8 Cunan Jaredpaj ushi ninan yachashca cashpa, ricurca paipaj taitapaj llaquirita, shuj planda yuyaipi charirca imashna tigrachingapa reinota paipaj taitaman.\n\n9 Cunan Jaredpaj ushi ninan juyaillagupacha carca. Yalishca jipa parlarca paipaj taitahuan, nirca: Imashpata ñuca taita shinapacha llaquirin? Nachu liishca tandachishpa quilcashcata imata ñucanchi taitacuna apamurca jatun mama cochata? Riqui, nachu tian shuj quilcashca paicunapaj punda causajcunahuan, paicunapaj pacalla ruraicunahuan chasquirca reinocunata, jatun punchallatapash?\n\n10 Cunan, chaimanda, taita cachai pushamuchun Akishta, Kimnorpaj churi; riqui, ñuca juyaillagu cani, ñuca bailasha paipaj ñaupapi, paita munachisha, munahuanga paipaj huarmi cachun; chaimanda quiquinda mañajpica ñuca paipaj huarmi tucuchun, shina ningui: Ñuca paita cusha can apamujpi ñuca taita, jatun mandajpaj umata.\n\n11 Cunan Omer carca Akishpaj ali rijsi; chaimanda, imaura Jared Akishta cayacacharca, Jaredpaj ushi paipaj ñaupapi bailarca paiman munachirca, shinashpa pai munarca huarmi cachun. Yalishca jipa pai Jaredta nirca: Cuhuai ñucapaj huarmi cachun.\n\n12 Jared nirca: Ñuca paita cusha, ñucaman apamujpi ñuca taita, jatun mandajpaj umata.\n\n13 Yalishca jipa Akish tandachirca Jaredpaj huasipi tucui paipaj aillucunata, paicunaman nirca: Canguna jurahuanguichicha fielcuna cangapa cuzascunapi imatami ñuca cangunapamanda munani?\n\n14 Yalishca jipa tucuilla paiman jurarca, jahua pachapaj Diosmanda, jahua pachacunamandapash, alpamandapash, paicunapaj umacunamandapash, maijanbash Akishpaj munaita na nishpaca paipaj umata chingachinga; maijanbash Akish paicunaman ima cuzasta villashcata villajpica, shinallata paipaj causaita chingachinga.\n\n15 Yalishca jipa shina paicuna ari nirca Akishhuan. Akish paicunahuan juramentocunata rurarca maijangunata pundamanda cushca carca maijan ushaita mascajcunaman, imata maquin maquin urai apamushca carca Caínmanda, pimi carca shuj huañuchij callarimanda.\n\n16 Paicuna huacaichirca ayapaj ushaita cai juramentocunata llactapuracunaman rurashpa, paicunata yanapi alichingapa, ayudangapa shina laya ushaita mascajcunata, mishangapa ushaita, huañuchina, shuhuana, llullana, tucui laya na ali ruraicunata rurana, fornicacióncunatapash.\n\n17 Jaredpaj ushi carca pimi churarca paipaj shungupi cai punda cuzascunata mascachun; Jared Akishpaj shungupi churarca; chaimanda, Akish caita rurarca paipaj aillucunaman, ali rijsicunaman, paicunata caruyachishpa juyailla nishcapachacunahuan imatapash rurachun pai munashcata.\n\n18 Yalishca jipa paicuna shuj pacalla tandanajunacunata rurarca, punda tiempocunashna; cai pacalla tandanajui can tucui millanayaimanda, na ali ruraimanda tucuita yali, Diospaj ñavipi;\n\n19 Apunchij na ruranllu pacalla tandanajunacunapi, pai na munanllu runa yahuarta jichachun, ashtahuangari tucui cuzascunapi caita napacha saquishca, runapaj callarimanda.\n\n20 Cunan ñuca, Moroni, na quilcani paicuna imalaya juramentocunata, pacalla tandanajunacunata, imashpa yachaj chayachihuashca caicuna tiajta tucui llactapuracunapi, tarinchipash Lamanitacunapapi.\n\n21 Caicuna tucuchirca cai llactapuracunata pimanda ñuca cunan parlajuni, Nefipaj llactapuracunatapash tucuchirca.\n\n22 Maijan llacta shinllichijpi shina pacalla tandanajunacunata, charingapa ushaita, charijyangapapash, imaura tucui llactaman chajchungacaman, riqui, paicuna tucuchishca canga; imashpa Apunchij na saquinga paipaj santocunapaj yahuar, imami paicunamanda jichashca cashca, punllan punllan venganzapa paita mañachun alpamanda paicunapaj jahuapi, pai na shinallata rurashpa.\n\n23 Chaimanda, Oh Gentilcuna, cai can Diospi jatun yachaipi cai cuzascuna ricuchishca cachun, shina canguna arrepentirichun cangunapaj juchacunamanda, ama saquichipash cai huañuchina tandanajuicuna cangunata mishachun, imami shayachishca can mishangapa ushaita, charijyangapa—ruraipash, ari, tucuchinapallata rurai cangunapaj jahuaman ama shamuchun, ari, Mana Tucurina Diospaj alicaipaj espada shamunga cangunapaj jahuaman, urmachingapa, tucuchingapapash canguna saquijpi cai cuzascuna tiachun.\n\n24 Chaimanda, Apunchij cangunata mandan, imaura ricushpa cai cuzascuna cangunapa shamujta, rijcharinguichi shuj yachaiman cangunapaj manllanayai canaman, cai pacalla tandanajunacunamanda ima tian cangunapi; nacashpa ay cai can, paicunapaj yahuarmanda maijan huañushcacunamanda; paicuna mañan alpamanda venganzata, maijan caita churashcacunamandapash.\n\n25 Cai yalishca jipa maijan caita churan tucuchingapa mascan libertadta tucui alpacunamanda, llactacuna, jatun llactacuna; tucuchinata alichun apan tucui llactapuracunata, imashpa caita aya churashca can, pimi can tucui llullacunapaj taita; chai llullajllata pimi umarca ñucanchi callari taitacunata, ari, chai llullajllata pimi runata huañuchichirca callarimanda; pimi shinlliyachirca runacunapaj shungucunata paicuna achil villachijcunata huañuchirca, rumihuan paicunata macarca, calpachircapash callarimanda.\n\n26 Chaimanda, ñuca, Moroni, mandashca cani quilcachun cai cuzacunata, na ali rurai tucuchishca cachun, punlla shamunga imaura Satanás na ushaita charinga runacunapaj huahuacunapaj shungucunapi, ashtahuangari cumbidachun catilla alita rurachun, shamuchun tucui ali ruraipaj pujyuman, quishpirishca cachun.\n\n", "ether 9": "[center][font_size=26]9 Capítulo[/font_size][/center]\n\n[i]Reino yalin shujmanda cutishujman cati aillucunahuan, pacalla ruraihuan, huañuchihuanbash—Emer ricurca Ali Ruranapaj Churita—Tauca achil villachijcuna yachachin arrepentimientota—Shuj ninan yarjai, venenosa culebracuna llactapuracunata llaquichin.[/i]\n\n1 Cunan ñuca, Moroni, catini ñuca tandachishca quilcaihuan. Chaimanda, riqui, yalishca jipa Akish, paipaj ali rijsicunapaj pacalla tandanajunacunamanda, riqui urmachirca Omerpaj reinota.\n\n2 Shina cashpapash, Apunchij Omerta shungumanda llaquirca, paipaj churicunatapash, paipaj ushicunatapash maijanguna tucuchinata na mascan.\n\n3 Apunchij Omerman villarca shuj muscuipi alpamanda llujshichun; chaimanda Omer alpamanda llujshirca paipaj ailluhuan, tauca punllacunata purirca, Shimpaj urcu ladota rirca, yalircapash pushtuta maipi Nefitacuna tucuchishca carca, chaimanda indi llujshij ladoman rirca, chayarca shuj pushtuman caita shutichirca Ablom, jatun mama cocha manñapi, pai shayachirca paipaj facha huasita, paipaj churicuna, paipaj ushicuna, tucui paipaj huasiucupura, Jared, paipaj aillucunapash na rirca.\n\n4 Yalishca jipa Jared carca ungishca jatun mandaj llactapuracunapaj, na ali rurajcunapaj maquihuan; pai curca Akishman paipaj ushita huarmi cachun.\n\n5 Yalishca jipa Akish paipaj suegropaj causaita quichungapa munarca; pai mañarca maijan jurashcacunata punda juramentocunahuan, paicuna cuchurca paipaj suegropaj umata, imashna paipaj tiarinapi tiajujpi, paipaj llactapuracunaman audienciata cushpa.\n\n6 Shina jatun cashca carca cai na ali rurai jichari, pacalla tandanajui cai huaglichishca carca tucui llactapuracunapaj shungucunata; chaimanda Jared paipaj tiarinapi huañuchishca carca, Akish paipaj pushtupi reinarca.\n\n7 Yalishca jipa Akish paipaj churita celosta chari callarirca, chaimanda paita cárcelpi churarca, ashalla micunahuan charirca nacashpa nima micunahuan imaura huañungacaman.\n\n8 Cunan huañushcapaj huauqui, (paipaj shuti carca Nimra) fiñashca carca paipaj taitahuan paipaj taita imata rurashcamanda paipaj huauquita.\n\n9 Yalishca jipa Nimra tandachirca ashalla runacunata, alpamanda llujshirca, rirca Omerhuan causangapa.\n\n10 Yalishca jipa Akish charirca cutishuj churicunata, llactapuracunapaj shungucunata misharca, masqui paicuna jurashca cashpa paiman rurangapa tucui laya na ali ruraicunata imashna pai munashca.\n\n11 Cunan Akishpaj llactapuracuna munashca carca charijyanata, imashna Akish munashca carca ushaita; chaimanda, Akishpaj churicuna paicunaman culquita cararca, chaicunamanda tucuimanda yalishca llactapuracunata misharca.\n\n12 Tiai callarirca macanajui Akishpaj churicuna Akishhuan, cai tucurirca tauca huatacunapi, ari, ñalla tucui reinomanda llactapuracuna tucuringacaman, ari, tucuilla quimsa chunga almacunalla na, paicuna calparca Omerpaj huasihuan.\n\n13 Chaimanda, Omer carca cutin tigrachishca paipaj chasquina alpaman.\n\n14 Yalishca jipa Omer rucuyai callarirca; shina cashpapash, paipaj rucuyaipi charirca Emerta, Emerta ungirca jatun mandaj cachun paipaj pushtupi reinachun.\n\n15 Emerta jatun mandaj cachun ungishca jipa pai ricurca sumaj causaita alpapi ishcai huatacunata, pai huañurca, ricushca cashpa ninan tauca punllacunata, ima junda carca llaquirihuan. Yalishca jipa Emer paipaj pushtupi reinarca, paipaj taitapaj saruicunata catirca.\n\n16 Apunchij cutin anchuchi callarirca ninan llaquita alpamanda, Emerpaj huasi ninanda ali mirarca Emerpaj reinadopi; sujta chunga ishcai huatacunata paicuna ninan shinllicunaman tigrarca, shinashpa ninan charijcuna tucurca—\n\n17 Charishpa tucui laya fucushcacunamanda, muyucunamandapash, sedacunamandapash, fino linocunamandapash, curimandapash, culquimandapash, juyailla cuzascunamandapash;\n\n18 Tucui laya huagracunamanda, bueycunamanda, huarmi huagracunapash, llamacunamandapash, cuchicunamandapash, chivocunamandapash, tucui laya cutishuj animalcunamandapash imacuna runapaj micunapa minishtirishca carca.\n\n19 Charircapash caballocuna, burrocunapash, tiarcapash elefantecuna, curelomescunapash, cumomescunapash; tucui caicuna runapaj minishtirishca carca, ashtahuanbacha elefantecuna, curelomescunapash, cumomescunapash.\n\n20 Shina Apunchij paipaj achil yachishcacunata jicharca cai alpa jahuapi, imata tucui cutishuj alpacunamanda yali ajllashca carca; pai mandarca maijanbash alpata charishpaca caita charinga Apunchijpaj munashcapa, nacashpa paicuna tucuchi tucushca canga imaura paicuna na ali ruraicunapi fucushca cajpi; caicunapi, Apuchij nin: Ñuca jichasha ñucapaj tucui fiñaita.\n\n21 Emer ricushpa chasquichinata rurarca ali ruraipi tucui paipaj punllacuna, pai charirca tauca churicuna, ushicuna; pai charirca Coriántum, ungirca Coriántumda paipaj pushtupi reinachun.\n\n22 Coriántumda paipaj pushtupi reinachun ungishca jipa chuscu huatacunata causarca, ricurcapash sumaj causaita alpapi; ari, Ali Ruranapaj Churitapash ricurca, cushijurcapash, ninanda cushijurcapash paipaj punllapi; sumaj causaipi huañurca.\n\n23 Yalishca jipa Coriántum paipaj taitapaj chaquicunata purirca, ninan jatun llactacunata shayachirca, rurarca ima ali cajta paipaj llactapuracunapa paipaj tucui punllacunapi. Yalishca jipa huahuacunata na charirca imaura pai ninan rucu cangacaman.\n\n24 Yalishca jipa paipaj huarmi huañurca, cashpa patsaj ishcai huatacuna cashpa. Yalishca jipa Coriántum huarmita japirca, paipaj rucu huatapi, viñaj huarmita, charirca churicunata, ushicunatapash; chaimanda pai causarca patsaj chuscu chunga ishcai huatacunata charingacaman.\n\n25 Yalishca jipa pai charirca Com, Com reinarca paipaj pushtupi; pai reinarca chuscu chunga iscun huatacunata, pai charirca Het; paipash charirca cutishuj churicuna, ushicunapash.\n\n26 Llactapuracuna cutin caiman chaiman chajchurishca carca alpa jahuallaman, cutin callarirca ninan jatun na ali rurajcuna cangapa alpa jahuallapi, Het callarirca pacalla punda ruraicunata cutin rurangapa, paipaj taitata tucuchingapa.\n\n27 Yalishca jipa paipaj taitata tiarinamanda anchuchirca, paita huañuchirca paipaj propio espadahuan; paipaj pushtupi pai reinarca.\n\n28 Cutin shamurca achil villachijcuna, yachachishpa arrepentimientota paicunaman—paicuna preparanapacha carca Apunchijpaj ñanda nacashpa shamunga shuj llaquichina alpa jahuallaman; ari, shina tianga shuj jatun ninan yarjai, maipi paicuna tucuchishca canga na arrepentirijpica.\n\n29 Ashtahuangari llactapuracuna na crirca achil villachijcunapaj shimicunata, ashtahuangari paicunata calpachirca; huaquingunata utujucunaman shitarca huañuchun saquircapash. Yalishca jipa paicuna tucui cai cuzascunata rurarca jatun mandaj, Het rurachunbacha saquimanda.\n\n30 Yalishca jipa tiai callarirca jatun nimata na tarina alpa jahuapi, causajcuna ñapash tucuri callarirca nimata na tarimanda, imashpa na tiarca tamia alpa jahuallapi.\n\n31 Tiarca venenosa culebracuna alpa jahuallapi, tauca llactapuracunata venenarca. Yalishca jipa paicuna ataju llamacuna calpai callarirca venenoso culebrecunamanda, urai alpaman, imami Nefitacuna shutichishca carca Zarahemla.\n\n32 Yalishca jipa taucacuna ñanbi huañurca; shina cajpipash, huaquinguna calparca urai alpaman.\n\n33 Yalishca jipa Apunchij culebracunata paicunata ama ashtahuan catichun saquirca, ashtahuangari paicunata ñanbi jarcachun llactapuracuna ama yalichun, maijanbash yalingapa munajpi urmachun venenoso culebracunamanda.\n\n34 Yalishca jipa llactapuracuna sacha animalcunapaj rishcata catirca, yarjaihuan micurca huañushca animalcunata imacuna urmarca ñanbi, imaura tucuchingacaman. Cunan imaura llactapuracuna ricurca huañugrinata arrepentiri callarirca paicunapaj na ali ruraicunamanda Apunchijta mañarcapash.\n\n35 Yalishca jipa paicuna ninanda humillarirshca jipa Apunchijpaj ñaupapi tamiata cachamurca alpa jahuaman; llactapuracuna cutin causari callarirca, fucushcacuna tiai callarirca vichai llactacunapi, tucui muyundi llactacunapi. Apunchij ricuchirca paipaj ushaita paicunaman ninan yarjaimanda alchishpa charishpa.\n\n", "ether 10": "[center][font_size=26]10 Capítulo[/font_size][/center]\n\n[i]Shuj jatun mandajta catin cutishuj—Huaquin jatun mandajcuna ali rurajcuna can; cutishujcuna na ali rurajcuna—Imaura ali rurai mishan, llactapuracuna achilyachishca can Apunchij ali mirachinbash.[/i]\n\n1 Yalishca jipa Shez, pimi Hetpaj cati aillu carca—Het huañushca carca ninan yarjaimanda, tucui paipaj aillucuna Shezlla na—chaimanda, Shez callarirca cutin shayachingapa shuj tucurishca llactapuracunata.\n\n2 Yalishca jipa Shez yarirca paipaj taitacunapaj tucurita, pai shayachirca shuj ali ruraj reinota; pai yarirca imata Apunchij rurashcata Jaredta apamuipi paipaj huauquitapash jatun mama cochata; pai purirca Apunchijpaj ñangunapi; pai charirca churicunata, ushicunatapash.\n\n3 Paipaj rucu churi, paipaj shuti carca Shez, na cazurca; shina cajpipash, Shez huañuchi tucurca shuj shuhuapaj maquihuan, paipaj ninan charishcacunamanda, imami cutin paipaj taitaman sumaj causaita apamurca.\n\n4 Yalishca jipa paipaj taita shayachirca tauca llactacunata alpa jahuallapi, llactapuracuna cutin chajchuri callarirca tucui alpa jahuallaman. Shez causarca ninanda rucuyangacaman; pai charirca Riplákishta. Pai huañurca, Riplákish paipaj pushtupi reinarca.\n\n5 Yalishca jipa Riplákish na rurarca ima alicajta Apunchijpaj ricuipi, pai charirca tauca huarmicunata, chaishu huarmicunatapash, runacunapaj rigra jahuapi churarca imata apangapa shinlli carca; ari, paicunata pagachirca llasha tributocunata; tributocunahuan pai shayachirca tauca lugarlla jatun huasicunata.\n\n6 Paipa shayachirca shuj ninan juyailla tiarinata; tauca cárcelcunatapash rurachirca, maijan tributo jahuapi cangapa na munajcunata cárcelman shitarca; maijan na pagai ushajcunata cárcelman shitarca; pai catilla trabajachirca paicuna causai ushachun; maijan na trabajangapa munajta huañuchichun churarca.\n\n7 Chaimanda pai chasquirca tucui paipaj alitapacha rurashcata; ari, paipaj ali curita pai ajllachirca cárcelpi; tucui laya fino caspihuan maqui rurashcata cárcelman apamuchirca. Yalishca jipa pai llactapuracunata llaquichirca paipaj fornicacióncunahuan, millanayaicunahuanbash.\n\n8 Imaura chuscu chunga ishcai huatacunata reinashca jipa llactapuracuna na cazuipi shayarirca paipaj contra; tiai callarirca macanajui alpapi cutin, shinashpa Riplákish huañuchishca carca, paipaj cati aillucunatapash alpamanda calpachirca.\n\n9 Yalishca jipa tauca huatacuna jipa, Moriantón, (Riplákishpaj cati aillu cashpa) tandachirca calpachishca macanajuj runacunata, rirca macanajungapa llactapuracunahuan; pai misharca ushaita tauca llactacunapi; ninan llaquinayai macanajuiman tigrarca, tauca huatacunapi tucurirca; pai misharca ushaita tucui alpa jahuapi, paillata shayarirca jatun mandaj cangapa tucui alpapaj.\n\n10 Jatun mandaj cangapa shayarishca jipa fangallayachirca llactapuracunapaj aparinacunata, caihuan pai chasquirca llactapuracunapaj alicachita, paita ungirca paicunapaj jatun mandaj cachun.\n\n11 Pai alicaita rurarca llactapuracunaman, ashtahuangari na paillata paipaj tauca fornicacióncunamanda; chaimanda pai anchuchi tucushca carca Apunchijpaj ñaupamanda.\n\n12 Yalishca jipa Moriantón shayachirca tauca llactacunata, llactapuracuna ninan charijcunaman tigrarca paipaj reinadopi, jatun huasicunapi, curipi, culqui, muyucuna tandachipi, ataju llamacunapi, jihua micujcuna, shina cuzascuna imata paicunaman cutin tigrachishca carca.\n\n13 Moriantón causarca ninan rucu cangacaman, shina charirca Kim; Kim paipaj taitapaj pushtupi reinarca; pai reinarca pusaj huatacunata, paipaj taita huañurca. Yalishca jipa Kim na ali ruraipi reinarca, chaimanda Apunchij paita na alicachirca.\n\n14 Paipaj huauqui jatarirca na cazuipi paipaj contra, caihuan huatai tucushcashnaman apamurca; pai causarca huatashcashnapi tucui paipaj punllacunata; pai charirca churicuna, ushicunatapash huatai tucushcashnapi, paipaj rucuyaipi charirca Levíta; huañurca.\n\n15 Yalishca jipa Leví huatashcashnapi trabajarca paipaj taita huañushca jipa, chuscu chunga ishcai huatacunata. Pai rurarca macanajuita alpapaj jatun mandajpaj contra, caihuan pai chasquirca paipallata reinota.\n\n16 Paipallata reinota chasquishca jipa Apunchijpaj ricuipi ima ali cajta rurarca; llactapuracuna pambapi ali mirarca; causarca ali rucuyangacaman, charirca churicunata, ushicunatapash; charircapash Corom, paita ungirca jatun mandaj cachun paipaj pushtupi.\n\n17 Yalishca jipa Corom rurarca ali cajta Apunchijpaj ricuipi tucui paipaj punllacuna; charirca tauca churicuna, ushicuna; tauca huatacunata causashca jipa pai huañurca, alpamanda shujcunashna; Kish paipaj pushtupi reinarca.\n\n18 Yalishca jipa Kishpash huañurca, Lib paipaj pushtupi reinarca.\n\n19 Yalishca jipa Libpash rurarca alicunata Apunchijpaj ricuipi. Libpaj punllacunapi venenoso culebracuna tucuchishca carca. Chaimanda paicuna rirca urai alpaman, micunata mascangapa llactapuracunaman alpapi, alpa quilpashca caimanda sacha animalcunahuan. Libpash paimandallata shuj jatun animal huañuchijman tigrarca.\n\n20 Paicuna shayachirca shuj jatun llactata asha quichiji alpapi, pushtupi maipi jatun mama cocha alpata chaupin.\n\n21 Paicuna urai alpata alchishpa charirca jichushca pambaman, sacha animalcunata huañuchingapa. Tucui vichai alpa jahualla quilpashca carca causajcunahuan.\n\n22 Paicuna carca ninan trabajajcuna, randirca, jaturcapash, caishuhuan chaishuhuan randirirca, culquita mirachingapa.\n\n23 Paicuna tucui laya mineralcunamanda trabajarca, rurarca curitapash, culquitapash, hierrotapash, broncetapash, tucui laya metalcunamandapash; paicuna caita allashpa llujchirca alpamanda; chaimanda, paicuna jatun alpa urcucunata jatarichirca taringapa mineralcunata, curimanda, culquimandapash, hierromandapash, cobremandapash. Paicunapash rurarca tucui laya fino ruraita.\n\n24 Paicuna linocunata charirca, fino ahuashca linota; tucui laya churajunacunata rurarca, paicunamandallata pacangapa lluchulla caita.\n\n25 Paicuna rurarca tucui laya herramientacunata, alpata tarpungapa, yapungapa, tarpungapa, fucushcata tandachingapa, allangapa, trillangapapash.\n\n26 Paicuna tucui laya herramientacunata rurarca caicunahuan trabajarca paicunapaj animalcunahuan.\n\n27 Paicuna rurarca tucui laya macanajungapa armacunata. Paicuna trabajarca tucui laya ruraita ninan yachashca maquihuan rurashcacunata.\n\n28 Nimaura na tiai ushan shuj llactapura ashtahuan achilyachishca paicunata yali, ashtahuan ali mirashca Apunchijpaj maquihuan. Paicuna carca shuj alpa tucui alpacunamanda ajllashca, imashpa Apunchij caita parlarca.\n\n29 Yalishca jipa Lib causarca tauca huatacunata, charirca churicunata, ushicunata; charircapash Heartomda.\n\n30 Yalishca jipa Heartom paipaj taitapaj pushtupi reinarca. Imaura Heartom ishcai chunga chuscu huatacunata reinashca cashpa, riqui, reinota quichui tucurca. Pai sirvirca tauca huatacunata huatashcashnapi, ari, tucui paipaj puchu punllacunata.\n\n31 Pai charirca Het, Het causarca huatashcashnapi tucui paipaj punllacunata. Het charirca Aarón, Aarón causarca huatashcashnapi tucui paipaj punllacunata; pai charirca Amnigadda, Amnigaddapash causarca huatashcashnapi tucui paipaj punllacunata; pai charirca Coriántumda, Coriántum causarca huatashcashnapi tucui paipaj punllacunata; Comda charirca.\n\n32 Yalishca jipa Com quichurca reino chaupita. Pai reinarca reinopaj chaupita chuscu chunga ishcai huatacunata; pai rirca macanajungapa Amgid, jatun mandaj contra, paicuna macanajurca tauca huatacunata, chai punllacunapi Com misharca ushaita Amgidpa jahuapi, ushaita chasquirca puchu reino jahuapi.\n\n33 Compaj punllacunapi tiai callarirca shuhuacuna alpapi; paicuna punda ruraicunata rurarca, punda causashcacunashna juramentocunata rurarca, reinota cutin tucuchingapa munarca.\n\n34 Com cunan ashtaca paicunapaj contra macanajurca; shina cashpapash, paicunata na misharca.\n\n", "ether 11": "[center][font_size=26]11 Capítulo[/font_size][/center]\n\n[i]Macanajuicuna, ninanda fiñarishpa rimarinacuna, na ali ruraicuna mishan Jareditacunapaj causaita—Achil villachijcuna yachachin Jareditacunapaj tucuilla tucurinata imashpapash paicuna arrepentirijllapi na—Llactapuracuna achil villachijcunapaj shimicunata na cazun.[/i]\n\n1 Compaj punllacunapi tauca achil villachijcuna shamurca, achil villachirca tucurinata chai jatun llactapuracunata imashpapash paicuna arrepentirijllapi na, Apunchijman tigrarijpi, paicunapaj huañuchicunata, na ali ruraicunatapash saquishpa.\n\n2 Yalishca jipa llactapuracuna achil villachijcunata na cazurca, paicuna calparca Compaman huacaichiringapa, imashpa llactapuracuna paicunata tucuchingapa munarca.\n\n3 Paicuna achil villachirca Comman tauca cuzascunata; pai achilyachishca carca paipaj tucui puchu punllacunapi.\n\n4 Pai causarca ali rucuyangacaman, charircapash Shiblomda; Shiblom paipaj pushtupi reinarca. Shiblompaj huauqui na cazurca, callarirca shuj ninan jatun macanajuita tucui alpapi.\n\n5 Yalishca jipa Shiblompaj huauqui huañuchichirca tucui achil villachijcunata maijan achil villachirca llactapuracunapaj tucurinata;\n\n6 Jatun llaqui tiarca tucui alpapi, testificashca carca shuj jatun llaqui shamuna alpa jahuaman, llactapuracunapaj jahuamanbash, tiagrijta shuj ninan tucuri paipuracunapi, imaurapash alpa jahuapi na tiashcashna, paicunapaj tullucuna canga alpa tandachishcashna alpa jahuallapi imashpapash paicuna arrepentirijllapi paicunapaj na ali ruraicunamanda.\n\n7 Paicuna na uyarca Apunchijpaj shimita, paicunapaj na ali rurai tandanajushcacunamanda; chaimanda, tiai callarirca macanajuicuna, randimanda plituricuna tucui alpapi, tauca ninan yarjaicunapash, jatun unguicunapash, shinashpa tiarca shuj jatun tucuri, imaurapash cai alpa jahuallapi na yachashca; tucui caicuna yalirca Shiblompaj punllacunapi.\n\n8 Llactapuracuna arrepentiri callarirca paicunapaj na ali ruraicunamanda; shinashpa imashna paicuna rurarca Apunchijca paicunata shungumanda llaquirca.\n\n9 Yalishca jipa Shiblom huañuchi tucurca, Set apamushca carca huatashcashnaman, huatashcashnapi causarca tucui paipaj punllacunata.\n\n10 Yalishca jipa Ahah, paipaj churi, reinota chasquirca; pai reinarca llactapuracunata tucui paipaj punllacunata. Pai rurarca tucui laya na ali ruraicunata paipaj punllacunapi, caihuan ashtaca yahuarta jichachirca; paipaj punllacuna ashalla carca.\n\n11 Etem, Ahahpaj cati aillu cashpa, reinota chasquirca; paipash rurarca na ali ruraicunata paipaj punllacunapi.\n\n12 Yalishca jipa Etempaj punllacunapi shamurca tauca achil villachijcuna, llactapuracunaman cutin achil villachirca; ari, paicuna achil villachirca Apunchij tucuillata tucurinata cai alpa jahuallamanda imashpapash paicunapaj na ali ruraicunamanda arrepentirijllapi na.\n\n13 Yalishca jipa llactapuracuna shinlliyachirca paicunapaj shungucunata na uyanayachirca paicunapaj shimicunata; achil villachijcuna llaquirirca anchurircapash llactapuracunapamanda.\n\n14 Yalishca jipa Etem rurarca ricushpa chasquichinata na ali ruraicunapi paipaj punllacuna; charirca Morónda. Yalishca jipa Morón reinarca paipaj pushtupi; Morón rurarca ima na alicunata Apunchijpaj ñaupapi.\n\n15 Yalishca jipa jatarirca shuj na cazuicuna llactapuracunapi, pacalla tandanajunacunamanda ima carca shayachishca ushaita charingapa, charijyangapapash; jatarirca shuj shinlli runa paipuracunapi na ali ruraicunapi, Morónman macanajuita curca, maipi chaupi reinota misharca; pai charirca chaupi reinota tauca huatacunata.\n\n16 Yalishca jipa Morón misharca, cutin reinota chasquirca.\n\n17 Yalishca jipa jatarirca cutishuj shinlli runa; pai carca Jaredpaj huauquipaj cati aillu.\n\n18 Yalishca jipa pai misharca Morónda reinota chasquircapash; chaimanda, Morón causarca huatashcashnapi tucui paipaj puchu punllacunata; pai charirca Coriantorta.\n\n19 Yalishca jipa Coriantor causarca huatashcashnapi tucui paipaj punllacunata.\n\n20 Coriantorpaj punllacunapi tauca achil villachijcuna shamurca, achil villachirca jatun, juyailla cuzascunamanda, yachachirca arrepentimientota llactapuracunaman, imashpapash paicuna arrepentirijllapi Apunchij Dios ruranga ricushpa chasquichinata paicunapaj contra tucuilla tucuchingacaman;\n\n21 Apunchij Dios canchanga nacashpa apamunga cutishuj llactapuracunata cai alpata chasquichun, paipaj ushaihuan, cai laya imahuan pai apamurca paicunapaj taitacunata.\n\n22 Paicuna na cazurca achil villachijcunapaj tucui shimicunata, paicunapaj pacalla tandanajushpa causaicunamanda, na ali rurai millanayaicunamandapash.\n\n23 Yalishca jipa Coriantor charirca Éterta, pai huañurca, causashpa huatashcashnapi tucui paipaj punllacunata.\n\n", "ether 12": "[center][font_size=26]12 Capítulo[/font_size][/center]\n\n[i]Achil villachij Éter llactapuracunata cutin yarichin Diospi crichun—Moroni parlan juyailla ricurinacunata, juyaillapachacunatapash fehuan rurashca can—Fe ricuchun saquirca Cristota Jaredpaj huauquiman—Apunchij cun runacunaman irquicanata paicuna humildecuna cachun—Jaredpaj huauqui fehuan Zerín Urcuta anchuchirca—Fe, shuyai, caridad minishtirishcacuna can quishpiringapa—Moroni Jesústa ñavi ñavi ricurca.[/i]\n\n1 Yalishca jipa Éterpaj punllacuna carca Coriántumrpaj punllacunapi; Coriántumr jatun mandaj carca tucui alpa jahuapi.\n\n2 Éter Apunchijpaj shuj achil villachij carca; chaimanda Éter shamurca Coriántumrpaj punllacunapi, llactapuracunaman achil villai callarircapash, pai na jarcari usharca Apunchijpaj Espíritumanda ima paipi carca.\n\n3 Pai yachachirca tutamandamanda, imaura indi urai ringacaman, cutin yarichishpa llactapuracunata Diospi crichun arrepentimientopa nacashpaca paicuna tucuchishca canga, nishpa paicunaman fehuan tucui cuzascuna pactashca can—\n\n4 Chaimanda, maijan Diospi crijcuna charita ushan ciertopacha shuyaihuan shuj alipacha alpata, ari, shuj pushtutapash Diospaj ali ladoman, cai shuyai femanda shamun, shuj antorchata ruran runacunapaj almacunaman, ima paicunata rurai ushan seguro, na shaijujcunapash, punllan punllan ali ruraicunapi jundashpa, tangashca cashpa Diosta punchayachingapa.\n\n5 Yalishca jipa Éter achil villarca jatun juyaillapacha cuzascunata llactapuracunaman, imata paicuna na crirca, na ricuimanda.\n\n6 Cunan, ñuca, Moroni, parlangapa munani imatachari cai cuzascunamanda; ñuca ricuchingapa munani cai pachaman fe cajta cuzascuna imata shuyanchi, na ricushcacunapash; chaimanda, ama pliturichichu na ricuimanda, imashpa na chasquinguichi nima testimoniota imaura cangunapaj fepaj prueba jipacaman.\n\n7 Femanda Cristo ricurimurca cangunapaj taitacunaman, huañushcacunamanda cutin causarishca jipa; pai na ricumurcachu paipi feta charishca jipacaman, chaimanda, minishtirishcapacha carca huaquinguna paipi feta charichun, imashpa pai na ricurimurcachu cai pachaman.\n\n8 Ashtahuangari runacunapaj femanda pai cai pachaman ricurimushca, Taitapaj shutitapash punchayachishca, shuj ñanda preparashca maita cutishujcuna chasquijcuna cachun jahua pachamanda carashcata, shuyaita charichun chai cuzascunapi imata na ricushcacunapi.\n\n9 Chaimanda, canguna chari ushanguichi shuyaita, carashcata chasquijcuna cangapapash, canguna feta charishpalla.\n\n10 Riqui femanda pundamandacuna cayashca carca Diospaj achil ordenmanda.\n\n11 Chaimanda, femanda Moiséspaj catichunbacha saquishca cushca carca. Ashtahuangari paipaj Churi carashcapi Dios preparashca shuj ashtahuan alipacha ñanda; cai can fehuan cai pactachishca can.\n\n12 Fe na tiajpi runacunapaj huahuacunapi Dios na juyailla ruraita ricuchinacunata rurai ushan paicunapapi; chaimanda, pai na ricurimurca imaura paicunapaj fe jipacaman.\n\n13 Riqui, Almapaj, Amulekpaj fe cárcelta alpaman urmachirca.\n\n14 Riqui, Nefipaj, Lehipaj fe shuj laya tucuchirca Lamanitacunata, chaimanda paicuna bautizarishca carca ninahuan Espíritu Santohuanbash.\n\n15 Riqui, Ammónpaj, paipaj huauquicunapaj fe rurarca shina jatun juyailla ruraita ricuchinata Lamanitacunapi.\n\n16 Ari, tucui juyailla ruraita ricuchinacunata rurashca fehuan, maijan Cristopaj ñaupaj cashcacunapash, jipaman cajcunapash.\n\n17 Femanda quimsa discípulocuna chasquirca shuj nishcapachata paicuna huañuita na malinga; paicuna na chasquirca nishcapachata paicunapaj fe jipacaman.\n\n18 Nimaurapash pipash imajuyailla ruraita ricuchinacunata na rurashca imaura paicunapaj fe jipacaman; chaimanda paicuna callarirca crishpa Diospaj Churipi.\n\n19 Tiarca taucacuna paicunapaj fe shina ninan shinlli carca, Cristo nara shamujpillata, paicunata na jarcai usharca velo yalichun, ashtahuangari ciertopacha ricurca paicunapaj propio ñavicunahuan cuzascunata imata paicuna ricushca carca fepaj ñavihuan, cushijushcapash carca.\n\n20 Riqui, ñucanchi ricushcanchi cai quilcashcapi shuj carca Jaredpaj huauqui; shina jatun carca paipaj fe Diospi, imaura paipaj dedota chutajpi na pacai usharca caita Jaredpaj huauquipaj ricuimanda, paipaj shimimanda imata paiman parlashca carca, cai shimita pai chasquishca carca femanda.\n\n21 Jaredpaj huauqui Apunchijpaj dedota ricushca jipa, nishcapachamanda imata chasquishca carca Jaredpaj huauqui femanda, Apunchij nimata na jarcai usharca paipaj ricuimanda; chaimanda paiman ricuchirca tucui cuzascunata, ñana usharca jarcaita velo canllapi.\n\n22 Cai can femanda ñuca taitacuna chasquishca carca nishcapachata cai cuzascuna shamunata cangunapaj huauquicunaman gentilcunamanda; chaimanda Apunchij mandahuarca, ari, Jesucristollata.\n\n23 Ñuca nini paiman: Apunchij, Gentilcuna cai cuzascunata asinga, ñucanchipaj quilcashcapi débilcunacaimanda; quiquin Apunchij ñucanchita shinllita rurashcangui shimicunapi femanda, ashtahuangari na shinllita rurashcangui quilcanapi; quiquin saquircangui tucui cai llactapuracuna ashtacata parlai ushachun, Espíritu Santomanda imata quiquin paicunaman cushcangui.\n\n24 Quiquin ñucanchita rurashcangui ashagutalla quilcai ushachun, ñucanchi maquicuna upayaimanda. Riqui, quiquin ñucanchita na rurashcangui shinllicunata quilcanapi Jaredpaj huauquitashna, quiquin paita saquishcangui cuzascunata imata pai quilcarca shinlli cachun imashna quiquin cangui, caicunata liijpica runacunata dominan.\n\n25 Quiquin rurashcanguipash ñucanchi shimicuna ushai junda, jatunbash, shina ñucanchi caicuna na quilcai ushanchi; chaimanda, imaura ñucanchi quilcanchi ricunchi ñucanchi debilidadta, nitijanchi ñucanchi shimicunata maipi churanamanda; ñuca manllani Gentilcuna ñucanchi shimicunamanda asinga.\n\n26 Imaura ñuca caita nircani, Apunchij parlahuarca, nishpa: Muspacuna asin, ashtahuangari paicuna llaquiringa; ñuca ninan juyai chailla can mansocunapa, paicuna na ventajata charinga cangunapaj debilidadmanda;\n\n27 Runacuna ñucapaman shamujpica ñuca ricuchisha paicunapaj debilidadta. Ñuca runacunaman cuni debilidadta paicuna humilde cachun; ñuca ninan juyai chailla can tucui runacuna humillarichun ñuca ñaupapi; paicuna ñuca ñaupapi humillarijpica, ñucapi feta charijpi, shina débil cuzascunata rurasha shinllicunaman tigrachun paicunapa.\n\n28 Riqui, ñuca ricuchisha Gentilcunaman paicunapaj debilidadta, ñuca ricuchishapash paicunaman fe, shuyai, caridadpash ñucapaman apamun—pujyu tucui ali ruraicunapa.\n\n29 Ñuca, Moroni, cai shimicunata uyashpa, cushijurcani, nircanipash: Oh Apunchij, quiquin ali munaita rurashca cachun, ñuca yachani quiquin rurangui runacunapaj huahuacunata paicunapaj femanda;\n\n30 Jaredpaj huauqui nirca Zerín urcuta, Anchuri—cai anchurishca carca. Pai na feta charijpica cai na anchurinman carca; chaimanda quiquin rurangui runacuna feta charishca jipa.\n\n31 Shina quiquin ricurimushcangui quiquinba discípulocunapaman; paicuna feta charishca jipa, quiquinba shutipi parlarca, quiquin ricurimushcangui paicunapaman jatun ushaipi.\n\n32 Ñuca yarinipash quiquin nircangui quiquin preparashcangui shuj huasita runaman, ari, quiquinba Taitapaj mansióngunapi, maipi runa shuj ashtahuan alipacha shuyaita chari ushan; chaimanda runa shuyaita charina, nacashpa pai na chasquinga shuj chasquinata pushtupi maipi quiquin preparashcangui.\n\n33 Cutin, ñuca yarini quiquin nishcangui cai pachata juyashcangui, cai pachamanda quiquinba causaita cungacaman, cutin tigrai japingapa shuj pushtuta preparangapa runacunapaj huahuacunaman.\n\n34 Cunan ñuca yachani cai juyai imami quiquin charishcangui runacunapaj huahuacunaman caridad can; chaimanda, imashpapash runacuna caridadta na charishpaca paicuna na chasquita ushan chai pushtuta imata quiquin preparashcangui quiquinba Taitapaj mansióngunapi.\n\n35 Chaimanda, ñuca yachani cai cuzasmanda imata quiquin nishcangui, Gentilcuna caridadta na charijpica, ñucanchi debilidadmanda, quiquin paicunata probangui, anchuchinguipash paicunapaj talentota, ari, imata paicuna chasquishca can, cunguipash maijan ashtahuan ashtacatapacha charijcunaman.\n\n36 Yalishca jipa ñuca Apunchijta achil mañarcani pai cuchun Gentilcunaman ninan juyaita, paicuna caridadta chari ushachun.\n\n37 Yalishca jipa Apunchij nihuarca: Paicuna caridadta na charijpica nimapash na can ñucapa, quiquin fiel cashcangui; chaimanda, quiquinba churajunacuna mapa illata rurashca canga. Quiquinba debilidadta ricushcamanda quiquinda shinllita rurasha, tiaringacamanbash pushtupi imata ñuca preparashcani ñuca Taitapaj mansióngunapi.\n\n38 Cunan ñuca, Moroni, Gentilcunata cayacaman nini, ari, ñuca huauquicunatapash maijangunata ñuca juyani, imaura ñucanchi tuparingacaman Cristopaj ricushpa chasquichina tiarina ñaupapi, maipi tucui runacuna yachanga ñuca churajuna na mapayachishca can cangunapaj yahuarhuan.\n\n39 Shina canguna yachanguichi ñuca Jesústa ricushcata, pai parlarca ñucahuan ñavi ñavi, pai nihuarca tucui humildadhuan, imashna shuj runa parlan cutishujhuan ñuca propio shimi rimaipi, cai cuzacunamanda;\n\n40 Ashagutalla ñuca quilcashcani, ñucapaj quilcanapi debilidadmanda.\n\n41 Cunan, ñuca munani cangunata cutin yarichingapa mascachun cai Jesústa pimanda achil villachijcuna, apóstolcuna quilcashca can, Dios Taitapaj ninan juyaimanda, Apunchij Jesucristomandapash, Espíritu Santomandapash, pimi testifican paicunamanda, cai ushachun, causachunbash cangunapi mana tucurinaman. Shinacapashcachun.\n\n", "ether 13": "[center][font_size=26]13 Capítulo[/font_size][/center]\n\n[i]Éter parlan shuj Mushuj Jerusalénmanda shayachishca cagrijta Américapi Josépaj cati aillucunahuan—Pai achil villan, llujchishpa cachashca can, Jareditacunapaj historiata quilcan, ñaupashpa villan Jareditacunapaj tucurita—Macanajuicuna ninanda millayan tucui alpapi.[/i]\n\n1 Cunan ñuca, Moroni, catini tucuchingapa ñuca quilcashcata llactapuracunapaj tucurinamanda maijancunamanda ñuca quilcajushcani.\n\n2 Riqui, paicuna na cazurca tucui Éterpaj shimicunata; pai ciertopacha nirca paicunaman tucui cuzascunamanda, runapaj callarimanda; cai alpa jahuallamanda yacucuna anchurishca jipa cai tigrarca shuj ajllashca alpaman tucui cutishuj alpacunamanda yali, shuj ajllashca alpa Apunchijpaj; chaimanda Apunchij munan paita sirvichun tucui runacuna picuna causan cai jahuallapi;\n\n3 Cai carca Mushuj Jerusalénpaj pushtu, cai jahua pachamanda uriajumunga, Apunchijpaj achil pushtu.\n\n4 Riqui, Éter ricurca Cristopaj punllacunata, pai parlarca shuj Mushuj Jerusalénmanda cai alpapi.\n\n5 Pai parlarcapash Israelpaj huasimandapash, Jerusalénmanda maimanda Lehi shamugrijta—cai tucurishca jipa cutin cai shayachishca canga, shuj achil llacta Apunchijpa; chaimanda, cai na shuj mushuj Jerusalén caita ushan punda punllapi tiashca caimanda; ashtahuangari cutin shayachishca canga, Apunchijpaj shuj achil llactaman tigranga; cai shayachishca canga Israelpaj huasipa—\n\n6 Chai Mushuj Jerusalén shayachishca canga cai alpapi, Josépaj puchu cati aillucunapa, cai cuzascunapa tiashca shuj ricuhi.\n\n7 Imashna José paipaj taitata aparca Egipto alpaman, shina pai chaipi huañurca; chaimanda, Apunchij apamurca shuj Josépaj puchu cati aillucunata Jerusalénpaj alpamanda llujchishpa, pai shungumanda llaquingapa Josépaj cati aillucunata paicuna ama huañuchun, imashna pai shungumanda llaquishca carca Josépaj taitata shinamanda pai na huañurca.\n\n8 Chaimanda, Josépaj huasipaj puchu shayachishca canga cai alpapi; cai canga shuj alpa paicunapaj chasquinapacha; paicuna shayachinga shuj achil llactata Apunchijpa, rucu Jerusalén laya; paicuna ashtahuan na pandachishca cangachu, tucuri chayamungacaman, imaura alpa yalishca saquirijpi.\n\n9 Tianga shuj mushuj jahua pacha, shuj mushuj alpa; pundacunashnallata canga, rucu cuzascuna tucurishca canga, tucui cuzascuna mushujman tigrashca canga.\n\n10 Shina shamun Mushuj Jerusalén; achilyachishca can maijanguna chaipi causan, cai can maijanba churajunacuna yurajyachishca can Llamagupaj yahuarhuan; paicuna can yupai tucushca Josépaj puchu cati aillucunapi, picuna carca Israelpaj huasi.\n\n11 Shina shamunga rucu Jerusalénpash; chaipi causajcuna, achilyachishca can, tajshashcacuna can Llamagupaj yahuarpi; paicuna can maijanguna caiman chaiman chajchurishca, tandachishca alpamanda chuscundi ladocunamanda, vichai llactacunamanda, conveniopaj pactachita chasquijcuna imata Dios rurarca paicunapaj taitahuan, Abraham.\n\n12 Imaura cai cuzascuna shamujpi, yalichun apamunga achil quilcashcacuna ima nin, tianga maijan callaripi cashcacuna, jipa canga; maijan jipa cashca, callaripi canga.\n\n13 Ñuca ña ashtahuan quilcagrijurcani, ashtahuangari na saquihuarca; ashtahuangari jatun, juyailla carca Éterpaj achil villashcacuna; ashtahuangari nimapi churashpa, paita calpachirca; pai pacajurca punlla shuj rumi utujupi, tuta pai llujshirca ricungapa cuzascunata ima llactapuracunapaj jahuaman shamunata.\n\n14 Shuj rumi utujupi causajujpi pai yarirca cai quilcashcata, ricushpa tucuricunata ima llactapuracunapa jahuaman shamurca, tutapi.\n\n15 Yalishca jipa chai huatallata imaura pai shitashca carca llactapuracunapi tiai callarirca shuj jatun macanajui llactapuracunapi, tiarca taucacuna picuna jatarirca, shinlli runacuna carca, ricurcapash Coriántumr tucurita paicunapaj pacalla na ali ruraicunamanda, imamanda parlashcani.\n\n16 Cunan Coriántumr, yachajushca cashpa, paimandallata, tucui imashna macanajunacunata, tucui cai pachapaj na alipa yachashca, chaimanda pai macanajurca maijan paita tucuchingapa munajcunahuan.\n\n17 Ashtahuangari pai na arrepentirirca, paipaj juyailla churicuna, ushicunapash; Cohorpaj juyailla churicuna, ushicunapash; Corihorpaj juyailla churicuna, ushicunapash; tucuripipash, na tiarca nipipash juyailla churicuna, ushicunapash tucui alpa jahuallapi maijan arrepentirij paicunapaj juchacunamanda.\n\n18 Chaimanda, yalishca jipa callari huata Éter causarca shuj rumi utujupi, tiarca tauca llactapuracuna picuna huañushca carca chai pacalla tandanajucunapaj espadacunahuan, macanajushpa Coriántumrpaj contra reinota mishangapa.\n\n19 Yalishca jipa Coriántumrpaj churicuna ashtacata macanajurca, ashtacata yahuarta jicharca.\n\n20 Cati huatapi Apunchijpaj shimi Éterpaman shamurca, pai richun achil villachichun Coriántumrman, pai arrepentirijpica, tucui paipaj aillucunapash, Apunchij reinota paiman cunga, llactapuracunatapash perdonanga—\n\n21 Nacashpaca paicuna tucuchishca canga, tucui paipaj aillucunapash pailla na. Pai cashcalla causanga achil villachishcacuna pactajta ricungapa imata parlashca cashca cutishuj llactapuracunamanda chasquijrijta alpata paicunapaj chasquinapacha cachun; Coriántumr paicunahuan pambai tucunga; tucui alma tucuchishca canga Coriántumrlla na.\n\n22 Yalishca jipa Coriántumr na arrepentirirca, paipaj aillucunapash na, llactapuracunapash na; macanajuicuna na tucurirca; paicuna Éterta huañuchingapa munarca, ashtahuangari pai calparca paicunapaj ñaupamanda cutin pacajurcapash rumi utujupi.\n\n23 Yalishca jipa Shared jatarirca, paipash Coriántumrhuan macanajurca; paita misharca, shinashpa quimsa huatapi paita huatashcashnaman apamurca.\n\n24 Coriántumrpaj churicuna, chuscu huatapi, Sharedta misharca, paicunapaj taitapa cutin reinota chasquirca.\n\n25 Cunan tiai callarirca shuj macanajui alpa jahuallapi, tucui runa paipaj tandanajushcacunahuan macanajushpa paicuna munashcamanda.\n\n26 Tiarca shuhuacuna, tucuripipash, tucui laya na ali rurajcuna tucui alpa jahuallapi.\n\n27 Yalishca jipa Coriántumr carca ninan fiñashca Sharedhuan, paipaj contra rirca macanajungapa macanajuj runacunahuan; paicuna tuparirca jatun fiñaipi, tuparirca Gilgal pugru pambapi; ninan manllanayai macanajuiman tigrarca.\n\n28 Yalishca jipa Shared paipaj contra macanajurca quimsa punllacunata. Yalishca jipa Coriántumr paita misharca, paita catirca Heslón pugru pambaman chayangacaman.\n\n29 Yalishca jipa Shared cutin macanajurca pugru pambapi; riqui, pai Coriántumrta misharca, paita tigrachirca Gilgalpaj pugru pambaman.\n\n30 Coriántumr Sharedhuan cutin macanajurca Gilgal pugru pambapi, maipi Sharedta misharca, huañuchircapash.\n\n31 Shared Coriántumrta chugrichirca paipaj racu changapi, pai na macanajungapa rirca ishcai huatacunata, chai punllacuna tucui llactapuracuna alpa jahuallapi yahuarta jichashca carca, pipash na tiarca chaicunata jarcaj.\n\n", "ether 14": "[center][font_size=26]14 Capítulo[/font_size][/center]\n\n[i]Llactapuracunapaj na ali ruraicuna shuj ninan llaquita alpa jahuaman apamun—Coriántumr macanajuiman yaicun Gileadpaj contra, jipaman Lib, jipaman Shiz—Yahuar, huañuchishpa tucuchinapash alpata quilpan.[/i]\n\n1 Cunan tiai callarirca shuj jatun llaqui tucui alpapi llactapuracunapaj na ali ruraicunamanda, chaipi, shuj runa saquijpi imatapash rurana jirrucunata nacashpa espadata paipaj alichij pushtupi, nacashpa caita alichi ushana pushtupi, riqui, caya tutamanda, caita na tari ushan, shina jatun carca ninan llaqui alpapi.\n\n2 Chaimanda tucui runa japirca ima paipaj cashcata, paipaj maquicunahuan, pitapash na mañachihuai nirca, mañachitapash na, tucui runa espada alichinata alichirca paipaj ali lado maquipi, paipaj charishcata huacaichingapa, paipaj propio causaitapash, paipaj huarmicunapaj, huahuacunapajpash.\n\n3 Cunan, ishcai huata jipa, Sharedpaj huañushca jipa, riqui, Sharedpaj huauqui jatarirca, Coriántumrhuan macanajurca, chaipi Coriántumr misharca, catircapash Akishpaj jichushca pambacaman.\n\n4 Yalishca jipa Sharedpaj huauqui Akishpaj jichushca pambapi macanajurca; macanajui ninan manllanayaiman tigrarca, tauca huarangacuna espadamanda urmarca.\n\n5 Yalishca jipa Coriántumr jichushca pambapi chaupipi churarca; Sharedpaj huauqui tuta jichushca pambamanda llujshishpa rirca, Coriántumrpaj macanajuj runacunapaj huaquingunata huañuchirca paicuna machashca cajpi.\n\n6 Chayagrirca Morónpaj alpaman, paillata shayarirca Coriántumrpaj tiarinapi.\n\n7 Yalishca jipa Coriántumr causarca paipaj macanajuj runacunahuan jichushca pambapi ishcai huatacunata, chaipi pai chasquirca jatun shinllicaita paipaj macanajuj runacunapa.\n\n8 Cunan Sharedpaj huauqui, paipaj shuti carca Gilead, chasquircapash jatun shinllicaita paipaj macanajuj runacunapa, pacalla tandanajunacunamanda.\n\n9 Yalishca jipa paipaj sumo sacerdote paita huañuchirca paipaj tiarinapi tiajujpi.\n\n10 Yalishca jipa paita shuj pacalla tandanajunacunamanda huañuchirca pacalla yalinapi, chasquirca reinota paipallata; paipaj shuti carca Lib; Lib carca jatun viñai runa, cutishuj runacunata yali tucui llactapuracunamanda.\n\n11 Yalishca jipa Libpaj callari huatapi, Coriántumr vichai rirca Morónpaj alpaman, Libhuan macanajurca.\n\n12 Yalishca jipa Libhuan macanajurca, chaipi Lib huajtarca paipaj rigrapi chugrichishpa saquirca; shina cashpapash, Coriántumrpaj macanajuj runacuna Libpaj contra huashamanda macanajurca, pai calparca jatun mama cocha manñacunaman.\n\n13 Yalishca jipa Coriántumr paita catirca; Lib macanajurca jatun mama cocha manñapi.\n\n14 Yalishca jipa Lib chugrichirca Coriántumrpaj macanajuj runacunata, paicuna calparca cutin Akishpaj jichushca pambaman.\n\n15 Yalishca jipa Lib catirca imaura Agoshpaj pugrucunacaman chayangacaman. Coriántumr apashca carca tucui llactapuracunata paihuan, imashna pai calpajushpa Libpaj ñaupamanda maipi chai alpata pai calparca.\n\n16 Imaura Agoshpaj pugrucunaman shamushpa Libhuan macanajurca, chugrichirca huañungacaman; shina cashpapash, Libpaj huauqui Coriántumrpaj contra shamurca paipaj pushtupi, macanajui ninan manllanayaiman tigrarca, chaipi Coriántumr cutin calparca Libpaj huauquipaj macanajuj runacunapaj ñaupamanda.\n\n17 Cunan Libpaj huauquipaj shuti carca Shiz. Yalishca jipa Shiz Coriántumrta catirca, tucuchirca tauca llactacunata, pai huañuchirca huarmicunata, huahuacunatapash, llactacunatapash rupachirca.\n\n18 Shizta manllai rirca tucui alpaman; ari, tucui alpapi capari uyarirca—Pita ushan Shizpaj macanajuj runacunapaj ñaupapi shayarita? Riqui, pai fichan alpata maita yalishcata!\n\n19 Yalishca jipa llactapuracuna tandanajui callarirca macanajuna runacunahuan, tucui alpa jahuallapi.\n\n20 Paicuna chaupirishca carca; huaquinguna Shizpaj macanajuj runacunapaman calparca, cutishujcuna Coriántumrpaj macanajuj runacunapaman calparca.\n\n21 Shina jatun unaipacha macanajui carca, shina unaipacha cashcarca ricuna yahuar jichai, huañuchishpa tucuchina, tucui alpa jahualla quilpashca carca huañushca cuerpocunahuan.\n\n22 Shina ñapash, utsialla carca macanajui pipash na tiarca huañushcata pambangapa, ashtahuangari rinajurca yahuar jichaimanda shuj yahuar jichaiman, cuerpocunata saquishpa jaricunapaj, huarmicunapaj, huahuacunapajpash alpa jahuallapi shitashpa, micunaman tigrachun aicha jurucunapa.\n\n23 Ashnai tucui alpa jahuaman rirca, tucui alpa jahuallaman; chaimanda llactapuracunapaj llaquiman tigrarca tutai punlla, ashnaimanda.\n\n24 Shina cashpapash, Shiz na saquirca Coriántumrta catita; pai jurashca carca shinallata rurangapa Coriántumrta paipaj huauquipaj yahuarmanda, pimi huañuchishca carca, Apunchijpaj shimi Éterpaman chayamushca carca Coriántumr na urmashca cagrijta espadahuan.\n\n25 Shina ñucanchi ricunchi Apunchij paicunata ricuj shamun paipaj tucuilla fiñaipi, paicunapaj na ali ruraicuna, millanayaicuna preparashca carca shuj ñanda paicunapa mana tucurina tucuchinata.\n\n26 Yalishca jipa Shiz Coriántumrta catirca indi llujshij ladoman, manñacunaman jatun mama cocha pataman, Shiz-huan macanajurca quimsa punllacunata.\n\n27 Shina manllanayai tucuri carca Shizpaj macanajuj runacunahuan, llactapuracuna manllaita chari callarirca, calpai callarirca Coriántumrpaj macanajuj runacunapaj ñaupamanda; paicuna calparca Corihorpaj alpaman, tucuchitapacha tucuchirca causajcunata paicunapaj ñaupapi, tucuilla paicunahuan na tandanajungapa munarca.\n\n28 Paicuna shayachirca paicunapaj facha huasicunata Corihorpaj pugru pambapi; Coriántumr paipaj facha huasicunata Shurrpaj pugru pambapi shayachirca. Cunan Shurrpaj pugru pamba Comnor uchilla urcu ladopi carca; chaimanda, Coriántumr paipaj macanajuj runacunata tandachirca Comnor uchilla urcupi, uyachirca shuj trompetata Shizpaj macanajuj runacunaman cumbidangapa paicunata macanajungapa shamuchun.\n\n29 Yalishca jipa paicuna shamurca, ashtahuangari cutin tigrachi tucurca; paicuna ishcai viaje shamurca, paicuna cutin tigrachi tucurca ishcai viaje. Yalishca jipa paicuna cutin shamurca quimsa viaje, macanajui ninan manllanayaiman tigrarca.\n\n30 Yalishca jipa Shiz Coriántumrta chugrichirca ashtaca ucuman chugrichirca, Coriántumr, paipaj yahuarta jichashcamanda, juizu chingarca, apashca carca huañushcatashna.\n\n31 Cunan chingaita runacunapaj, huarmicunapaj, huahuacunapash ishcandi ladomanda jatun carca shinamanda Shiz mandarca paipaj llactapuracunata ama catichun Coriántumrpaj macanajuj runacunata; chaimanda, paicunapaj causanaman tigrarca.\n\n", "ether 15": "[center][font_size=26]15 Capítulo[/font_size][/center]\n\n[i]Millones Jareditacuna macanajuipi huañun—Shiz, Coriántumrpash tandachin tucui llactapuracunata huañunapacha macanajuiman—Apunchijpaj Espíritu paicunahuan macanajuita saquin—Jaredita jatun llacta tucuilla tucurin—Coriántumrlla causan.[/i]\n\n1 Yalishca jipa imaura Coriántumr alilla tucushpa paipaj chugrishcacunamanda, pai yari callarirca shimicunata imata Éter paiman parlashca carca.\n\n2 Pai ricurca espadahuan huañuchishca carca ñalla ishcai millones paipaj llactapuracuna, pai llaquiri callarirca paipaj shungupi; ari, huañuchishca carca ishcai millones shinlli runacuna, paicunapaj huarmicunapash, paicunapaj huahuacunapash.\n\n3 Pai arrepentiri callarirca ima na alita pai rurashcata; pai yari callarirca shimicunata imata parlashca carca tucui achil villachijcunapaj shimihuan, pai ricurca cunangaman tucui pactashca carca, tucui uchillacunacaman; paipaj alma llaquirirca, cushijushca cangapa na munarca.\n\n4 Yalishca jipa pai quilcarca shuj cartata Shizman, mañashpa llactapuracunata perdonachun, pai reinota saquingapa llactapuracunapaj causaicunamanda.\n\n5 Yalishca jipa imaura Shiz paipaj cartata chasquishpa pai shuj cartata quilcarca Coriántumrman, paimanda cujrijpica, paipaj propio espadahuan huañuchingapa, pai llactapuracunapaj causaita perdonanga.\n\n6 Yalishca jipa llactapuracuna na arrepentirirca paicunapaj na ali ruraicunamanda; Coriántumrpaj llactapuracuna tangachirca fiñachun Shizpaj llactapuracunata; Shizpaj llactapuracuna tangachirca fiñachun Coriántumrpaj llactapuracunata; chaimanda, Shizpaj llactapuracuna Coriántumrpaj llactapuracunahuan macanajurca.\n\n7 Imaura Coriántumr ricurca paipaj ñalla urmaita pai calparca Shizpaj llactapuracunapaj ñaupamanda.\n\n8 Yalishca jipa pai Ripliáncumpaj yacucunaman chayamurca, ima, shuj shimiman tigrachishpa, jatun can, nacashpa tucuita yali; chaimanda, imaura cai yacucunaman chayamushpa paicunapaj facha huasicunata shayachirca; Shizpash paipaj facha huasicunata shayachirca paicunapaj ladollapi; chaimanda caya punlla paicuna macanajurca.\n\n9 Yalishca jipa paicuna macanajurca ninan manllanayai macanajuita, chaipi Coriántumr cutin chugrishca carca, pai juizu chingarca yahuarta jichaimanda.\n\n10 Yalishca jipa Coriántumrpaj macanajuj runacuna huashamanda macanajurca Shizpaj macanajuj runacunata; shina paicunata misharca, calpachirca paicunapaj ñaupamanda; paicunata uraiman calpachirca, shayachirca paicunapaj facha huasicunata shuj pushtu imami Ogat shuti carca.\n\n11 Yalishca jipa Coriántumrpaj macanajuj runacuna paicunapaj facha huasicunata shayachirca Rama urcu ladopi; cai carca chai urcullata maipi ñuca taita Mormón pacarca tandachishpa quilcashcacunata Apunchijman, ima achil carca.\n\n12 Yalishca jipa paicuna tandachinajurca tucui llactapuracuna tucui alpa jahuallamanda, maijan na huañushcacuna, Éterlla na.\n\n13 Yalishca jipa Éter ricurca tucui llactapuracunapaj rurashcacunata; pai ricurca llactapuracuna maijan Coriántumrpa carca tandanajurca Coriántumrpaj macanajuj runacunahuan; llactapuracuna maijan Shizpaj carca tandanajurca Shizpaj macanajuj runacunahuan.\n\n14 Chaimanda, chuscu huatacunata paicuna tandachinajurca llactapuracunata, tandachingapa tucuilla maijan alpa jahuallapi cajcunata, paicuna chasquichun tucui shinllicaita imashna chasqui ushashcata.\n\n15 Yalishca jipa imaura paicuna tucuilla tandanajurca, tucuilla maijan macanajuna runacunahuan munashcahuan, paicunapaj huarmicunahuan, paicunapaj huahuacunahuan—jaricuna, huarmicuna, huahuacunapash macanajunahuan cashpa macanajungapa armacunahuan, charishpa escudocuna, pecho jirrucuna, uma jirrucuna, churajushpa cashpa tucui laya macanajuipa—paicuna rirca shuj macanajuimanda cutishuj macanajuiman; paicuna macanajurca chai tucui punlla, na misharca.\n\n16 Yalishca jipa imaura tutayajpi shayajushca carca, paicunapaj causanacunaman anchurirca; paicunapaj causanacunaman anchurishca jipa huacashpa callarirca, llaquirircapash paicunapaj llactapuracuna huañushpa chingashcamanda; shina jatun carca paicunapaj caparicuna, paicunapaj huacaicuna, llaquiricunapash, shina faquirca huairata ninandapacha.\n\n17 Yalishca jipa caya punlla paicuna cutin rirca macanajungapa, jatun manllanayaipash carca chai punlla; shina cajpipash, paicuna na misharca, imaura cutin tutayajpi paicuna faquirca huairata paicunapaj caparicunahuan, paicunapaj huacaicunahuan, llaquiricunahuanbash, chingashcamanda paicunapaj llactapuracunamanda huañushca.\n\n18 Yalishca jipa Coriántumr cutin quilcarca shuj cartata Shizman, munashpa ama cutin macanajungapa shamuchun, ashtahuangari reinota pai japichun, llactapuracunapaj causaita perdonachun.\n\n19 Ashtahuangari, Apunchijpaj Espíritu paicunahuan macanajuita saquirca, Satanás tucui ushaita charirca llactapuracunapaj shungucupa jahuapi; paicuna curishca carca paicunapaj shungucunapaj shinlliyaiman, ñausayaiman paicunapaj yuyaicunapaj, tucuchi tucushca cangapa; chaimanda paicuna cutin rirca macanajungapa.\n\n20 Yalishca jipa paicuna macanajurca tucui chai punlla, tutayajpi paicunapaj espadacunapaj jahuapi puñurca.\n\n21 Caya punlla paicuna macanajurcara tutayangacaman.\n\n22 Tutayai shamujpi paicuna fiñaihuan machashca carca, imashna shuj runa pimi machashca can vinohuan; paicuna cutin puñurca paicunapaj espadacuna jahuapi.\n\n23 Caya punlla paicuna cutin macanajurca; tutayai shamujpi tucuilla urmashca carca espadahuan picha chunga ishcai Coriántumrpaj llactapuracunalla na, sujta chunga iscun Shizpaj llactapuracuna.\n\n24 Yalishca jipa chai tuta paicuna puñurca paicunapaj espadacuna jahuapi, caya tutamanda paicuna cutin macanajurca, paicuna randimanda pliturirca paicunapaj ushaihuan paicunapaj espadacunahuan, paicunapaj escudocunahuan, tucui punlla.\n\n25 Tutayai shamujpi tiarca quimsa chunga ishcai Shizpaj llactapuracuna, ishcai chunga canchis Coriántumrpaj llactapuracuna.\n\n26 Yalishca jipa paicuna micurca, puñurcapash, caya punlla huañungapa prepararirca. Paicuna jatun, shinllipash runacuna carca runacunapaj shinllicaihuan.\n\n27 Yalishca jipa paicuna macanajurca quimsa horascunata, paicuna juizu chingachirca yahuarta jichaimanda.\n\n28 Yalishca jipa Coriántumrpaj runacuna puringapa minishtirishca shinllicaita chasquishca jipa, paicuna ñalla calparca paicunapaj causaicunamanda; ashtahuangari riqui, Shiz jatarirca, paipaj runacunapash, jurarca paipaj fiñaipi huañuchingapa Coriántumrta, nacashpa espadahuan huañuna.\n\n29 Chaimanda, paicunata catirca, caya punlla paicunata japirca; paicuna cutin macanajurca espadahuan. Yalishca jipa tucuilla espadahuan urmashca cashpa, Coriántumrlla, Shizlla na, riqui Shiz juizu chingarca yahuarta jichaimanda.\n\n30 Yalishca jipa Coriántumr paipaj espada jahuapi taunarishca jipa, ashata samarca, Shizpaj umata cuchurca.\n\n31 Yalishca jipa Shizpaj umata cuchushca jipa, Shiz jatarirca paipaj maquicunapi, urmarca; samaita aisangapa munashpa na ushashpa, huañurca.\n\n32 Yalishca jipa Coriántumr alpaman urmarca, huañushcashna saquirirca.\n\n33 Apunchij Éterman parlarca, paiman nirca: Ri. Pai rirca, riqui Apunchijpaj shimicuna tucui pactashca carca; pai tucuchirca paipaj quilcaita; (patsajmanda shujllatapash ñuca na quilcashcanichu) pacarca shuj layapi Limhipaj llactapuracuna caicunata tarirca.\n\n34 Cunan tucuri shimicuna imacuna Éter quilcashcacuna cai can: Apunchijpaj munajpica ñuca apai tucushca cachun nacashpa ñuca llaquirisha Apunchijpaj munaita aichapi, na shina cajpipash alicanga, ñuca quishpirishca casha Diospaj reinopi. Shinacapashcachun.\n\n", "moro 1": "[center][font_size=26]Moronipaj Quilcashca[/font_size][/center]\n\n[center][font_size=26]1 Capítulo[/font_size][/center]\n\n[i]Moroni quilcan Lamanitacunapaj alicachun—Huañuchin maijan Nefitacuna Cristota na negajpi. Nara C.H. 401–421.[/i]\n\n1 Cunan ñuca Moroni, Jaredpaj llactapuracunapaj tandachishpa quilcashcata ashallayachishpa tucuchishca jipa, ñuca yuyarcani ñana ashtahuan quilcana cani, ashtahuangari nara huañushcanichu; Lamanitacunaman na ricurinichu ama ñucata tucuchihuachun.\n\n2 Riqui, paicunapaj macanajuicuna ninan millayashca carca paipuracunapi; paicunapaj napacha ricunayachimanda tucui Nefitacunata huañuchinajurca Cristota na negajpi.\n\n3 Ñuca, Moroni, Cristota na negashachu; chaimanda, ñuca maitapash purini maita ushashcata, ñuca propio causaita huacaichi ushangapa.\n\n4 Chaimanda, ñuca asha huaquin cuzascunata quilcani, na rurashachu yashcata; ashtahuan ñana quilcasha yashca carcani; ashtahuangari ñuca quilcani asha huaquin cuzascunata, imashpapash caicuna valishca canga ñuca huauqui, Lamanitacunapa, imaurapash jipa punllapi, Apunchijpaj munaimanda.\n\n", "moro 2": "[center][font_size=26]2 Capítulo[/font_size][/center]\n\n[i]Jesús curca chunga ishcai Nefita discípulocunaman ushaita Espíritu Santopaj donda cungapa. Nara C.H. 401–421.[/i]\n\n1 Cristopaj shimicuna, imata pai parlarca paipaj discípulocunaman, chunga ishcai picunata pai ajllashca carca, paicunapaj jahuapi paipaj maquicunata churarca—\n\n2 Pai cayarca paicunapaj shutipi, nishpa: Mañanguichi Taitata ñuca shutipi, ushai achil mañaipi; caita rurashca jipa charinguichi ushaita maijanman cangunapaj maquicunata churanguichi, cunguichi Espíritu Santota; ñuca shutipi caita cungui, imashna shina ruran ñucapaj apóstolcuna.\n\n3 Cunan Cristo paicunaman parlarca cai shimicunata paipaj callari ricurimui punllapi; taucapachacuna caita na uyarca; ashtahuangari discípulocunaca caita uyarca; mashnacunapi paicunapaj maquicunata churarca, Espíritu Santo uriajumurca.\n\n", "moro 3": "[center][font_size=26]3 Capítulo[/font_size][/center]\n\n[i]Éldercuna ordenan presbíterocunata, maestrocunatapash maquicunata churashpa: Nara C.H. 401–421[/i]\n\n1 Imalaya discípulocuna, picuna shutichishca carca iglesiapaj éldercuna, ordenarca presbíterocuna, maestrocunapash—\n\n2 Paicuna Taitata Cristopaj shutipi achil mañashca jipa, paicunapaj maquicunata paicunapaj jahuapi churashpa, nirca:\n\n3 Jesucristopaj shutipi ñuca ordenani can cachun shuj presbítero (nacashpa maestro cachun, ñuca ordenani maestro can cachun) yachachichun arrepentimientota, juchacunata anchuchinatapash Jesucristomanda, paipaj shutipi fehuan tucurinacaman catina. Shinacapashcachun.\n\n4 Cashna laya paicuna ordenarca presbíterocuna, maestrocuna, dongunahuan, Diospaj cayashcacunahuan runacunaman; paicuna ordenarca paicunata Espíritu Santopaj ushaihuan, ima paicunapi carca.\n\n", "moro 4": "[center][font_size=26]4 Capítulo[/font_size][/center]\n\n[i]Imashna éldercuna, presbíterocunapash sacramental tandata achilyachinata villashca can. Nara C.H. 401–421.[/i]\n\n1 Imalaya paicunapaj éldercuna, presbíterocuna achilyachishpa aichata Cristopaj yahuarpash iglesiaman; caita achilyachishca Cristopaj rurachunbacha saquishcacunamanda; chaimanda ñucanchi yachanchi ciertopacha imalaya canata; élder, nacashpa presbítero caita achilyachin—\n\n2 Paicuna iglesiahuan cungurishpa, achil mañarca Taitata Cristopaj shutipi, nishpa:\n\n3 Oh Dios, Mana Tucurina Taita, ñucanchi quiquinda mañanchi, quiquinba Churi Jesucristopaj shutipi, bendecipai, achilyachipaipash, cai tandata almacunapa tucuipaj maijanguna caita chasquin; paicuna micui ushachun yarishpa quiquinba Churipaj cuerpota, quiquinmantestificachunbash, Oh Dios, Mana Tucurina Taita, paicuna munashca cachun quiquinba Churipaj shutita paicunapaj jahuapi apangapa, punllan punllan paita yarichun, alichichunbash paipaj rurachunbacha saquishcacunata imata paicunaman pai cushca, paicuna punllan punllan chari ushachun paipaj Espíritu paicunahuan cachun. Shinacapashcachun.\n\n", "moro 5": "[center][font_size=26]5 Capítulo[/font_size][/center]\n\n[i]Imashna sacramental vinota achilyachinata villashca can. Nara C.H. 401–421.[/i]\n\n1 Imalaya vinota achilyachina—Riqui, paicuna copata japishpa, nircapash:\n\n2 Oh Dios, Mana Tucurina Taita, ñucanchi quiquinda mañanchi, quiquinbaj Churi Jesucristopaj shutipi, bendecipai, achilyachipaipash cai vinota almacunapa tucuipaj maijan caita ufiajcunata, paicuna caita rurachun quiquinba Churipaj yahuarta yuyarishpa, imata paicunamanda jicharca; paicuna quiquinman testificachunbash, Oh Dios, Mana Tucurina Taita, punllan punllan paita yuyarichun, chari ushachun paipaj Espíritu paicunahuan cachun. Shinacapashcachun.\n\n", "moro 6": "[center][font_size=26]6 Capítulo[/font_size][/center]\n\n[i]Arrepentirishca genticuna bautizashcacuna can, iglesiapi ali rijsirishcacunapash—Iglesia catijcuna maijan arrepentirin perdonashcacuna can—Tandanajuicuna apashca can Espíritu Santopaj ushaihuan. Nara C.H. 401–421.[/i]\n\n1 Cunan ñuca parlani bautismomanda. Riqui, éldercuna, presbíterocuna, maestrocuna bautizashcacuna carca; paicuna na bautizarishca carca imashpapash paicuna apamushpalla ali rurashcamanda fucuicunata ricuchingapa caipaj digno cajta.\n\n2 Pitapash na chasquinajurca bautismopa imashpapash shamujpilla shuj faquirishca shunguhuan shuj cazuj amujlla espírituhuan, testificajpi iglesiaman ciertopacha arrepentirishcata tucui paicunapaj juchacunamanda.\n\n3 Pitapash na chasquishca carca bautismopa imashpapash paicunapaj jahuapi Cristopaj shutita japijpilla, paita servishapacha yuyaihuan tucurinacaman.\n\n4 Paicunata bautismopa chasquishca jipa, Espíritu Santopaj ushai paicunapapi cashca jipa, mapa illata saquishca, paicuna yupai tucushca carca Cristopaj iglesiapaj llactapuracunapi; paicunapaj shuticuna quilcashca carca, paicunata yaringapa, ali Diospaj shimihuan micuchishca cachun, alichichun ali ñanbi, catilla ricuriashpa alichingapa achil mañachun, confiashpa Cristopaj ali ruraicunapilla, pimi carca ruraj, paicunapaj feta alipacha ruraj.\n\n5 Iglesia catilla tandanajurca, ayunangapa, achil mañangapa, parlangapash caishuhuan chaishuhuan paicunapaj almacunapaj ali canata.\n\n6 Paicuna tandanajurca chasquingapa tandata, vinotapash, Apunchij Jesústa yarishpa.\n\n7 Paicuna alichijcunapacha carca paipuracunapi ama na ali ruraicunata rurangapa; maijanbash tupashca cashpa na ali ruraicunata rurashpa, iglesiamanda quimsa testigocuna ricushpa chasquichina carca éldercunapaj ñaupapi, paicuna na arrepentirijpica, na villajpi, paicunapaj shuticuna anchuchishca carca Cristopaj llactapuracunapi ama yupashca cachun.\n\n8 Ashtahuangari mashna arrepentirijcuna, perdónda mañajcunapash, ciertopacha munaihuan, paicuna perdonashca carca.\n\n9 Paicunapaj tandanajuicuna apashca carca Espíritu imashna rurachijpi, Espíritu Santopaj ushaihuan, imashpa, ima laya Espíritu Santopaj ushai pushajpi yachachichun, nacashpa cutin yarichichun, nacashpa achil mañachun, nacashpa mañachun, nacashpa cantachun, shina rurashca carca.\n\n", "moro 7": "[center][font_size=26]7 Capítulo[/font_size][/center]\n\n[i]Shuj cumbidai cushca can Apunchijpaj samanaman yaicuchun—Achil mañai ciertopacha munaihuan—Cristopaj Espíritu runacunaman na alimanda alita ajllachun saquin—Satanás runacuna Cristota negachun munan na alita rurachunbash—Achil villachijcuna yachachin Cristopaj shamunata—Fehuan, juyailla ruraita ricuchinacuna rurashca can, ángelcuna yachachipash—Runacuna shuyana mana tucurina causaita, caridadman quimirinapash. Nara C.H. 401–421.[/i]\n\n1 Cunan ñuca, Moroni, quilcani ñuca taitapaj Mormón huaquin shimicunata, imata pai parlarca femanda, shuyaimanda, caridadmandapash; imashpa cashna laya llactapuracunaman pai parlarca, imashna paicunaman yachachirca tandanajuna huasipi imata paicuna huasichirca adorangapaj pushtuta.\n\n2 Cunan ñuca, Mormón, cangunaman parlani, ñuca juyashca huauquicuna; cai can Dios Taitapaj ninan juyaimanda, ñucanchi Apunchij Jesucristo, paipaj achil munai, cayangapaj donmanda imata ñucaman rurarca, ñuca cangunaman cai punlla parlachun saquihuan.\n\n3 Chaimanda, ñuca cangunaman iglesiapaj cajcuna parlangapa munani, sumaj causaj Cristopaj catijcuna cashpa, chasquishca cashpapash minishtirishca shuyaita imahuan yaicui ushanguichi Apunchijpaj samanaman, cunan punllamanda chaiman imaura canguna samangacaman paihuan jahua pachapi.\n\n4 Cunan ñuca huauquicuna, ñuca ricushpa chasquichini cai cuzascunata cangunapaj sumaj causaimanda runacunapaj huahuacunahuan.\n\n5 Ñuca yarini Diospaj shimita imata nin paicunapaj ruraicunamanda paicuna rijsi tucushca canga; paicunapaj ruraicuna ali cajpica, shinaca paicunapash alicuna canga.\n\n6 Riqui, Dios nishca can shuj runa na ali cashpa na rurai ushanllu ima ali cajta; pai shuj ofrendata cujpi, mascashpa Diosta achil mañajpi, imashpapash munashpapacha caita rurashpalla, na shina cashpaca nimapash na ali paipa canga.\n\n7 Riqui, cai na yupashca cangachu paiman ali ruranapi.\n\n8 Riqui, shuj runa na ali cashpa shuj ofrendata caran, na munashpata ruran; chaimanda caica na cushcashnallata yupashca can; chaimanda na alipi yupashca can Diospaj ñaupapi.\n\n9 Shinallata na alipi yupashca can shuj runa, pai achil mañajpi na shungumanda munashcapacha cajpi; ari, nimapash na ali paipa canga, Dios na chasquin nimaijan cashna cajta.\n\n10 Chaimanda, shuj runa na ali cashpa alita na rurai ushanllu; ali ofrendatapash na carai ushan.\n\n11 Riqui, shuj jaya pujyu ali yacuta na carai ushanllu; shuj ali pujyupash jaya yacuta na carai ushanllu; chaimanda, shuj ayapaj shuj sirvij runa cashpaca na Cristota cati ushanllu; Cristota catij cashpaca na ayata sirvij cai ushanllu.\n\n12 Chaimanda, tucui cuzascuna imacuna ali can Diosmanda shamun; imacuna na ali can ayapamanda shamun; ayaca Diosta napacha na ricunayachij can, punllan punllan paihuan macanajujun, cumbidanbash, tangachinbash juchata rurachun, ima na alita punllan punllan rurachun.\n\n13 Ashtahuangari riqui, imami Diospaj can cumbidan, tangachinbash alita punllan punllan rurachun; chaimanda, tucui cuzas cumbidan, tangachin alita rurachun, Diosta juyachun, paita sirvichun, Diospaj ruraipacha nishca can.\n\n14 Chaimanda, cuidarichi, ñuca juyashca huauquicuna, ama ricushpa chasquichi ima na ali Diospaj cachun, nacashpa ima ali Diospaj cajpash ayapaj cachun.\n\n15 Riqui, ñuca huauquicuna, cangunaman cushca can ricushpa chasquinata, canguna ajllachun alita na alimanda; imashna ricushpa chasquina can punchapamba, canguna yachai ushanguichi shuj alipacha yachaihuan, imashna punllapaj micha can tutapaj yanamanda.\n\n16 Riqui, Cristopaj Espíritu cushca can shujllangaman runacunata ricushpa chasquichun, ajllachun alita na alimanda; chaimanda, ñuca cangunaman ricuchini imashna ricushpa chasquinata; tucui cuzas imami cumbidan alita rurachun, tangachin Cristopi crichun, cachamushca can Cristopaj ushaihuan, donhuanbash; chaimanda canguna yachanguichi shuj alipacha yachaihuan cai Diospaj cajta.\n\n17 Ashtahuangari ima cuzas runacunata tangachin na alita rurachun, na Cristopi crichij, paita negan, Diosta na sirvin, shina canguna yachanguichi shuj alipacha yachaihuan cai ayapaj cajta; cashna laya ruran ayapaj ruraita; imashpa pai tangachin maijan runapash alita ama rurachun, na, shujllatapash na; paipaj ángelcunapash na; paicunapaj mandaipi cajcunapash na.\n\n18 Cunan, ñuca huauquicuna, ricushpa yachaimanda michata imashna ricushpa chasquichinata, imami micha can Cristopaj micha, ricui pandata ama ricushpa chasquichingui; imashpa chai ricushpa chasquichinahuanllata imahuan canguna ricushpa chasquichingui cangunapash ricushpa chasquichishca canguichi.\n\n19 Chaimanda, ñuca cangunata mañani, huauquicuna, mascaichi utsialla Cristopaj michapi canguna ajllai ushachun alita na alimanda; canguna tucui ali cuzaspi charirijpica, na na alichijpipash, ciertopacha Cristopaj huahuacuna canguichi.\n\n20 Cunan, ñuca huauquicuna, imashnata cai can canguna chariri ushanguichi tucui ali cuzascunapi?\n\n21 Cunan ñuca parlasha fe, imamanda parlashami nircani; ñuca villasha cangunaman imashna canguna chariri ushanguichi tucui ali cuzascunapi.\n\n22 Riqui, Dios yachashpa tucui cuzascunata, cashpa mana tucurinamanda mana tucurinacaman, riqui, pai cachamurca ángelcunata yachachingapa runacunapaj huahuacunaman, ricuchingapa Cristopaj shamunamanda; Cristopi shamuriana tucui ali cuzascuna.\n\n23 Diospash villarca achil villachijcunaman, paipaj propio shimihuan, Cristo shamunata.\n\n24 Riqui, tucui laya ricuchirca cuzascunata runacunapaj huahuacunaman, imacuna ali carca; tucui cuzascuna imacuna ali can Cristomanda shamun; na shina cashpa runacuna urmashca carca, nima ali cuzascuna na shamunman carca.\n\n25 Chaimanda, ángelcunapaj yachachimanda, tucui shimi ima Diospaj shimimanda llujshijpi, runacuna callarirca Cristopi feta charingapa; shina femanda, paicuna tucui ali cuzaspi charirirca; shina cai carca imaura Cristo shamungacaman.\n\n26 Shamushca jipa runacunapash quishpirishca carca femanda paipaj shutipi; femanda, Diospaj churicunaman tigrarca. Shina ciertopacha imashna Cristo causan pai parlarca cai shimicunata ñucanchi taitacunaman, nishpa: Ima cuzasta mañangui Taitata ñuca shutipi, imami ali can, fepi crishpa canguna chasquinguichi, riqui, cai cangunaman cushca canga.\n\n27 Chaimanda, ñuca juyashca huauquicuna, saquirishcachu juyailla ruraita ricuchinacuna Cristo jahua pachaman vitsiashcamanda, tiarishcapash Diospaj ali ladopi, cuhuai ningapa Taitata shungumanda llaquinapaj paipaj cashcacunata imata pai charin runacunapaj huahuacunapa jahuapi?\n\n28 Pai pactachishca tucui catichunbacha saquishcacunata, cuhuai nin tucui maijan paipi feta charishcacunata; paicuna maijan feta paipi charin tucui ali cuzaspi chariringa; chaimanda pai shayarin runacunapaj huahuacunamanda; pai causan mana tucurinacaman jahua pachacunapi.\n\n29 Pai caita ruraimanda, ñuca juyashca huauquicuna, juyailla ruraita ricuchinacuna saquirishca? Riqui, ñuca cangunaman nini, Na, ángelcunapash na yachachita saquishcachu runacunapaj huahuacunaman.\n\n30 Riqui, paicuna paipaj mandaipi can, yachachinata rurangapa imashna paipaj mandashca shimita, ricuchishpa paicunaman shinlli feta, na cuyurij yuyai tucui laya achilcaipi.\n\n31 Paicunapaj yachachina oficio can runacunata cayana arrepentimientopa, pactachina, ruranapash Taitapaj conveniocunata, imata pai rurashca runacunapaj huahuacunaman, ñanda alichingapa runacunapaj huahuacunaman, villashpa Cristopaj shimita Apunchijpaj ajllashca vasocunaman, paimanda testimoniota cuchun.\n\n32 Shina rurashpa, Apunchij Dios ñanda preparan puchushca runacuna Cristopi feta charichun, Espíritu Santo paicunapaj shungucunapi pushtuta chari ushachun, paipaj ushaimanda; cashna laya Taita yalichun apamurca, conveniocunata imata pai rurarca runacunapaj huahuacunaman.\n\n33 Cristo nirca: Canguna ñucapi feta charijpica charinguichimi ushaita ima cuzastapash rurangapa ñucapi minishtirishca cajpi.\n\n34 Pai nirca: Arrepentirichi tucui alpa tucurinacaman, ñucapaman shamuichi, ñuca shutipi bautizarichi, ñuca shutipi feta charishpa, quishpirishca canguichi.\n\n35 Cunan, ñuca juyashca huauquicuna, shina cai cajpica cai cuzascuna ciertopacha can imata ñuca cangunaman parlashcani, Dios cangunaman ricuchinga, ushaihuan, jatun punchapambahuan chai tucuri punllapi, caicuna ciertopacha can, caicuna ciertopacha cajpica juyailla ruraita ricuchinacunapaj punlla saquirishca?\n\n36 Nacashpa ángelcuna saquirishcachu runacunapaj huahuacunapaman ricurita? Nacashpaca pai jarcashcachu Espíritu Santopaj ushaita? Nacashpa rurangacha, shina punlla catijpira, nacashpa alpa tiajpira, nacashpa tiajpira shuj runa alpa jahuallapi quishpichingapa?\n\n37 Riqui ñuca cangunaman nini, Na; cai can femanda juyailla ruraita ricuchinacuna apamushca can; cai can femanda ángelcuna ricurin, achil yachachin runacunaman; chaimanda, cai cuzascuna saquirishca cajpica ay runacunapaj huahuacuna; cai can na crimanda, tucui yanga can.\n\n38 Pi runapash na quishpirishca cai ushan, Cristopaj shimicunamanda, imashpapash feta charingapashchari paipaj shutipi; chaimanda, cai cuzascuna saquirishca cajpica, shina fepash saquirishca canman; manllanayai can runapaj canacai, nima jatun causachina na rurashcashna canmi.\n\n39 Ashtahuangari riqui, ñuca juyashca huauquicuna, ñuca ricushpa chasquichini ashtahuan ali cuzascunata cangunaman, ñuca ricushpa chasquichini, imashpa canguna Cristopi feta charinguichi cangunapaj mansedumbremanda; paipi feta na charishpaca shina canguna na digno canguichi yupashca cangapa paipaj iglesiapaj llactapuracunahuan.\n\n40 Cutin, ñuca juyashca huauquicuna, ñuca parlani shuyaimanda cangunaman. Imashna canguna feta chari ushanguichi, imashpapash shuyaita na charishpa?\n\n41 Imatata shuyana canguichi? Riqui ñuca nini cangunaman, charina canguichi shuyaita Cristopaj shujpa juchamanda huañushcamanda, ushai paipaj cutin causarinamanda, jatarishca cana mana tucuri causaipa, cai paipi cangunapaj feta charimanda nishcapachamanda.\n\n42 Chaimanda, shuj feta charijpica pai minishtin shuyaita charina; fe illa nima shuyai na tiai ushan.\n\n43 Cutin, riqui ñuca nini cangunaman pai na feta chari ushan, shuyaitapash, imashpapash manso cashpa, shungumanda humilde cashpalla.\n\n44 Shina cashpa, paipaj fe, shuyaipash yanga can, nima na chasquishca can Diospaj ñaupapi, imashpapash manso, shungupi humilde cashpa; shuj runa manso cashpa, shungupi humilde cashpa, villajpi Espíritu Santopaj ushaihuan Jesús Cristo cajta, pai minishtinbacha caridadta charina; na caridadta charishpaca pai nima na can; chaimanda minishtinbacha caridadta charina.\n\n45 Caridadca llaqui yalina can, ali can, na shujpata cushcanman yan, na jariyan, paipallata na mascan, na ñapash fiñan, na yuyan na alita, na cushijun na ali ruraicunapi ashtahuangari cushijun ciertopachapi, tucui cuzascunata llaqui yalin, tucui cuzascunata crin, tucui cuzascunata shuyan, tucui cuzascunata ahuantan.\n\n46 Chaimanda, ñuca juyashca huauquicuna, canguna na caridadta charishpaca, canguna nima na canguichi, caridad nimaura na saquirin. Chaimanda, quimirichi caridadman, imami can tucuimanda yali jatun, imashpa tucui cuzascuna tucuri ushan—\n\n47 Ashtahuangari caridad can Cristopaj alipacha juyai, cai tian mana tucurinacaman; maijan caita charij chai tucuri punllapi, cai ali canga paihuan.\n\n48 Chaimanda, ñuca juyashca huauquicuna, achil mañai Taitata tucui shungu ushaihuanbacha, canguna jundashca canguichi cai juyaihuan, imata pai cushca tucui maijan ciertopacha paipaj Churi, Jesucristopaj catijcunaman; Diospaj churicunaman tigranguichi; imaura pai ricurimujpi ñucanchi paishnalla cangapa, imashpa ñucanchi ricushunchi pai imashna cajta; ñucanchi cai shuyaita charishpa; ñucanchi mapa illacuna cai ushangapa imashna pai mapa illa can shina. Shinacapashcachun.\n\n", "moro 8": "[center][font_size=26]8 Capítulo[/font_size][/center]\n\n[i]Uchilla huahuacunapaj bautismo shuj ninan na ali millanayai can—Uchilla huahuacuna Cristopi causajcuna can, Shujpa Juchamanda Huañunamanda—Fe, arrepentimiento, mansedumbre, shungumanda humildad, chasquishpa Espíritu Santota, tucurinacaman catirianapash quishpirinaman apan. Nara C.H. 401–421.[/i]\n\n1 Ñuca taita Mormónpaj shuj cartata, ñuca, Moroniman quilcahuarca, cai quilcashca carca ñucaman, ñuca achil yachachingapa cayashca jipalla. Cai laya pai quilcahuarca, nishpa:\n\n2 Ñuca juyashca churi, Moroni, ñuca ninanda cushijuni canba Apunchij Jesucristo quiquinda yuyaipi charishcamanda, paipaj achil yachachinaman cayashcamanda, paipaj achil ruraiman.\n\n3 Ñuca quiquinda punllan punllan yuyaipi charini ñuca achil mañaicunapi, catilla Dios Taitata achil mañani paipaj Achil Churi, Jesúspaj shutipi, pai, paipaj mana tucurita chari ali caipi, ninan juyaipash, canda huacaichipachun fehuan catiriaihuan tucurinacaman paipaj shutipi.\n\n4 Cunan, ñuca churi, ñuca parlani ima ñucata ninanda llaquichij; cai llaquichihuan tian yali canchi ninajuicuna cangunapurapi.\n\n5 Ñuca ciertopachata yachajushca cashpa, tiashca yali canchi ninajuicuna cangunapurapi uchilla huahuacunapaj bautismomanda.\n\n6 Cunan, ñuca churi, ñuca munani quiquin utsialla rurachun, cai cashnapacha pandai tucurishca cachun cangunapuramanda; cai munaimanda ñuca cai cartata quilcashcani.\n\n7 Ñapash cai cuzascunata yachashca jipa Apunchijta tapurcani caicunamanda. Apunchijpaj shimi shamurca ñucapaman Espíritu Santopaj ushaimanda, nishpa:\n\n8 Uyai Cristopaj shimicunata, cangunapaj Jatun Causachij, cangunapaj Apunchij, cangunapaj Diospash. Riqui, ñuca shamurcani cai pachaman ali rurajcunata na cayangapa ashtahuangari jucha rurajcunata arrepentimientoman cayangapa; na huañunajujcuna na minishtinllu jambijta, ashtahuangari huañunajujcuna; chaimanda, uchilla huahuacuna na ungushcacuna canllu, paicuna na juchata ruraita ushan; chaimanda Adánpaj ninan llaqui anchuchishca can ñucapi, shina na ushaita charinllu paicunapaj jahuapi; circuncisiónpaj catichunbacha saquishcapash ñucapi tucurishca can.\n\n9 Cashna laya Espíritu Santo ricuchihuarca Diospaj shimita; chaimanda, ñuca juyashca churi, ñuca yachani cai can napacha alicachishca Diospaj ñaupapi, uchilla huahuacunata canguna bautizai.\n\n10 Riqui ñuca nini cangunaman cai cuzasta yachachinguichi—arrepentimiento, bautismopash maijan responsable juchata rurai ushajcunamanbash; ari, yachachi taitacunata paicuna arrepentirina, bautizarishca cana, paicunamanda humildeyana paicunapaj uchilla huahuacuna laya, paicuna quishpirishca canga paicuna uchilla huahuacunahuan.\n\n11 Paicunapaj uchilla huahuacuna na minishtin arrepentimientota, bautismotapash na. Riqui, bautismo can arrepentimientopa pactachingapa rurachunbacha saquishcacunata juchacunata anchuchingapa.\n\n12 Ashtahuangari uchilla huahuacuna causan Cristopi, cai pacha rurashcamandapacha; na shina cajpica, Dios can ñavita ricushpalla chasquichij Dios, shuj ladoman tigrarinalla Dios, genticunata ajllaj; mashnachari uchilla huahuacuna huañushca bautismo illa!\n\n13 Chaimanda, uchilla huahuacuna na quishpiri ushajpi na bautizarishpa, caicuna rishca canman carca mana tucurina ucu pachaman.\n\n14 Riqui ñuca cangunaman nini, maijan uchilla huahuacuna bautismota minishtin yuyajcuna can ninan llaquipaj jayapi, na ali ruraicunapaj huatashcashnapi; na charin fe, shuyai, nacashpa caridad; chaimanda, huañuchishca canga imaura chai yuyaihuan cajpi, urai ringapacha ucu pachaman.\n\n15 Manllanayai na ali rurai can yuyashpa Dios shuj uchilla huahuaguta bautismomanda quishpichin, cutishuj tucurina bautismota na charishca caimanda.\n\n16 Ay maijan huaglichin Apunchijpaj ñangunata cashna laya, paicuna tucuringa imashpapash arrepentirishpalla na. Riqui, ñuca parlani manllai illa, Diospaj autoridadta charishpa; ñuca na manllani imata runa rurajta; imashpa alipacha juyai shitan tucui manllaita.\n\n17 Ñuca caridadhuan junda cani, ima can mana tucurina juyai; chaimanda, tucui huahuacuna igualcuna can; chaimanda, ñuca juyani uchilla huahuacunata shuj alipacha juyaihuan; tucui igualcuna can quishpirinata chasquijcuna.\n\n18 Ñuca yachani Dios na ñavita ricushpalla chasquichij Dios canllu, shuj ladoman tigrajllapash na canllu; ashtahuangari pai na tigrarij can tucui mana tucurimanda tucui mana tucuricaman.\n\n19 Uchilla huahuacuna na arrepentiri ushan; chaimanda, cai can manllanayai na ali rurai negaita Diospaj mapa illa shungumanda llaquinacunata paicunaman, imashpa tucui paicuna paipi causan paipaj shungumanda llaquimanda.\n\n20 Maijan nin uchilla huahuacuna bautismota minishtin negan Cristopaj shungumanda llaquinacunata, nimapi churan shujpa juchamanda huañuita, paipaj jatun causachinapaj ushaitapash.\n\n21 Ay shinacuna, paicuna can huañuipaj peligropi, ucu pacha, mana tucurina llaqui. Ñuca parlani mana manllaihuan; Dios mandahuashca. Uyaichi caicunata, rinrita mañachipash, nacashpa paicuna cangunapaj contra testificanga Cristopaj ricushpa chasquichina tiarinapi.\n\n22 Riqui tucui uchilla huahuacuna Cristopi causan, tucui maijan catichunbacha saquishcacuna illacunapash. Jatun Causachinapaj ushai can tucui maijan catichunbacha saquishcacuna illacunapa; chaimanda, maijan na ricushpa chasquichishca can, nacashpa maijan nima ricushpa chasquichinapi can, na arrepentiri ushan; shina chaicunapaj bautismo imapash na valin—\n\n23 Ashtahuangari Diospaj ñaupapi asishpa ricui can, negashpa Cristopaj shungumanda llaquinacunata; paipaj Achil Espíritupaj ushaita, confianzata churaipash huañushca ruraicunapi.\n\n24 Riqui, ñuca churi, cai cuzas na shina canachu; arrepentimiento can maijanguna ricushpa chasquichinapi cajcunapa, ninan llaquipi shuj catichunbacha saquishcata faquishca cajpi.\n\n25 Arrepentimientopaj callari ricuchicuna can bautismo; bautismo shamun femanda pactachingapa rurachunbacha saquishcacunata; rurachunbacha saquishcacunata pactachi apamun juchacunata anchuchina;\n\n26 Juchacunata anchuchina apamun mansedumbre, shungupaj humildad; mansedumbremanda, shungupaj humildadmanda shamun ricungapa Espíritu Santo, Consolador jundachin shuyaihuan, alipacha juyaihuan, cai juyai catijunlla utsialla achil mañaihuan, imaura tucuri shamungacaman, imaura tucui santocuna Dios-huan causanga.\n\n27 Riqui, ñuca churi, ñuca cutin quilcani, ñapash Lamanitacunapaj contra nara rishpa. Riqui, cai jatun llactapaj jariyai, nacashpa Nefitacunapaj llactapuracuna, cashca imamanda paicunapaj tucuri imashpapash paicuna arrepentirishpalla na.\n\n28 Paicunamanda achil mañai, ñuca churi, paicunapaman shamuchun arrepentimiento. Ashtahuangari riqui, ñuca manllani Espíritu saquirishca paicunahuan macanajuita; cai alpa pushtupi paicuna munanajun tucuchingapa tucui ushaita, autoridadta ima shamun Diosmanda; paicuna neganajun Espíritu Santota.\n\n29 Shina jatun yachaita na cazushpa, ñuca churi, paicuna ñalla tucuringa, pactachingapa achil villashcacunata imata parlashca carca achil villachijcuna, ñucanchi Jatun Quishpichijpaj shimicunapash.\n\n30 Cayacaman, ñuca churi, imaura ñuca quilcangacaman, nacashpa cutin tuparingacaman. Shinacapashcachun.\n\n", "moro 9": "Mormónpaj cati carta paipaj churipa, Moroni.\n\n9 capítulopi.\n\n[center][font_size=26]9 Capítulo[/font_size][/center]\n\n[i]Nefitacunapash, Lamanitacunapash ninanda huaglishcacuna can—Paicuna ninanda macan, huañuchinbash caishuta chaishuta—Mormón achil mañan ninan juyai, alicaipash Moronipaj jahuapi samachun mana tucurinacaman. Nara C.H. 401–421.[/i]\n\n1 Ñuca juyashca churi, ñuca cutin quilcani canguna yachachun ñuca causajunirami; ashtahuangari ñuca quilcani imachari llaquirina can.\n\n2 Riqui, ñuca charircani ninan manllanayai macanajuita Lamanitacunahuan, imapi ñucanchi na misharcanchi; Arqueanto espadahuan urmarca, Luram, Emrónpash; ari, ñucanchi chingachishcanchipash taucapacha ñucanchipaj ajllashca runacunata.\n\n3 Cunan riqui, ñuca churi, ñuca manllani Lamanitacuna tucuchinga cai llactapuracunata; imashpa paicuna na arrepentirin, Satanás tangachishca catilla fiñachun caishuhuan chaishuhuan.\n\n4 Riqui, ñuca paicunahuan catilla trabajajuni; imaura ñuca parlajpi yapata riman laya Diospaj shimita, paicuna chujchun, fiñahuan; ñuca na yapata rimajpi paicunapaj shungucunata shinlliyachin; chaimanda, ñuca manllani Apunchijpaj Espíritu paicunahuan macanajuita saquirishca.\n\n5 Shina ninan paicunapaj fiñai ñuca yaipi paicuna huañuita na manllan; paicunapaj juyaita chingachishca, caishuhuan chaishuhuan; paicuna yacunayachishca yahuarta, venganzatapash catilla.\n\n6 Cunan, ñuca juyashca churi, masqui paicuna shinlliyajpipash, ñucanchi utsia trabajashunchi; ñucanchi trabajaita saquishpaca, ñucanchi apaitucushun ricushpa chasquichinaman; ñucanchi charinchi shuj trabajo ruranata alpahuan rurashca tabernáculopi cashpallata, mishangapa tucui ali ruraipaj napacha ricunayachijta, ñucanchi almacuna samachun Diospaj reinopi.\n\n7 Cunan ñuca quilcani ima cai llactapurapaj llaquirinacunamanda. Yachajuimanda imata ñuca chasquishca cani Amorónmanda, riqui, Lamanitacuna tauca prezucunata charin, paicunata japirca Sherrizapaj torremanda; chaipi tiarca runacuna, huarmicuna, huahuacunapash.\n\n8 Cusacunata, taitacunata huañuchishca chai huarmicunapaj, huahuacunapapash; paicuna micuchirca huarmicunaman paicunapaj cusacunapaj aichata, huahuacunamanbash paicunapaj taitacunapaj aichacunata; paicuna na cararca ashtahuangari ashalla yacuta.\n\n9 Masqui Lamanitacunapaj cai jatun millanayai, na yalinllu Moriántumpi ñucanchi llactapuracunapata. Riqui, tauca Lamanitacunapaj ushicuna prezucuna japishca; paicunata huaglichishpa ima can ashtahuan juyailla tucuita yali cuzasta, ima can castidad, virtudpash—\n\n10 Caita rurashca jipa, paicunata huañuchirca ninan manllanayai layapi, ninanda macashpa paicunapaj cuerpocunata huañungacaman; caita rurashca jipa, paicunapaj aichacunata micurca sacha animalcunashna, paicunapaj shinlli shungucunamanda; caita rurarca paicunapaj millai señal cachun.\n\n11 Oh ñuca juyashca churi, imashna caita ushan cai llactapuracuna, civilización illa—\n\n12 (Asha huatacunalla yalishca can, paicuna carca shuj civil, shuj juyailla llactapuracuna)\n\n13 Ashtahuangari Oh ñuca churi, imashna caita ushan cai llactapuracuna, maijan cushijun shina ashtaca millanayaipi—\n\n14 Imashnata ñucanchi shuyai ushanchi Dios paipaj maquita jarcachun ricushpa chasquichinapi ñucanchipaj contra?\n\n15 Riqui, ñuca shungu huacan: Ay cai llactapuracuna. Shamui ricushpa chasquichinapi, Oh Dios, pacai paicunapaj juchacunata, na ali ruraicunata, millanayaicunata quiquinba ñavimanda!\n\n16 Cutin, ñuca churi, tian tauca cusa huañushca huarmicuna, paicunapaj ushicunapash picuna saquirirca Sherrizapi; asha micunacunata imata Lamanitacuna na aparca, riqui, Zenefipaj macanajuj runacuna aparca, paicunata saquirca caiman chaiman purichun micunata mascashpa; tauca paya mamagucuna juizu chingachin ñanbi, huañunbash.\n\n17 Macanajuj runacuna picuna ñucahuan can irqui can; Lamanitacunapaj macanajuj runacuna Sherrizahuan shicanyachihuan; mashna Aarónpaj macanajuj runacunapaman yalishcacuna huañushpa urman paicunapaj manllanayai brutalidadpi.\n\n18 Oh ñuca llactapurapaj huagli! Paicuna can orden illa, shungunamanda llaqui illa. Riqui, ñuca cani shuj runa, ñuca charini shuj runapaj shinllicaitalla, ñuca ñana mandai ushani.\n\n19 Paicuna shinlliman tigrashca paicunapi huaglicaipi; shina brutalcuna can, na huacaichinllu rucutapash, viñajcunatapash; tucui cuzaspi cushijun ima ali cajpica na; ñucanchi huarmicunapaj llaquiricuna, ñucanchi huahuacunapaj tucui cai alpa jahuallapi tucui cuzasta yali can; ari, jallu na nita ushan, caita quilcaitapash na ushan.\n\n20 Cunan, ñuca churi, ñuca na ashtahuan catini cai manllanayai ricuihuan. Riqui, quiquin yachangui cai llactapuracunapaj na ali ruraicunata; quiquin yachangui paicuna can yachajui illacuna, tucui sentinacunatapash chingachishca; paicunapaj na ali ruraicuna Lamanitacunapata yali can.\n\n21 Riqui, ñuca churi, ñuca paicunata Diosman mingaita na ushani pai ñucata castiganamanda.\n\n22 Ashtahuangari riqui, ñuca churi, ñuca quiquinda Diosman mingani, ñuca Cristopi crini quishpirishca cangui; ñuca achil mañani Diosta quiquinba causaita quishpichichun, testigo cangui paipaman tigrarijta cai llactapuracuna, nacashpa paicunapaj tucuilla tucurita; imashpa ñuca yachani paicuna tucuringa imashpapash paicuna arrepentirishpa paipaman tigrajllapi na.\n\n23 Paicuna tucurishpaca cai canga Jareditacunashna, paicunapaj shungucunapaj shinlliyaimanda, mascashpa yahuarta, venganzatapash.\n\n24 Cai shina cajpica paicuna tucurijpica, ñucanchi yachanchi tauca ñucanchi huauquicuna Lamanitacunahuan tandanajushca, ashtahuan taucacunapash paicunapaman tandanajun; chaimanda, quilcai ima huaquin cuzascunata, can huacaichishca cashpa ñuca tucurishca na ricushpa quiquinda; ashtahuangari ñuca crini quiquinda ñalla ricusha; imashpa ñuca charini achil tandachishpa quilcashcacunata imami ñuca quiquinman cungapa munani.\n\n25 Ñuca churi, Cristopi fiel cai; cuzascunata imata ñuca quilcashcani ama llaquichichun, huañuiman ama llaquichichun; ashtahuangari Cristo quiquinda vichai alsanga, paipaj llaquiricuna huañuipash, paipaj cuerpota ricuchishcata ñucanchi taitacunaman, paipaj shungumanda llaqui, longanimidad, shuyai paipaj punchapamba caipi, mana tucurina causai, cangunapaj yuyaipi samachun mana tucurinacaman.\n\n26 Dios Taitapaj ninan juyaimanda, pimi jahua pachacunapi tiarinapi can, ñucanchi Apunchij Jesucristopash, pimi tiarin paipaj ushaipaj ali ladoman, tucui cuzascuna paipaj mandopi cangacaman, cumbachun, cachunbash canhuan mana tucurinacaman. Shinacapashcachun.\n\n", "moro 10": "[center][font_size=26]10 Capítulo[/font_size][/center]\n\n[i]Mormónpaj Quilcashcapaj testimoniota chasquina Espíritu Santopaj ushaihuan—Espíritupaj dongunata cushca can fielcunaman—Espiritual don punllan punllan cumban fe—Moronipaj shimicuna parlan alpamanda—Cristopaman shamuichi, paipi alipacha caichi, cangunapaj almacunata achilyachichipash. Nara C.H. 421.[/i]\n\n1 Cunan ñuca, Moroni, quilcani ima ñucapi ali cajta; ñuca quilcani ñuca huauqui, Lamanitacunaman; ñuca paicuna yachachun munani chuscu patsaj ishcai chunga huatacuna yalita yalishca can Cristo shamushca señalta cushcamanda.\n\n2 Ñuca cai tandachishpa quilcashcacunata sellani, huaquin shimicunata parlashca jipa cangunaman cutin yarichina layapi.\n\n3 Riqui, ñuca cutin yarichini imaura canguna liinguichi cai cuzascunata, Diospi jatun yachaipi cajpica canguna caicunata liinguichi, yaringuichi imashna Apunchij shungumanda llaquinata charin runacunapaj huahuacunaman, Adánda rurashcamanda cunan punllacaman canguna cai cuzascunata chasquinguichi, cangunapaj shungucunapi aliguta yaringuichi.\n\n4 Imaura cai cuzascunata chasquinguichi, ñuca cutin yarichini canguna tapunguichi Diosta, Mana Tucurina Taita, Cristopaj shutipi, cai cuzascuna nachu ciertopacha can; canguna tucui shungu tapujpica, ciertopacha munashpa, Cristopi feta charishpa, pai ricuchinga caipaj ciertopachata cangunaman, Espíritu Santopaj ushaihuan.\n\n5 Espíritu Santopaj ushaihuan canguna yachai ushanguichi tucui cuzascunapaj ciertota.\n\n6 Ima cuzas ali can, justo can, ciertopash; chaimanda, nima ali caj Cristota negan, ashtahuangari, rijsin pai causajta.\n\n7 Canguna yachanguichi pai causajta, Espíritu Santopaj ushaihuan; chaimanda ñuca cutin yarichini ama negaichi Diospaj ushaita; pai ruran ushaihuan, runacunapaj huahuacunapaj femanda, shinallata cunan, caya, mana tucurinacaman.\n\n8 Cutin, ñuca cutin yarichini, ñuca huauquicuna, canguna ama neganguichi Diospaj dongunata, caicuna taucacuna can; caicuna shamun chai Diosmanda. Tian shuj laya ñanguna cai donguna administrashca cana; ashtahuangari cai can chai Diosllata pimi ruran tucuita tucuipi; paicuna cushca can Espíritu Santopaj ricuchimanda runacunaman, ali cachun.\n\n9 Riqui, shujman cushca can Diospaj Espírituta, yachachichun jatun yachaipaj shimita;\n\n10 Cutishujman, yachachichun yachajuipaj shimita chai Espírituhuanllata;\n\n11 Cutishujman, ninan jatun fe; cutishujman, jambingapaj dongunata chai Espírituhuanllata;\n\n12 Cutin, cutishujman pai rurachun juyailla ruraita ricuchinacunata;\n\n13 Cutin, cutishujman, pai achil villachichun tucui cuzascunamanda;\n\n14 Cutin, cutishujman, ricuchun ángelcunata, achil yachachi espíritucunatapash;\n\n15 Cutin, cutishujman, tucui laya shimicunata;\n\n16 Cutin, cutishujman, shuj shimirimaicunaman tigrachichun, tauca laya shimicunaman.\n\n17 Tucui cai donguna shamun Cristopaj Espíritumanda; caicuna shamun tucui runaman shujllangaman, imashna pai munashca.\n\n18 Ñuca cutin yarichini, ñuca juyashca huauquicuna, canguna yarichi tucui ali don Cristomanda shamujta.\n\n19 Ñuca cutin yarichini, ñuca juyashca huauquicuna, canguna yarichun paimi paillata can, caina, cunan, imaurapash na tucurinacaman, tucui cai donguna imamanda ñuca parlashcani, imacuna can espiritual, nimaura na saquiringachu, imaura cai pacha tiajpi, runacunapaj huahuacunapaj na crimandalla.\n\n20 Chaimanda, fe tiana can; fe tiajpi tianapash shuyai; shuyai tiajpi tiana caridadpash.\n\n21 Imashpapash caridadta charishpalla, nimamanda quishpirishca canguichi Diospaj reinopi; na quishpirishca canguichipash Diospaj reinopi feta na charishpa; na canguichipash shuyaita na charishpa.\n\n22 Shuyaita na charishpa ima ruraita na yachaipi canguichi; cai ima ruraita na yachai shamun na ali ruraicunamanda.\n\n23 Cristo ciertopacha nirca ñucanchi taitacunaman: Feta charishpaca tucui cuzascunata rurai ushanguichi ima ñucapaj minishtirishcata.\n\n24 Cunan ñuca parlani tucui alpa tucuricunacaman—chai punlla shamujpica Diospaj ushai dongunapash ñana tiajpica, cangami na crimanda.\n\n25 Ay canga runacunapaj huahuacuna cai shina cajpica; pipash na tianga cangunapurapi alita rurajcuna. Tiajpica pipash cangunapurapi alita ruraj, pai ruranga Diospaj ushaihuan donhuanbash.\n\n26 Ay paicuna maijan cai cuzascunata ruraita saquichin, huañunbash, imashpa paicuna huañun paicunapaj juchacunapi, paicuna na quishpirishca cai ushan Diospaj reinopi; ñuca caita parlani Cristopaj shimicunamanda; ñuca na llullanichu.\n\n27 Ñuca cutin yarichini cangunata cai cuzascunata yarichun; ñapash punlla shamun canguna yachanguichi ñuca na llullanita, canguna ricuhuanguichi Diospaj jatun shayarinapi; Apunchij Dios cangunata ninga: Nachu yachachircani cangunaman ñuca shimicunata, ima carca quilcashca cai runamanda, shuj huañushcacunapamanda caparijuj laya, ari, shuj alpamanda parlajuj laya?\n\n28 Ñuca villani cai cuzacunata pactachun achil villachishcacuna. Riqui, paicuna Mana Tucurina Diospaj shimimanda shamun; paipaj shimi uyaringa shuj miraimanda cutishuj miraiman.\n\n29 Dios cangunaman ricuchinga, ima ñuca quilcashca cierto can.\n\n30 Cutinbash ñuca cutin yarichini Cristoman shamuichi, charirichi tucui ali donpi, ama tacarichi na ali donda, nacashpa mapa cuzasta.\n\n31 Rijchari, jataripash alpamanda, Oh Jerusalén; ari, churajuipash quiquinba juyailla churajunacunata, Oh Siónpaj ushi; shinllichi quiquinba estacacunata, jatunyachi mana tucurinacaman mujungunata, ama ashtahuan pandashca cangui, Mana Tucurina Taita conveniocuna imata quiquinman rurashca, Oh Israelpaj huasi, pactachishca canga.\n\n32 Ari, Cristoman shamui, paipi alipacha caichi, jarcarichi tucui na ali ruraicunata; cangunamandallata neganguichi tucui na ali ruraicunata, Diosta juyashpapash tucui cangunapaj ushaihuan, yuyaihuan, shinllicaihuanbash, shina paipaj ninan juyai cangunapa chailla can, paipaj ninan juyaimanda canguna Cristopi alipacha canguichi; Diospaj ninan juyaimanda canguna Cristopi alipacha cajpica, canguna nimamanda Diospaj ushaita negai ushanguichi.\n\n33 Cutin, canguna Diospaj ninan juyaimanda Cristopi alipacha canguichi, paipaj ushaita na neganguichi, shina canguna Cristopi achilyachishca canguichi Diospaj ninan juyaimanda, Cristopaj yahuarta jichaimanda, imami can Taitapaj conveniopi cangunapaj juchacunata anchuchingapa, canguna achil tigrangacaman, mapa illa.\n\n34 Cunan ñuca tucuita, cayacaman nini. Ñuca ñalla risha Diospaj paraísoman, imaura ñuca espíritu, cuerpohuan cutin tandanajungacaman, apai tucushcapash casha jari jari huaira jahuata, tuparingapa cangunata munailla jatun Jehová jatun shayarinapi, Mana Tucurina Ricushpa Chasquichij causajcunapaj huañushcacunapajpash. Shinacapashcachun.\n\nTucurin\n\n"}